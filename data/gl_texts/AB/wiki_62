{"id": "169844", "revid": "89787", "url": "https://gl.wikipedia.org/wiki?curid=169844", "title": "Tulipoman\u00eda", "text": "A tulipoman\u00eda foi un per\u00edodo de euforia especulativa que se produciu nos Pa\u00edses Baixos no s\u00e9culo XVII. O obxecto de especulaci\u00f3n foron os bulbos de tulip\u00e1n, cuxo prezo alcanzou niveis desorbitados, dando lugar a unha gran burbulla econ\u00f3mica e unha crise financeira. Constit\u00fae un dos primeiros fen\u00f3menos especulativos de masas dos que se ten noticia.\nO relato destes acontecementos deb\u00e9mosllo ao xornalista escoc\u00e9s Charles Mackay, que o reflectiu no seu libro \"Memorias de extraordinarias ilusi\u00f3ns e da tolemia das multitudes\" (1841).\nCausas.\nVarios factores explican a orixe da tulipoman\u00eda holandesa. Por unha banda, o \u00e9xito da Compa\u00f1\u00eda Holandesa das Indias Orientais e a prosperidade comercial dos Pa\u00edses Baixos, e por outro, o gusto polas flores, especialmente as ex\u00f3ticas, que se converteron en obxecto de ostentaci\u00f3n e s\u00edmbolo de riqueza.\n\u00c1 s\u00faa vez, e por raz\u00f3ns que naquel tempo se desco\u00f1ec\u00edan, os tulip\u00e1ns cultivados en Holanda sufr\u00edan variaci\u00f3ns na s\u00faa aparencia, nacendo as\u00ed os tulip\u00e1ns multicores, irrepetibles, o que aumentaba o seu exotismo e xa que logo o seu prezo. Hoxe s\u00e1bese que a causa dese fen\u00f3meno era un parasito da flor, o pulg\u00f3n, que transmite un virus \u00e1 planta co\u00f1ecido como \"Tulip Breaking Potyvirus\".\nIntroduci\u00f3n do tulip\u00e1n en Europa.\nO tulip\u00e1n foi introducido nos Pa\u00edses Baixos en 1559, procedente da actual Turqu\u00eda (naquel tempo, Imperio otom\u00e1n), onde ti\u00f1a connotaci\u00f3ns sacras e adornaba os traxes dos sult\u00e1ns. De feito, a palabra tulip\u00e1n procede do franc\u00e9s \"turban\", deformaci\u00f3n do turco otom\u00e1n \"t\u00fclbent\", vindo este termo do persa \"dulband\" e significando todos turbante.\nA\u00ednda que foron achadas evidencias do uso ornamental no Al-\u00c1ndalus do s\u00e9culo XI que indican unha introduci\u00f3n en Europa m\u00e1is remota no tempo, a versi\u00f3n tradicional atrib\u00fae a s\u00faa difusi\u00f3n ao embaixador austr\u00edaco en Turqu\u00eda, Ogier Ghislain de Busbecq, no s\u00e9culo XVI. Ogier era un floricultor entusiasta, e cando regresou a Europa en 1544 levou consigo alg\u00fans bulbos aos Xard\u00edns Imperiais de Viena. M\u00e1is tarde, en 1593, o destacado bot\u00e1nico Carolus Clusius deixou o seu traballo nos Xard\u00edns Imperiais para tomar un cargo de profesor de bot\u00e1nica en Leiden, Holanda, ata onde levou unha colecci\u00f3n de bulbos de tulip\u00e1ns que crearon un grande interese e entusiasmo.\nClusius comezou a cultivar tulip\u00e1ns de variedades ex\u00f3ticas: con todo, celoso da s\u00faa colecci\u00f3n, mant\u00ed\u00f1aos gardados. Pero unha noite algu\u00e9n penetrou no seu xard\u00edn e roubou os seus bulbos. O chan areoso holand\u00e9s, ga\u00f1ado ao mar, resultou ser o id\u00f3neo para o cultivo da planta, e o tulip\u00e1n estendeuse por todo o territorio.\nPara moita xente os tulip\u00e1ns poden parecer in\u00fatiles, sen cheiro nin aplicaci\u00f3n medicinal, florecendo s\u00f3 unha ou d\u00faas semanas ao ano. Pero os xardineiros holandeses apreciaban os tulip\u00e1ns pola s\u00faa beleza, e moitos pintores prefer\u00edan pintar unha desas flores antes que un cadro.\nA alza de prezo.\nA pesar de que se intentou controlar o proceso polo cal os tulip\u00e1ns monocromos se convert\u00edan en multicolores, os horticultores holandeses non foron capaces, de maneira que o aleatorio do exotismo contribu\u00edu a elevar progresivamente o prezo de cada bulbo. As variedades m\u00e1is raras eran bautizadas con nomes de personaxes ilustres e almirantes de prestixio. Na d\u00e9cada dos anos vinte do s\u00e9culo XVII o prezo do tulip\u00e1n comezou a crecer a gran velocidade. Cons\u00e9rvanse rexistros de vendas absurdas: luxosas mansi\u00f3ns a cambio dun s\u00f3 bulbo, ou flores vendidas a cambio do salario de quince anos dun artes\u00e1n ben pago. En 1623 un s\u00f3 bulbo pod\u00eda chegar a valer 1.000 flor\u00edns neerlandeses: unha persoa normal en Holanda ti\u00f1a uns ingresos medios anuais de 150 flor\u00edns. Durante a d\u00e9cada de 1630 parec\u00eda que o prezo dos bulbos crec\u00eda ilimitadamente e todo o pa\u00eds investiu canto ti\u00f1a no comercio especulativo dos tulip\u00e1ns. Os beneficios chegaron ao 500%.\nEn 1635 vend\u00e9ronse 40 bulbos por 100.000 flor\u00edns. Para os efectos de comparaci\u00f3n, unha tonelada de manteiga custaba 100 flor\u00edns, e oito porcos 240 flor\u00edns. Un bulbo de tulip\u00e1n chegou a ser vendido polo prezo equivalente a 24 toneladas de trigo. O r\u00e9cord de venda bateuno o \"Semper Augustus\": 6.000 flor\u00edns por un s\u00f3 bulbo, en Haarlem.\nEn 1636 declarouse unha epidemia de peste bub\u00f3nica que causou unha gran mortaldade na poboaci\u00f3n holandesa. A falta de man de obra multiplicou a\u00ednda m\u00e1is os prezos, e xerouse un irresistible mercado alcista. Tal foi a febre, que se creou un mercado de futuros, a partir de bulbos a\u00ednda non colleitados. Ese fen\u00f3meno foi co\u00f1ecido como \"windhandel\", \"negocio de aire\", e popularizouse sobre todo nas tabernas das pequenas cidades, a pesar de que un edicto estatal de 1610 prohibira o negocio polas dificultades de execuci\u00f3n contractual que xeraba. A pesar da prohibici\u00f3n, os negocios deste tipo continuaron entre particulares. Os compradores endebed\u00e1banse e hipotec\u00e1banse para adquirir as flores, e chegou un momento en que xa non se intercambiaban bulbos sen\u00f3n que se efectuaba unha aut\u00e9ntica especulaci\u00f3n financeira mediante notas de cr\u00e9dito. Public\u00e1ronse extensos e belos cat\u00e1logos de vendas, e os tulip\u00e1ns entraron na bolsa de valores. Todas as clases sociais, desde a alta burgues\u00eda ata os artes\u00e1ns, v\u00edronse implicados no fen\u00f3meno.\nCharles Mackay conta unha historia da \u00e9poca:\nFinal da burbulla.\nEn 1637, o 5 de febreiro, un lote de 99 tulip\u00e1ns de gran rareza vendeuse por 90.000 flor\u00edns: foi a \u00faltima gran venda de tulip\u00e1ns. Ao d\u00eda seguinte p\u00faxose \u00e1 venda un lote de medio quilo por 1.250 flor\u00edns sen atoparse comprador. Ent\u00f3n a burbulla estalou. Os prezos comezaron a caer en picado e non houbo xeito de recuperar o investimento: todo o mundo vend\u00eda e ningu\u00e9n compraba. Compromet\u00e9ronse enormes d\u00e9bedas para comprar flores que agora non val\u00edan nada. As bancarrotas suced\u00e9ronse e golpearon a todas as clases sociais. A falta de garant\u00edas dese curioso mercado financeiro, a imposibilidade de facer fronte aos contratos e o p\u00e1nico levaron \u00e1 econom\u00eda holandesa \u00e1 crebra."}
{"id": "169845", "revid": "89787", "url": "https://gl.wikipedia.org/wiki?curid=169845", "title": "Tangaroa Tangaroa", "text": "Tangaroa Tangaroa, nado o 6 de maio de 1921 en Penrhyn e finado o 23 de maio de 2009 en Auckland), foi un pol\u00edtico das Illas Cook.\nTraxectoria.\nTraballou como operador de radio para a administraci\u00f3n neozelandesa (1939-1954) e despois para unha compa\u00f1\u00eda navieira (1955-1963). En 1958 resultou elixido na primeira Asemblea Lexislativa do pa\u00eds pola circunscrici\u00f3n de como Penrhyn, permanecendo como deputado ata 1983, de 1969 a 1970 foi o l\u00edder do partido United Cook Islanders e ao ano seguinte integrouse no Partido Dem\u00f3crata fundado por Tom Davis, a finais da d\u00e9cada formou parte de varios gabinetes.\nEn 1985 foi o primeiro nativo en ser designado Representante da Ra\u00ed\u00f1a, permanecendo no posto ata 1990.\nEn 2003 a ra\u00ed\u00f1a Isabel II nomeouno cabaleiro da Orde do Imperio Brit\u00e1nico no Palacio de Buckingham\"."}
{"id": "169846", "revid": "56817", "url": "https://gl.wikipedia.org/wiki?curid=169846", "title": "Serra de Tejeda", "text": "A Serra de Tejeda \u00e9 unha formaci\u00f3n monta\u00f1osa pertencente \u00e1 Cordilleira Penib\u00e9tica situada entre as provincias de M\u00e1laga e Granada \u00f3 sur de Espa\u00f1a. Xunto coas serras de Almijara e Alhama constit\u00fae un macizo calizo que fai de fronteira entre as d\u00faas provincias, separando a Axarqu\u00eda do Campo de Zafarraya e a Depresi\u00f3n de Granada. Nestas Serras est\u00e1 o Parque Natural de las Sierras de Tejeda, Almijara y Alhama.\nA Serra de Tejeda est\u00e9ndese en direcci\u00f3n oeste-leste, a trav\u00e9s dunha paisaxe escarpada que ten o seu cume no pico de \"La Maroma\" a 2066 metros sobre o nivel do mar.\nEtimolox\u00eda.\nO nome da Serra de Tejeda ven do abundantes que eran os teixos no pasado e dos que hoxe s\u00f3 queda unha tellada, a m\u00e1is meridional da Pen\u00ednsula Ib\u00e9rica.\nFauna.\nEntre a fauna p\u00f3dese atopar a aguia real e a aguia perdiceira, as\u00ed como a cabra montesa, que ten no Parque Natural unha das familias m\u00e1is numerosas do pa\u00eds.\nO esqu\u00edo \u00e9 outro dos animais que poden ser vistos na serra, o cal chegou de xeito natural a estas proximidades, e que converteuse nun complemento que substit\u00fae as capturas de coellos cando estes, por causas de enfermidades que afectan \u00f3 home, son escasos e dif\u00edciles de conseguir."}
{"id": "169847", "revid": "17467", "url": "https://gl.wikipedia.org/wiki?curid=169847", "title": "Bie", "text": "Bie p\u00f3dese referir a:\nComo acr\u00f3nimo, B.I.E. pode referirse a:\nEntanto, Bi\u00e9 pode referirse a:"}
{"id": "169848", "revid": "23204", "url": "https://gl.wikipedia.org/wiki?curid=169848", "title": "Raj Brit\u00e1nico", "text": "O termo Raj, literalmente \"Dominio\" en lingua hindi, ref\u00edrese \u00e1 administraci\u00f3n colonial que exerc\u00eda o Imperio Brit\u00e1nico na rexi\u00f3n do Indost\u00e1n, \u00e9 dicir o que hoxe \u00e9 India, Paquist\u00e1n e Bangladesh, as\u00ed como na illa de Sri Lanka e outras menores no Oc\u00e9ano \u00cdndico. A partir do ano 1886 o Raj tam\u00e9n inclu\u00edu Birmania, que permaneceu baixo esta administraci\u00f3n unificada ata 1937 . Esta administraci\u00f3n iniciouse en 1858, cando o goberno desta rexi\u00f3n foi transferido pola Compa\u00f1\u00eda Brit\u00e1nica das Indias Orientais \u00e1 Coroa, ata 1947, cando dividiuse a rexi\u00f3n en dous pa\u00edses, India e Paquist\u00e1n, \u00f3s cales outorg\u00f3uselles a independencia.\nHistoria.\nA Primeira Guerra de Independencia da India.\nEn maio de 1857, soldados do ex\u00e9rcito brit\u00e1nico co\u00f1ecidos como sipaio, os cales provi\u00f1an principalmente de unidades musulm\u00e1s de Bengala. Estes amotin\u00e1ronse na gornici\u00f3n de Meerut, a 80\u00a0km \u00f3 noroeste de Delhi. \nOs amotinados marcharon contra Delhi a ofrecer os seus servizos \u00f3 emperador mogol e pouco despois na maior parte do norte e centro da India estalou a inrresurrecci\u00f3n que durou un ano.\nO mot\u00edn.\nO mot\u00edn representou o estoupido dun resentimento cada vez m\u00e1is forte da poboaci\u00f3n india contra o goberno brit\u00e1nico. Antes da rebeli\u00f3n, os brit\u00e1nicos lograron apagar numerosas revoltas menores ou tribais ou aceptaron outorgar certas concesi\u00f3ns nalgunhas disputas. Por\u00e9n dos acontecementos, -un marcado por unha tendencia e outro un feito illado-, a rebeli\u00f3n comezou en 1857.\nA rebeli\u00f3n envolveu a maior parte do norte da India, inclu\u00edndo Oudh e varios estados que pasaron da rexencia Maratha \u00e1 Compa\u00f1\u00eda. Os brit\u00e1nicos tomados por sorpresa quedaron aterrorizados e paralizados e sen reemprazos para as baixas no seu exercito. A Guerra Civil provocou o caos onde cada comunidade sufriu humillaci\u00f3ns e triunfos en batalla, se ben foron finalmente os brit\u00e1nicos quen obtiveron a vitoria. O derradeiro continxente sipaio en renderse foi o de Gwalior (Madhya Pradesh), un dos principais focos da rebeli\u00f3n, o 21 de xu\u00f1o de 1858. Os derrotados rebeldes fuxiron cara Nepal.\nO sur da India, por outra parte, permaneceu fora do conflito a pesar de ser un basti\u00f3n baixo o poder brit\u00e1nico.\nConsecuencias da guerra.\nA guerra civil foi un elemento determinante de cambio na India. En maio de 1858, os brit\u00e1nicos exiliaron \u00f3 emperador Bahadur Shah Zafar (1837-1857) a Birmania, liquidando formalmente o Imperio mogol. \u00d3 mesmo tempo aboliuse a Compa\u00f1\u00eda Brit\u00e1nica das Indias Orientais e foi substitu\u00edda pola administraci\u00f3n directa da coroa. Os brit\u00e1nicos proclamaron que os pr\u00edncipes, xefes e pobo indio recibir\u00edan o mesmo trato baixo as leis brit\u00e1nicas e a ra\u00ed\u00f1a Vitoria foi proclamada Emperatriz da India. A semente da desconfianza quedou no pobo hind\u00fa como herdanza da rebeli\u00f3n de 1857."}
{"id": "169849", "revid": "23204", "url": "https://gl.wikipedia.org/wiki?curid=169849", "title": "Bi\u00e9", "text": "Bi\u00e9 \u00e9 unha das 18 provincias de Angola. Ten unha superficie de 70.314\u00a0km\u00b2 e unha estimaci\u00f3n de 1\u00a0350\u00a0000 habitantes (2006). A s\u00faa capital \u00e9 Kuito.\nXeograf\u00eda.\nA provincia at\u00f3pase no centro de Angola e limita polo norte coa provincia de Malanje, polo nordeste coa provincia de Lunda Sul, polo leste coa de Moxico, polo sur coa de Cuando Cubango e polo oeste coas provincias de Hu\u00edla, Huambo e Cuanza Sul.\nO seu clima fresco e con abundantes choivas, que fan posible o cultivo de millo, cana de azucre, arroz, caf\u00e9 e cacahuete.\nA meseta de Bi\u00e9, na que se sit\u00faa a provincia, est\u00e1 conectada por ferrocarril co oc\u00e9ano atl\u00e1ntico.\nMorfoloxicamente, o territorio caracter\u00edzase polo ser un altiplano cunha altitude m\u00e1xima de 1852 msnm. A terra \u00e9 da m\u00e1is f\u00e9rtil de Angola e ten polo leste e polo norte o r\u00edo Cuanza, que nace nesta provincia, que ao discorrer para o norte marca parte da fronteira con Malanje. Polo suroeste discorre o r\u00edo Cuchi, un afluente do r\u00edo Cubango.\nAs principais poboaci\u00f3ns da provincia son: Kuito (114.791 hab.), Camacupa (19.347 hab.), Catabola (19.281 hab.), Catumbela (17.369 hab.) e Chisamba (7755 hab.).\nDemograf\u00eda.\nA poboaci\u00f3n da provincia en 1992 estim\u00e1base de 1\u00a0119\u00a0000 habitantes. De acordo coas estat\u00edsticas do goberno estadounidense de 1988, a poboaci\u00f3n da provincia era de 1\u00a0044\u00a0000. Est\u00edmase que 201.600 persoas desta provincia viv\u00edan en zonas urbanas e que 843.400 en zonas rurais.\nA provincia contaba con 1\u00a0125\u00a0000 de habitantes en 1991, estim\u00e1ndose no 2006 de 1\u00a0794\u00a0387 persoas.\nLinguas.\nNesta provincia, a lingua nacional que predomina \u00e9 o umbundo.\nMunicipios.\nOs municipios desta provincia son:\nComunas.\nAs comunas desta provincia son:"}
{"id": "169853", "revid": "98629", "url": "https://gl.wikipedia.org/wiki?curid=169853", "title": "La Renga", "text": "La Renga \u00e9 unha banda de hard rock que foi conformada o 31 de decembro do 1988, no barrio porte\u00f1o de Mataderos, ao oeste da cidade de Bos Aires. A formaci\u00f3n completase cos seguintes membros: Gustavo \"Chizzo\" N\u00e1poli como o vocalista orixinal principal e guitarra principal, Gabriel \"Tete\" Iglesias coa guitarra baixo e Jorge \"Tanque\" Iglesias coa bater\u00eda, integran o grupo desde seus inicios, mentres que Manuel Varela uni\u00f3se no 1994, coa axuda de Gabriel S\u00e1nchez no saxof\u00f3n, membro da banda ata 2008.\nA banda refusou da exposici\u00f3n nos medios durante m\u00e1is de 20 anos de traxectoria e relatan, hoxe, cunha produci\u00f3n absolutamente independente, logo do paso duns anos dentro dos selos PolyGram e Universal."}
{"id": "169858", "revid": "22570", "url": "https://gl.wikipedia.org/wiki?curid=169858", "title": "Lei da pureza de 1516", "text": "A Lei da pureza da cervexa (Reinheitsgebot en alem\u00e1n) foi decretada o 23 de abril de 1516 por Guillerme IV de Baviera. Establec\u00edase que a cervexa unicamente deb\u00eda elaborarse a partir de 3 ingredientes: auga, malte de cebada e l\u00fapulo. Crese que \u00e9 a primeira regulaci\u00f3n legal dun alimento.\nA lei non menciona o fermento, que foi descuberto en 1880 por Louis Pasteur como parte do proceso de fermentaci\u00f3n da cervexa. Antes de co\u00f1ecer o mecanismo de fermentaci\u00f3n, os cervexeiros habitualmente tomaban o sedimento dunha fermentaci\u00f3n previa e agreg\u00e1bano \u00e1 nova. De non o poderen obter, po\u00f1\u00edana nunha serie de bocois e no proceso aparec\u00eda \"por si mesmo\" o fermento.\nA principal motivaci\u00f3n desta lei atop\u00e1base en que Guillerme IV de Baviera ti\u00f1a o monopolio da cebada; deste xeito, ao non poder comprarlle a ningu\u00e9n m\u00e1is un ingrediente b\u00e1sico para a elaboraci\u00f3n, non s\u00f3 aumentou as s\u00faas vendas sen\u00f3n tam\u00e9n o prezo, xa que non ti\u00f1a outros cereais competidores.\nHoxe en d\u00eda, as\u00ed e todo, s\u00e9guense a elaborar cervexas conforme a esta lei, a\u00ednda que a motivaci\u00f3n \u00e9 diferente. A Lei da pureza de 1516 \u00e9 utilizada como ferramenta publicitaria polos grandes grupos empresariais xa que a maior parte das cervexas artes\u00e1ns non cumpren esta lei e albergan os produtos de m\u00e1is calidade."}
{"id": "169859", "revid": "27249", "url": "https://gl.wikipedia.org/wiki?curid=169859", "title": "Organolox\u00eda (hom\u00f3nimos)", "text": "Organolox\u00eda pode referirse a:"}
{"id": "169860", "revid": "1888", "url": "https://gl.wikipedia.org/wiki?curid=169860", "title": "Sofia Kovalevskaya", "text": ""}
{"id": "169861", "revid": "1131", "url": "https://gl.wikipedia.org/wiki?curid=169861", "title": "Casta\u00f1eda", "text": "Casta\u00f1eda \u00e9 un concello da comunidade aut\u00f3noma de Cantabria (Espa\u00f1a). Limita polo norte con Pi\u00e9lagos e Villaescusa, polo oeste con Puente Viesgo, polo sur con Santiurde de Toranzo e polo leste con Santa Mar\u00eda de Cay\u00f3n.\nO municipio est\u00e1 situado na cunca do r\u00edo Pas, na comarca do Pas-Miera. Por Casta\u00f1eda discorre o r\u00edo Pisue\u00f1a.\nEconom\u00eda.\nTradicionalmente, as actividades econ\u00f3micas do municipio foron as do sector primario: agricultura e gandar\u00eda, pero grazas \u00e1s industrias pr\u00f3ximas e ao turismo, a actividade despregouse cara os sectores secundario e de servizos.\nHistoria.\nDesde a Idade Media, cando Henrique II de Castela entregou estas terras en se\u00f1or\u00edo a seu irm\u00e1n o infante Tello de Castela, e Xo\u00e1n II de Castela as institu\u00edu en condado, Casta\u00f1eda estivo vinculada durante a baixa Idade Media e todo o Antigo R\u00e9xime \u00e1 casa dos Marqueses de Aguilar de Campoo cuxos primox\u00e9nitos ostentaron tradicionalmente o t\u00edtulo de condes de Casta\u00f1eda. \nPatrimonio.\nDestaca a Colexiata da Santa Cruz, en Socobio, ben de interese cultural con categor\u00eda de monumento. Ademais, \u00e9 ben inventariado o mu\u00ed\u00f1o El Carab\u00edo, en Pomaluengo. Outras obras arquitect\u00f3nicas destacadas son o Palacio da G\u00e1ndara, da Idade Moderna, o Palacio de Larrinaga, dos anos 30 do s\u00e9culo XX (Casa do Concello), a ermida de San Fernando no barrio de Colsa, con frescos do s\u00e9culo XVI e a Torre do Reloxo en Pomaluengo, antigas escolas.\nDemograf\u00eda.\nFonte: INE\nAdministraci\u00f3n.\nAs seguintes t\u00e1boas mostran os resultados das elecci\u00f3ns municipais celebradas no 2003 e no 2007."}
{"id": "169864", "revid": "109216", "url": "https://gl.wikipedia.org/wiki?curid=169864", "title": "Organolox\u00eda (novela)", "text": "Organolox\u00eda \u00e9 unha novela er\u00f3tica de Eva Moreda, publicada en 2010 por Edici\u00f3ns Positivas, logo de ga\u00f1ar o Premio Narrativas Quentes.\nTrama.\nLuc\u00eda (a narradora), Carolina, Alicia, Xandra, Vic, Enma e Carmela son sete profesoras de m\u00fasica do conservatorio, que quedan pechadas de noite na sala para o profesorado. Para facer m\u00e1is levad\u00eda a espera at\u00e9 que as ve\u00f1an rescatar, comezan a contar cada unha un relato er\u00f3tico da s\u00faa experiencia relacionado co mundo da m\u00fasica. Con todo, o grupo desconf\u00eda de que foi Benigno, outro profesor do conservatorio, quen as pechou para escoitalas. Entre relato e relato, a propia Luc\u00eda fala da situaci\u00f3n no momento e da s\u00faa relaci\u00f3n co resto das mulleres, especialmente con Xandra, da que fora moi amiga, pero coa que agora non se leva demasiado.\nComeza Caro, a profesora de piano, falando das s\u00faas preferencias \u00e1 hora de escoitar a Johann Sebastian Bach, e di que o seu mito er\u00f3tico fora sempre deitarse cun home con uniforme fascista, ben das SS (especialmente Goebbels), da Falange Espa\u00f1ola ou da garda de Mussolini. Tras contactar con varios neofascistas da cidade onde estudaba, chegou \u00e1 conclusi\u00f3n de que era imposible atopar a algu\u00e9n que conxugase as ideas totalitarias co gusto por Bach, e decide disfrazarse ela mesma de fascista para poder cumprir a s\u00faa fantas\u00eda.\nAlicia, a profesora de m\u00fasica antiga, f\u00e1lalles dunha viola que acadou moita sona en Italia a mediados do s\u00e9culo XVII. Fora constru\u00edda por un luthier para que un m\u00fasico conquistase unha muller, e o feito \u00e9 que o instrumento espertaba o desexo sexual de todas as persoas que o escoitaban, polo que foi prohibido polo Papa.\nLuc\u00eda, profesora de guitarra, lembra unha viaxe a Grecia xunto a Xandra, onde co\u00f1eceron a un rapaz que tocaba o \"bouzouki\" nun grupo. Viven en pisos enfrontados, e despois dun concerto do grupo del, a trav\u00e9s da vent\u00e1 ela mast\u00farbase mentres el debulla unha mazaroca.\nCarmela, profesora de gaita, fala dun encontro tras un congreso sobre ese instrumento, no que co\u00f1ece a Radomir, un gaiteiro balc\u00e1nico co que se deita, se ben o encontro sexual non vai ben porque o gaiteiro recorda a cabra coa que se fixo o fol da s\u00faa gaita.\nEnma, profesora de canto, fala dunha ocasi\u00f3n en que \u00e9 chamada para ir cantar nun coro nunha voda. Al\u00ed coincide cun rapaz que canta con voz de contratenor. Logo de mirarse con desexo durante o enlace, van a un bar e finalmente a casa del. Al\u00ed te\u00f1en uns preliminares que ela considera marabillosos, pero non pasan ao coito porque el non ten pene, pois \u00e9 un \"castratto\" accidental.\nVic, que ensina m\u00fasica de c\u00e1mara, conta un encontro con dous rapaces homosexuais. Eles s\u00f3 a deixan entrar ao seu piso a condici\u00f3n de que ela estea queda mentres mira o encontro sexual. Por\u00e9n, ela fantasea escoitando un disco de Brahms que puxera un deles, considerando que a m\u00fasica \u00e9 o mellor excitante.\nXandra, que toca o saxof\u00f3n, conta como foi o seu primeiro orgasmo. De nova, decidira xunto a Lu competiren por ver quen acadaba antes un orgasmo. Para logralo, mercan por cat\u00e1logo uns xoguetes sexuais. Nun principio, con m\u00fasica de Charlie Parker, non logra chegar ao orgasmo porque mete o xoguete na vaxina, sen saber a\u00ednda que necesita estimular o cl\u00edtoris para ter unha resposta sexual. Logo de varios intentos, non \u00e9 ata unha noite en que est\u00e1 medio b\u00e9beda, que comeza a experimentar co seu sexo e acada o cl\u00edmax.\nFinalmente, chega Benigno para abrirlles a porta, e despois dos relatos, Xandra e Lu deciden retomar a s\u00faa amizade.\nNarraci\u00f3n.\nA obra utiliza un narrador m\u00faltiple en primeira persoa, pois \u00e1 parte da narradora principal, son as seis protagonistas as que contan cadans\u00faa historia. Este formato \u00e9 utilizado xa en obras como \"Decamer\u00f3n\" ou \"\u00c1 lus do candil\"."}
{"id": "169865", "revid": "6040566", "url": "https://gl.wikipedia.org/wiki?curid=169865", "title": "Edici\u00f3ns Positivas", "text": "Edici\u00f3ns Positivas \u00e9 unha empresa editorial galega con sede en Santiago de Compostela. Foi fundada en 1990 por Paco Mac\u00edas e mais Xel\u00eds de Toro, e a s\u00faa lingua de edici\u00f3n \u00e9 principalmente o galego, a\u00ednda que tam\u00e9n editan en portugu\u00e9s.\nCaracter\u00edsticas.\nPublica poes\u00eda, narrativa e ensaio. No seu cat\u00e1logo conta con catro colecci\u00f3ns: \"Narrativas\", \"Plural\", \"Di-versos\", \"Anima+l\". Amais de encargarse da edici\u00f3n de textos de autores galegos, tam\u00e9n traballa coa traduci\u00f3n de libros estranxeiros e ten vertido \u00e1 lingua galega obras de Quim Monz\u00f3, H.G. Wells, Antonio Tabucchi, Allen Ginsberg, Pier Paolo Pasolini ou Mark Twain.\nEdici\u00f3ns Positivas \u00e9 a empresa respons\u00e1bel do premio Narrativas Quentes de literatura er\u00f3tica, de frecuencia bianual."}
{"id": "169866", "revid": "6939", "url": "https://gl.wikipedia.org/wiki?curid=169866", "title": "Narrativas Quentes", "text": ""}
{"id": "169867", "revid": "82922", "url": "https://gl.wikipedia.org/wiki?curid=169867", "title": "A banda das crechas", "text": "A Banda das Crechas \u00e9 un grupo estable formado no bar A Casa das Crechas de Santiago de Compostela. No ano 2010 editaron o seu primeiro \u00e1lbum, \"ABDC\".\nA banda est\u00e1 formada por doce m\u00fasicos. Adoitan xuntarse para tocar os m\u00e9rcores dos meses do curso escolar, para interpretan canci\u00f3ns e melod\u00edas tradicionais galegas e do resto do mundo. O seu repertorio, as\u00ed como a duraci\u00f3n dos concertos, vai en funci\u00f3n da resposta do p\u00fablico."}
{"id": "169869", "revid": "1888", "url": "https://gl.wikipedia.org/wiki?curid=169869", "title": "Paco Mac\u00edas", "text": "Francisco Mac\u00edas, co\u00f1ecido como Paco Mac\u00edas, nado en Lago de Carucedo (Carucedo, O Bierzo) o 16 de setembro de 1958, \u00e9 editor en lingua galega. \u00c9 o fundador de Edici\u00f3ns Positivas, editorial respons\u00e1bel do Premio Narrativas Quentes de literatura er\u00f3tica."}
{"id": "169870", "revid": "1505", "url": "https://gl.wikipedia.org/wiki?curid=169870", "title": "Marcha sobre Roma", "text": "A marcha sobre Roma (en italiano \"Marcia su Roma\") foi unha marcha organizada entre o 27 e o 29 de outubro de 1922 por Benito Mussolini, daquela dirixente do Partido Nacional Fascista, e que o levou ao poder do Reino de Italia. A marcha marca o final do r\u00e9xime parlamentario e o comezo do r\u00e9xime fascista, se ben o modo en que Mussolini se converteu en xefe de goberno estaba de acordo coa constituci\u00f3n italiana vixente, o \"Statuto Albertino\". A ditadura entrou en vixencia m\u00e1is adiante, co asasinato de Giacomo Matteotti e a prohibici\u00f3n de partidos da oposici\u00f3n.\nPosici\u00f3n de V\u00edtor Manuel III.\nPara disolver a ameaza que presentaban os fascistas que chegaban ao alfoz da cidade, o goberno do primeiro ministro Luigi Facta pediu o estado de sitio para Roma. Por\u00e9n, o Rei V\u00edtor Manuel III negouse a firmar a orde. Isto significou que non ordenaron ao ex\u00e9rcito opo\u00f1erse aos fascistas. Os motivos da negativa do monarca foron discutidos, suxer\u00edndose as teor\u00edas de que tem\u00eda perder o trono se rexeitaba cooperar cos fascistas, que quer\u00eda evitar unha guerra civil, e que esperaba neutralizar os fascistas asoci\u00e1ndoos ao goberno nacional.\nDesenvolvemento da marcha.\nMussolini, seguro do seu control sobre os acontecementos, estaba decidido a non aceptar nada que non fose o control do goberno, e o 29 de outubro o rei pediulle que aceptase o posto de primeiro ministro e que formase un gabinete. Viaxando desde Mil\u00e1n en tren, Mussolini formou goberno en Roma o 30 de outubro. Preto de 25.000 camisas negras foron transportados \u00e1 cidade, onde marcharon nun triunfante desfile cerimonial o 31 de outubro."}
{"id": "169873", "revid": "1131", "url": "https://gl.wikipedia.org/wiki?curid=169873", "title": "Pilar Milagros Rojo Noguera", "text": ""}
{"id": "169874", "revid": "1131", "url": "https://gl.wikipedia.org/wiki?curid=169874", "title": "C\u00ednicas", "text": "C\u00ednicas \u00e9 unha obra de teatro escrita por Teresa Moure en 2010. Foi editada dentro da colecci\u00f3n Biblioteca-Arquivo Teatral Francisco Pillado Mayor, da Universidade da Coru\u00f1a. A obra publicouse antes de ser representada. Vai precedida dun breve pr\u00f3logo de Carlos Paulo Mart\u00ednez Pereiro.\nTrama.\nEst\u00e1 dividida en tres actos. O primeiro \u00e9 un mon\u00f3logo da personaxe principal, Sara Fortes, unha se\u00f1ora que padece s\u00edndrome de Di\u00f3xenes. No segundo acto interve\u00f1en tam\u00e9n un celador, un soldado ateniense e o fil\u00f3sofo c\u00ednico Di\u00f3xenes, que nesta peza \u00e9 unha muller. O terceiro acto compl\u00e9tase coa presenza dunha artista e dunha representaci\u00f3n da se\u00f1ora cando nova. O escenario da obra representa o piso cheo de lixo e refugallo da se\u00f1ora.\nA obra conta as \u00faltimas horas na s\u00faa vivenda de Sara, unha muller que padece a s\u00edndrome de Di\u00f3xenes, e a quen os asistentes sociais do concello pretenden trasladar a unha residencia. O inmoble, cuberto polo lixo e en ru\u00edna, at\u00f3pase no n\u00famero 3 da r\u00faa Liberdade. O encontro coa fil\u00f3sofa (muller) Di\u00f3xenes fai que se estableza un debate sobre a liberdade dos individuos. No terceiro acto, unha proxecci\u00f3n de Sara no pasado, ante o estado de decadencia e sucidade en que se atopa a s\u00faa continuadora, opta por suicidarse. Finalmente, e grazas \u00e1 actuaci\u00f3n dunha artista que chega al\u00ed por azar, buscando o seu amante co que ten unha cita anual, entre as tres mulleres pl\u00e1ntanlle lume \u00e1 casa para fuxir as\u00ed, de forma definitiva, dos servizos sociais municipais.\nOutros datos.\nNa obra menci\u00f3nase o traballo art\u00edstico de Marina Abramovi\u0107 como guieiro para a escenograf\u00eda"}
{"id": "169877", "revid": "865", "url": "https://gl.wikipedia.org/wiki?curid=169877", "title": "The Mercury Program", "text": "The Mercury Program \u00e9 un grupo musical estadounidense, composto por Dave Lebleu (bater\u00eda), Sander Travisano (baixo), Tom Reno (guitarra), e Whit Travisano (vibr\u00e1fono e piano).\nTraxectoria.\nO grupo naceu en Gainesville (FL) como un tr\u00edo en agosto de 1997, un\u00edndoselles Whit Travisano a finais de 1999. Se ben os seus dous primeiros discos inclu\u00edan temas cantados, desde o lanzamento do EP \"All the Suits Began to Fall Off\" fan m\u00fasica instrumental. O seu estilo \u00e9 unha am\u00e1lgama, sendo categorizados como post-rock. \nDado que os seus membros viven en diferentes lugares, a banda decidiu tomar un descanso tralo lanzamento de \"Confines of Heat\" en 2003. En outubro de 2006 regresaron coa gravaci\u00f3n xunto a Andy Baker en Athens (GA) de \"Chez Viking\", se ben o \u00e1lbum non sa\u00edu \u00e1 venda at\u00e9 novembro de 2009."}
{"id": "169878", "revid": "56817", "url": "https://gl.wikipedia.org/wiki?curid=169878", "title": "Karamchand", "text": "Karamchand (\"\u0915\u0930\u092e\u091a\u0902\u0926\") \u00e9 unha serie de televisi\u00f3n india en hindi que emitiu a canle DD National, foi unha das primeiras series detectives feitas na India.\nDesenvolvemento.\nA serie comezou a emitirse en 1985 e rematou en 1988, dirix\u00edaa Pankaj Parashar con Pankaj Kapur interpretando ao detective que daba nome \u00e1 serie, Karamchand, o papel da s\u00faa asistenta Kitty fac\u00edao Sushmita Mukherjee. O co\u00f1ecido d\u00fao Anand-Milind compuxo a m\u00fasica da serie. A canle Sony Entertainment Television fixo unha versi\u00f3n da serie en 2007 mantendo ao protagonista Pankaj Kapur pero con Sucheta Khanna facendo de Kitty."}
{"id": "169879", "revid": "23204", "url": "https://gl.wikipedia.org/wiki?curid=169879", "title": "Urraca de Le\u00f3n e Castela", "text": ""}
{"id": "169883", "revid": "1131", "url": "https://gl.wikipedia.org/wiki?curid=169883", "title": "Obediencia", "text": "O termo obediencia pode referirse a:"}
{"id": "169884", "revid": "23204", "url": "https://gl.wikipedia.org/wiki?curid=169884", "title": "Obediencia (actitude)", "text": "O termo obediencia, do lat\u00edn \"ob audire\", \u00e9 dicir, \"o que escoita\" indica o proceso que conduce de escoita atenta en relaci\u00f3n a unha acci\u00f3n, que pode ser puramente pasiva ou exterior ou, pola contra, pode provocar unha actitude interna de resposta. Obedecer requisitos ou prohibici\u00f3ns real\u00edzase por medio de consecuentes acci\u00f3ns apropiadas ou omisi\u00f3ns. Obedecer implica, en diverso grao, a subordinaci\u00f3n da vontade a unha autoridade, o acatamento dunha instruci\u00f3n, o cumprimento dunha demanda ou a abstenci\u00f3n de algo que prohibe.\nA figura da autoridade que merece obediencia pode ser, ante todo, unha persoa ou unha comunidade, pero tam\u00e9n unha idea, unha doutrina ou unha ideolox\u00eda."}
{"id": "169886", "revid": "89787", "url": "https://gl.wikipedia.org/wiki?curid=169886", "title": "Obediencia (libro)", "text": "Obediencia \u00e9 unha novela en lingua galega escrita polo escritor monfortino Ant\u00f3n Lopo e publicada pola Editorial Galaxia na segunda metade de 2010, logo de acadar o Premio Garc\u00eda Barros de narrativa.\nCaracter\u00edsticas.\nTr\u00e1tase dunha obra de ciencia ficci\u00f3n ambientada no s\u00e9culo XXII, nunha rep\u00fablica galega na que o goberno perdeu o control de todo o territorio ag\u00e1s Compostela. A cidade \u00e9 o centro dunha econom\u00eda puxante que se contrap\u00f3n \u00e1 Alemparte, un deserto salvaxe sen regulamento democr\u00e1tico, habitado por mutantes e desvalidos, baixo unha condici\u00f3ns ambientais lament\u00e1beis. At\u00e9 al\u00f3, onde opera o grupo resistente Alogon, chegar\u00e1 Elba M\u00e1cara, a protagonista da novela."}
{"id": "169887", "revid": "89787", "url": "https://gl.wikipedia.org/wiki?curid=169887", "title": "Manuel Janeiro", "text": "Manuel Janeiro Casal, nado en Madrid O 10 de agosto de 1951, \u00e9 un ilustrador e escritor en galego e castel\u00e1n vinculado coa cultura galega.\nTraxectoria.\nDesenvolve dende hai d\u00e9cadas o seu traballo en Galiza, tanto o de grafista e ilustrador coma o de escritor. As\u00ed mesmo, \u00e9 profesor no Colexio Mart\u00edn C\u00f3dax. Realizou m\u00e1is de tres mil cubertas para editoriais como Galaxia, Gredos ou instituci\u00f3ns como o Consello da Cultura Galega ou a Real Academia Galega."}
{"id": "169888", "revid": "98629", "url": "https://gl.wikipedia.org/wiki?curid=169888", "title": "Francisco Rafael Augier", "text": "Francisco Rafael Augier, nado en Tui o 20 de setembro de 1767 e finado en Catamarca (Arxentina) o 3 de novembro de 1847, foi un empresario galego radicado na Arxentina.\nTraxectoria.\nFoi bautizado na catedral de Tui co nome de Rafhael Francisco Antonio de los Dolores Augier y Rojano. Era fillo de Henry Augier Ferriere (emigrante de Montpellier) e da tudense Mar\u00eda Ana Rojano Figueroa y Oia Ozores de Sotomayor, filla do malague\u00f1o Francisco Rojano de Figueroa y Salcedo.\nEmigrou cara a Arxentina cando a\u00ednda era unha colonia espa\u00f1ola, xunto aos seus irm\u00e1ns Pedro Evaristo (que se afincar\u00eda en Santiago del Estero e casar\u00eda con Andrea de Santa Ana Paz y Figueroa), Francisco Rafael e Vicente, que chegou a Tenente de Milicias na compa\u00f1\u00eda de infanter\u00eda de Dragones de Buenos Aires baixo as ordes do Vicerrei Rafael de Sobremonte). Francisco Rafael afincouse en Catamarca, traballando como comerciante e membro do Cabido.\nAxi\u00f1a acadou reputaci\u00f3n e representaci\u00f3n no lugar. Foi un dos dignatarios da Acta de Autonom\u00eda de Catamarca, asinada o 15 de agosto de 1821, e que implicou a separaci\u00f3n de Tucum\u00e1n.\nCasou con Mar\u00eda Ignacia Correa y de Soria y Medrano filla de Juan Manuel Correa Barros e de Mar\u00eda Antonia de Soria Medrano y Olmos de Aguilera. Tiveron unha gran descencencia: Mar\u00eda Victoria (casada con Pedro de Segura y Cubas), Teresa (esposa de Pedro Ignacio Recalde), Pastora (casada con Jos\u00e9 Luis Lobo), Uladislao, Ne\u00f3fita (casada con Ram\u00f3n Rosa Correa), Justa (esposa de Benjam\u00edn Herrera), Bernardina (casada con Jos\u00e9 Luis Cano Vald\u00e9s), Juan Agust\u00edn e Francisco Marcelino Augier."}
{"id": "169890", "revid": "98629", "url": "https://gl.wikipedia.org/wiki?curid=169890", "title": "Cilindro de Ciro", "text": "O cilindro de Ciro \u00e9 unha peza cil\u00edndrica de arxila que cont\u00e9n unha declaraci\u00f3n en cuneiforme acadio babilonio do rei persa Ciro o Grande (559 - 529 a. C.). Nela, o novo rei lexitima a s\u00faa conquista e toma medidas pol\u00edticas para ga\u00f1ar o favor dos seus novos s\u00fabditos.\nFoi descuberto en 1879 polo arque\u00f3logo asirio-brit\u00e1nico Hormuz Rassam durante a escavaci\u00f3n do templo de Marduk en Babilonia. Consiste en dous fragmentos (\"A\" e \"B\"), conservados actualmente no Museo Brit\u00e1nico, o primeiro desde o seu descubrimento, mentres que o segundo estivo temporalmente na Universidade Yale.\nContexto.\nO 7 de outubro do 539 a. C. (15 de \"Tashritu\" no calendario babilonio) o ex\u00e9rcito persa entrou en Babilonia sen resistencia. O 29 de outubro o propio Ciro chegou \u00e1 cidade, asumindo os t\u00edtulos de \"rei de Babilonia, rei de Sumer e Acad, rei dos catro extremos do mundo\".\nMalia conter secci\u00f3ns nas que Ciro fala en primeira persoa, a redacci\u00f3n do cilindro foille encomendada a sacerdotes babilonios, que usaron modelos babilonios e asirios. O cilindro foi depositado nos alicerces das murallas de Babilonia, unha pr\u00e1ctica habitual na antiga Mesopotamia, para conmemorar as reparaci\u00f3ns feitas por Ciro. Entre outros textos favorables a Ciro e escritos desde o punto de vista da clase sacerdotal de Babilonia, at\u00f3pase o \"Relato en verso sobre Nabonido\".\nDescrici\u00f3n e contido.\nO fragmento \"A\" (BM 90920) mide arredor de 23 x 8\u00a0cm e comprende 35 li\u00f1as (1-35), mentres que o fragmento \"B\" mide uns 8,6 x 5,6\u00a0cm e comprende 9 li\u00f1as (36-45). O seu contido pode resumirse deste modo:\nDereitos humanos.\nPersonalidades como Mohammad Reza Pahlavi (o \u00faltimo Xa de Ir\u00e1n) ou a Premio Nobel da Paz iraniana Shirin Ebadi destacaron o valor human\u00edstico do Cilindro de Ciro, que mesmo foi nomeado como a \"Primeira Declaraci\u00f3n dos dereitos humanos.\nPor\u00e9n, numerosos historiadores destacaron que declaraci\u00f3ns deste estilo non eran estra\u00f1as nas tradici\u00f3ns mesopot\u00e1micas, e que, se ben quizais \u00e9 infrecuentemente xeneroso, o Cilindro de Ciro non pode de ning\u00fan xeito ser relacionado cos dereitos humanos.\nNos \u00faltimos anos viu circulando por internet unha traduci\u00f3n fraudulenta ao ingl\u00e9s do cilindro. Esta pode reco\u00f1ecerse pola menci\u00f3n de Ahura Mazda, ausente no orixinal, e por frases hiperb\u00f3licas como \"Non imporei a mi\u00f1a monarqu\u00eda sobre ningunha naci\u00f3n. Cada un \u00e9 libre de aceptala, e se alg\u00fan deles a rexeita, nunca utilizarei a guerra para impo\u00f1erme\".. A cita \u00e9 unha traduci\u00f3n propia dunha pasaxe presentada en Livius.org: \"From now on, while Ahuramazda lets me rule, I will impose my monarchy on no nation. Each is free to accept it, and if any one of them rejects it, I shall never resolve on war to reign.\"."}
{"id": "169891", "revid": "5749", "url": "https://gl.wikipedia.org/wiki?curid=169891", "title": "Francisco Brives", "text": "Francisco Brives, nome art\u00edstico de Francisco Palacio Edreira, nado na Coru\u00f1a en 1970, \u00e9 un actor, artista audiovisual e escritor galego en lingua galega e castel\u00e1.\nTraxectoria.\nEst\u00e1 vinculado coa escena teatral dende moi novo. \u00c9 o fundador da Asociaci\u00f3n cultural Catrabucha. Como actor de teatro, chegou a Madrid da man da compa\u00f1\u00eda \"Cuarta Pared\".\nColabora de xeito espor\u00e1dico en diferentes magazines como \"Odisea\", \"Entiendes\" ou as revistas Zero, \"As mais perralheiras\", \"Glife M\u00e9xico\", \"Dos Manzanas\", todas elas nunha li\u00f1a de compromiso reivindicativo de apoio \u00e1 loita polos dereitos dos homosexuais.\nTraballou en Alema\u00f1a, B\u00e9lxica, Xap\u00f3n e Francia. En 2001 viv\u00eda en Madrid, onde desenvolve a s\u00faa faceta como actor no eido cinematogr\u00e1fico, e onde foi membro fundador dun grupo po\u00e9tico xunto a I\u00f1aki Echarte Vidarte."}
{"id": "169892", "revid": "1131", "url": "https://gl.wikipedia.org/wiki?curid=169892", "title": "Ciro o Grande", "text": ""}
{"id": "169893", "revid": "34155", "url": "https://gl.wikipedia.org/wiki?curid=169893", "title": "Extraliga Checa (h\u00f3ckey sobre xeo)", "text": "A Extraliga Checa (en checo Extraliga ledn\u00edho hokeje ou ELH) \u00e9 a m\u00e1xima competici\u00f3n de h\u00f3ckey sobre xeo na Rep\u00fablica Checa e catalogada pola IIHF como a terceira liga nacional m\u00e1is importante de Europa. Esta liga \u00e9 unha importante canteira de xogadores, exportando talentos t\u00f3dolos anos \u00e1s d\u00faas grandes ligas do mundo, a Kontinental Hockey League (KHL) euroasi\u00e1tica e \u00e1 National Hockey League (NHL) norteamericana. Actualmente est\u00e1 integrada por 14 equipos e o club m\u00e1is laureado da historia da competici\u00f3n \u00e9 o VHK Vset\u00edn con seis t\u00edtulos ligueiros. A televisi\u00f3n que retransmite a competici\u00f3n \u00e9 a \u010cesk\u00e1 televize.\nHistoria.\nEsta liga creouse en 1993 trala separaci\u00f3n administrativa de Checoslovaquia nas actuais rep\u00fablicas de Chequia e de Eslovaquia, polo cal a Liga checoslovaca se dividiu en d\u00faas ligas: a Extraliga Checa e a Extraliga Eslovaca.\nDenominaci\u00f3ns ao longo da s\u00faa historia.\nEn moitas ocasi\u00f3ns o nome da liga estivo vencellado a un patrocinador, polo que a s\u00faa denominaci\u00f3n foi variando moito ao longo da s\u00faa historia:\nFormato.\nA Extraliga Checa est\u00e1 formada por 14 equipos que xogan un total de 52 partidos na liga regular. Os 10 mellores equipos ao final da liga regular disputan os play-offs polo t\u00edtulo, mais coa particularidade de que os equipos que finalizaron entre o 7\u00ba posto e o 10\u00ba disputan unha rolda eliminatoria previa no formato do mellor de cinco encontros para decidir que dous equipos acompa\u00f1ar\u00e1n aos seis mellores nos cuartos de final do play-off, que se disputan ao mellor de sete encontros.\nDende a tempada 2006-07, o equipo que consegue a vitoria no tempo regulamentario consegue tres puntos, se ga\u00f1a na pr\u00f3rroga dous puntos e o equipo que perde na pr\u00f3rroga recibe un punto. Se fora necesario, realizar\u00edase unha quenda de penaltis para decidir ao ga\u00f1ador do encontro.\nOs catro \u00faltimos clasificados ao final da liga regular (dos postos 11 ao 14) disputan un play-out pola permanencia na m\u00e1xima categor\u00eda, xogando 12 partidos entre eles nos que as vitorias conseguidas na liga regular contan para a clasificaci\u00f3n. O \u00faltimo clasificado da ligui\u00f1a descende \u00e1 Primeira Divisi\u00f3n, mentres que o ga\u00f1ador consegue a permanencia, mentres que o \u00faltimo clasificado xoga unha serie ao mellor de sete partidos contra o campi\u00f3n da Primeira Divisi\u00f3n, o perdedor desta serie xoga \u00e1 tempada seguinte na segunda categor\u00eda."}
{"id": "169895", "revid": "89787", "url": "https://gl.wikipedia.org/wiki?curid=169895", "title": "Mohamed Ghannouchi", "text": "Mohamed Ghannouchi, grafado en \u00e1rabe \u0645\u062d\u0645\u062f \u0627\u0644\u063a\u0646\u0648\u0634\u064a, nado o 18 de agosto de 1941 en Sousse (daquela Tunisia Francesa), \u00e9 un pol\u00edtico tunisiano que foi primeiro ministro do seu pa\u00eds do 17 de novembro de 1999 ao 27 de febreiro de 2011 e presidente durante unhas horas o 14 de xaneiro de 2011, como consecuencia da revolta que depuxo o seu predecesor Zine El Abidine Ben Ali.\nTraxectoria.\nGhannouchi \u00e9 un pol\u00edtico longamente activo na historia de Tunisia. Afiliado ao Movemento Constitucional Democr\u00e1tico, foi elixido en repetidas ocasi\u00f3ns como deputado do Parlamento de Tunisia, se ben as elecci\u00f3ns nunca foron completamente democr\u00e1ticas. De 1992 a 1999 foi ministro de Cooperaci\u00f3n Internacional e Investimentos Estranxeiros no goberno de Hamed Karoui, e de 1999 a 2011 directamente primeiro ministro de Tunisia, elixido por Zine El Abidine Ben Ali.\nEn 2006, nun cable diplom\u00e1tico estadounidense filtrado en 2010 por Wikileaks, a Ghannouchi describ\u00edano como un pol\u00edtico lixeiramente popular entre a poboaci\u00f3n. De perfil tecn\u00f3crata, era co\u00f1ecido como \"Monsieur Oui Oui\" (se\u00f1or si si) pola s\u00faa fidelidade ao presidente Ben Ali.\nO 14 de xaneiro de 2011, e como consecuencia dunha revolta popular, viuse forzado a destitu\u00edr os seus ministros e formar un novo goberno, \u00e1 espera da convocatoria de elecci\u00f3ns parlamentarias en seis meses. Por\u00e9n, horas despois, sen tempo para nomear goberno, o presidente Ben Ali sa\u00edu do pa\u00eds e esa mesma noite Ghannouchi anunciou na televisi\u00f3n estatal que asum\u00eda o control temporal do pa\u00eds ata a convocatoria de novas elecci\u00f3ns no prazo de dous meses.\n\u00c1 ma\u00f1\u00e1 seguinte, o Tribunal Constitucional de Tunisia declarou presidente interino o presidente do Parlamento, Fouad Mebazaa, seguindo o disposto na Constituci\u00f3n do pa\u00eds, co que Ghanouchi seguiu actuando unicamente como primeiro ministro, coa misi\u00f3n de formar un goberno de unidade nacional onde estivesen presentes representantes dos partidos da oposici\u00f3n legal."}
{"id": "169899", "revid": "1576", "url": "https://gl.wikipedia.org/wiki?curid=169899", "title": "Herning Blue Fox", "text": "O Herning Blue Fox \u00e9 un equipo de h\u00f3ckey sobre xeo da localidade de Herning, Dinamarca. Foi fundado en 1947 e actualmente compite na Superisligaen, a m\u00e1xima categor\u00eda do h\u00f3ckey sobre xeo dinamarqu\u00e9s. O Herning Blue Fox \u00e9 o equipo m\u00e1is laureado da competici\u00f3n con 14 t\u00edtulos de liga, seguido do KSF K\u00f8benhavn, que conta con 10 t\u00edtulos nas s\u00faas vitrinas."}
{"id": "169907", "revid": "1410", "url": "https://gl.wikipedia.org/wiki?curid=169907", "title": "EfB Ishockey", "text": "O EfB Ishockey \u00e9 un equipo profesional de h\u00f3ckey sobre xeo da cidade de Esbjerg, no oeste de Xutlandia (Dinamarca). Xoga os seus partidos no Granly Hockey Arena, que ten unha capacidade para 4195 espectadores. Actualmente compite na Superisligaen, a m\u00e1xima categor\u00eda do h\u00f3ckey sobre xeo de Dinamarca, competici\u00f3n que ga\u00f1ou en cinco ocasi\u00f3ns.\nHistoria.\nO club foi fundado o 4 de novembro de 1964 co nome de \"Esbjerg IK Oilers\". Tan s\u00f3 cinco anos despois da s\u00faa fundaci\u00f3n o club conseguiu o seu primeiro gran logro ao ga\u00f1ar o t\u00edtulo de Liga en 1969, mais tardar\u00eda case vinte anos en conseguir o seu segundo t\u00edtulo en 1988. Dende o 2004, ano no que o equipo consegue o seu \u00faltimo t\u00edtulo ata a data, o club compite baixo o nome de E.I.K. (Esbjerg Ishockey Klub), mais debido aos problemas econ\u00f3micos do club, a s\u00faa licenza profesional foi transferida ao Esbjerg fB, un equipo dinamarqu\u00e9s de f\u00fatbol que compite na Superligaen, a m\u00e1xima categor\u00eda do f\u00fatbol en Dinamarca. No 2005 foi renomeado como \"Esbjerg fB Ishockey\"."}
{"id": "169910", "revid": "98629", "url": "https://gl.wikipedia.org/wiki?curid=169910", "title": "S\u00f8nderjyskE Ishockey", "text": "O S\u00f8nderjyskE Ishockey \u00e9 un equipo de h\u00f3ckey sobre xeo da cidade de Vojens, unha pequena localidade ao sur de Xutlandia (Dinamarca). O equipo forma parte do S\u00f8nderjyskE, un club polideportivo que conta con secci\u00f3ns de f\u00fatbol, balonm\u00e1n e h\u00f3ckey sobre xeo. Actualmente compite na Superisligaen, a m\u00e1xima categor\u00eda do h\u00f3ckey sobre xeo dinamarqu\u00e9s, competici\u00f3n que ga\u00f1ou en seis ocasi\u00f3ns e da cal \u00e9 o vixente campi\u00f3n. Xoga os seus partidos como local no Syd Energi Arena dende o 2011, pavill\u00f3n con capacidade para 5,000 espectadores.\nHistoria.\nO club foi fundado en 1963 co nome de Vojens IK, denominaci\u00f3n coa que ga\u00f1ou tres ligas, chegando a primeira delas en 1979, sendo o primeiro dos moitos \u00e9xitos do club. En 1997 foi renomeado como Vojens Lions, mais novamente troca o seu nome no 2003 polo de IK S\u00f8nderjylland. No 2005 o club adopta a s\u00faa denominaci\u00f3n actual (S\u00f8nderjyskE Ishockey), coa que ga\u00f1ou outras tres ligas, a \u00faltima delas no 2010. Il a remport\u00e9 la AL-Bank ligaen \u00e0 quatre reprises."}
{"id": "169912", "revid": "19415", "url": "https://gl.wikipedia.org/wiki?curid=169912", "title": "Vojens IK", "text": ""}
{"id": "169923", "revid": "1093", "url": "https://gl.wikipedia.org/wiki?curid=169923", "title": "Teodoro Obiang Nguema Mbasogo", "text": ""}
{"id": "169927", "revid": "1093", "url": "https://gl.wikipedia.org/wiki?curid=169927", "title": "Teodoro Obiang", "text": ""}
{"id": "169928", "revid": "1093", "url": "https://gl.wikipedia.org/wiki?curid=169928", "title": "\u00c1lvaro Arz\u00fa Irigoyen", "text": ""}
{"id": "169931", "revid": "1093", "url": "https://gl.wikipedia.org/wiki?curid=169931", "title": "Ernesto Samper Pizano", "text": ""}
{"id": "169932", "revid": "1093", "url": "https://gl.wikipedia.org/wiki?curid=169932", "title": "Andr\u00e9s Pastrana Arango", "text": ""}
{"id": "169933", "revid": "1093", "url": "https://gl.wikipedia.org/wiki?curid=169933", "title": "\u00c1lvaro Uribe V\u00e9lez", "text": ""}
{"id": "169934", "revid": "5863", "url": "https://gl.wikipedia.org/wiki?curid=169934", "title": "Fidel Fern\u00e1n", "text": "Jes\u00fas Fidel Fern\u00e1ndez Bello, m\u00e1is co\u00f1ecido como Fidel Fern\u00e1n, nado en Cospeito o 25 de abril de 1954, \u00e9 un comunicador, empresario e pol\u00edtico galego.\nTraxectoria.\n\u00c9 titulado en Dereito, Procurador dos Tribunais, Experto universitario en Bio\u00e9tica e Biodereito (UNED) e Mediador Civil e Mercantil, Social e Comunitario. Vinculouse desde moi novo ao mundo da comunicaci\u00f3n. Primeiro na Cadena SER en Madrid (1974), e m\u00e1is tarde xa en Radio Lugo (1979). A mediados da d\u00e9cada dos 80, presentou o magazine \"Telegalicia\", en TVE. Tam\u00e9n traballou en TVE Internacional, co espazo \"Mar a Mar\" (1990).\nA estad\u00eda en TVE foi paralela \u00e1 s\u00faa presenza en RNE-4, co magazine \"Hoxe en D\u00eda\". En 1991 promoveu as emisoras de Radio Principal en Monforte de Lemos e Vilalba, actualmente vinculadas \u00e1 SER. Catro anos despois fundou TV7 Sur, televisi\u00f3n con cobertura no sur da provincia de Lugo.\nXa na d\u00e9cada de 1990, presentou varios programas na TVG, como \"Viva o Domingo\", \"Arestora\", \"Que foi de...\", \"De viva voz\", \"Galeguidade\" ou \"Cousa Cousi\u00f1a\".\nVida pol\u00edtica.\nFoi militante do PSOE na clandestinidade e fixo campa\u00f1a por este partido en Cuenca en 1977, xunto con Virgilio Zapatero, quen chegar\u00eda a ser ministro entre 1986 e 1993. Nas elecci\u00f3ns xerais de abril de 2019 foi suplente ao Senado nas listas do Partido dos Socialistas de Galicia.\nVida privada.\n\u00c9 irm\u00e1n do poeta, editor e pol\u00edtico Miguel Anxo Fern\u00e1n Vello. O seu fillo Telmo Fern\u00e1ndez Hevia (m. 2023) foi un m\u00fasico de jazz."}
{"id": "169939", "revid": "839", "url": "https://gl.wikipedia.org/wiki?curid=169939", "title": "Corrado", "text": ""}
{"id": "169940", "revid": "122902", "url": "https://gl.wikipedia.org/wiki?curid=169940", "title": "Copa de Espa\u00f1a de f\u00fatbol sala", "text": "A Copa de Espa\u00f1a de f\u00fatbol sala \u00e9 unha competici\u00f3n de f\u00fatbol sala espa\u00f1ola organizada pola LNFS que se disputa anualmente dende 1990, coincidindo co inicio da Divisi\u00f3n de Honra.\nDende a s\u00faa primeira edici\u00f3n ata o presente, a Copa de Espa\u00f1a \u00e9 disputada polos oito primeiros equipos clasificados ao rematar a primeira rolda da liga. Se a cidade organizadora conta cun equipo na Divisi\u00f3n de Honra, xogar\u00e1 automaticamente a Copa xunto cos sete mellores clasificados. Os equipos se enfrontan entre eles en eliminatorias a partido \u00fanico.\nNa edici\u00f3n do 2007 ampliouse o n\u00famero de participantes ata os 16 da m\u00e1xima categor\u00eda do Estado espa\u00f1ol. Os equipos repart\u00edronse en 4 grupos de 4 equipos cada un, base\u00e1ndose na clasificaci\u00f3n ao finalizar a primeira volta para elixir aos cabezas de serie. Os dous primeiros clasificados de cada grupo clasificouse para os cuartos de final, ag\u00e1s onde houbo un equipo da cidade organizadora, que pasa automaticamente a cuartos xunto co mellor clasificado do seu grupo.De cada grupo clasificaronse dous equipos para cuartos de final, excepto onde hubo un equipo da cidade anfritrioa, que pasou automaticamente a cuartos xunto o mellor clasificado do seu grupo. Esta variante s\u00f3 foi vixente para a competici\u00f3n dese ano."}
{"id": "169941", "revid": "75439", "url": "https://gl.wikipedia.org/wiki?curid=169941", "title": "Econom\u00eda de Mayotte", "text": "A econom\u00eda de Mayotte \u00e9 moi dependente do sector primario (agricultura, pesca e creaci\u00f3n). A rexi\u00f3n importa a maior parte dos alimentos que consome, especialmente de Francia."}
{"id": "169943", "revid": "55340", "url": "https://gl.wikipedia.org/wiki?curid=169943", "title": "Bus", "text": "Bus pode referirse a:"}
{"id": "169944", "revid": "25871", "url": "https://gl.wikipedia.org/wiki?curid=169944", "title": "Manuel Pav\u00eda", "text": "Manuel Pav\u00eda y Rodr\u00edguez de Alburquerque, nado en C\u00e1diz o 2 de agosto\u00a0de 1827 e finado en Madrid o 4 de xaneiro de 1895, foi un xeneral espa\u00f1ol autor do golpe de Estado que acabou coa Primeira Rep\u00fablica Espa\u00f1ola en 1874. Non debe ser confundido co xeneral Manuel Pav\u00eda y Lacy -como acontece, por exemplo, na novela de Ian Gibson \"La berlina de Prim\" onde de forma reiterada \u00e9 cualificado como \"o perdedor de Alcolea\"-, marqu\u00e9s de Novaliches e xefe das tropas isabelinas derrotadas en Alcolea (1868).\nTraxectoria.\nPav\u00eda ingresou na Escola Real de Artiller\u00eda de Segovia en 1841. Ascendeu a tenente en 1846, a capit\u00e1n en 1855 e a maior en 1862. Tres anos m\u00e1is tarde uniuse \u00f3 Xeneral Prim e tomou parte nos movementos revolucionarios de 1866, e tras dous anos de exilio, na Gloriosa de 1868 que destronou a ra\u00ed\u00f1a Isabel II. \nNon debe ser confundido este militar -como si acontece, por exemplo, na novela de Ian Gibson, \"La berlina de Prim\", onde reiteradamente \u00e9 considerado \"el perdedor de Alcolea\"- con Manuel Pav\u00eda y Lacy, marqu\u00e9s de Novaliches, xefe das tropas fieis a Isabel II, derrotadas polo xeneral Serrano na batalla da ponte de Alcolea (1868).\nDurante a Primeira Rep\u00fablica combateu contra os carlistas en Navarra e contra os movementos cantonais en Andaluc\u00eda. Sendo designado durante a presidencia de Emilio Castelar, Capit\u00e1n Xeneral de Castela a Nova.\nO\u00a03 de xaneiro de 1874, cando Castelar perde unha moci\u00f3n de confianza, o xeneral Pav\u00eda enviou unha dotaci\u00f3n \u00e1s Cortes, disolv\u00e9ndoas e acabando co r\u00e9xime parlamentario. Tras o golpe de Estado, Pav\u00eda convocou a todos os partidos pol\u00edticos, coa excepci\u00f3n de cantonalistas e carlistas, para formar un goberno de concentraci\u00f3n nacional, que deu o poder \u00f3 xeneral Serrano.\nDurante o reinado de Afonso XII foi nomeado Capit\u00e1n Xeneral de Catalu\u00f1a, cargo que ostentou ata 1881\nLenda.\nA lenda conta que entrou no Congreso dos Deputados subido no seu cabalo, o \"cabalo de Pav\u00eda\"."}
{"id": "169945", "revid": "88215", "url": "https://gl.wikipedia.org/wiki?curid=169945", "title": "Rally Ruta da Seda", "text": "O Rally Ruta da Seda \u00e9 unha competici\u00f3n de rally raid que v\u00e9n celebr\u00e1ndose dende 2009, como unha das Dakar Series, isto \u00e9, unha competici\u00f3n previa de preparaci\u00f3n para o Rally Dakar. A primeira edici\u00f3n atravesou Rusia, Casaquist\u00e1n e Turkmenist\u00e1n. Ao ano seguinte, a competici\u00f3n percorreu Rusia dende San Petersburgo a Sochi, facendo un total de 4000 km. As autoridades rusas compromet\u00e9ronse xunto coa ASO (quen organiza) coa permanencia da proba para os anos seguintes."}
{"id": "169948", "revid": "7802", "url": "https://gl.wikipedia.org/wiki?curid=169948", "title": "Manuel Pav\u00eda y Rodr\u00edguez de Alburquerque", "text": ""}
{"id": "169949", "revid": "98629", "url": "https://gl.wikipedia.org/wiki?curid=169949", "title": "Francisco Salmer\u00f3n", "text": "Francisco Mar\u00eda Salmer\u00f3n y Alonso, nado en Torrej\u00f3n de Ardoz o 28 de maio de 1822 e finado en Madrid o 21 de novembro de 1878, foi un pol\u00edtico e ministro espa\u00f1ol. Foi o irm\u00e1n m\u00e1is vello de Nicol\u00e1s Salmer\u00f3n, Presidente do Goberno na Primeira Rep\u00fablica Espa\u00f1ola.\nTraxectoria.\nXuventude.\nFillo de Francisco Salmer\u00f3n L\u00f3pez e de Rosal\u00eda Alonso Garc\u00eda, ambos naturais de Alhama de Almer\u00eda, provincia de Almer\u00eda, que se viron obrigados a residir por alg\u00fan tempo en Torrej\u00f3n de Ardoz por efecto das persecuci\u00f3ns pol\u00edticas que tiveron lugar na provincia de Almer\u00eda. Tras isto volveron \u00e1 s\u00faa vila de orixe onde Francisco aprendeu lat\u00edn e humanidades baixo a direcci\u00f3n do seu pai, sen apenas sa\u00edr da vila.\nEstudou filosof\u00eda no seminario de Almer\u00eda, co mesmo aproveitamento que mostrou no resto da s\u00faa carreira, e empezou dereito no Colegio Mayor de San Bartolom\u00e9 y Santiago de Granada, mud\u00e1ndose de novo en 1842 a Madrid para estudar o cuarto ano da carreira.\nVida pol\u00edtica.\nNesta \u00e9poca comeza a s\u00faa larga vida pol\u00edtica mostr\u00e1ndose partidario desde ent\u00f3n dos principios democr\u00e1ticos. que defendeu na prensa e na tribuna. A instituci\u00f3n do xurado, o sufraxio universal e a abolici\u00f3n da pena de morte, foron obxecto dos seus primeiros traballos.\nEn 1847, ingresou no colexio de avogados de Madrid, sen desani\u00f1ar as discusi\u00f3ns cient\u00edficas das academias que presid\u00eda.\nEn 1848, interveu activamente no proceso revolucionario co\u00f1ecido como a Revoluci\u00f3n de 1848 o que valeulle ser perseguido e finalmente encarcerado en 1854.\nTras ser liberado interveu nos procesos revolucionarios que deron lugar \u00f3 Bienio Progresista (1854 \u2013 1856) sendo secretario da Xunta Central e formando parte da comisi\u00f3n que solicitou a Isabel II o nomeamento dun goberno liberal que tranquilizara os disturbios das r\u00faas.\nNas Cortes Constitu\u00edntes, xurdidas a ra\u00edz do triunfo da revoluci\u00f3n, foi elixido deputado por Almer\u00eda e destacar\u00eda nas mesmas pola s\u00faa oratoria e defensa das ideas progresistas como a liberdade de culto e de prensa.\nCando, en xullo de 1856, se produciu o golpe de estado do xeneral O'Donnell que acabou co Bienio Progresista, sufriu no interior do Congreso dos Deputados o bombardeo ao que este foi sometido polo ex\u00e9rcito.\nParticipou activamente na Revoluci\u00f3n de 1868 e foi elixido secretario da \"Junta de Defensa de Madrid\" que ti\u00f1a que aprobar unha declaraci\u00f3n de dereitos que recoller\u00eda todas as ideas progresistas que Salmer\u00f3n defend\u00eda.\nElixido deputado por Almer\u00eda nas elecci\u00f3ns de 1869, mostrouse partidario de elixir novo rei ao xeneral Espartero mais, cando o elixido foi Amadeu I, acatou a elecci\u00f3n e reco\u00f1eceu o novo soberano sendo nomeado ministro de Ultramar nun dos gobernos que presidiu Manuel Ruiz Zorrilla.\nCando a abdicaci\u00f3n de Amadeu I desembocou na proclamaci\u00f3n da Primeira Rep\u00fablica Espa\u00f1ola, Salmer\u00f3n converteuse nun fervente defensor da mesma e participar\u00eda no primeiro goberno da Rep\u00fablica baixo a presidencia de Estanislao Figueras y Moragas como ministro de Ultramar entre o 11 de febreiro e o 24 de febreiro de 1873.\nCando o 18 de xullo de 1873 foi elixido presidente da Rep\u00fablica o seu irm\u00e1n Nicol\u00e1s, Francisco Salmer\u00f3n foi nomeado Presidente do Congreso dos Deputados, posto que ocupou ata o 6 de setembro cando elixiuse un novo goberno presidido por Emilio Castelar.\nTras a ca\u00edda da Rep\u00fablica e a restauraci\u00f3n mon\u00e1rquica, Francisco Salmer\u00f3n abandonou a vida pol\u00edtica e finalmente fina en Madrid o 21 de novembro de 1878."}
{"id": "169950", "revid": "7802", "url": "https://gl.wikipedia.org/wiki?curid=169950", "title": "Nicol\u00e1s Salmer\u00f3n y Alonso", "text": ""}
{"id": "169951", "revid": "7802", "url": "https://gl.wikipedia.org/wiki?curid=169951", "title": "Francisco Salmer\u00f3n y Alonso", "text": ""}
{"id": "169952", "revid": "22570", "url": "https://gl.wikipedia.org/wiki?curid=169952", "title": "Reductio ad Hitlerum", "text": "Reductio ad Hitlerum, tam\u00e9n co\u00f1ecida como argumentum ad Hitlerum, reductio (ou argumentum) ad Nazium \u2013 para \"reduci\u00f3n (ou argumento) a Hitler (ou aos nazis)\" \u2013 \u00e9 unha moderna l\u00f3xica falacia. A expresi\u00f3n \"reductio ad Hitlerum\" foi creada polo fil\u00f3sofo pol\u00edtico Leo Strauss, en 1950. A adopci\u00f3n desta falacia tam\u00e9n \u00e9 co\u00f1ecida pola traduci\u00f3n inglesa de xogando a baza dos nazis.\nA falacia xeralmente asume a seguinte forma:\nO argumento ten un forte peso emocional e ret\u00f3rico, xa que en moitas culturas calquera relaci\u00f3n con Hitler ou cos nazis \u00e9 automaticamente condenada. A t\u00e1ctica \u00e9 moitas veces utilizada para descualificar argumentos ou mesmo se emprega cando non hai m\u00e1is argumentos, e tende a producir efectos m\u00e1is agresivos que racionais nas respostas, desviando o foco do opo\u00f1ente. Un subtipo desta falacia \u00e9 comparar as intenci\u00f3ns dun opo\u00f1ente co Holocausto. Outras variantes incl\u00faen comparaci\u00f3n coa Gestapo (a polic\u00eda secreta nazi), fascismo, totalitarismo e at\u00e9 mais vagamente co terrorismo.\nUha variante invertida da falacia pode asumir a seguinte forma:\nHistoria do termo.\nA expresi\u00f3n \"reductio ad Hitlerum\" apareceu por vez primeira no libro \"Dereito Natural e Historia\", do profesor da Universidade de Chicago Leo Strauss:\nNa secuencia deste movemento en direcci\u00f3n ao seu fin n\u00f3s inevitabelmente deberemos alcanzar un punto al\u00e9n do que a escena \u00e9 escurecida pola sombra de Hitler. Infelizmente, isto non ser\u00e1 feito sen dicir que, na nosa an\u00e1lise, \u00e9 preciso evitar a falacia que nas \u00faltimas d\u00e9cadas foi frecuentemente utilizada en substituci\u00f3n \u00e1 \"reductio ad absurdum\": a \"reductio ad Hitlerum\". Unha opini\u00f3n non \u00e9 refutada polo feito de ocorrer que ela fose compartida por Hitler.\nA expresi\u00f3n foi derivada do argumento l\u00f3xico denominado \"reductio ad absurdum\". A variante de \"argumentum\" presta a s\u00faa forma do nome de varias falacias cl\u00e1sicas, como o \"argumentum ad hominem\".\nUso na cultura popular.\nO uso frecuente dese tipo de comparaci\u00f3n durante discusi\u00f3n na \u00e9poca da Usenet levou \u00e1 formulaci\u00f3n dun proverbio titulado \"Lei de Godwin\", cu\u00f1ado por Mike Godwin en 1990, que postula que as analox\u00edas que citan Hitler e os nazis te\u00f1en cada vez m\u00e1is probabilidades de ser utilizadas canto maior \u00e9 o tempo de discusi\u00f3n en li\u00f1a.\nO concepto da \"reductio ad Hitlerum\" \u00e9 frecuentemente explorado nos medios de comunicaci\u00f3n e por personaxes p\u00fablicos. Exemplos:"}
{"id": "169954", "revid": "7802", "url": "https://gl.wikipedia.org/wiki?curid=169954", "title": "Alhama la Seca", "text": ""}
{"id": "169958", "revid": "1093", "url": "https://gl.wikipedia.org/wiki?curid=169958", "title": "Heydar Aliyev", "text": ""}
{"id": "169966", "revid": "25871", "url": "https://gl.wikipedia.org/wiki?curid=169966", "title": "Hiroshi Aoshima", "text": "Hiroshi Aoshima (\u9752\u5cf6 \u5e83\u5fd7) nado o 31 de marzo de 1955, \u00e9 un compositor, profesor e director de m\u00fasica xapon\u00e9s.\nTraxectoria.\nEstudou composici\u00f3n na Universidade de Belas Artes de Toquio rematando en 1980, deu clases na s\u00faa alma m\u00e1ter e na Universidade Tsuru. Tam\u00e9n \u00e9 director da \"Orquestra Filharm\u00f3nica Kanagawa\"."}
{"id": "169979", "revid": "1888", "url": "https://gl.wikipedia.org/wiki?curid=169979", "title": "Juan Sieiro", "text": "Juan Sieiro Gonz\u00e1lez, nado en Maside o 2 de febreiro de 1835 e finado en Ourense o 30 de outubro de 1893, foi un fil\u00f3sofo e profesor galego.\nTraxectoria.\nEstudou Bacharelato no Seminario de Ourense e empezou a carreira de Filosof\u00eda e Letras na Universidade de Santiago de Compostela e rematouna na de Madrid. Ao mesmo tempo estudou Teolox\u00eda na Universidade Pontificia de Toledo. Ga\u00f1ou a c\u00e1tedra de Grego no Instituto de Pontevedra, pero logo da supresi\u00f3n da c\u00e1tedra pasou \u00e1 de Filosof\u00eda no Instituto de Ourense. Al\u00ed permaneceu ata a s\u00faa morte en 1893.\nColaborou en \"La Ilustraci\u00f3n Gallega y Asturiana\", \"Las Provincias\", \"El Eco de Orense\", \"El Heraldo\", \"Galicia\" e \"Las Provincias\" de Madrid, con artigos de cr\u00edtica literaria e fundou o xornal \"El Alerta\" en Pontevedra en 1864.\nPensamento.\nJuan Sieiro foi un dos principais representantes do krausismo en Galicia e as\u00ed se reflicte na s\u00faa filosof\u00eda e no contido das s\u00faas clases."}
{"id": "169982", "revid": "88215", "url": "https://gl.wikipedia.org/wiki?curid=169982", "title": "Carlos T\u00e9vez", "text": "Carlos Alberto T\u00e9vez (nado como Carlos Alberto Mart\u00ednez en Ciudadela, Gran Bos Aires, o 5 de febreiro de 1984), \u00e9 un futbolista arxentino. Xoga de dianteiro e \u00e9 internacional coa selecci\u00f3n arxentina. O seu club actual \u00e9 a Juventus FC. En 2011 foi o m\u00e1ximo goleador da Premier League."}
{"id": "169985", "revid": "1093", "url": "https://gl.wikipedia.org/wiki?curid=169985", "title": "Jes\u00fas Gil Gil", "text": ""}
{"id": "169987", "revid": "89787", "url": "https://gl.wikipedia.org/wiki?curid=169987", "title": "Miguel de Oquendo", "text": "Miguel de Oquendo y Dom\u00ednguez de Segura, nado en Donostia en 1534 e finado en Pasaia (Guip\u00fascoa) en 1588, foi un Almirante da mari\u00f1a espa\u00f1ola.\nTraxectoria.\nFoi pai do tam\u00e9n almirante Antonio de Oquendo y Zand\u00e1tegui, iniciando unha dinast\u00eda naval que perdurar\u00eda varias xeraci\u00f3ns.\nEn 1575 participou cunha nave da s\u00faa propiedade na xornada de Or\u00e1n. En 1582 participou como capit\u00e1n xeneral da escuadra de Guip\u00fascoa na Batalla da Illa Terceira \u00e1s ordes de \u00c1lvaro de Baz\u00e1n. Nesta batalla rendeu a Almirante Francesa, pondo nela a s\u00faa bandeira e apoder\u00e1ndose da inimiga como trofeo. En 1583 tomou parte no desembarco e conquista da Illa Terceira, reco\u00f1ecendo primeiro a costa para determinar o lugar de desembarco e dando apoio naval \u00e1s operaci\u00f3ns.\nEn 1588 canda a Recalde foi nomeado tenente da Armada Invencible, para complementar os poucos co\u00f1ecementos mari\u00f1eiros do Duque de Medina Sidonia. Tras a derrota regresa o 24 de setembro de 1588 a Pasaia onde morreu o pouco debido as feridas sufridas."}
{"id": "169989", "revid": "23204", "url": "https://gl.wikipedia.org/wiki?curid=169989", "title": "Jos\u00e9 Mart\u00ednez Dieste", "text": "Jos\u00e9 Mart\u00ednez Dieste, nado en Noia o 19 de marzo de 1929, foi un futbolista galego. Xogaba de centrocampista.\nTraxectoria.\nMilitou no Deportivo da Coru\u00f1a na 1\u00aa Divisi\u00f3n en 1948/49, parte da temporada 1949/50 e 1950/51, e no Racing de Ferrol en parte da temporada 1949/50, na 2\u00aa Divisi\u00f3n."}
{"id": "169992", "revid": "88215", "url": "https://gl.wikipedia.org/wiki?curid=169992", "title": "Juanete", "text": "Juan Garc\u00eda Garc\u00eda, co\u00f1ecido como Juanete, nado en Madrid o 7 de novembro de 1920 e finado o 10 de agosto de 2014, foi un futbolista espa\u00f1ol. Xogaba de centrocampista.\nTraxectoria.\nNa tempada 1948\u201349 fichou polo Deportivo da Coru\u00f1a, sendo un habitual no mediocentro xunto a Guimer\u00e1ns\u00a0e Carlitos. Ese ano xogou 23 partidos e anotou 6 goles. Na tempada 1949\u201350 o equipo, adestrado polo arxentino Alejandro Scopelli, quedou subcampi\u00f3n de liga, estando o mediocampo formado nesta campa\u00f1a por Waldo Botana, Dagoberto Moll, Guimer\u00e1ns e Juanete. Este ano, Juanete xogou 12 partidos sen lograr ning\u00fan gol.\nNa tempada 1950\u201351 fichou polo Real Murcia, que descendeu a Segunda Divisi\u00f3n.\nFaleceu o 10 de agosto de 2014, aos 93 anos."}
{"id": "169993", "revid": "88215", "url": "https://gl.wikipedia.org/wiki?curid=169993", "title": "Tito Blanco", "text": "Antonio Blanco N\u00fa\u00f1ez, co\u00f1ecido como Tito Blanco, nado na Coru\u00f1a o 12 de febreiro de 1926 e finado o 27 de novembro de 1993, foi un futbolista galego. A s\u00faa posici\u00f3n natural era a de centrocampista, pero xogou tam\u00e9n noutras posici\u00f3ns, dende a defensa ata a dianteira. Militou en varios equipos, destacando o Murcia e o Deportivo da Coru\u00f1a, cos que xogou varias temapadas na Primeira Divisi\u00f3n. Era irm\u00e1n do tam\u00e9n futbolista Jaime Blanco.\nTraxectoria.\nNa tempada 1943/44 xogou co Salamanca na Terceira Divisi\u00f3n, adestrado polo tam\u00e9n coru\u00f1\u00e9s Paco Gonz\u00e1lez. En xaneiro de 1948 foi fichado polo Murcia, que contaba con numerosas baixas e tivo que reforzarse con varios futbolistas. O 1 de febreiro debutou na Segunda Divisi\u00f3n, nunha vitoria por 3-0 contra o M\u00e1laga. Afianzouse no once titular durante os seguintes anos, conseguindo na tempada 1949/50 o ascenso \u00e1 Primeira Divisi\u00f3n, ao acabar a liga en segunda posici\u00f3n por detr\u00e1s do Alcoyano.\nEstreouse na m\u00e1xima categor\u00eda nunha derrota por 5-0 contra o Sevilla de Guillermo Campanal no estadio de Nervi\u00f3n, e disputou 28 encontros na tempada, inclu\u00eddos cinco da promoci\u00f3n de permanencia, na que o club murciano non conseguiu salvar a categor\u00eda. Nos seus cinco anos en Murcia, xogou tanto de medio volante como de interior, extremo e defensa lateral.\nEn febreiro de 1952, o Deportivo da Coru\u00f1a conseguiu que o Murcia llo cedese, despois de telo intentado xa anteriormente. Debutou nun encontro de Primeira fronte ao Zaragoza en Riazor, formando na dianteira xunto con Moll, Corcuera, Arsenio e Marqu\u00ednez. Disputou un total de 8 partidos no equipo que ese ano adestraba Chacho, regresando a continuaci\u00f3n a Murcia.\nDisputou a primeira metade da tempada 1952/53 co Murcia, sendo traspasado en xaneiro de 1953 ao Deportivo. Xogou no club coru\u00f1\u00e9s o que restaba de tempada e d\u00faas m\u00e1is, a\u00ednda que a \u00faltima delas pasouna case en branco, despois de se lesionar en Montevideo durante a xira suramericana do Deportivo. En agosto de 1955 asinou xunto con Corcuera polo Xerez, disputando 17 partidos durante a tempada. \nA finais da tempada 1956/57 fichou polo Racing de Ferrol, da Segunda Divisi\u00f3n, debutando con dous goles nun partido de liga contra o Oviedo. Tras rematar a tempada en Ferrol, marchou a Portugal para xogar no Salgueiros, adestrado polo tam\u00e9n galego Aretio. Co club do Porto disputou 15 partidos na Primeira Liga, perdendo a categor\u00eda ao final da campa\u00f1a. Ao remate da competici\u00f3n de liga regresou a Ferrol, xogando co Racing os derradeiros partidos da tempada de Segunda e marcou un gol na vitoria contra o Alav\u00e9s en Mendizorrotza na derradeira xornada, coa que o Racing salvou a categor\u00eda.\nNa tempada 1958/59 xogou co Arousa en Terceira, coincidindo con xogadores como Castellanos, Serapio ou Bello Amigo, mentres que na tempada seguinte xogou alg\u00fan partido co Xuvenil de Rodrigo, da mesma categor\u00eda.\nEn xu\u00f1o de 1961 xogou en Riazor un partido de homenaxe a Acu\u00f1a, no que se enfrontaron un equipo de vellas glorias galegas contra outro de vellas glorias bisca\u00ed\u00f1as. Formou equipo entre outros co propio Acu\u00f1a, Pedrito, Neira, Guimer\u00e1ns, Chacho, Pahi\u00f1o ou Tino. "}
{"id": "169995", "revid": "5863", "url": "https://gl.wikipedia.org/wiki?curid=169995", "title": "Juan L\u00f3pez Fern\u00e1ndez", "text": "Juan L\u00f3pez Fern\u00e1ndez, alcumado \"O Negro\", nado na Pobra do Carami\u00f1al o 30 de outubro de 1929 e finado o 7 de setembro de 2017, foi un futbolista galego. Xogaba de dianteiro.\nTraxectoria.\nNacido na Pobra do Carami\u00f1al trasladouse coa s\u00faa familia \u00e1 Coru\u00f1a con menos dun ano de idade. Na cidade herculina comezou a xogar ao f\u00fatbol na AD Hurac\u00e1n e no Amanecer, pasando despois polo Orz\u00e1n SD, o Victoria CF e o Espa\u00f1ol SD. \nCon 20 anos debutou na Segunda Divisi\u00f3n, formando parte do Arousa na hist\u00f3rica tempada 1949/50, a \u00fanica do club na categor\u00eda de prata. No equipo de Vilagarc\u00eda compartiu dianteira entre outros con Ventura, L\u00f3pez V\u00e1zquez e Nolito, e marcou 8 goles. \nEn 1950 fichou polo Racing de Ferrol, adestrado por Jos\u00e9 Planas. Na s\u00faa primeira campa\u00f1a en Ferrol formou na dianteira xunto con Marqu\u00ednez, Fabeiro e \u00c1lvarez, entre outros, e marcou oito goles. Na seguinte os seus compa\u00f1eiros m\u00e1is habituais no ataque foron Alvarito e Roig. Fixo seis goles, que contribu\u00edron a que o equipo rematase na terceira posici\u00f3n e disputase a fase de ascenso a Primeira Divisi\u00f3n, na que meteu tres goles m\u00e1is, pero sen conseguir ascender.\nEn 1952 fichou polo CD M\u00e1laga, co que debutou en Primeira Divisi\u00f3n nun partido contra o Sporting de Gij\u00f3n no Molin\u00f3n. Disputou 13 partidos nos que marcou 5 goles, descendendo a Segunda ao remate da campa\u00f1a. Na tempada 1953/54 marcou 11 goles na liga e outros 7 na promoci\u00f3n de ascenso, contribu\u00edndo de xeito importante a que o club regresase a Primeira. Foi o m\u00e1ximo goleador do equipo na tempada 1954/55, con 8 goles en 18 partidos, pero o club rematou \u00faltimo e descendeu de novo.\nEn xullo de 1955 fichou polo Deportivo da Coru\u00f1a, da Primeira Divisi\u00f3n. O 1 de setembro disputou contra o Athletic Club a d\u00e9cima edici\u00f3n do Trofeo Teresa Herrera, a primeira na que participaba o Deportivo. Formou na dianteira xunto con Arsenio, Pahi\u00f1o, Lechuga II e Polo, e conseguiu proclamarse campi\u00f3n grazas a dous goles de Pahi\u00f1o, no que a prensa da \u00e9poca definiu como un dos d\u00edas m\u00e1is memor\u00e1beis da historia do f\u00fatbol coru\u00f1\u00e9s. Xogou s\u00f3 8 partidos oficiais co Deportivo, onde estivo \u00e1 sombra de Pahi\u00f1o e Baz\u00e1n, e marcou 5 goles.\nEn 1956 fichou polo Xerez CD, de Segunda Divisi\u00f3n. No equipo adestrado por Eguiluz recuperou a titularidade, disputando 21 partidos nos que marcou 13 goles. Na tempada seguinte xogou co Eldense, tam\u00e9n en Segunda, marcando 9 goles. M\u00e1is tarde xogou no Sporting Clube de Espinho de Portugal.\nLogo de retirarse, pasou a ser armador de barcos de pesca. Faleceu o 7 de setembro de 2017, aos 87 anos."}
{"id": "169997", "revid": "25871", "url": "https://gl.wikipedia.org/wiki?curid=169997", "title": "Juan Mart\u00ednez de Recalde", "text": "Juan Mart\u00ednez de Recalde Larrinaga, nado en Bilbao en 1540 e finado na Coru\u00f1a en 1588, foi un almirante espa\u00f1ol do s\u00e9culo XVI.\nTraxectoria.\nA s\u00faa vocaci\u00f3n mari\u00f1eira f\u00edxoo navegar desde moi novo na Escuadra de Biscaia, para m\u00e1is tarde escoltar tres frotas de Indias, logrando neste per\u00edodo gran fama ao rescatar un gale\u00f3n cargado de ouro na illa de Madeira. Polos seus m\u00e9ritos recibir\u00eda o mando supremo da Frota de Laredo.\nDo mesmo xeito que Miguel de Oquendo, do que era amigo e compa\u00f1eiro, o seu destino estivo pronto unido \u00e1 figura do almirante \u00c1lvaro de Baz\u00e1n, sendo acollido baixo o seu mando durante as expedici\u00f3ns \u00e1 illa Terceira de 1582 e 1583. As\u00ed mesmo foille entregada a autoridade da expedici\u00f3n a Irlanda fronte \u00e1s ambici\u00f3ns brit\u00e1nicas, logrando un importante desembarco de homes.\nXa en 1587 est\u00e1base preparando a invasi\u00f3n de Inglaterra. Tras o nomeamento supremo do duque de Medina-Sidonia para aquela invasi\u00f3n, Mart\u00ednez de Recalde asumiu o rango de almirante da Frota de invasi\u00f3n, o coraz\u00f3n da Invencible. Con todo, a\u00ednda que a responsabilidade recaeu no material sobre el, non puido facer valer a maior\u00eda das s\u00faas decisi\u00f3ns ante Medina-Sidonia, v\u00e9ndose arrastrado a combates moi dif\u00edciles sen apoio t\u00e1ctico. Na refrega inicial cos ingleses de xullo de 1588, ach\u00e1ndose na retagarda da Frota, quedou illado e non tivo m\u00e1is remedio que baterse con denuedo* contra varios nav\u00edos inimigos. Sa\u00edu da acci\u00f3n vivo e sen ser capturado, pero lle custou perder numerosos homes e a case inutilidade das s\u00faas naves. Ata a dispersi\u00f3n da Escuadra, Recalde mant\u00edvose firme ao longo de toda a campa\u00f1a sobre as costas de Inglaterra. Durante a singradura \u00faltima recalou primeiro en Irlanda, dirix\u00edndose m\u00e1is tarde \u00e1 Coru\u00f1a, ferido e con graves febres. Neste porto fondeou a s\u00faa frota e a s\u00faa propia vida, falecendo aos poucos d\u00edas de arribar."}
{"id": "169998", "revid": "89787", "url": "https://gl.wikipedia.org/wiki?curid=169998", "title": "Jos\u00e9 Manuel Sertucha", "text": "Jos\u00e9 Manuel Sertucha Ere\u00f1ozaga, nado en Gatika (Biscaia) o 1 de xaneiro\u00a0de 1941 e finado na Coru\u00f1a o 21 de xaneiro de 2014, foi un futbolista e adestrador de f\u00fatbol espa\u00f1ol. Xogaba de defensa.\nTraxectoria.\nDebutou como profesional na tempada 1961\u201362 co Osasuna en Primeira Divisi\u00f3n, nun partido contra o Real Madrid no campo de San Juan. Foi un dos seus dous \u00fanicos partidos esa campa\u00f1a, sendo o outro un encontro fronte ao CD M\u00e1laga na Copa do Xeneral\u00edsimo. Na seguinte tempada xogou cedido no Alav\u00e9s, disputando 30 partidos cun bo rendemento. Reincorporouse ao Osasuna en 1963, xogando tres tempadas m\u00e1is co club navarro, todas en Segunda.\nNa tempada 1966\u201367 fichou polo Deportivo da Coru\u00f1a, nunha operaci\u00f3n pola que sa\u00edron cara ao Osasuna Escol\u00e0 e Beci, este \u00faltimo como cedido. Permaneceu no club coru\u00f1\u00e9s 5 campa\u00f1as. No seu primeiro exercizo como branquiazul participou en 23 encontros e anotou 4 goles, mais descendeu a Segunda Divisi\u00f3n, volvendo a Primeira ao ano seguinte como campi\u00f3n de Segunda. No \"D\u00e9por\" viviu un novo descenso na tempada 1969\u201370, logrando o ascenso un ano despois. Durante eses anos compartiu defensa con futbolistas como Dom\u00ednguez, Campanal II ou Aurre.\nNa tempada 1971\u201372 firmou polo Xerez CD, de Segunda Divisi\u00f3n, co que xogou s\u00f3 10 partidos, descendendo a Terceira Divisi\u00f3n ao remate da campa\u00f1a.\nTrala s\u00faa retirada regresou \u00e1 Coru\u00f1a, onde traballou no Deportivo da Coru\u00f1a, como adestrador en d\u00faas etapas do equipo xuvenil e tam\u00e9n como segundo adestrador do primeiro equipo.\nFaleceu o 21 de xaneiro de 2014 nun hospital coru\u00f1\u00e9s. Un ano despois foi homenaxeado postumamente nun partido entre futbolistas da Asociaci\u00f3n de F\u00fatbol Afeccionado da Coru\u00f1a e veteranos do Deportivo, que serviu como inauguraci\u00f3n dun novo terreo de xogo no Campo Municipal de F\u00fatbol Rodrigo Garc\u00eda Vizoso.\nVida persoal.\nEra irm\u00e1n dos tam\u00e9n futbolistas \u00c1ngel Sertucha e Secundino Sertucha. Casou cunha coru\u00f1esa, coa que rexentou durante tres d\u00e9cadas unha tenda de deportes na avenida Bos Aires da cidade galega. Foi pai do tam\u00e9n futbolista e m\u00fasico Aritz Sertucha, que xogou entre outros no Ural, o Espa\u00f1ol ou o Fabril, e que formou parte da banda Milana, ademais de ter unha carreira en solitario."}
{"id": "169999", "revid": "25871", "url": "https://gl.wikipedia.org/wiki?curid=169999", "title": "Carlos Torres", "text": "Carlos Torres Barallobre, nado na Coru\u00f1a o 19 de xaneiro de 1934 e finado na mesma cidade o 30 de outubro de 2020, foi un futbolista e adestrador de f\u00fatbol galego. Xogaba de dianteiro.\nFillo do hist\u00f3rico xogador do Deportivo da Coru\u00f1a Pepe Torres, xogou no Xuvenil e no Fabril, pero ao non mostrar interese por el o Deportivo, fichou polo Celta de Vigo en 1952. Despois dunha d\u00e9cada xogando na Primeira Divisi\u00f3n co Celta e o Espanyol, pasou polo M\u00e1laga e brevemente polo Deportivo, antes de marchar a Venezuela onde xogou no Deportivo Galicia e onde comezou a s\u00faa etapa como adestrador. \n\u00c1 s\u00faa volta a Galicia adestrou \u00e1 selecci\u00f3n galega xuvenil, ao Fabril, ao Deportivo da Coru\u00f1a, ao Compostela e ao Sporting Sada.\nTraxectoria.\nComo futbolista.\nComezou a xogar ao f\u00fatbol en varios equipos coru\u00f1eses como o Cant\u00e1brico, o Alameda (onde coincidiu con Luis Su\u00e1rez e L\u00e1zaro Candal) ou o Sin Querer. No ver\u00e1n de 1950 fichou polo Xuvenil e ao ano seguinte pasou ao Fabril. Aos 16 anos realizou unha xira por Portugal co Deportivo da Coru\u00f1a pero non chegou a xogar ning\u00fan partido.\nEn novembro de 1952 asinou co Celta de Vigo. Debutou na Primeira Divisi\u00f3n nun partido fronte ao Sporting de Gij\u00f3n no Molin\u00f3n. Disputou 119 partidos co club vigu\u00e9s en cinco tempadas e anotou 42 goles.\nNo ver\u00e1n de 1957 fichou polo Espanyol de Barcelona. No partido do seu debut anotou dous goles fronte ao Valladolid e rematou a s\u00faa primeira tempada con 12 goles. Xogou catro campa\u00f1as e media m\u00e1is no club catal\u00e1n, disputando a Copa de Feiras e eliminando en 1961 ao FC Barcelona da Copa do Xeneral\u00edsimo nunha eliminatoria na que lle marcou dous goles a Ramallets no Camp Nou. Ese mesmo ano, nunha xira co equipo por Am\u00e9rica do Norte, sufriu unha fractura de peron\u00e9, que o mantivo afastado dos terreos de xogo un tempo. Viviu tam\u00e9n un descenso a Segunda e deixou o club na metade da tempada 1962/63, na que o equipo ascendeu de novo.\nEn xaneiro de 1963 chegou ao M\u00e1laga, no que xogou seis partidos no que restaba de tempada e non puido evitar o descenso a Segunda. Xogou unha tempada m\u00e1is no M\u00e1laga e ao remate desta volveu a Barcelona, onde se puxo \u00e1s ordes de Kubala de novo no Espanyol. Con todo, acabou fichando polo Deportivo da Coru\u00f1a en xaneiro de 1965.\nDebutou co Deportivo na xornada 20 fronte \u00e1 UD Las Palmas, e foi titular nos restantes partidos da tempada, pero non puido evitar o descenso do club a Segunda. Ao remate da campa\u00f1a emigrou a Venezuela. En Caracas fichou polo Deportivo Galicia, onde xogou d\u00faas tempadas conquistando d\u00faas Copas Venezuela.\nSelecci\u00f3ns nacionais.\nAs s\u00faas boas actuaci\u00f3ns no Espanyol lev\u00e1rono a xogar na selecci\u00f3n espa\u00f1ola B, coa que xogou dous partidos, fronte a Portugal en 1958 e fronte a Turqu\u00eda en 1959. Xogou tam\u00e9n un partido coa selecci\u00f3n catal\u00e1, fronte \u00e1 de Berl\u00edn en 1958.\nComo adestrador.\nEn Venezuela obtivo a licenza de adestrador, foi profesor nun colexio onde adestrou catro equipos de rapaces, e dirixiu tam\u00e9n ao Deportivo Galicia e a aos xuven\u00eds da selecci\u00f3n venezolana.\nAo seu regreso a Galicia substitu\u00edu a Chao \u00e1 fronte da selecci\u00f3n galega xuvenil, coa que chegou durante tres anos consecutivos \u00e1s semifinais do Campionato de Espa\u00f1a.\nNo ver\u00e1n de 1973, coa chegada de Manuel S\u00e1nchez Candamio \u00e1 presidencia do Deportivo da Coru\u00f1a, Torres foi elixido para ser o adestrador do Fabril, as\u00ed como o segundo adestrador do primeiro equipo do club. En outubro de 1973 colleu as rendas do primeiro equipo, substitu\u00edndo ao chileno Fernando Riera, despois dun mal inicio de tempada con s\u00f3 unha vitoria nos primeiros oito partidos. A\u00ednda que comezou con catro vitorias consecutivas, os resultados empeoraron a partir de a\u00ed, e foi cesado en xaneiro, despois de catro derrotas seguidas. Continuou como segundo adestrador do equipo e dende setembro de 1975 compaxinou o cargo coa s\u00faa segunda etapa como seleccionador galego xuvenil, tarefa compartida con Pepe Villar. \nEn xu\u00f1o de 1976 converteuse no novo t\u00e9cnico da SD Compostela, que vi\u00f1a de ascender \u00e1 Terceira Divisi\u00f3n. Con Torres no banco o equipo santiagu\u00e9s logrou esa mesma tempada o ascenso \u00e1 nova Segunda Divisi\u00f3n B. Renovou por un ano m\u00e1is e dirixiu o cadro branquiazul na s\u00faa primeira tempada na categor\u00eda pero o equipo acabou descendendo, polo que deixou o cargo ao remate da campa\u00f1a 1977/78.\nEn agosto de 1979 fichou como adestrador do Sporting Sada. Con este equipo realizou unha xira por Venezuela en 1980.\nF\u00f3ra do f\u00fatbol.\nExerceu tam\u00e9n como enfermeiro e rexentou durante anos a cafeter\u00eda Tres Torres na Coru\u00f1a. Faleceu na cidade herculina en 2020 aos 86 anos de idade."}
{"id": "170000", "revid": "47401", "url": "https://gl.wikipedia.org/wiki?curid=170000", "title": "Lloren\u00e7 Rif\u00e9", "text": "Lloren\u00e7 Rif\u00e9 Climent, nado en Sant Celoni (Barcelona) o 5 de febreiro de 1938 e finado o 9 de xaneiro de 2021, foi un futbolista espa\u00f1ol. Xogaba de defensa.\nPersoal.\nFoi irm\u00e1n do tam\u00e9n futbolista Joaquim Rif\u00e9."}
{"id": "170001", "revid": "895", "url": "https://gl.wikipedia.org/wiki?curid=170001", "title": "John Toshack", "text": ""}
{"id": "170002", "revid": "89787", "url": "https://gl.wikipedia.org/wiki?curid=170002", "title": "Tangata Vavia", "text": "Tangata Mouauri Vavia, nado o 8 de setembro de 1949 en Mitiaro, \u00e9 un pol\u00edtico das Illas Cook.\nTraxectoria.\nVavia traballou como clasficador postal e como axente de polic\u00eda antes de ser elixido polo Partido Dem\u00f3crata para o Parlamento pola circunscrici\u00f3n de Mitiaro nas elecci\u00f3ns xerais de 1994. Foi elixido vicepresidente do Parlamento en 1999 e asemade entrou no gabinete de Terepai Maoate como ministro de Xustiza e Illas Exteriores, sa\u00edu do ministerio ao substitu\u00edr Robert Woonton a Maoate, a\u00ednda que volveu entrar en xaneiro de 2003 ao caer o goberno de coalici\u00f3n co Partido das Illas Cook. a\u00ednda que se formou un novo goberno de coalici\u00f3n en novembro dese ano perdendo de novo as s\u00faas carteiras e pasando \u00e1 oposici\u00f3n.\nEn 2005 entrou no goberno de Jim Marurai como ministro das Illas Exteriores. Nas elecci\u00f3ns de 2006 resultou reelixido para o parlamento e pasou a ser ministro de Infraestruturas, Planificaci\u00f3n e Transporte.\nEn decembro de 2009 deixou os seus ministeriais como protesta pola retirada do gabinete do l\u00edder dem\u00f3crata Terepai Maoate. Nas elecci\u00f3ns xerais de 2010 resultou reelixido de novo para o Parlamento."}
{"id": "170004", "revid": "23204", "url": "https://gl.wikipedia.org/wiki?curid=170004", "title": "Misticismo", "text": "O misticismo \u00e9 un estado de uni\u00f3n inefable co sagrado que adoita traducirse nunha experiencia de \u00e9xtase. Adquire diversas significaci\u00f3ns consonte a filosof\u00eda ou a relixi\u00f3n de quen o experimenta. Denom\u00ednase as\u00ed tam\u00e9n a doutrina ou conxunto de doutrinas que estudan e promoven a experiencia m\u00edstica.\nTipos e caracter\u00edsticas.\nNo budismo a experiencia m\u00edstica p\u00f3dese identificar co nirvana no que o ego se disolve no nada tras acadar a iluminaci\u00f3n mediante unha esforzada disciplina f\u00edsica e espiritual. Isto ten precedentes que perduran no hindu\u00edsmo onde a personalidade se esvae no gran oc\u00e9ano divino fund\u00edndose o atman co Brahma.\nNo xuda\u00edsmo a principal corrente m\u00edstica denom\u00ednase C\u00e1bala. O fillo de Isaac, Xacob cambiou o seu nome polo de Israel (\"forte con Deus\", e \"o que loita contra Deus\") tras unha experiencia m\u00edstica de loita coa divindade. Aqu\u00ed a experiencia non sup\u00f3n a diluci\u00f3n da personalidade sen\u00f3n a s\u00faa purificaci\u00f3n e reafirmaci\u00f3n individual e colectiva. A experiencia de Mois\u00e9s coa silveira ardente trad\u00facese nun mandato de liberaci\u00f3n da escravitude de Exipto. O canto er\u00f3tico do Cantar dos Cantares, sen perder o seu contido de sexualidade carnal, ten unha lectura m\u00edstica que completa o seu sentido onde Deus \u00e9 o amado e Israel a amada. Este c\u00e1ntico ser\u00e1 a referencia simb\u00f3lica e literaria do misticismo cristi\u00e1n.\nFil\u00f3sofos neoplat\u00f3nicos como Plotino describen unha experiencia de fusi\u00f3n co Un que pode ser cualificada de m\u00edstica.\nNo cristianismo, a experiencia non \u00e9 de fusi\u00f3n nin de esvaemento sen\u00f3n de comu\u00f1\u00f3n. Nas Igrexas Sir\u00edacas Cat\u00f3lica e Ortodoxa seguen moi vivas a nivel lit\u00farxico as experiencias m\u00edsticas que se trasladaron aos cantos de Efr\u00e9n o Sirio. Na Igrexa Ortodoxa Copta a vida asc\u00e9tica de Ant\u00f3n Abade segue a ser exemplo a imitar. Na Igrexa Apost\u00f3lica Armenia os poemas m\u00edsticos de Narek son un dos cumes literarios da lingua armenia. Na Igrexa Ortodoxa a espiritualidade pneumatol\u00f3xica recolle a tradici\u00f3n de Pais da Igrexa como Gregorio de Nisa e pervive a trav\u00e9s do pensamento de Gregorio Palamas e as s\u00faas vivencias sobre as \"energeias\" divinas propias do hesicasmo.\nNa Igrexa Cat\u00f3lica te\u00f1en particular importancia os escritos e predicaci\u00f3ns de Bernaldo de Claraval e Hildegarda de Bingen na Idade media, as\u00ed como o misticismo do s\u00e9culo de ouro espa\u00f1ol con Tareixa de Xes\u00fas e Xo\u00e1n da Cruz.\nNo Islamismo unha corrente m\u00edstica por antonomasia \u00e9 o sufismo"}
{"id": "170007", "revid": "23204", "url": "https://gl.wikipedia.org/wiki?curid=170007", "title": "Tareixa de Xes\u00fas", "text": ""}
{"id": "170008", "revid": "88215", "url": "https://gl.wikipedia.org/wiki?curid=170008", "title": "Elias Mendes", "text": "El\u00edas Mendes Trindade, nado en S\u00e3o Paulo o 16 de maio de 1985, \u00e9 un futbolista brasileiro. Xoga de centrocampista e o seu club actual \u00e9 o Atl\u00e9tico de Madrid."}
{"id": "170014", "revid": "1987", "url": "https://gl.wikipedia.org/wiki?curid=170014", "title": "Robert Bruce Merrifield", "text": "Robert Bruce Merrifield nado en Fort Worth (Texas) o 15 de xullo de 1921 e finado en Cresskill (Nova Jersey) o 14 de maio de 2006, foi un bioqu\u00edmico e profesor universitario estadounidense, galardoado co Premio Nobel de Qu\u00edmica do ano 1984.\nTraxector\u00eda.\nEstudou qu\u00edmica na Universidade de California dos \u00c1nxeles. En 1949 foi nomeado investigador auxiliar da Escola M\u00e9dica e Docente do Universidade Rockefeller, cargo que ostentou ata 1966, a partir daquel momento ocupou a c\u00e1tedra de bioqu\u00edmica nesta mesma instituci\u00f3n.\nFinou por mor dunha longa enfermidade.\nInvestigaci\u00f3ns cient\u00edficas.\nInicialmente realizou traballos na investigaci\u00f3n das pirimidinas, especialmente na investigaci\u00f3n dun m\u00e9todo de cuantificaci\u00f3n. Durante a s\u00faa estancia no Instituto Rockefeller realizou traballos sobre a s\u00edntese qu\u00edmica dos p\u00e9ptidos na fase s\u00f3lida de mol\u00e9culas de amino\u00e1cidos e prote\u00ednas.\nEn 1984 foi galardoado co Premio Nobel de Qu\u00edmica \"polo desenvolvemento dun m\u00e9todo simplificado e pr\u00e1ctico de producir p\u00e9ptidos e prote\u00efnas\"."}
{"id": "170017", "revid": "1131", "url": "https://gl.wikipedia.org/wiki?curid=170017", "title": "Efr\u00e9n o Sirio", "text": "Efr\u00e9n o Sirio nado no 306 en Nisibis (actual Turqu\u00eda) e finado o 9 de xu\u00f1o do 373 en Edesa, foi un poeta relixioso en idioma sir\u00edaco. \u00c9 venerado polas diferentes Igrexas cristi\u00e1ns de tradici\u00f3n apost\u00f3lica.\nTraxectoria.\nBautizado aos dezaoito anos, comezou sendo o xefe dunha comunidade cristi\u00e1 na s\u00faa cidade natal, onde foi un conselleiro espiritual moi solicitado. Tras a invasi\u00f3n de Nisibis polos persas, instalouse en Edesa onde tam\u00e9n foi considerado un mestre. Emprendeu unha viaxe para co\u00f1ecer a Basilio o Grande.\nRealizou moitos comentarios \u00e1 Biblia e compuxo gran cantidade de himnos a\u00ednda vivos na liturxia da Igrexa Sir\u00edaca.\nDurante a fame do ano 370, Efr\u00e9n emprendeu acci\u00f3ns de axuda aos esfameados e de atenci\u00f3n aos doentes. Exhortou aos patricios a seren solidarios cos plebeos. Viviu coma un asceta nunha cova con dieta vexetariana e esfarrapado.\nSignificaci\u00f3n.\n\u00c9 unha das referencias doutrinais e m\u00edsticas das Igrexas cristi\u00e1ns orientais, especialmente as que conservan a liturxia en arameo ou sir\u00edaco. Foi co\u00f1ecido como \"Arpa do Esp\u00edrito Santo\". En Occidente, a Igrexa Cat\u00f3lica tam\u00e9n o venera como santo. En 1920, Bieito XV proclamouno doutor da Igrexa."}
{"id": "170018", "revid": "88215", "url": "https://gl.wikipedia.org/wiki?curid=170018", "title": "Martin B\u00fcchel", "text": "Martin B\u00fcchel, nado en Ruggell o 19 de febreiro de 1987, \u00e9 un futbolista de Liechtenstein. Xoga de centrocampista\u00a0e o seu club actual \u00e9 o FC Z\u00fcrich.\nTraxectoria.\nO 17 de xaneiro\u00a0de 2011 anunciouse a s\u00faa cesi\u00f3n ao Deportivo B polo FC Z\u00fcrich at\u00e9 o final da tempada, con opci\u00f3n de compra. Finalmente, o Deportivo decidiu non exercer esa opci\u00f3n e B\u00fcchel volveu ao FC Z\u00fcrich.\nSelecci\u00f3n nacional.\nDebutou coa selecci\u00f3n de Liechtenstein moi novo, con 17 anos."}
{"id": "170023", "revid": "56817", "url": "https://gl.wikipedia.org/wiki?curid=170023", "title": "Hesicasmo", "text": "O hesicasmo \u00e9 un estilo de vida de oraci\u00f3n cristi\u00e1 que se desenvolveu na tradici\u00f3n da Igrexa Ortodoxa baseada no acougo exterior e na busca do acougo e a iluminaci\u00f3n interior.\nCaracter\u00edsticas.\nPractica a oraci\u00f3n continua acompasada ao ritmo da respiraci\u00f3n e amoldada a determinadas posturas corporais, invocando continuamente o nome de Xex\u00fas (a \"oraci\u00f3n de Xes\u00fas\" ou \"oraci\u00f3n do coraz\u00f3n\").\nO hesicasta vaise purificando de rancores, envexas e desexos, baleirando de pensamentos dispersos e in\u00fatiles e abandon\u00e1ndose ata percibir en si as \"energeias\" divinas. Perseverar na lembranza de Xes\u00fas, fai que Xes\u00fas mesmo e o Esp\u00edrito Santo vaian conformando o ser do orante. A meta \u00e9 acadar a simplicidade, como simple \u00e9 a unidade de toda a Trindade de xeito que agrome no interior a auga viva e o resplandor divinos: a \"theosis\", a realizaci\u00f3n da divino-humanidade.\nGregorio Palamas foi o te\u00f3logo ortodoxo que elaborou un pensamento acabado en defensa desta pr\u00e1ctica mediante consideraci\u00f3ns teol\u00f3xicas e psicosom\u00e1ticas."}
{"id": "170025", "revid": "5358286", "url": "https://gl.wikipedia.org/wiki?curid=170025", "title": "Eva M\u00e9ndez doRoxo", "text": "Eva M\u00e9ndez D\u00edaz, co\u00f1ecida como Eva M\u00e9ndez doRoxo, nada en Barcelona en 1978, \u00e9 unha escritora en linguas galega e catal\u00e1.\nTraxectoria.\n\u00c9 filla de emigrantes galegos de Navia de Suarna. \u00c9 economista, pola Universitat de Barcelona, especializada en construci\u00f3n. Traballou nunha promotora en Barcelona.\n\u00c9 unha artista multidisciplinar, autodidacta e con formaci\u00f3n espec\u00edfica en Enquadernaci\u00f3 pola Escola Massana e tam\u00e9n cursou estudos art\u00edsticos na Llotja. Amais formouse e colaborou con varios artistas en Catalu\u00f1a e Galiza.\nFormou parte da compa\u00f1\u00eda teatral \"Furafollas Agrupaci\u00f3n Teatral\", que fai montaxes teatrais en galego e catal\u00e1n dende 1994 por toda Catalu\u00f1a.\nParticipou na Setmana de Poes\u00eda de Barcelona con dous espect\u00e1culos po\u00e9ticos na Galer\u00eda La Xina Art.\nActualmente reside na Galiza."}
{"id": "170026", "revid": "6939", "url": "https://gl.wikipedia.org/wiki?curid=170026", "title": "Eva M\u00e9ndez D\u00edaz", "text": ""}
{"id": "170030", "revid": "5863", "url": "https://gl.wikipedia.org/wiki?curid=170030", "title": "Joaqu\u00edn Urz\u00e1iz Cadaval", "text": "Joaqu\u00edn Urz\u00e1iz Cadaval, nado en Nigr\u00e1n o 15 de setembro de 1887 e finado en Madrid o 11 de outubro de 1957, foi un funcionario, pol\u00edtico e diplom\u00e1tico galego.\nTraxectoria.\nFillo de \u00c1ngel Urz\u00e1iz Cuesta. Traballou como avogado do Estado. Nas elecci\u00f3ns de 1916 foi elixido deputado do Partido Liberal ao Congreso polo distrito de Huelva, e nas elecci\u00f3ns de 1918 polo distrito das Palmas. Na Rep\u00fablica militou no Partido Republicano Radical e foi nombrado subsecretario do Ministerio de Facenda no gabinete presid\u00eddo por Alejandro Lerroux en outubro de 1934. Foi Ministro de Estado entre o 30 de decembro de 1935 e o 19 de febreiro de 1936 no goberno de Manuel Portela Valladares. Nas elecci\u00f3ns xerais de 1936 foi elixido deputado pola provincia de Huelva, desta volta polo Partido Republicano Progresista. O golpe de Estado do 18 de xullo de 1936 sorprendeuno veraneando en Donosti, onde permaneceu ata a chegada das tropas franquistas."}
{"id": "170031", "revid": "98629", "url": "https://gl.wikipedia.org/wiki?curid=170031", "title": "Federico H. Shaw", "text": "Frederick Howard Shaw, tam\u00e9n co\u00f1ecido como Federico H. Shaw, nado en Ferrol o 20 de outubro de 1864 e finado en Madrid o 11 de agosto de 1924, foi un pol\u00edtico galego-brit\u00e1nico. A meirande parte da s\u00faa vida e carreira pol\u00edtica transcorreu en territorio espa\u00f1ol. Acadou importantes logros durante o reinado de Afonso XIII, co goberno de Antonio Maura, durante o cal desenvolveu un rol prominente na creaci\u00f3n do Instituto Espa\u00f1ol de Previsi\u00f3n, o precedente da actual Seguridade Social."}
{"id": "170032", "revid": "6939", "url": "https://gl.wikipedia.org/wiki?curid=170032", "title": "Frederick Howard Shaw", "text": ""}
{"id": "170033", "revid": "89787", "url": "https://gl.wikipedia.org/wiki?curid=170033", "title": "Klaus Wowereit", "text": "Klaus Wowereit, nado en Berl\u00edn o 1 de outubro de 1953, \u00e9 un pol\u00edtico alem\u00e1n do Partido Socialdem\u00f3crata de Alema\u00f1a (SPD). Desde o 16 de xu\u00f1o de 2001 \u00e9 o alcalde-presidente de Berl\u00edn e desde o 13 de novembro de 2009 \u00e9 vicepresidente federal da SPD.\nTraxectoria.\nKlaus Wowereit creceu sen pai nunha familia cat\u00f3lica en que era o m\u00e1is novo de cinco irm\u00e1ns (tres homes e d\u00faas mulleres). Na s\u00faa \u00e9poca de estudante realizou traballos a tempo parcial e axudou economicamente a un dos seus irm\u00e1ns. Posteriormente, coidou durante anos de seu irm\u00e1n, que quedara parapl\u00e9xico por causa dun accidente, e mais de s\u00faa nai, enferma de cancro.\nDespois de estudar a secundaria na Ulrich-von-Hutten-Oberschule do distrito de Berlin-Lichtenrade e de pasar a selectividade en 1973, Wowereit comezou na \"Freie Universit\u00e4t Berlin\" os estudos de Dereito, que acabou en 1979 ao superar a primeira oposici\u00f3n (\"Staatsexam\"). Fixo as pr\u00e1cticas en diversos destinos, como o xulgado de primeira instancia de Tempelhof-Kreuzberg (Berl\u00edn), e en 1981 superou a segunda oposici\u00f3n. Despois accedeu a un posto de alto funcionario no departamento de Interior do senado (goberno do Land) de Berl\u00edn.\nWowereit est\u00e1 comprometido desde 1993 co neurocirurxi\u00e1n J\u00f6rn Kubicki, nado en 1965. Viven xuntos desde 2005.\nCargos p\u00fablicos e mandatos.\nEn 1979 Wowereit accedeu a un posto de edil na asemblea municipal do distrito de Berlin-Tempelhof, ata que aos 31 anos, en 1984, foi elixido concelleiro de Educaci\u00f3n e Cultura de Tempelhof, co que se converteu no concelleiro m\u00e1is novo do Berl\u00edn da \u00e9poca.\nRenunciou ao cargo en 1995 despois de ser elixido deputado na c\u00e1mara parlamentaria de Berl\u00edn, onde comezou co posto de vicepresidente do grupo parlamentario da SPD. M\u00e1is tarde, en 1991, foi elixido presidente do grupo.\nNos comezos da d\u00e9cada seguinte, o estoupido dun grande esc\u00e1ndalo inmobiliario e financeiro relacionado coa quebra da \"Bankgesellschaft Berlin\" \u2014un holding de entidades bancarias p\u00fablicas e privadas de car\u00e1cter local\u2014 tivo diversas consecuencias: unha situaci\u00f3n de emerxencia orzamentaria do estado de Berl\u00edn, a ruptura da coalici\u00f3n da SPD coa CDU de Eberhard Diepgen \u2014daquela alcalde-presidente da cidade\u2014 e a elecci\u00f3n de Klaus Wowereit o 16 de xu\u00f1o de 2001 como sucesor de Diepgen no goberno local, cos votos da SPD, da PDS (hoxe integrada en \"Die Linke\") e da Alianza 90/Os Verdes. Wowereit foi o encargado de conformar, antes da celebraci\u00f3n das seguintes elecci\u00f3ns anticipadas, un senado de Berl\u00edn composto pola SPD e Os Verdes e tolerado pola PDS. Nas elecci\u00f3ns anticipadas do 21 de outubro de 2001, a SPD berlinesa foi a primeira forza pol\u00edtica pola primeira vez en 30 anos, tras conseguir un 29,7% dos votos e un crecemento do 7,3%. Fronte a iso, a CDU, con Frank Steffel como candidato, afundiuse un 17% e acadou o 23,8% dos sufraxios. Desde xaneiro de 2002, Wowereit preside un senado gobernado pola coalici\u00f3n da SPD coa PDS (actualmente \"Die Linke\").\nO 20 de maio de 2006, con s\u00f3 d\u00faas abstenci\u00f3ns entre os votos de 200 delegados do congreso local da SPD, Wowereit volveu ser elixido candidato do partido para as elecci\u00f3ns do 17 de setembro de 2006 \u00e1 c\u00e1mara parlamentaria de Berl\u00edn. A SPD ga\u00f1ou os comicios cun 30,8% dos votos, mentres que a CDU de Friedbert Pfl\u00fcger acadou un 21,3%. O 23 de novembro de 2006, o parlamento de Berl\u00edn volveu escoller a Wowereit \u2014-na segunda rolda de sufraxio e cun voto de diferenza\u2014 como alcalde-presidente da cidade. Des daquela, tam\u00e9n asumiu o cargo de senador de Cultura, do que se xubilara Thomas Flierl.\nWowereit foi membro do consello de radiodifusi\u00f3n da emisora SFB.\nPartido.\nWowereit afiliouse \u00e1 SPD cando estudaba secundaria. Na \u00e9poca universitaria adheriuse \u00e1 federaci\u00f3n rexional berlinesa dos Jusos (xuventudes da SPD).\nComo alcalde-presidente, Klaus Wowereit \u00e9 integrante da xunta directiva da federaci\u00f3n berlinesa da SPD. Tras a renuncia de Peter Strieder \u00e1 presidencia da devandita federaci\u00f3n, Wowereit refusou ocupar o posto e cedeullo a Michel M\u00fcller.\nO 13 de novembro de 2009, durante o congreso federal da SPD, foi elixido como un dos catro vicepresidentes do novo l\u00edder do partido, Sigmar Gabriel.\nPol\u00edtica.\nPor mor da cr\u00edtica situaci\u00f3n financeira de Berl\u00edn no momento da s\u00faa chegada ao cargo de alcalde-presidente, Wowereit e mais Thilo Sarrazin, o seu senador de Finanzas da \u00e9poca, estableceron desde o comezo unha r\u00edxida pol\u00edtica de aforro que non renunciaba aos recortes sociais. As partidas en que m\u00e1is se recortou foron as de persoal, especialmente as do funcionariado. O papel da cidade de Berl\u00edn como contratadora desapareceu da patronal p\u00fablica e, ademais, a xornada laboral dos funcionarios foi aumentada.\nEn agosto de 2006 Wowereit anunciou que no futuro \u00edase implicar m\u00e1is na pol\u00edtica federal.. Nunha entrevista realizada en novembro de 2009 a Sigmar Gabriel, presidente da SPD, este non descartaba unha candidatura de Klaus Wowereit para a Chancelar\u00eda nas elecci\u00f3ns da 18\u00aa lexislatura do Parlamento alem\u00e1n, previstas para 2013.\nMalia que a popularidade de Wowereit nas enquisas de 2006 en Berl\u00edn era moi alta, a s\u00faa reputaci\u00f3n foi empeorando nos anos seguintes. Nunha enquisa de 2009 do Forsa-Institut, as decisi\u00f3ns pol\u00edticas coet\u00e1neas de Wowereit eran rexeitadas pola maior\u00eda da poboaci\u00f3n berlinesa. As\u00ed, Wowereit impediu por raz\u00f3ns t\u00e1cticas a celebraci\u00f3n conxunta do referendo \"Pro Reli\" \u2014que partira dunha iniciativa lexislativa popular berlinesa para que o ensino da relixi\u00f3n nas escolas puidese ser unha alternativa \u00e1 materia obrigatoria de \u00c9tica\u2014 coas elecci\u00f3ns ao Parlamento europeo de 2009, efectuadas s\u00f3 dous meses despois; isto sup\u00faxolles aos orzamentos de Berl\u00edn un custo adicional de 1,5 mill\u00f3ns de euros. Pola mesma, un 74% dos berlineses inquiridos consideraban errada a decisi\u00f3n de Wowereit de alugarlle os edificios e terreos do antigo aeroporto de Tempelhof \u00e1 feira de moda urbana Bread&amp;Butter\nEn febreiro de 2010, nunha enquisa do Forsa-Institut entre a poboaci\u00f3n berlinesa, tanto o co\u00f1ecemento como a popularidade de Wowereit marcaron \u00edndices a\u00ednda peores. Amais da xesti\u00f3n deficiente das restrici\u00f3ns de 2009 e 2010 nos S-Bahn (trens metropolitanos) berlineses, tam\u00e9n se lle atrib\u00fae unha intervenci\u00f3n titubeante e comentarios despectivos no caso do caos provocado polo xeo en Berl\u00edn en febreiro de 2010. As deficiencias na retirada de xeo das beirarr\u00faas da cidade provocaron fracturas \u00f3seas e outras lesi\u00f3ns; perante a indignaci\u00f3n dos berlineses, Wowereit fixo un comentario considerado obsceno \u2014\"estamos en Berl\u00edn, non en Hait\u00ed\"\u2014 co que alud\u00eda ao terremoto de Hait\u00ed de 2010, que causara 300\u00a0000 v\u00edtimas mortais.\nXa hai tempo que nas filas dos seu propio partido tam\u00e9n se lle recrimina que goberne cada vez con menos entusiasmo e que desatenda proxectos importantes do senado de Berl\u00edn.\nTras a designaci\u00f3n de Renate K\u00fcnast como candidata da Alianza 90/Os Verdes \u00e1s elecci\u00f3ns para o parlamento de Berl\u00edn de 2011, durante un tempo as enquisas de popularidade situaron a Wowereit por abaixo da s\u00faa contendente. Por\u00e9n, o alcalde non s\u00f3 conseguiu remontar ata empatar nas enquisas, sen\u00f3n que chegou a lograr unha clara vantaxe.\nPresidencia do Senado alem\u00e1n.\nDo 1 de novembro de 2001 ao 31 de outubro de 2002, Wowereti foi presidente do Senado alem\u00e1n.\nDurante o seu per\u00edodo no cargo tomouse a controvertida decisi\u00f3n sobre a lei de inmigraci\u00f3n, en que Wowereit tivo un papel central: cando a delegaci\u00f3n brandemburguesa emitiu un voto irregular, Wowereit non rexistrou a votaci\u00f3n como nula, sen\u00f3n que seguiu preguntando ata que se pronunciou o presidente do estado de Brandemburgo, Manfred Stolpe, que apoiaba a lei. A continuaci\u00f3n, Wowereit rexistrou os votos de Brandemburgo como favorables, o que desencadeou fortes protestas por parte dos estados gobernados pola Uni\u00f3n (a suma da CDU e mais a CSU). A lei foi aprobada cos votos de Brandemburgo, pero nunha sentenza do 18 de decembro de 2002 o Tribunal Constitucional de Alema\u00f1a acabou declarando a s\u00faa nulidade por mor destas irregularidades no proceso."}
{"id": "170034", "revid": "1131", "url": "https://gl.wikipedia.org/wiki?curid=170034", "title": "Melchor M\u00e9ndez Magari\u00f1os", "text": "Melchor M\u00e9ndez Magari\u00f1os, nado en Pontevedra o 6 de novembro de 1885 e finado en Montevideo o 28 de novembro de 1945, foi un pintor e gravadista galego-uruguaio.\nTraxectoria.\nCon catro anos de idade chegou coa familia ao Uruguai. Aos doce anos comezou os seus estudos de debuxo con P\u00edo Collivadino e posteriormente ampliou os seus co\u00f1ecementos na Escola de Belas Artes de Buenos Aires. Nesa cidade participou canda outros artistas na creaci\u00f3n das pinturas murais do Teatro Col\u00f3n, mentres que no Uruguai colaborou nas pinturas da Capela do Sant\u00edsimo da Catedral de Montevideo. En misi\u00f3n oficial, realizou unha viaxe a Europa onde frecuentou o obradoiro de Andr\u00e9 Lhote, e recibiu as influencias de expresionistas do movemento fauvista como Raoul Dufy ou Othon Friesz. Nesa mesma viaxe realizou en Alema\u00f1a moitas das s\u00faas acuarelas."}
{"id": "170035", "revid": "89787", "url": "https://gl.wikipedia.org/wiki?curid=170035", "title": "Jaime Guasp", "text": "Jaime Guasp Delgado, nado en Vigo o 26 de xullo de 1913 e finado en Hondarribia (Guip\u00fascoa) o 30 de xullo de 1986, foi un xurista galego.\nTraxectoria.\nTraballou como letrado do Consello de Estado de Espa\u00f1a e como Catedr\u00e1tico de Dereito procesual. D\u00e9beselle a autor\u00eda do Estatuto Xeral da Avogac\u00eda e da Lei de Arbitraxe Privada, de 1953. Sendo Ministro de Educaci\u00f3n Joaqu\u00edn Ruiz Gim\u00e9nez, foi nomeado decano da facultade de Dereito da Universidade de Madrid.\nAs\u00ed mesmo, asinou unha obra de teatro titulada \"El duende negro\", de 1929."}
{"id": "170036", "revid": "1131", "url": "https://gl.wikipedia.org/wiki?curid=170036", "title": "Central Obreira Galega", "text": "A Central Obreira Galega (COG) \u00e9 un sindicato nacionalista galego fundado en 2009 e liderado por Mario D\u00edaz. Conta con arredor de 600 afiliados na comarca da Coru\u00f1a, de m\u00e1is dunha vintena de empresas. Est\u00e1 formada principalmente por delegados sa\u00eddos da Central Unitaria de Traballadores."}
{"id": "170037", "revid": "85894", "url": "https://gl.wikipedia.org/wiki?curid=170037", "title": "Suunto", "text": "Suunto Oy, con sede en Finlandia, \u00e9 unha empresa que produce e comercializa instrumentos deportivos de precisi\u00f3n para o mergullo, adestramento e deportes ao aire libre. Creouse en 1936 e o seu fundador foi Tuomas Vohlonen."}
{"id": "170038", "revid": "17467", "url": "https://gl.wikipedia.org/wiki?curid=170038", "title": "MIG-17", "text": ""}
{"id": "170039", "revid": "17467", "url": "https://gl.wikipedia.org/wiki?curid=170039", "title": "MIG-15", "text": ""}
{"id": "170043", "revid": "89787", "url": "https://gl.wikipedia.org/wiki?curid=170043", "title": "Xordeira", "text": "A xordeira \u00e9 a dificultade ou imposibilidade de usar o sentido do o\u00eddo, por mor dunha perda da capacidade auditiva parcial (hipoacusia) ou total (cofose), e unilateral ou bilateral. Polo tanto, unha persoa xorda \u00e9 incapaz ou ten problemas para escoitar. Este pode ser un trazo herdado ou consecuencia dunha doenza, traumatismo, exposici\u00f3n a longo prazo ao ru\u00eddo, ou do consumo de medicamentos agresivos para o nervio auditivo.\nCadro cl\u00ednico.\nPara comprobar o grao de xordeira faise unha proba de audiometr\u00eda, de modo que unha persoa con xordeira pode ter problemas na percepci\u00f3n correcta da intensidade (decibelios) ou da frecuencia (hertzs) de sons relacionados coa linguaxe oral, e \u00e9 frecuente que se dean resultados diferentes para cada o\u00eddo. A perda da capacidade auditiva adoita describirse como leve, benigna, moderada, severa ou profunda segundo o grao. Xeralmente, cando un neno ou nena ten perda auditiva respecto aos 90\u00a0dB, consid\u00e9rase que ten necesidades educativas especiais.\nTipolox\u00eda.\nUnha primeira clasificaci\u00f3n \u00e9 respecto \u00e1 gravidade da xordeira. A xordeira parcial ten lugar cando a persoa ten unha leve capacidade auditiva e vese obrigado a usar un aparello auditivo para que esta mellore. A xordeira total ou completa \u00e9 aquela que impide a unha persoa escoitar en absoluto.\nExisten outros criterios \u00e1 hora de clasificar as diferentes tipolox\u00edas de perda auditiva ou xordeira: segundo a localizaci\u00f3n da lesi\u00f3n, segundo o grao de perda auditiva, segundo as causas, ou segundo a idade do comezo da xordeira.\nLocalizaci\u00f3n.\nPerda auditiva condutiva ou de transmisi\u00f3n.\n\u00c9 causada por enfermidades ou obstrcci\u00f3ns no o\u00eddo exterior o medio (as v\u00edas de conduci\u00f3n a trav\u00e9s das cales o son chega ao o\u00eddo interior). Adoita afectar a todas as frecuencias do o\u00eddo de xeito uniforme, a\u00ednda que non resulten perdas severas. Unha persoa cunha perda da capacidade auditiva condutiva ben pode usar aud\u00edfonos ou ben pode recibir axuda m\u00e9dica ou intervenci\u00f3ns cir\u00farxicas.\nPerda auditiva sensorial, neurosensorial ou de percepci\u00f3n.\nD\u00e1se cando est\u00e1n danadas as c\u00e9lulas capilares do o\u00eddo interno ou os nervios que o abastecen. Esta perda auditiva pode abarcar desde perdas leves a profundas. Decote afecta \u00e1 habilidade da persoa para escoitar certas frecuencias m\u00e1is ca outras, de modo que escoita de forma distorsionada o son, a\u00ednda que use un aud\u00edfono amplificador. Non obstante, na actualidade as grandes prestaci\u00f3ns tecnol\u00f3xicas dos aud\u00edfonos dixitais son capaces de amplificar s\u00f3 as frecuencias deficientes, distorsionando inversamente a onda para que a persoa xorda perciba o son da forma m\u00e1is parecida posible como suceder\u00eda cunha persoa o\u00ednte.\nPerda auditiva mixta.\nRef\u00edrese aos casos en que existen aspectos de perdas condutiva e sensoriais, de modo que existen problemas tanto no o\u00eddo externo ou medio como no interno. Este tipo de perda tam\u00e9n pode deberse a danos no n\u00facleo do sistema nervioso central, xa sexa nas v\u00edas ao cerebro ou no mesmo cerebro. \u00c9 importante ter coidado con todo tipo de golpes fortes na zona auditiva, xa que son os principais causantes deste tipo de xordeira.\nPerda auditiva central.\nEsta tipolox\u00eda ref\u00edrese \u00e1 acontecida por mor de lesi\u00f3ns nos centros auditivos do cerebro.\nGrao da perda.\nConsid\u00e9rase que existe unha audici\u00f3n normal cando unha persoa escoita por baixo dos 20\u00a0dB. Unha discapacidade auditiva leve estar\u00eda ao escoitar entre os 20 e 40\u00a0dB. Discapacidade auditiva media cun l\u00edmite auditivo entre 40 e 70\u00a0dB. Discapacidade auditiva severa entre 70 e 90\u00a0dB. A perda profunda \u00e9 cun l\u00edmite superior a 90\u00a0dB.\nA perda total (cofose) ac\u00e1dase ao non escoitar por riba dos 120\u00a0dB. Pode deberse a malformaci\u00f3ns internas da canle auditiva (como a ausencia de c\u00f3clea) ou \u00e1 perda total dos restos auditivos por motivos xen\u00e9ticos. Entre todas as persoas xordas, a porcentaxe de persoas que padecen cofose \u00e9 moi pequena, case insignificante.\nCausa da perda.\nA etiolox\u00eda da discapacidade auditiva pode ser por causas es\u00f3xenas como a rub\u00e9ola materna durante o embarazo ou a incompatibilidade do factor Rh, e que adoitan provocar outros problemas asociados (dificultades visuais, motoras ou cognitivas). Pode deberse tam\u00e9n a unha xordeira herditaria, que ao ser recesiva non acostuma implicar trastornos asociados.\nIdade de inicio.\nO momento en que aparece a discapacidade auditiva \u00e9 determinante para o desenvolvemento da linguaxe, polo que se distinguen 3 grupos:\nEtiolox\u00eda.\nXordeira verdadeira ou perda do limiar de intensidade de audici\u00f3n.\nConsecuencias sociais.\nSe a xordeira \u00e9 especialmente aguda, pode afectar considerablemente no modo en que a persoa xorda se relaciona co seu contorno humano, ao atoparse cunha seria limitaci\u00f3n na s\u00faa capacidade de atopar unha v\u00eda de comunicaci\u00f3n pola canle auditiva, isto \u00e9, coa linguaxe oral. Por\u00e9n, o modo en que se entenden as consecuencias desa incapacidade pode variar considerablemente, de modo que hai d\u00faas perspectivas fundamentais acerca do modo de entender a xordeira.\nEn Galiza existen sete asociaci\u00f3ns de persoas xordas, confederadas na Federaci\u00f3n de Asociaci\u00f3ns de Persoas Xordas de Galicia.\nO \u00faltimo domingo de setembro cel\u00e9brase o \"D\u00eda Internacional da Xordeira\" (ou \"das Persoas Xordas\". A celebraci\u00f3n, que se realiza desde 1958, busca sensibilizar e concienciar sobre as necesidades das persoas con perda auditiva e maila importancia da detecci\u00f3n precoz dos trastornos auditivos, especialmente na infancia \nAntropolox\u00eda social da xordeira.\nA partir dos estudos de William C. Stokoe cara a 1960, existe unha tendencia na comunidade cient\u00edfica que aborda a xordeira desde un punto de vista antropol\u00f3xico. Un colectivo de persoas xordas que se comunican entre si por medio dunha lingua de sinais pode ser considerado unha comunidade ling\u00fc\u00edstica minoritaria, cunha cultura propia. A literatura especializada fai moitas veces a distinci\u00f3n entre Xordeira (con letra capital), para referirse \u00e1 antropol\u00f3xica, e xordeira para a definida clinicamente.\nDependendo dos casos, unha persoa xorda normalmente pode desenvolver unha idiosincrasia coas persoas que se comunican pola canle visual, isto \u00e9, coa linguaxe de sinais (LS), consider\u00e1ndose coma unha colectividade cultural e social propia diferenciada, normalmente coa definici\u00f3n de Comunidade Xorda. O vencello social entre as persoas xordas signantes adoita ser moi forte, debido sobre todo ao illamento social con respecto aos o\u00edntes, provocado polo escaso co\u00f1ecemento da s\u00faa problem\u00e1tica com\u00fan, ou estilo de vida, as\u00ed como a escasa relaci\u00f3n social por motivos de entendemento ling\u00fc\u00edstico ou tam\u00e9n por ideas preconcibidas que as persoas te\u00f1en acerca das persoas xordas e que poden ir cambiando mediante a completa interacci\u00f3n dentro da s\u00faa cultura.\nDe feito, nesta colectividade def\u00ednense a si mesmos como persoas xordas signantes, e adoitan clasificar o seu contorno social entre o\u00edntes (persoas sen xordeira, inclu\u00eddas as o\u00edntes signantes se co\u00f1ecen a LS), e o resto de persoas xordas que, dependendo do pa\u00eds, poden formar parte tam\u00e9n da Comunidade Xorda. Entre as persoas xordas, amaiss, os xordos signantes dist\u00ednguense das persoas xordas oralistas, isto \u00e9, quen non utiliza habitualmente unha LS ou usa unha comunicaci\u00f3n bimodal (l\u00e9xico dunha LS con estrutura gramatical dunha lingua oral). Por \u00faltimo, est\u00e1n as persoas xordas implantadas, que levan un implante coclear en vez dun aud\u00edfono, e que poden ser signantes ou oralistas.\nEn cambio, as persoas xordas oralistas, aquelas que recibiron unha intensa reeducaci\u00f3n da linguaxe oral na s\u00faa infancia e que non usan unha lingua de sinais como lingua vehicular (decote como consecuencia dunha prohibici\u00f3n expresa dos educadores), adoitan adoptar unha actitude de invisibilidade social respecto \u00e1 s\u00faa condici\u00f3n de persoa xorda, \u00e1s veces mesmo non reco\u00f1ec\u00e9ndose como tales, recorrendo a outras definici\u00f3ns como discapacitado auditivo, hipoac\u00fasico, medio o\u00ednte etc. As\u00ed mesmo, este grupo acostuma asociar como persoas xordas unicamente \u00e1s signantes, ou ben diferenci\u00e1ndose deles defin\u00edndoos como persoas xordomudas, especialmente a aqueles que non falan unha linguaxe oral correctamente no aspecto gramatical.\nEsta \u00faltima definici\u00f3n, a de xordomudez, por outra parte, \u00e9 considerada pexorativa polas persoas xordas signantes, pois consideran que \"falan\" (por canle visual, en LS). As\u00ed mesmo, consideran que un alto analfabetismo da lingua oral entre as persoas xordas non ten ningunha relaci\u00f3n coa mudez, sen\u00f3n a un fracaso do m\u00e9todo oralista no sistema educativo na s\u00faa infancia e mocidade. De feito, chamar \"xordomudo\" a unha persoa xorda por non falar en lingua oral correctamente, ser\u00eda similar a chamar \"manco\" a unha persoa por non escribir coa graf\u00eda correcta, ou \"cego e manco\" por non saber ler e escribir. Por \u00faltimo, no sentido estrito, a \"xordomudez\" s\u00f3 ser\u00eda aplicable a aqueles que padezan xordeira e, amais, son incapaces de xerar sons humanos pola ausencia ou o dano das cordas vocais, sendo aspectos independentes entre si.\nLingua de signos.\nA linguaxe de signos transm\u00edtese a trav\u00e9s de comunicaci\u00f3n manual e corporal en lugar da transmisi\u00f3n ac\u00fastica. Isto pode implicar combinar formas da man, orientaci\u00f3n e movemento das mans, brazos ou expresi\u00f3ns do corpo e faciais para expresar con fluidez os pensamentos da persoa.\nNon hai un s\u00f3 \"idioma de signos\". Nas comunidades de xordos esta lingua desenv\u00f3lvese. A\u00ednda que empregan o espazo para a gram\u00e1tica dun xeito que as linguas orais non o fan, as linguas de signos presentan as mesmas propiedades ling\u00fc\u00edsticas e usan as mesmas facultades da linguaxe que as linguas orais. Centos de linguas de signos est\u00e1n en uso en todo o mundo e \u00fasanse nos n\u00facleos da cultura xorda local. Algunhas linguas de signos obtiveron alg\u00fan tipo de reco\u00f1ecemento legal, mentres que outras non te\u00f1en ning\u00fan status. As linguas de signos para persoas xordas non est\u00e1n baseadas nas linguas faladas na rexi\u00f3n e a mi\u00fado te\u00f1en unha sintaxe moi diferente, en parte pero non completamente, debido \u00e1 s\u00faa capacidade para empregar relaci\u00f3ns espaciais para expresar aspectos do significado. \nO abade Charles-Michel de l'\u00c9p\u00e9e foi o primeiro en abrir unha escola para xordos. L'\u00c9p\u00e9e ensinoulle aos nenos a lingua de signos francesa e comezou a crear moitas escolas para xordos en Europa. Thomas Gallaudet viaxou a Inglaterra para iniciar unha escola para xordos. A s\u00faa inspiraci\u00f3n foi unha rapaza de nove anos que viv\u00eda xunto \u00e1 s\u00faa casa. Cando viu conquistar as s\u00faas loitas, Gallaudet quixo ensinar e ver a outros nenos conquistar as s\u00faas propias discapacidades. Gallaudet foi testemu\u00f1a das habilidades docentes para xordos de Roch-Ambroise Cucurron Sicard, Jean Massieu e Laurent Clerc, profesores de educaci\u00f3n infantil para xordos na \u00e9poca. Despois da demostraci\u00f3n, Gallaudet estudou cos mestres franceses e perfeccionou as s\u00faas habilidades docentes. Despois de aprender, Gallaudet e Clerc viaxaron aos Estados Unidos e abriron a primeira escola para xordos en Hartford, Connecticut. A Lingua de signos americana, ou ASL, comezou a evolucionar principalmente desde o franc\u00e9s e outras influencias externas.\nEpidemiolox\u00eda.\nA nivel mundial, a perda auditiva afecta a preto dun 10% da poboaci\u00f3n ata certo punto. Causou unha discapacidade moderada a grave en 124,2 mill\u00f3ns de persoas a partir de 2004 (107.9 mill\u00f3ns en persoas de pa\u00edses con ingresos baixos e medios). Destes, 65 mill\u00f3ns de mill\u00f3ns adquiriron a condici\u00f3n durante a infancia. Ao nacer ~3 por 1000 en pa\u00edses desenvolvidos e m\u00e1is de 6 por 1000 en pa\u00edses en desenvolvemento te\u00f1en problemas de audici\u00f3n.\nA perda auditiva aumenta coa idade. Entre os 20 e os 35 anos, as taxas de perda auditiva son do 3%, mentres que entre os 44 e os 55 anos son do 11% e nos de 65 a 85 anos do 43%.\nUn informe de 2017 da Organizaci\u00f3n Mundial da Sa\u00fade estimaba os custos da perda auditiva non admitida e a rentabilidade das intervenci\u00f3ns, para o sector sanitario, para o sector educativo e como amplos custos para a sociedade. A nivel mundial, o custe anual da perda auditiva sen atender estimouse entre os 750 e os 790 miles de mill\u00f3ns de d\u00f3lares internacionais.\nA Organizaci\u00f3n Internacional para a Normalizaci\u00f3n (ISO) elaborou as normas ISO 1999 para a estimaci\u00f3n de limiares auditivos e discapacidade auditiva inducida por ru\u00eddo. Usaron datos de d\u00faas bases de datos de estudos sobre ru\u00eddo e audici\u00f3n, unha presentada por Burns e Robinson (\" Hearing and Noise in Industry \", Her Majesty's Stationery Office, Londres, 1970) e por Passchier-Vermeer (1968). Como a raza, alg\u00fans dos factores poden afectar a distribuci\u00f3n esperada de limiares de audici\u00f3n de ton puro, existen varios outros conxuntos de datos nacionais ou rexionais, desde Suecia, Noruega, Corea do Sur, Estados Unidos e Espa\u00f1a. \nA audici\u00f3n nos Estados Unidos \u00e9 unha das medidas para os resultados de sa\u00fade do National Health and Nutrition Examination Survey (NHANES), un programa de enquisas de investigaci\u00f3n realizado polo Centro Nacional de Estat\u00edsticas Sanitarias. Examina o estado de sa\u00fade e de nutrici\u00f3n dos adultos e nenos dos Estados Unidos. Os datos dos Estados Unidos en 2011-2012 descubriron que as taxas de perda auditiva diminu\u00edron entre os adultos de 20 a 69 anos, en comparaci\u00f3n cos resultados dun per\u00edodo de tempo anterior (1999-2004). Tam\u00e9n descubriu que a perda auditiva dos adultos est\u00e1 asociada ao aumento da idade, sexo, raza/etnia, nivel educativo e exposici\u00f3n ao ru\u00eddo. Case un de cada catro adultos tivo resultados audiom\u00e9tricos que suxer\u00edan unha perda auditiva inducida polo ru\u00eddo. Case un de cada catro adultos que informou dunha audici\u00f3n excelente ou boa tivo un patr\u00f3n similar (5,5% en ambos os dous lados e 18% nun lado). Entre as persoas que informaron da exposici\u00f3n a ru\u00eddos fortes no traballo, case un terzo tivo eses cambios.\nInvestigaci\u00f3n.\nUn estudo de 2005 logrou con \u00e9xito unha recuperaci\u00f3n das c\u00e9lulas cocleares nos coellos de indias. Non obstante, o novo crecemento de c\u00e9lulas ciliadas non implica a restauraci\u00f3n da sensibilidade auditiva como as c\u00e9lulas sensoriais, xa que poden ou non ter conexi\u00f3ns coas neuronas que levan os sinais \u00e1s c\u00e9lulas capilares do cerebro. Un estudo de 2008 demostrou que a terapia x\u00e9nica na orientaci\u00f3n de Atoh1 pode provocar o crecemento de c\u00e9lulas capilares e atraer os procesos neuronais embrionarios en ratos. Alg\u00fans esperan facer un tratamento similar que poida paliar a perda auditiva alg\u00fan d\u00eda en humanos.\nInvestigaci\u00f3ns publicadas en 2012, conseguiron o crecemento das c\u00e9lulas do nervio coclear obtendo unha audici\u00f3n mellorada en Jerbus, co uso de c\u00e9lulas nai. As\u00ed, tam\u00e9n en 2013, publicouse que o novo crecemento de c\u00e9lulas ciliadas en ratos adultos cunha intervenci\u00f3n farmacol\u00f3xica ten como resultado unha mellora auditiva. A Hearing Health Foundation (Fundaci\u00f3n para a Cura Auditiva) dos Estados Unidos emprendeu un ambicioso proxecto chamado Hearing Restoration Project (Proxecto de Restauraci\u00f3n da Audici\u00f3n). Hai tam\u00e9n acci\u00f3ns sobre a perda auditiva no Reino Unido como obxectivo para restablecer a audici\u00f3n.\nInvestigadores informaron en 2015 que ratos xeneticamente xordos que foron tratados coa terapia x\u00e9nica TMC1 recuperaron algo da s\u00faa audici\u00f3n. En 2017 realiz\u00e1ronse estudos adicionais para tratar a s\u00edndrome de Usher e aqu\u00ed, un virus recombinante asociado a un adeno parec\u00eda superar aos vellos vectores.\nAdemais de estudos que buscan mellorar a audici\u00f3n, como os enumerados anteriormente, tam\u00e9n se realizaron estudos de investigaci\u00f3n sobre xordos co fin de comprender m\u00e1is sobre a xordeira. Pijil e Shwarz (2005) realizaron o seu estudo sobre os xordos que perderon a audici\u00f3n despois do nacemento e, polo tanto, usaron implantes cocleares para o\u00edr. Descubriron m\u00e1is evidencias para a codificaci\u00f3n de velocidades de tonalidade, un sistema que codifica a informaci\u00f3n para frecuencias pola velocidade que disparan as neuronas no sistema auditivo, especialmente para frecuencias m\u00e1is baixas, xa que est\u00e1n codificadas polas frecuencias que as neuronas disparan na membrana basilar dun xeito sincr\u00f3nico. Os seus resultados demostraron que os suxeitos pod\u00edan identificar diferentes tons determinados que eran proporcionais \u00e1 frecuencia estimulada por un s\u00f3 el\u00e9ctrodo. As frecuencias m\u00e1is baixas detect\u00e1ronse cando a membrana basilar foi estimulada, proporcionando a\u00ednda m\u00e1is probas para a codificaci\u00f3n de velocidades."}
{"id": "170044", "revid": "98629", "url": "https://gl.wikipedia.org/wiki?curid=170044", "title": "Olar\u00eda", "text": "A olar\u00eda \u00e9 o traballo con arxila cocida co obxecto de elaborar utensilios tal que potas, pratos, vasos, porr\u00f3ns e moitas outras pezas. A olar\u00eda \u00e9 un dos m\u00e1is antigos inventos da humanidade, orixinada antes do neol\u00edtico, con obxectos cer\u00e1micos como a Venus de Doln\u00ed V\u011bstonice ou os vasos de cer\u00e1mica descubertos en Jiangxi.\nA olar\u00eda fabr\u00edcase formando obxectos de cer\u00e1mica (a mi\u00fado de arxila) coa forma desexada e quent\u00e1ndoos a altas temperaturas (600-1600\u00a0\u00b0C) nunha fogueira, pozo ou forno que induce reacci\u00f3ns que levan a cambios permanentes, inclu\u00eddos o aumento da forza e rixidez do obxecto. Moita olar\u00eda \u00e9 puramente utilitaria, mais tam\u00e9n se pode considerar unha forma de arte. \nHistoria.\nOs primeiros obxectos de olar\u00eda aparecen no per\u00edodo Gravetiense (Paleol\u00edtico Superior) e tr\u00e1tase de pequenas representaci\u00f3ns de divindades materiais e de culto \u00e1 fertilidade como a chamada Venus de Doln\u00ed V\u011bstonice datada arredor de 29\u00a0000 ou 25\u00a0000\u00a0a.\u00a0C. Unha das pezas m\u00e1is antigas que se co\u00f1ecen \u00e9 unha vasilla do per\u00edodo J\u014dmon da \u00e9poca da prehistoria do Xap\u00f3n (10\u00a0000\u00a0a.\u00a0C. / 8000\u00a0a.\u00a0C.), peza que se exp\u00f3n no Museo Nacional de Toquio. O seu nome v\u00e9n das marcas de corda coas que est\u00e1 decorada. Atop\u00e1ronse outras evidencias na conca do r\u00edo Amur en Rusia que revelaron rastros de cer\u00e1mica que datan do 14\u00a0000 - 13\u00a0000\u00a0a.\u00a0C. Existen anacos de olar\u00eda que se encontraron no sur da China e que foron datados por carbono 14 entre o 9000 e o 14\u00a0000\u00a0a.\u00a0C.; en novas escavaci\u00f3ns realizadas na cova Xianrendong en Jiangxi os restos chegan ata o 20\u00a0000\u00a0a.\u00a0C.\nUnha das t\u00e9cnicas que caracterizan as culturas neol\u00edticas e que se considera unha proba para a ordenaci\u00f3n cronol\u00f3xica \u00e9 a cer\u00e1mica ou arxila modelada. As pequenas figuras de arxila cocida xa se atopaban no Paleol\u00edtico Superior, a\u00ednda que \u00e9 no neol\u00edtico cando aparece o baleiro a partir do traballo coa arxila e polo tanto se atopa unha utilidade nas vasillas, que se empregan para a elaboraci\u00f3n dos alimentos cocinados no lume. No pr\u00f3ximo oriente apareceu cer\u00e1mica un ou dous milenios anterior \u00e1 aparici\u00f3n do cultivo dos cereais, polo que a asociaci\u00f3n entre o nacemento da olar\u00eda coa pr\u00e1ctica agr\u00edcola e culinaria \u00e9 a\u00ednda confusa.\nOs primeiros artes\u00e1ns especializados apareceron en Mesopotamia, e inventaron as ferramentas para traballar mellor a arxila, como o torno de oleiro e o forno para cocela contra o 3400\u00a0a.\u00a0C. Igualmente en Grecia e nos Balc\u00e1ns a influencia da cultura de Anatolia apr\u00e9ciase nas vasillas con forma de tulipa e con engobe, vermello e branco. En Grecia comezaron a decorarse as pezas con motivos xeom\u00e9tricos, que eran os detalles m\u00e1is habituais xunto con reproduci\u00f3ns de plantas e escenas coti\u00e1s, que se fac\u00edan imitando a arte da escultura.\nEstrab\u00f3n e Plinio o Vello atribu\u00edron a invenci\u00f3n da roda ao oleiro escita Anacarsis que morreu arredor de 550\u00a0a.\u00a0C. Non obstante, Homero fala xa dela nas s\u00faas obras e s\u00e1bese que o pai da poes\u00eda grega precedeu en varios s\u00e9culos ao disc\u00edpulo de Sol\u00f3n. Os toscanos, en tempo de Porsena, traballaban tan ben esta arte que os seus artefactos se pagaban a un prezo m\u00e1is elevado en tempos de Augusto que os de prata e ouro.\nNa Europa mediterr\u00e1nea as pezas m\u00e1is antigas son, probabelmente, as atopadas no sitio de Camprafaud (Languedoc) e Verdelpino (Cuenca), pezas datadas no VI milenio\u00a0a.\u00a0C.; non presentan ning\u00fan tipo de decoraci\u00f3n. Tam\u00e9n hai pezas do III milenio\u00a0a.\u00a0C. atopadas en Catalu\u00f1a, Provenza, C\u00f3rsega e Dalmacia; neste caso, a s\u00faa decoraci\u00f3n bas\u00e9ase na impresi\u00f3n con cunchas mari\u00f1as, t\u00e9cnica chamada \"montserratina\" pola s\u00faa grande abundancia no macizo de Montserrat e co\u00f1ecida tam\u00e9n como cer\u00e1mica cardial.\nOs achados arqueol\u00f3xicos no Alto Exipto, na fase Naqada I, fan supo\u00f1er que dende o 4500 ao 3500\u00a0a.\u00a0C. se practicaba a agricultura. Tam\u00e9n se enterraban os mortos en tumbas, onde era frecuente o uso de enxovais funerarios entre os que era habitual atopar vasillas de terracota vermella con motivos pintados en branco; as decoraci\u00f3ns que predominaban eran as de tipo xeom\u00e9trico, como por exemplo tri\u00e1ngulos, semic\u00edrculos e espigas. Contra o 4000\u00a0a.\u00a0C. en Badari fabric\u00e1banse vasillas de olar\u00eda finas e pu\u00eddas e atop\u00e1ronse grandes cantidades de obxectos pintados con figuras de animais e escenas de barcos de remos de aproximadamente 3600\u00a0a.\u00a0C.\nDurante o neol\u00edtico medio, a cultura D\u00edmini, en Grecia, produciu unha cer\u00e1mica cunha gran variedade de formas e ornamentaci\u00f3n pol\u00edcroma, sobre todo de espirais e grecas. Ao final deste per\u00edodo e a principios do Neol\u00edtico final empregouse unha olar\u00eda negra bru\u00f1ida, de influencia anat\u00f3lica. O chamado neol\u00edtico danubiano do centro de Europa, que tivo lugar a comezos do V milenio a.C., produc\u00eda unha cer\u00e1mica que se caracterizaba pola decoraci\u00f3n de \u00abbandas\u00bb, con formas extremadamente sinxelas de vasos sen asas e gorxa larga. As li\u00f1as da decoraci\u00f3n estaban realizadas a base de incisi\u00f3ns paralelas e puntuados. No mesmo per\u00edodo neol\u00edtico, a olar\u00eda dom\u00e9stica apareceu en pequenas poboaci\u00f3ns como no sitio de Hacilar (oeste de Turqu\u00eda). Estas pezas son vasillas cocidas a baixas temperaturas e decoradas con faixas lisas pintadas con arxila branca non ferrosa. Do IV milenio son os grupos de olar\u00eda atopados nos sitios de Gumelnitsa e Salcutsa en Roman\u00eda e Tripole e Cucuteni en Ucra\u00edna de formas con perfil convexo na parte superior e c\u00f3ncavo na inferior e decoraci\u00f3n xeom\u00e9trica.\nCaracter\u00edsticas.\nA olar\u00eda non \u00e9 o mesmo ca outros produtos art\u00edsticos como son a cer\u00e1mica, a terracota, a porcelana ou produtos como a vaixela fina. Olar\u00eda \u00e9 un termo antigo e probablemente en moitas partes adoptouse a palabra cer\u00e1mica, substitu\u00edndo a olar\u00eda, a partir do \"ceramic\" en lingua inglesa. Ademais, olar\u00eda \u00e9 tam\u00e9n o nome do obradoiro onde se elaboran estas pezas as\u00ed como a denominaci\u00f3n da tenda onde se venden. \u00c1 persoa que elabora olar\u00eda co\u00f1\u00e9cella como oleiro, top\u00f3nimo com\u00fan no territorio de Galiza. Difer\u00e9nciase do ceramista en que este \u00faltimo contin\u00faa a elaborar a peza mediante o engadido de esmaltes e outras t\u00e9cnicas que requiren unha ou m\u00e1is cocci\u00f3ns ou queimados.\nEn Galiza destaca, entre outras, a olar\u00eda de Bu\u00f1o (Malpica de Berganti\u00f1os), Bonxe (Outeiro de Rei), Gundiv\u00f3s (Sober), Mondo\u00f1edo, Meder (Salvaterra de Mi\u00f1o) e de Ni\u00f1odaguia (Xunqueira de Espadanedo).\nFases de procesamento.\nTodas as pezas cer\u00e1micas pasan por varias fases durante a s\u00faa elaboraci\u00f3n: preparaci\u00f3n da arxila, modelaxe, secado, primeira cocci\u00f3n ou enfornamento (cer\u00e1mica tradicional) e cocci\u00f3n da aplicaci\u00f3n de t\u00e9cnicas cer\u00e1micas.\nPreparaci\u00f3n.\nEn primeiro lugar, a arxila am\u00e1sase para que a humidade e outras part\u00edculas se distrib\u00faan de xeito homox\u00e9neo e para eliminar as burbullas de aire que te\u00f1a dentro (que poden provocar explosi\u00f3ns durante o enfornamento ou a queima).\nComposici\u00f3n ou modelaxe.\nDespois, mod\u00e9lase manualmente ou empregando ferramentas. A auga \u00fasase para manter a plasticidade da arxila durante a modelaxe, sen que aparezan gretas. Os traballos realizados no torno xeralmente te\u00f1en que desbastarse ou retornarse para facer que o espesor da parede sexa uniforme en toda a peza ou para modelar o p\u00e9 da peza. Este proceso l\u00e9vase a cabo cando a peza secou o suficiente para soportar este tipo de manipulaci\u00f3ns.\nSecado e pu\u00eddo.\nA peza d\u00e9ixase ao ar ata que seque e endureza suficientemente. Esta fase ch\u00e1mase \"estado do coiro\". As pezas que se atopan as\u00ed son moi fr\u00e1xiles, polo que deben manexarse \u200b\u200bcon coidado. Unha vez rematada a peza, d\u00e9ixase secar de novo para que perda o resto da humidade que a\u00ednda cont\u00e9n deix\u00e1ndolle un aspecto similar ao \u00f3so. Cando a peza est\u00e1 completamente seca, a s\u00faa cor \u00e9 m\u00e1is clara e adquire maior dureza. \u00c9 cando se adoita empregar unha lixa fina e unha esponxa h\u00famida para pulila.\nEnfornamento.\nM\u00e1is tarde l\u00e9vase ao forno, onde perde a humidade qu\u00edmica e adquire unha maior resistencia e sonoridade. Pode que con esta cocci\u00f3n a peza estea xa rematada, como \u00e9 o caso da olar\u00eda, ou que a\u00ednda precise unha cocci\u00f3n posterior, como no caso da cer\u00e1mica.\n\u00c9 posible que sexan necesarias varias sesi\u00f3ns de forno para conseguir efectos decorativos especiais, por exemplo para obter a chamada decoraci\u00f3n negativa, empregada en varias culturas antigas, como a Vic\u00fas. O efecto de decoraci\u00f3n negativo cons\u00e9guese cubrindo con arxila algunhas partes da pota na fase final da cocci\u00f3n e deste xeito as partes cubertas conservan a s\u00faa cor orixinal, mentres que as partes descubertas se volven escuras ou negras por reduci\u00f3n."}
{"id": "170045", "revid": "98629", "url": "https://gl.wikipedia.org/wiki?curid=170045", "title": "Rock", "text": "Rock pode referirse a:"}
{"id": "170047", "revid": "23204", "url": "https://gl.wikipedia.org/wiki?curid=170047", "title": "M\u00fasica rock", "text": "Rock ou m\u00fasica rock \u00e9 un x\u00e9nero musical popular que se desenvolveu durante e despois da d\u00e9cada de 1950. As s\u00faas ra\u00edces at\u00f3panse no rock and roll e mais no rockabilly que emerxeu e se definiu nos Estados Unidos de Am\u00e9rica ao final dos anos corenta e inicio dos cincuenta. Evolucionou a partir do blues, da m\u00fasica country e do rhythm and blues, entre outras influencias musicais que mesmo incl\u00faen o folk, o jazz e a m\u00fasica cl\u00e1sica. Todas estas influencias combinadas nunha estrutura musical bail\u00e1bel e de composici\u00f3n sinxela.\nOs sons do rock adoitan xirar sobre a guitarra el\u00e9ctrica ou ac\u00fastica, e ten unha forte secci\u00f3n r\u00edtmica formada polo baixo, a bater\u00eda, e instrumentos de teclado coma \u00f3rgano, piano ou, dende os anos 70, os sintetizadores. Xunto coa guitarra ou os teclados, \u00e1s veces tam\u00e9n son usados como instrumentos solistas o saxof\u00f3n ou a harm\u00f3nica cun estilo blues.\nA finais dos 60 e principios dos 70 desenvolv\u00e9ronse diferentes estilos dentro do rock. Cando foi mesturado coa m\u00fasica folk apareceu o folk rock, uniuse ao blues para crear o blues-rock e co jazz na jazz-rock fussion. Nos anos 70 o rock incorporou influencias do soul, o funk e a m\u00fasica latina. Tam\u00e9n nesa \u00e9poca desenvolv\u00e9ronse numerosos subx\u00e9neros, coma o soft rock, glam rock, heavy metal, hard rock, rock progresivo e punk rock. Os subx\u00e9neros que xurdiron nos anos 80 incl\u00faen o New Wave, o hardcore punk e o rock alternativo. Nos anos 90 apareceron o grunge, o britpop, o indie rock e o nu metal.\nOrixes.\nRock and roll.\nOs fundamentos da m\u00fasica rock atop\u00e1molos no rock and roll, orixinado nos Estados Unidos durante os \u00faltimos anos da d\u00e9cada dos 40 e os primeiros da d\u00e9cada dos 50, e rapidamente estendeuse ao resto do mundo. As s\u00faas orixes inmediatas eran unha mestura de varios x\u00e9neros musicais dos cidad\u00e1ns negros da \u00e9poca, como rhythm and blues e m\u00fasica gospel, con country e western. En 1951, o pinchadiscos de Cleveland, Ohio Alan Freed comezou a po\u00f1er m\u00fasica rhythm and blues para unha audiencia multi-racial, e est\u00e1 considerado o primeiro en usar a frase \"rock and roll\" para desribir a m\u00fasica .\nExiste un gran debate sobre cal foi a primeira gravaci\u00f3n de rock and roll. As \"competidoras\" son \"Rock Awhile\" de Goree Carter (1949); \"Rock the Joint\" de Jimmy Preston (1949), que posteriormente versionou Bill Haley &amp; His Comets en 1952; e \"Rocket 88\" de Jackie Brenston and his Delta Cats, gravada por Sam Phillips para Sun Records en 1951. Catro anos despois \"Rock Around the Clock\" de Bill Haley converter\u00edase na primeira canci\u00f3n de rock and roll en encabezar as listas de vendas e difusi\u00f3n por radio da revista \"Billboard\", abrindo a porta a todo o mundo para esta nova forma de expresi\u00f3n da cultura popular .\nD\u00edxose que \"That's All Right (Mama)\" (1954), o primeiro sinxelo de Elvis Presley para Sun Records en Memphis, foi a primeira gravaci\u00f3n de rock and roll, pero, nese mesmo tempo, \"Shake, Rattle &amp; Roll\" de Big Joe Turner, posteriormente versionada por Haley, xa estaba na cima das listas R&amp;B da \"Billboard\". Outros artistas artifices dos primeiros \u00e9xitos do rock and roll foron Chuck Berry, Bo Diddley, Fats Domino, Little Richard, Jerry Lee Lewis e Gene Vincent. Ao pouco tempo o rock and roll era o principal x\u00e9nero en volume de vendas nos Estados Unidos e os \"crooners\", como Eddie Fisher, Perry Como e Patti Page, que dominaran a m\u00fasica popular na d\u00e9cada anterior, atoparon o seu acceso \u00e1s listas de pop considerablemente reducido.\nO rock and roll deu p\u00e9 \u00e1 aparici\u00f3n de distintos subx\u00e9neros como o rockabilly, que combinaba o rock and roll co country \"hillbilly\", que normalmente era cantado a mediados dos 50 por cantantes brancos como Carl Perkins, Jerry Lee Lewis, Buddy Holly ou Elvis Presley. En contraste, o doo wop enfatizou as harmon\u00edas vocais, formadas por varias voces, e as letras sen sentido de acompa\u00f1amento (das cales o x\u00e9nero coller\u00eda posteriormente o seu nome), que era normalmente apoiado por instrumentaci\u00f3n lixeira e ten as s\u00faas orixes nos grupos vocais afroamericanos dos anos 30 e 40. Artistas como The Crows, The Penguins, The El Dorados e The Turbans conseguiron grandes \u00e9xitos, e grupos como The Platters, con canci\u00f3ns como \"The Great Pretender\" (1955), e The Coasters, con temas humor\u00edsticos como \"Yakety Yak\" (1958), estiveron entre os artistas de rock and roll m\u00e1is exitosos deses per\u00edodo.\nA \u00e9poca tam\u00e9n viu como medrou a popularidade da guitarra el\u00e9ctrica, e o desenvolvemento dunha forma espec\u00edfica de interpretar rock and roll a trav\u00e9s de expo\u00f1entes como Chuck Berry, Link Wray e Scotty Moore. O uso da distorsi\u00f3n, do que foron pioneiros guitarristas de blues el\u00e9ctrico como Guitar Slim, Willie Johnson e Pat Hare a principios dos 50, foi popularizado por Chuck Berry a mediados da d\u00e9cada. O uso de \"power chords\", iniciado por Willie Johnson e Pat Hare os comezos dos anos 50 foi popularizado por Link Wray a finais.\nNo Reino Unido, os movementos trad jazz e folk levaron \u00e1 visita de artistas de blues ao pa\u00eds. O \u00e9xito de 1955 de Lonnie Donegan \"Rock Island Line\" foi unha grande influencia, e axudou a desenvolver a tendencia dos grupos de skiffle en todo o Reino Unido, moitos dos cales, inclu\u00eddos The Quarrymen de John Lennon, cambiaron para tocar rock and roll.\nOs estudosos do rock perciben un declive no rock and roll a finais dos 50 e comezos dos 60. Cara 1959, a morte de Buddy Holly, The Big Bopper e Richie Valens nun accidente de avi\u00f3n, a marcha de Elvis Presley ao ex\u00e9rcito, o retiro de Little Richard para converterse en predicador, os procesamentos de Jerry Lee Lewis e Chuck Berry, e un esc\u00e1ndalo de subornos que implicou a figuras como o pinchadiscos Alan Freed, levaron \u00e1 sensaci\u00f3n de que a primeira \u00e9poca do rok and roll chegara ao seu fin.\nOs anos intermedios.\nO tempo que vai dende finais dos 50 ata comezos dos 60, entre o final do per\u00edodo inicial de innovaci\u00f3n e o que foi co\u00f1ecido nos Estados Unidos como a \"British Invasion\", foi tradicionalmente vista como unha \u00e9poca de hiato para o rock and roll. M\u00e1is recentemente alg\u00fans actores enfatizaron importantes innovaci\u00f3ns e tendencias neste per\u00edodo, sen os cales non poder\u00edan levarse a cabo futuros desenvolvementos. Mentres que nos primeiros anos do rock and roll, particularmente durante a chegada do rockabilly, viuse un maior \u00e9xito comercial entre int\u00e9rpretes masculinos e brancos, neste tempo estivo dominado por artistas negros e mulleres. O rock and roll non desaparecera a finais dos anos 50 e parte da s\u00faa enerx\u00eda pode verse nos bailes Twist de principios da d\u00e9cada dos 60, cun dos m\u00e1ximos representantes na figura de Chubby Checker. O doo wop morrera a finais da d\u00e9cada, pero tivo un rexurdimento nos primeiros anos 60, destacando artistas como The Marcels, The Capris, Maurice Williams e Shep and the Limelights. A aparici\u00f3n de grupos de rapazas como The Chantels, The Shirelles e The Crystals puxo unha \u00e9nfase nas harmon\u00edas e nunha produci\u00f3n m\u00e1is pulcra que contrastaba co rock and roll anterior. Moitos dos m\u00e1is significativos \u00e9xitos dos grupos de rapazas foron produtos do Brill Building Sound, chamado as\u00ed por un bloque de edificios de Nova York onde viv\u00edan moitos compositores. Entre estes \u00e9xitos estiveron \"Will You Love Me Tomorrow\" de The Shirelles en 1960, escrito por Gerry Goffin e Carole King.\nCliff Richard tivo o primeiro \u00e9xito do rock and roll brit\u00e1nico con \"Move It\", iniciando as\u00ed o son do rock brit\u00e1nico . A comezos da d\u00e9cada dos 60, o seu grupo de acompa\u00f1amento, The Shadows, era a banda m\u00e1is exitosa gravando temas instrumentais. Mentres que o rock 'n' roll esvaec\u00edase cara o pop lixeiro e as baladas, os grupos de rock brit\u00e1nicos en lubs e salas de baile, fortemente influenciados po pioneiros do blues-rock como Alexis Korner, comezaron a tocar cunha intensidade e unha intenci\u00f3n atopada nos artistas brancos estadounidenses.\nTam\u00e9n foi significativa a aparici\u00f3n da m\u00fasica soul cunha forza comercial importante. Desenvolvida a partir do rhythm and blues con elementos do gospel e do pop, e liderada por pioneiros como Ray Charles e Sam Cooke dende mediados dos 50, a principios dos anos 60 figuras como Marvin Gaye, James Brown, Aretha Franklin, Curtis Mayfield e Stevie Wonder dominaban as listas de R&amp;B e entraron nas principais listas de pop, axudando a acelerar a s\u00faa disgregaci\u00f3n, mentres que os selos Motown e Stax/Volt pasaban a colocarse entre os primeiros postos da industria musical. Todos estes elementos, inclu\u00eddas as harmon\u00edas pr\u00f3ximas do doo wop e dos grupos de rapazas, a coidadosa elaboraci\u00f3n dos compositores do Brill Building Sound e os pu\u00eddos valores de produci\u00f3n no soul, foron vistos como influencia do son Merseybeat, particularmente nos primeiros traballos de The Beatles e a trav\u00e9s deles conformando a m\u00fasica rock posterior. Alg\u00fans historiadores da m\u00fasica tam\u00e9n apuntaron aos importantes e innovadores avances tecnol\u00f3xicos que constru\u00edron o rock and roll nese momento, inclu\u00eddo o tratamento electr\u00f3nico do son por innovadores como Joe Meek, e os elaborados m\u00e9todos de produci\u00f3n de Wall of Sound seguidos por Phil Spector.\nM\u00fasica surf.\nO rock and roll instrumental, do que foron pioneiros artistas como Duane Eddy, Link Wray e The Ventures, desenvolveuno Dick Dale que engadiu a distintiva reverberaci\u00f3n \"h\u00famida\", unha pulsaci\u00f3n das cordas coa man dereita con alternancia r\u00e1pida, as\u00ed como influencias de Oriente Medio e M\u00e9xico, producindo o \u00e9xito rexional \"Let's Go Trippin'\" en 1961 e iniciando a febre pola m\u00fasica surf, ao que seguir\u00edan temas como \"Misirlou\" (1962). Ao igual que Dale e os seus Del-Tones, a meirande parte das primeiras bandas de surf form\u00e1ronse no Sur de California, e entre elas estaban The Bel-Airs, The Challengers e Eddie &amp; the Showmen. The Chantays conseguiron entrar no \"top 10\" nacional con \"Pipeline\" en 1963, e probablemente o tema surf m\u00e1is co\u00f1ecido ser\u00eda \"Wipe Out\" (1963), de The Surfaris, que chegar\u00eda aos postos 2 e 10 das listas da \"Billboard\" en 1965 .\nA crecente popularidade do x\u00e9nero levou a grupos doutras zonas a probar sorte. Entre estes grupos estaban The Astronauts de Boulder, Colorado; The Trashmen de Minneapolis, Minnesota, que proseguiran un n\u00famero 4 con \"Surfin Bird\" en 1964; e The Rivieras de South Bend, Indiana, que acadaran o n\u00famero 5 con \"California Sun\" tam\u00e9n no ano 1964. The Atlantics, procedentes de Sydney, realizaron unha contribuci\u00f3n significativa ao x\u00e9nero co seu \u00e9xito \"Bombora\" (1963). Bandas instrumentais europeas dese tempo polo xeral centr\u00e1ronse m\u00e1is no estilo rock and roll, tocado por conxuntos como The Shadows, pero The Dakotas, que era a banda de acompa\u00f1amento do cantante brit\u00e1nico de Merseybeat Billy J. Kramer, ga\u00f1aron unha certa atenci\u00f3n como m\u00fasicos de surf con \"Cruel Sea\" (1963), que posteriormente ser\u00eda versionada por bandas de surf instrumental estadounidense, como The Ventures.\nA m\u00fasica surf conseguiu o seu maior \u00e9xito comercial como m\u00fasica vocal, particularmente co traballo de The Beach Boys, formada en 1961 en Southern California. Seus primeiros \u00e1lbums incl\u00faen tanto surf rock instrumental (entre eses temas hai versi\u00f3ns de temas de Dick Dale) e canci\u00f3ns vocais, influenciadas polo rock and roll e o doo wop e das harmon\u00edas de artistas de pop vocal como The Four Freshmen. O primeiro \u00e9xito seu que destacou nas listas, \"Surfin'\" (1962), entrou no \"top 100\" da \"Billboard\" e axudou a facer da man\u00eda da m\u00fasica surf un fen\u00f3meno nacional. Dende 1963 o grupo comezou a deixar o surf a medida que Brian Wilson pasaba a ser o principal compositor e produtor, mov\u00e9ndose cara tem\u00e1ticas m\u00e1is xerais da adolescencia dos homes como os coches e as rapazas en canci\u00f3ns como \"Fun, Fun, Fun\" (1964) e \"California Girls\" (1965).\nAos Beach Boys segu\u00edronlle outros conxuntos de surf vocal, como os one-hit wonders Ronny &amp; the Daytonas con \"G. T. O.\" (1964) e Rip Chords con \"Hey Little Cobra\", chegando os dous temas ao \"top 10\". Pero o \u00fanico outro artista en ter un \u00e9xito substancial con esa f\u00f3rmula foi Jan &amp; Dean, que tivo un n\u00famero 1 con \"Surf City\" (co-escrita con Brian Wilson) en 1963. A man\u00eda da m\u00fasica surf e as carreiras de case todos os artistas do x\u00e9nero remataron coa chegada da British Invasion dende 1964. S\u00f3 The Beach Boys foron capaces de manter unha carreira creativa a mediados dos anos 60, producindo un feixe de sinxelos e \u00e1lbums exitosos, como o \"Pet Sounds\" de 1966, sendo probablemente o \u00fanico grupo estadounidense que puido ser rival dos Beatles no seu tempo.\nIdade dourada.\nA Invasi\u00f3n Brit\u00e1nica.\nCara finais de 1962, o que se converter\u00eda na escena brit\u00e1nica do rock iniciouse con grupos de beat como The Beatles, Gerry &amp; The Pacemakers e The Searchers de Liverpool, e Freddie and the Dreamers, Herman's Hermits e The Hollies de Manchester. Estas bandas base\u00e1ronse nun amplo espectro de influencias estadounidense, como o soul, o rhythm and blues e a m\u00fasica surf, inicialmente reinterpretando melod\u00edas est\u00e1ndar estadounidenses e toc\u00e1ndooas para o baile. Grupos como The Animals de Newcastle e Them de Belfast, e particularmente as procedentes de Londres como The Rolling Stones e The Yardbirds, estiveron m\u00e1is directamente influenciados polo rhythm and blues e posteriormente polo blues. Ao pouco tempo estes conxuntos estaban xa compo\u00f1endo o seu propio material, combinando formas estadounidenses de m\u00fasica en infund\u00edndlle ritmos moi en\u00e9rxicos. As bandas de beat tend\u00edan cara \"vivas melod\u00edas irresistibles\", mentres que os primeiros artistas brit\u00e1nicos de rhythm and blues \u00edan cara canci\u00f3ns m\u00e1is agresivas e menos inocentes, adoptando a mi\u00fado unha postura anti-sistema. oubo, por\u00e9n, particularmente nas primeiras fases, considerables cruces musicais entre as d\u00faas tendencias. Cara 1963, liderados polos Beatles, os grupos de beat comezaran a acadar \u00e9xito nacional no Reino Unido, e ao pouco ser\u00edan seguidos polas bandas m\u00e1is enfocadas cara o rhythm and blues.\n\"I Want to Hold Your Hand\" foi o primeiro n\u00famero 1 dos Beatles na lista \"Billboard Hot 100\", pasando 7 semana na s\u00faa cima e un total de 15 semanas na lista. A s\u00faa primeira aparici\u00f3n no programa \"The Ed Sullivan Show\" o 9 de febreiro, cunha audiencia estimada de 73 mill\u00f3ns de televidentes (no tempo un r\u00e9cord para un programa de televisi\u00f3n nos Estados Unidos), adoita a ser considerada un hito na cultura popular estadounidense. Os Beatles chegou a ser a banda de rock con maiores vendas de todos os tempos e foi seguida nas listas dos Estados Unidos por numerosos grupos brit\u00e1nicos. Durante os seguintes dous anos os artistas do Reino Unido dominaron tanto as listas do seu pa\u00eds como as estadounidense, con Peter and Gordon, The Animals, Manfred Mann, Petula Clark, Freddie and the Dreamers, Wayne Fontana and the Mindbenders, Herman's Hermits, The Rolling Stones, The Troggs e Donovan tendo un ou m\u00e1is sinxelos n\u00fameros 1. Outras grandes bandas que formaron parte da invasi\u00f3n brit\u00e1nica foron The Kinks e The Dave Clark Five.\nA Invasi\u00f3n Brit\u00e1nica axudou a internacionalizar a produci\u00f3n de rock and roll, abrindo as portas a posteriores artistas brit\u00e1nicos (e irlandeses) para que acadasen o \u00e9xito internacional. Nos Estados Unidos pode dicirse que significou o final da m\u00fasica surf instrumental, dos grupos vocais femininos e (durante un tempo) dos \u00eddolos adolescentes, que dominaran as listas do pa\u00eds a finais dos 50 e nos anos 60. Isto fixo mella nas carreiras de artistas de R&amp;B establecidos como Fats Domino e Chubby Checker e incluso temporalmente botou f\u00f3ra das listas de \u00e9xito a artistas superviventes do rock and roll, inclu\u00eddo a Elvis. A Invasi\u00f3n Brit\u00e1nica tam\u00e9n xogou un papel importante na aparici\u00f3n dun x\u00e9nero distintivo da m\u00fasica rock, e cementou a primac\u00eda do grupo de rock, baseado en guitarras e bater\u00eda e producindo o seu propio material como cantautores.\nGarage rock.\nO garage rock foi unha forma de m\u00fasica rock de afeccionados, particularmente frecuente en Norteam\u00e9rica a mediados dos anos 60 e chamada as\u00ed pola percepci\u00f3n de que as bandas deste estilo ensaiaban nos garaxes das familias suburbanas. As canci\u00f3ns do garage rock xiraban ao redor dos traumas da vida no instituto, sendo moi com\u00fans os temas que falaban sobre \"rapazas mentirosas\". As letras e a entrega eran m\u00e1is agresivos que o normal nese tempo, acot\u00edo con voces berradas. Est\u00e9ndese dende m\u00fasica crua dun s\u00f3 acorde (como The Seeds) ata case a calidade musical de estudio (como The Knickerbockers, The Remains e The Fifth Estate). Houbo tam\u00e9n variaci\u00f3ns rexionais en moitas partes do pa\u00eds con florecentes escenas particularmente en California e Texas. Os estados de Washington e Oreg\u00f3n tiveron quizais o son rexional m\u00e1is definido.\nO estilo foi evolucionando dende as escenas rexionais xa dende 1958. \"Tall Cool One\" (1959) de The Wailers e \"Louie Louie\" de The Kingsmen (1963) son exemplos de temas do x\u00e9nero que chegaron ao gran p\u00fablico nas s\u00faa fase formativa. Cara 1963 os sinxelos das bandas de garage estaban arrasando nas listas nacionais en gran cantidade, inclu\u00edndo temas de Paul Revere and the Raiders, The Trashmen e The Rivieras. Outras influ\u00ednres bandas de garage, como The Sonics, nunca entraron na lista \"Billboard Hot 100\". Nos seus primeiros tempos moitos grupos estiveron fortemente influenciados polo surf rock e houbo unha polinizaci\u00f3n cruzada entre o garage rock e o frat rock, que \u00e1s veces \u00e9 visto como un subx\u00e9nero do garage rock.\nA Invasi\u00f3n Brit\u00e1nica de 1964\u201366 influenciou enormemente aos grupos de garage, proporcion\u00e1ndolles unha audiencia nacional, levando a moitos grupos (a mi\u00fado de surf ou hot rod) a adoptar a entonaci\u00f3n da Invasi\u00f3n Brit\u00e1nica, e fomentando que se formasen moitas m\u00e1is bandas. Milleiros de grupos de garage estiveron activas nos Estados Unidos e o Canad\u00e1 nesa \u00e9poca e centos delas produciron \"hits\" rexionais. A pesar de que ducias de bandas asinasen con grandes discogr\u00e1ficas ou importantes selos rexionais, a meirande parte delas foron un fracaso comercial. En xeral ac\u00e9ptase que o garage rock chegou ao seu cumio comercial e art\u00edstico sobre 1966. Cara 1968 o estilo case desaparecera das listas nacionais e a nivel local exist\u00eda como grupos de afeccionados. Novos estilos evolucionaron para substitu\u00edr o garage rock, como o blues rock, o rock progresivo e o country rock. En Detroit o garage estivo vivo ata principios dos 70, con bandas como MC5 e The Stooges, que empregaban un estilo moito m\u00e1is agresivo. Estes grupos comezaron a ser etiquetados como punk rock e na actualidade adoitase a falarse delas como banda de proto-punk ou proto-hard rock.\nPop rock.\nO termo \"pop\" ven sendo usado dende principios do s\u00e9culo XX para referirse \u00e1 m\u00fasica popular en xeral, pero dende mediados dos anos 50 comezou a utilizarse para un x\u00e9nero distintivo, dirixido a un mercado novo, a mi\u00fado caracterizado como unha alternativa m\u00e1is suave do rock and roll. Como consecuencia da Invasi\u00f3n Brit\u00e1nica, ao redor de 1967, utilizouse cada vez m\u00e1is en oposici\u00f3n ao termo m\u00fasica rock, describindo unha forma que era m\u00e1is comercial, e f\u00edmera e accesible. A diferenza do pop, o rock era visto como algo m\u00e1is centrado en traballos extensos, particularmente \u00e1lbums, asociado a mi\u00fado con sub-culturas particulares (como a contra-cultura), facendo fincap\u00e9 nos valores art\u00edsticos e na \"autenticidade\", destacando as actuaci\u00f3ns ao vivo e o visrtuosismo vocal ou instrumental, e acot\u00edo visto como un resumo de desenvolvementos progresivos e non como algo que sinxelamente reflect\u00eda as tendencias existentes.\nPor\u00e9n, moita m\u00fasica pop e rock ten sido moi semellante no seu son, instrumentaci\u00f3n e incluso no contido l\u00edrico. Os termos \"pop-rock\" e \"power pop\" foron usados para describir m\u00fasica m\u00e1is exitosa comercialmente que usa elementos ou formas do rock. O pop-rock foi definido como unha \"variedade optimista da m\u00fasica rock representada por artistas como Elton John, Paul McCartney, The Everly Brothers, Rod Stewart, Chicago e Peter Frampton\". O termo power pop foi cu\u00f1ado por Pete Townshend de The Who en 1966, pero non foi moi usado ata que se aplicou a bandas como Badfinger nos anos 70, que tivo alg\u00fans dos maiores \u00e9xitos comerciais desa \u00e9poca. Ao longo da s\u00faa historia houbo grupos de rock que usaron elementos do pop, e artistas de pop que usaron m\u00fasica rock como base para o seu traballo, ou buscando a \"autenticidade\" do rock.\nBlues rock.\nA\u00ednda que o primeiro impacto da Invasi\u00f3n Brit\u00e1nica na m\u00fasica popular estadounidense foi a trav\u00e9s de artistas baseados no beat e no R&amp;B, o \u00edmpeto foi collido ao pouco tempo por unha segunda quenda de bandas que se inspiraban m\u00e1is directamente no blues estadounidense, como The Rolling Stones e The Yardbirds. Os m\u00fasicos de blues brit\u00e1nicos de finais dos 50 e principios dos 60 inspir\u00e1ranse no son ac\u00fastico de figuras como Lead Belly, que foi unha das principais influencias no popular x\u00e9nero skiffle, e Robert Johnson. Cada vez m\u00e1is foron adoptando un forte son amplificado, a mi\u00fado centrado ao redor da guitarra el\u00e9ctrica, baseado no blues de Chicago, particularmente despois da xira brit\u00e1nica de Muddy Waters en 1958, que levou a Cyril Davies e ao guitarrista Alexis Korner a formar o grupo Blues Incorporated. A banda involucrou e inspirou a moitas das figuras do estoupido do blues brit\u00e1nico posteriormente, como os membros de The Rolling Stones e Cream, combinando est\u00e1ndares de blues e formas con \u00e9nfase e instrumentaci\u00f3n do rock.\nO outro elemento clave para o blues brit\u00e1nico foi John Mayall, que formou The Bluesbreakers, onde estiveron Eric Clapton (tras deixar The Yardbirds) e posteriormente Peter Green. Particularmente significativa foi a edici\u00f3n do \u00e1lbum \"Blues Breakers with Eric Clapton\" en 1966, considerada unha das gravaci\u00f3ns seminais do blues brit\u00e1nico, e cun son que moitos trataron emular tanto no Reino Unido como nos Estados Unidos. Eric Clapton formar\u00eda os supergrupos Cream, Blind Faith e Derek and the Dominos, ao que lle seguir\u00eda unha extensa carreira en soltario que axudar\u00eda a levar o blues rock ao gran p\u00fablico. Green, xunto coa secci\u00f3n r\u00edtmica dos Bluesbreaker, Mick Fleetwood e John McVie, formaron Fleetwood Mac, que conseguiu alg\u00fans dos maiores \u00e9xitos comerciais do x\u00e9nero. A finais dos anos 60 Jeff Beck, tam\u00e9n un alumno de The Yardbirds, movou o blues rock na direcci\u00f3n do heavy rock coa s\u00faa banda, The Jeff Beck Group. O derradeiro guitarrista dos Yardbirds foi Jimmy Page, que pasar\u00eda a formar \"The New Yardbirds\" que ao pouco tempo se converter\u00eda en Led Zeppelin. Moitas das canci\u00f3ns dos seus tres primeiros \u00e1lbums, e agunhas posteriormente na s\u00faa carreira, foron extensi\u00f3ns de temas de blues tradicionais.\nNos Estados Unidos o blues rock inici\u00e1rase a principios dos anos 60 polo guitarrista Lonnie Mack, pero o x\u00e9nero comezou a coller pulo a mediados da d\u00e9cada cando alg\u00fans artistas desenvolveron un son semellante aos dos m\u00fasicos de blues brit\u00e1nicos. Figuras clave son Paul Butterfield (cuxa banda actuou como os Bluesbreakers no Reino Unido, como un punto de inicio para moitos exitosos m\u00fasicos), Canned Heat, os primeiros Jefferson Airplane, Janis Joplin, Johnny Winter, The J. Geils Band e Jimi Hendrix co seu tr\u00edos, The Jimi Hendrix Experience e Band of Gypsys, cuxo virtuosismo coa guitarra e talento para o espect\u00e1culo estiveron entre os m\u00e1is imitados da d\u00e9cada. Bandas de blues rock dos estados do sur, como Allman Brothers Band, Lynyrd Skynyrd e ZZ Top, incorporaron elementos do country ao seu estilo, producindo o distintivo southern rock.\nOs primeiros grupos de blues rock adoitaban a emular ao jazz, tocando longas e complicadas improvisaci\u00f3ns, que posteriormente ser\u00edan un dos elementos principais do rock progresivo. Dende aproximadamente 1967 bandas como Cream e The Jimi Hendrix Experience comezaron a alonxarse da m\u00fasica puramente baseada no blues dirix\u00edndose cara a psicodelia. Cara os 70 o blues rock fix\u00e9rase m\u00e1is pesado e m\u00e1is baseado nos \"riffs\", exemplificado polo traballo de Led Zeppelin e Deep Purple, e as li\u00f1as entre o blues rock e o hard rock apenas eran visibles, xa que as bandas comezaron a gravar \u00e1lbum cun estlo m\u00e1is roqueiro. O x\u00e9nero foi continuado nos anos 70 por figuras como George Thorogood e Pat Travers, pero, particularmente na escena brit\u00e1nica (ag\u00e1s quizais pola chegada de bandas como Status Quo e Foghat que se moveron cara a unha forma en\u00e9rxica e repetitiva de boogie rock), os grupos centr\u00e1ronse na innovaci\u00f3n do heavy metal, e o blues rock comezou a desaparecer do \"mainstream\".\nFolk rock.\nNoa anos 60 a escena que se desenvolvera a partir do rexurdimento do folk estadounidense medrara e transform\u00e1ranse nun gran movemento, utilizando m\u00fasica tradicional e composici\u00f3ns novas nun estilo tradicional, normalmente con instrumentos ac\u00fasticos . Nos Estados Unidos o x\u00e9nero foi iniciado por figuras como Woody Guthrie e Pete Seeger, e adoita a ser identificado a pol\u00edticas progresistas. A comezos dos anos 60 m\u00fasicos como Joan Baez e Bob Dylan pasaran a un primeiro plano neste movemento como cantautores. Dylan comezara a acadar popularidade entre o gran p\u00fablico cos seus \u00e9xitos \"Blowin' in the Wind\" (1963) e \"Masters of War\" (1963), que levaron as \"canci\u00f3ns protesta\" a un p\u00fablico m\u00e1is amplo, pero, a pesar de comezar a influ\u00edr noutras, o rock e folk mant\u00ed\u00f1anse a\u00ednda como x\u00e9neros moi separados.\nOs primeiros intentos de combinar elementos do folk e do rock incl\u00faen os temas \"House of the Rising Sun\" (1964) de The Animals, que foi a primeira canci\u00f3n de folk con \u00e9xito comercial gravada con instrumentaci\u00f3n rock and roll, e a dos Beatles \"I'm a Loser\" (1964), posiblemente a primeira canci\u00f3n dos Beatles influ\u00edda directamente por Dylan. Adoita a crese que o movemento folk rock comezou a coller pulo coa gravaci\u00f3n de The Byrds do tema de Dylan \"Mr. Tambourine Man\", que acadou a cima das listas en 1965. Con membros que formaran parte da escena folk dos \u00c1nxeles, The Byrds adoptaron instrumentaci\u00f3n rock, inclu\u00edda bater\u00eda e guitarras Rickenbacker de 12 cordas, que se converteu nun elemento principal no son do x\u00e9nero. Posteriormente ese mesmo ano Dylan adoptou instrumentos el\u00e9ctricos, coa indignaci\u00f3n de moitos puristas do folk, no seu \"Like a Rolling Stone\" que ser\u00eda un \u00e9xito nos Estados Unidos. O folk rock comeou a ter \u00e9xito en California, onde estaba dirixido por artistas como The Mamas &amp; the Papas e Crosby, Stills and Nash ao moverse cara a instrumentaci\u00f3n el\u00e9ctrica, e en Novs York, de onde sa\u00edron The Lovin' Spoonful e Simon and Garfunkel.\nEstes artistas influ\u00edron directamente a int\u00e9rpretes brit\u00e1nicos como Donovan e Fairport Convention. En 1969 Fairport Convention abandonou a s\u00faa mestura de versi\u00f3ns e temas influenciados por Dylan para tocar m\u00fasica folk tradicional inglesa con instrumentos el\u00e9ctricos. Este folk el\u00e9ctrico foi collido or bandas como Pentangle, Steeleye Span e The Albion Band, que \u00e1 s\u00faa vez impulsaron a grupos irlandeses como Horslips e escoceses como JSD Band, Spencer's Feat e Five Hand Reel, a usar a s\u00faa m\u00fasica tradicional para crear unha marca de rock celta a comezos dos 70.\nO folk rock acadou o seu pico de popularidade comercial entre 1967 e 1968, antes de que moitos artistas se movesen cara distintas direcci\u00f3ns, como Dylan e The Byrds, que comezaron a desenvolver o country rock. Por\u00e9n, a hibridaci\u00f3n de folk e rock tivo unha grande influencia no desenvolvemento da m\u00fasica rock, traendo elementos de psicodelia e axudando a desenvolver as ideas dos cantautores, as canci\u00f3ns protesta e os conceptos de \"autenticidade\".\nRock psicod\u00e9lico.\nA m\u00fasica psicod\u00e9lica inspirada no ambiente do LSD iniciouse na escena folk, usando o termo os neoiorquinos Holy Modal Rounders na s\u00faa gravaci\u00f3n de 1964 \"Hesitation Blues\". O primeiro grupo en promocionarse como rock psicod\u00e9lico foi The 13th Floor Elevators de Texas, a finais de 1965; producindo un \u00e1lbum ao aono seguinte que deixaba clara a s\u00faa direcci\u00f3n, \"The Psychedelic Sounds of the 13th Floor Elevators\". The Beatles introduciron moitos dos principais elementos do son psicod\u00e9lico ao p\u00fablico nese per\u00edodo, con \"I Feel Fine\" usando guitarras retroalimentadas; a finais de 1965 o \u00e1lbum \"Rubber Soul\" inclu\u00edu o uso dun sitar en \"Norwegian Wood\" e a banda empregou backmasking na cara-b \"Rain\" e noutros temas que aparecer\u00edan no \u00e1lbum \"Revolver\".\nO rock psicod\u00e9lico colleu pulo particularmente na emerxente escena de California cando os grupos seguiron a The Byrds dende o folk cara o folk rock dende 1965. O estilo de vida psicod\u00e9lico desenvolv\u00e9rase xa en San Francisco e artistas prominentes da escena eran The Grateful Dead, Country Joe and the Fish, The Great Society e Jefferson Airplane. The Byrds progresaron rapidamente do folk rock puro en 1966 co seu sinxelo \"Eight Miles High\", amplamente tomado como unha referencia no uso das drogas. No Reino Unido sen d\u00fabida a banda m\u00e1is influente do x\u00e9nero foi The Yardbirds, a cal, con Jeff Beck como guitarrista, moveuse cara o territorio psicod\u00e9lico. Dende 1966 a escena underground brit\u00e1nico baseada no norte de Londres, contou co apoio de novos artistas como Pink Floyd, Traffic e Soft Machine. Ese mesmo ano apareceu o exitoso \u00e1lbum influ\u00eddo polo folk de Donovan \"Sunshine Superman\", considerado un dos primeiros discos de pop psicod\u00e9lico, e ademais estre\u00e1ronse as bandas de blues rock Cream e The Jimi Hendrix Experience, que ser\u00edan figuras claves na psicodelia.\nO rock psicod\u00e9lico acadou o seu apoxeo nos \u00faltimos anos da d\u00e9cada. En 1967 os Beatles publicaron a s\u00faa declaraci\u00f3n psicod\u00e9lica definitiva con \"Sgt. Pepper's Lonely Hearts Club Band\", onde se inclu\u00eda a controvertida canci\u00f3n \"Lucy in the Sky with Diamonds\", e The Rolling Stones responderon ese mesmo ano con \"Their Satanic Majesties Request\". Pink Floyd produciu o que normalmente \u00e9 considerado a s\u00faa mellor obra psicod\u00e9lica, \"The Piper at the Gates of Dawn\". Nos Estados Unidos o Ver\u00e1n do Amor foi precedido polo evento Human Be-In e acadou a cima no Monterey Pop Festival, que axudou a converter en grandes estrelas no pa\u00eds a Jimi Hendrix e The Who, cuxo sinxelo \"I Can See for Miles\" adentrouse no territorio psicod\u00e9lico. Gravaci\u00f3ns clave do x\u00e9nero foron \"Surrealistic Pillow\" de Jefferson Airplane e \"Strange Days\" de The Doors. Esas tendecias chegaron ao seu cl\u00edmax no Festival de Woodstock de 1969, onde actuaron a meirande parte dos principais artistas da psicodelia, pero cara finais da d\u00e9cada o rock psicod\u00e9lico atop\u00e1base en retroceso. Brian Wilson dos Beach Boys, Brian Jones dos Rolling Stones, Peter Green de Fleetwood Mac e Syd Barrett de Pink Floyd foron as primeiras \"baixas do \u00e1cido\", The Jimi Hendrix Experience e Cream separ\u00e1ronse ao rematar os anos 60 e moitos grupos superviventes pas\u00e1ronse da psicodelia a un rock de ra\u00edces m\u00e1is b\u00e1sico, ao rock progresivo ou ao heavy rock.\nProgresi\u00f3n.\nRoots rock.\nRoots rock \u00e9 o termo usado agora para describir un alonxamento do que alg\u00fans viron como os excesos da escena psicod\u00e9lica, cara a unha forma m\u00e1is b\u00e1sica de rock and roll que incorporaba as s\u00faas influencias orixinais, particularmente country e folk dando lugar \u00e1 creaci\u00f3n do country rock e o southern rock. En 1966 Bob Dylan foi a Nashville para gravar o \u00e1lbum \"Blonde on Blonde\" . Este, e os posteriores traballos m\u00e1is claramente influenciados polo country, foron vistos como creadores do x\u00e9nero do country folk, un cami\u00f1o que seguiron un gran n\u00famero de m\u00fasicos folk principalmente ac\u00fasticos. Outros artistas que seguiron esta tendencia de volver \u00e1s bases foron os canadenses The Band e os californianos Creedence Clearwater Revival, que mesturaron rock and roll b\u00e1sico con folk, country e blues, para estar entre as m\u00e1is exitosas e influentes bandas de finais dos anos 60. O mesmo movemento viu o inicio das carreiras de artistas en solitario como Ry Cooder, Bonnie Raitt e Lowell George, e influenciou no traballo de m\u00fasicos xa establecidos como o \"Beggars Banquet\" (1968) dos Rolling Stones e o \"Let It Be\" (1970) dos Beatles.\nEn 1968 Gram Parsons gravou \"Safe at Home\" coa International Submarine Band, sendo posiblemente o primeiro disco de country rock verdadeiro. Posteriormente ese mesmo ano uniuse a The Byrds para gravar \"Sweetheart of the Rodeo\" (1968), xeralmente considerada unha das gravaci\u00f3ns m\u00e1is importantes do x\u00e9nero. The Byrds continuaron polo mesmo cami\u00f1o, pero Parsons deixou o grupo para unirse a outro ex-membro da banda, Chris Hillman, e formar The Flying Burrito Brothers, que axudou a establecer a respetabilidade e os par\u00e1metros do estilo antes de que Parsons marchase para realizar carreira en solitario. Bandas en California que adoptaron o foron Hearts and Flowers, Poco, New Riders of the Purple Sage, The Beau Brummels e Nitty Gritty Dirt Band. Alg\u00fans artistas tam\u00e9n gozaron dun renacimento adoptando sons country, como The Everly Brothers, Rick Nelson, Mike Nesmith e Neil Young. The Dillards foron, excepcionalmente, unha banda de country que se moveu cara a m\u00fasica rock. O maior \u00e9xito comercia para o country rock chegou nos anos 70 con m\u00fasicos como The Doobie Brothers, Emmylou Harris, Linda Ronstadt e The Eagles (composta por membros de Burritos, Poco e Stone Canyon Band), que chegou a ser un dos grupos de rock m\u00e1is exitosos de todos os tempos.\nThe Allman Brothers Band adoitan a ser considerados como os fundadores do southern rock, ao desenvolver un son distintivo, derivado principalmente do blues rock pero que incorporaba elementos do boogie, do soul e do country a comezos dos 70. O grupo m\u00e1is exitoso que os seguiu foi Lynyrd Skynyrd, que axudou a establecer a imaxe do subx\u00e9nero e a forma do rock de guitarras dos anos 70. Entre os seus sucesores estaban Dixie Dregs, Outlaws, Wet Willie e Ozark Mountain Daredevils. Tras a perda dos membros orixinais de Allmans e Lynyrd Skynyrd, o x\u00e9nero comezou a perder popularidade cara finais da d\u00e9cada, pero aguantou nos 80 con artistas como .38 Special, Molly Hatchet e The Marshall Tucker Band.\nRock progresivo.\nO rock progresivo, un termo \u00e1s veces de xeito intercambiable co art rock, foi un intento de ir m\u00e1is al\u00e1 das f\u00f3rmulas musicais experimentando con diferentes instrumentos, tipos de canci\u00f3ns e formas. Dende mediados dos 60 The Left Banke, The Beatles, The Rolling Stones e The Beach Boys foran pioneiros na inclusi\u00f3n de clavic\u00e9mbalos e secci\u00f3ns de vento e corda nas s\u00faas gravaci\u00f3ns para producir unha forma de baroque rock, e ese son pode escoitarse en temas como \"A Whiter Shade of Pale\" (1967) de Procol Harum, coa s\u00faa introduci\u00f3n inspirada en Bach. The Moody Blues usou unha orquestra completa no seu \u00e1lbum \"Days of Future Passed\" (1967) e posteriormente crearon sons orquestrais con sintetizadores. Orquestraci\u00f3n cl\u00e1sica, teclados e sintetizadores eran frecuentes engadidos ao formato de rock guitarras, baixo e bater\u00eda no rock progresivo.\nOs temas instrumentais eran com\u00fans, mentres que as canci\u00f3ns con letras \u00e1s veces eran conceptuais, abstractas ou baseadas na fantas\u00eda e na ciencia ficci\u00f3n. Os \u00e1lbums \"SF Sorrow\" (1968) de The Pretty Things, \"Tommy\" (1969) de The Who e \"Arthur (Or the Decline and Fall of the British Empire)\" de The Kinks (1969) introduciron o formato de opera rock e abriron a porta aos \u00e1lbums conceptuais, contando a mi\u00fado unha historia \u00e9pica ou abordando un gran tema central. O \u00e1lbum de estrea de King Crimson, \"In the Court of the Crimson King\" (1969), que mesturaba potentes riffs de guitarra e melotr\u00f3n, con m\u00fasica jazz e sinf\u00f3nica, adoita a ser collido como a gravaci\u00f3n clave no rock progresivo, axudando \u00e1 adopci\u00f3n xeneralizada do x\u00e9nero a principios dos 70 entre as bandas de blues-rock e rock psicod\u00e9lico, ademais de que se formasen novos grupos.\nA vibrante escena de Canterbury viu a artistas que seguiron a Soft Machine dende a psicodelia, a trav\u00e9s de influencias jazz, cara a un estilo hard rock m\u00e1is amplo, como Caravan, Hatfield and the North, Gong e National Health. Pink Floyd gozou dun grande \u00e9xito comercial, que tam\u00e9n se movera dende a psicodelia tras a sa\u00edda de Syd Barrett en 1968, co \u00e1lbum \"The Dark Side of the Moon\" (1973), visto como unha obra metra do x\u00e9nero, convert\u00e9ndose nun dos \u00e1lbums m\u00e1is vendidos de todos os tempos. P\u00faxose \u00e9nfase no vistuosismo instrumental, con Yes amosando as habilidades do guitarrista Steve Howe e do teclista Rick Wakeman, mentres que Emerson, Lake &amp; Palmer foi un supergrupo que produciu alg\u00fans dos traballos tecnicamente m\u00e1is esixentes do x\u00e9nero. Jethro Tull e Genesis perseguiron metas moi diferentes, pero cun selo musical claramente ingl\u00e9s. A meirande parte das bandas brit\u00e1nicas depend\u00edan s\u00f3 dun pequeno grupo de seareiros, pero un feixe delas, como Pink Floyd, Genesis e Jethro Tull,conseguiron producir sinxelos \"top 10\" no Reino Unido e entrar no mercado estadounidense.\nA marca estadounidense de rock progresivo variou dende os innovadores e ecl\u00e9cticos Frank Zappa, Captain Beefheart e Blood, Sweat &amp; Tears, ata bandas m\u00e1is orientadas ao pop rock como Boston, Foreigner, Kansas, Journey e Styx. Estas, xunto cos grupos brit\u00e1nicos Supertramp e ELO, demostraron unha influuencia do rock progresivo e \u00e1 s\u00faa vez estiveron entre os artistas m\u00e1is exitosos comercialmente dos 70, iniciando a era do arena rock, que durar\u00eda ata que os custosos e complexos concertos (a mi\u00fado con ecenarios teatrais e efectos especiais) foron substitu\u00eddos polos m\u00e1is econ\u00f3micos festivais de rock como principais eventos ao vivo nos anos 90.\nA li\u00f1a instrumental do x\u00e9nero deu como resultado discos como o \"Tubular Bells\" (1973) de Mike Oldfield, a primeira edici\u00f3n, e un \u00e9xito en todo o mundo, do selo Virgin Records, convert\u00e9ndose nun dos piares do estilo. O rock instrumental foi particularmente significativo na Europa continental, permitindo a bandas como Kraftwerk, Tangerine Dream, Can e Faust eludir as barreiras ling\u00fc\u00edsticas. O seu pesado \"Kraut rock\" baseado en sintetizadores, xunto co traballo de Brian Eno (por un tempo teclista de Roxy Music), ser\u00eda unha grande influencia no posterior synth rock. Coa chegada do punk rock e os cambios tecnol\u00f3xicos nos 70, o rock progresivo foi sendo desestimado por pretencioso e esaxerado. Moitas bandas separ\u00e1ronse, pero algunhas, como Genesis, ELP, Yes e Pink Floyd, conseguiron regularmente exitosos \u00e1lbums acompa\u00f1ados de xiras mundiais. Alg\u00fans grupos creados como consecuencia do punk, como Siouxsie and the Banshees, Ultravox e Simple Minds, amosaron a influencia do rock progresivo, ademais das m\u00e1is reco\u00f1ecidas influencias punk.\nJazz rock.\nA finais da d\u00e9cada dos 60 apareceu o jazz rock como un subx\u00e9nero distinto das escenas do blues rock, do rock psicod\u00e9lico e do rock progresivo, mesturando a potencia do rock coa complexidade musical e elementos de improvisaci\u00f3n do jazz. Moitos dos primeiros m\u00fasicos de rock and roll estadounidense inici\u00e1ranse no jazz e levaron alg\u00fans destes elementos a este novo estilo. No Reino Unido o subx\u00e9nero do blues rock, e moitas das s\u00faas principais figuras, como Ginger Baker e Jack Bruce de Cream, emerxeran da escena brit\u00e1nica do jazz. O primeiro grupo de bandas que conscientemente usaron a etiqueta foron conxuntos de R&amp;B orientados ao rock branco que fixeron uso de secci\u00f3ns de metais jazzisticas, como Electric Flag, Blood, Sweat &amp; Tears e Chicago, para converterse nalg\u00fans dos artistas m\u00e1is exitosos comercialmente de finais dos 60 e principios dos 70.\nOs m\u00fasicos brit\u00e1nicos que xurdiron no mesmo per\u00edodo dende a escena do blues para facer uso dos aspectos tonais e de improvisaci\u00f3n do jazz, como Nucleus e o \"spin-off\" de Graham Bond John Mayall Colosseum. Das escenas do rock psicod\u00e9lico e de Canterbury vi\u00f1eron Soft Machine, que produciron unha das fusi\u00f3ns dos dous x\u00e9neros m\u00e1is exitosa artisticamente. Quizais a fusi\u00f3n m\u00e1is aclamada pola cr\u00edtica chegou dende o lado jazz da ecuaci\u00f3n con Miles Davis, particularmente influenciado polo traballo de Hendrix, incorporando instrumentaci\u00f3n rock ao seu son no \u00e1lbum \"Bitches Brew\" (1970). Foi unha grande influencia en posteriores artistas de jazz rock, como Herbie Hancock, Chick Corea e Weather Report. O x\u00e9nero comezou a esvaecerse a finais dos 70, cando unha forma m\u00e1is suave da fusi\u00f3n comezou a tomar a s\u00faa audiencia, pero artistas como Steely Dan, Frank Zappa e Joni Mitchell gravaron significativos \u00e1lbums influenciados polo jazz nesta \u00e9poca, e continuou sendo unha das principais influencias na m\u00fasica rock.\nGlam rock.\nO glam rock xurdiu das escenas inglesas da psicodelia e do art rock de finais dos anos 60 e pode ser vista como unha extensi\u00f3n e unha reacci\u00f3n a estas tendencias. Diverso musicalemnte, variando entre o sinxelo revivalismo do rock and roll de figuras como Alvin Stardust ata o complexo art rock de Roxy Music, pode ser visto tanto como un subx\u00e9nero musical como unha moda ou actitude . Visualmente era unha mestura de varios estilos, que \u00edan dende o glamour dos anos 30 de Hollywood, pasando polo sex appeal pin-up dos 50, o cabaret de pre-guerra, a literatura victoriana e os estilos simbolistas, a ciencia ficci\u00f3n, ata o misticismo e a mitolox\u00eda; manifest\u00e1ndose con roupas estravagantes, maquillaxe, peiteados e botas de plataforma. O glam destaca principalmente pola s\u00faa ambig\u00fcedade sexual e as s\u00faas representaci\u00f3ns da androxinia, xunto co amplo uso da teatralidade. Foi prefigurado pola mestr\u00eda esc\u00e9nica e a manipulaci\u00f3n da identidade de x\u00e9nero de artistas estadounidenses como The Cockettes e Alice Cooper.\nAs orixes do glam rock est\u00e1n asociadas con Marc Bolan, que renomeou ao seu d\u00fao de folk como T. Rex e f\u00edxose con instrumentos el\u00e9ctricos cara finais dos anos 60. Acot\u00edo \u00e9 citado como o momento da orixe do x\u00e9nero a s\u00faa aparici\u00f3n no programa de televisi\u00f3n brit\u00e1nico \"Top of the Pops\" en decembro de 1970 levando purpurina, e interpretando o que ser\u00eda o seu primeiro sinxelo n\u00famero 1 \"Ride a White Swan\". Dende 1971, a\u00ednda unha estrela menor, David Bowie desenvolveu a s\u00faa personaxe Ziggy Stardust, incorporando elementos de maquillaxe profesional, mimo e performance nas s\u00faas representaci\u00f3ns. Estes int\u00e9rpretes foron seguidos ao pouco tempo por artistas como Roxy Music, Sweet, Slade, Mott the Hoople, Mud e Alvin Stardust. Mentres que no Reino Unido tiveron un grande \u00e9xito nas listas de sinxelos, moi poucos destes m\u00fasicos foron capaces de ter un impacto serio nos Estados Unidos; Bowie foi a principal excepci\u00f3n, convert\u00e9ndose unha estrela internacional e provocando que artistas como Lou Reed, Iggy Pop, New York Dolls e Jobriath adoptasen o estilo glam, a mi\u00fado co\u00f1ecido como \"glitter rock\" e cun contido l\u00edrico m\u00e1is escuro que os seus hom\u00f3logos brit\u00e1nicos. No Reino Unido o termo glitter rock foi principalmente usado para referirse \u00e1 versi\u00f3n extrema do glam seguida por Gary Glitter e a s\u00faa banda de apoio The Glitter Band, que conseguiron 18 sinxelos \"top 10\" nas listas brit\u00e1nicas entre 1972 e 1976. Unha segunda fornada de bandas de glam rock, entre as que estaban Suzi Quatro, Wizzard e Sparks, dominou a lista de sinxelos brit\u00e1nicas dende 1974 ata 1976. Artistas xa existentes, alg\u00fans deles non considerados normalmente fundamentais para o x\u00e9nero, tam\u00e9n adoptaron o estilo glam, como Rod Stewart, Elton John, Queen e, durante un tempo, incluso The Rolling Stones. Houbo tam\u00e9n unha influencia directa en m\u00fasicos que acadaron a fama posteriormente, inclu\u00eddos Kiss e Adam Ant, e menos directamente na formaci\u00f3n do rock g\u00f3tico e do glam metal ademais do punk rock, que axudou a rematar coa moda do glam cara 1976. Dende ent\u00f3n tivo esporadicamente modestos rexurdimentos con artistas como Chainsaw Kittens, The Darkness ou Prince.\nSoft rock, hard rock e primeiro heavy metal.\nDende finais dos anos 60 f\u00edxose com\u00fan dividir o \"mainstream rock\" entre soft e hard rock. O soft rock adoitaba a derivar do folk rock, usando instrumentos ac\u00fasticos e po\u00f1endo m\u00e1is \u00e9nfase na melod\u00eda e na harmon\u00eda. Entre os seus principais artistas est\u00e1n Carole King, Cat Stevens e James Taylor. Acadou o seu pico comercial de mediados a finais dos 70 con m\u00fasicos como Billy Joel, America e os reformados Fleetwood Mac, dos cal \"Rumours\" (1977) foi o \u00e1lbum m\u00e1is vendido da d\u00e9cada. Polo contrario, o hard rock adoitaba a derivar do blues-rock e era tocado m\u00e1is alto e con m\u00e1is intensidade. Normalmente enfatizaba a guitarra el\u00e9ctrica, tanto como instrumento r\u00edtmico usando riffs sinxelos repetitivos ou como instrumento solista, e normalmente toc\u00e1base con distorsi\u00f3n e outros efectos. Bandas clave do hard rock foron grupos da Invasi\u00f3n Brit\u00e1nica como The Who e The Kinks, ademais de int\u00e9rpretes da era da psicodelia como Cream, Jimi Hendrix e The Jeff Beck Group. M\u00fasicos infuenciados polo hard rock que gozaron de \u00e9xito internacional a finais dos 70 foron Queen, Thin Lizzy, Aerosmith e AC/DC.\nDende finais dos 60 o termo heavy metal comezou a ser usado para describir a un certo tipo de hard rock interpretado con incluso m\u00e1is volume e intensidade, primeiro como adxectivo e cara pricipios dos 70 como nome. O termo foi usado por vez primeira na m\u00fasica co tema \"Born to Be Wild\" (1967) de Steppenwolf e comezou a ser asociado con bandas pioneiras como Blue Cheer de Boston e Grand Funk Railroad de M\u00edchigan. Cara 1970 tres grupos brit\u00e1nicos clave desenvolveron os caracter\u00edsticos sons e estilos que axudar\u00edan a formar o subx\u00e9nero. Led Zeppelin engadiu elementos de fantas\u00eda ao seu blues-rock cargado de riffs, Deep Purple trouxo intereses sinf\u00f3nicos e medievais da s\u00faa etapa progresiva e Black Sabbath introduciu facetas do g\u00f3tico e da harmon\u00eda vocal, axudando a producir un son m\u00e1is escuro. Estes elementos foron collidos por unha segunda xeraci\u00f3n de bandas de heavy metal a finais dos 70, como Judas Priest, UFO, Mot\u00f6rhead e Rainbow do Reino Unido, Kiss, Ted Nugent e Blue \u00d6yster Cult dos Estados Unidos, Rush do Canad\u00e1 e Scorpions de Alema\u00f1a, facendo todos eles que aumentase a pularidade do subx\u00e9nero. A pesar dunha falta de presenza nas emisoras e nos listas de sinxelos, a finais dos 70 o heavy metal forxara un considerable n\u00famero de seguidores, particularmente entre homes adolescentes de clase traballadora en Norteam\u00e9rica e Europa.\nRock cristi\u00e1n.\nO rock ten sido criticado por alg\u00fans l\u00edderes relixiosos cristi\u00e1ns, conden\u00e1ndoo de inmoral, anti-cristi\u00e1n e incluso demon\u00edaco . Por\u00e9n, o rock cristi\u00e1n comezou a desenvolverse a finais dos anos 60, particularmente a partir do Jesus movement iniciado no sur de California, e emerxeu como un subx\u00e9nero nos 70 con artistas como Larry Norman, normalmente visto como a primeira grande estrela do rock cristi\u00e1n. O x\u00e9nero foi particularmente popular nos Estados Unidos. Moitos int\u00e9rpretes de rock cristi\u00e1n te\u00f1en v\u00ednculos coa escena contempor\u00e1nea de m\u00fasica cristi\u00e1, mentres que outras bandas e artistas est\u00e1n estreitamente ligados \u00e1 m\u00fasica independente. Dende os anos 80 os m\u00fasicos de rock cristi\u00e1n fix\u00e9ronse un oco entre o gran p\u00fablico, entre eles figuras como Amy Grant ou Cliff Richard. A\u00ednda que estes artistas foron moi aceptados nas comunidades cristi\u00e1s a adopci\u00f3n dos estilos heavy rock e glam metal de bandas como Petra e Stryper, que acadaron un certo grao de \u00e9xito nos 80, foi m\u00e1is controvertida. Dende a d\u00e9cada dos 90 incrementouse o n\u00famero de artistas que preferiron evitar a etiqueta de banda cristi\u00e1, preferindo ser vistos como grupos que eran tam\u00e9n cristi\u00e1ns, como P.O.D e Collective Soul.\nPunk.\nPunk rock.\nO punk rock desenvolveuse entre 1974 e 1976 nos Estados Unidos e no Reino Unido. Con ra\u00edces no garage rock e outras formas do que agora se co\u00f1ece como protopunk, as bandas de punk rock evitaron os excesos percibidos no roc de masas dos 70. Crearon unha m\u00fasica r\u00e1pida e dura, normalmente con canci\u00f3ns curtas, instrumentaci\u00f3n b\u00e1sica e a mi\u00fado con letras pol\u00edticas e anti-sistema. O punk abrazou a \u00e9tica DIY (faino ti mesmo), con moitos grupos autoproducindo as s\u00faas gravaci\u00f3ns e distribu\u00edndoas a trav\u00e9s de canles informais.\nCara finais de 1976, artistas como os Ramones e Patti Smith en Nova York, e os Sex Pistols e The Clash en Londres, foron reco\u00f1ecidos como a vangarda dun novo movemento musical. O ano seguinte o punk rock espallouse por todo o mundo. Rapidamente, a\u00ednda que moi brevemente, o punk converteuse nun gran fen\u00f3meno cultural no Reino Unido. Durante a meirande parte, o punk botou ra\u00edces en escenas locais que tend\u00edan a rexeitar a asociaci\u00f3n co \"mainstream\". Emerxeu unha subcultura punk asociada, expresando a rebeli\u00f3n da mocidade e caracterizada por distintos estilos de vestir e unha variedade de ideolox\u00edas anti-autoritarias.\nCara comezos dos anos 80, estilos m\u00e1is r\u00e1pidos e agresivos como o hardcore e o Oi! fix\u00e9ronse predominantes dentro do punk rock. Isto tam\u00e9n deu como resultado diversas variedades do hardcore punk, como o D-beat, o anarcho-punk, o grindcore ou o crust punk. Os m\u00fasicos que se identificaban ou inspiraban co punk tam\u00e9n perseguiron un amplo abano de variaci\u00f3ns, aparecendo as\u00ed os movementos do rock alternativo, New Wave e post-punk.\nNew Wave.\nA\u00ednda que o punk rock foi un fen\u00f3meno social e musical significativo, as cifras non foron tan altas en vendas de discos (sendo distribu\u00eddos por pequenos selos especialiados), ou na aparici\u00f3n nos medios estadounidenses (xa que a escena da radio segu\u00eda estando dominada por formatos \"mainstream\" como o disco e o rock non orientado aos \u00e1lbums). O punk rock atraera a devotos da arte e do mundo universitario e en pouco tempo as bandas buscaron un enfoque m\u00e1is culto e art\u00edstico, como o caso de Talking Heads e Devo que comezaron a infiltrarse na escena punk; nalg\u00fans sectores comezou a usarse a descrici\u00f3n \"new wave\" para diferenciar a estes grupos menos abertamente punks. Os executivos das discogr\u00e1ficas, que na s\u00faa meirande parte quedaran desconcertados co movemento punk, reco\u00f1eceron o potencial dos m\u00e1is accesibles artistas desta nova corrente, e comezaron a asinar contratos e a comercializar agresivamente calquera banda que puidese ter unha conexi\u00f3n remota co punk ou o new wave. Moitos destes grupos, como The Cars e The Go-Go's poden verse como bandas de pop comercializadas como New Wave; outras artistas xa existentes, entre eles The Police, The Pretenders e Elvis Costello, usaron o movemento new wave como un trampol\u00edn para as s\u00faas carreiras, mentres que outros grupos como The Knack ou Blondie inici\u00e1ronse no punk e mov\u00e9ronse cara a un territorio m\u00e1is comercial.\nEntre 1979 e 1985, influenciado por Kraftwerk, Yellow Magic Orchestra, David Bowie e Gary Numan, o new wave brit\u00e1nico foi cara a direcci\u00f3n do New Romantic, con grupos como Spandau Ballet, Ultravox, Japan, Duran Duran, A Flock of Seagulls, Culture Club, Talk Talk e Eurythmics, usando \u00e1s veces os sintetizadores para substitu\u00edr a outros instrumentos. Este per\u00edodo coincidiu coa aparici\u00f3n da MTV e levou a este tipo de synthpop a unha gran cantidade de exposici\u00f3n, creando o que se describir\u00eda como a segunda Invasi\u00f3n Brit\u00e1nica. Algunhas bandas de rock m\u00e1is tradicionais adapt\u00e1ronse \u00e1 \u00e9ra do v\u00eddeo e benefici\u00e1ronse das emisi\u00f3ns da MTV, principalmente Dire Straits.\nPost-punk.\nSe o hardcore persegu\u00eda m\u00e1is directamente desmontar a est\u00e9tica do punk, e o new wave vi\u00f1a a represetar o s\u00faa parte comercial, o post-punk apareceu a finais dos 70 e principios dos 80 como o seu lado m\u00e1is art\u00edstico e desafiante. As s\u00faas principais influencias xunto as bandas de punk foron The Velvet Underground, The Who, Frank Zappa e Captain Beefheart, e a escena no wave baseada en Nova York, con artistas como James Chance and the Contortions, DNA e Sonic Youth. Entre os primeiros m\u00fasicos do x\u00e9nero estar\u00edan as bandas estadounidense Pere Ubu, Devo, The Residents e Talking Heads.\nA primeira marea de post-punk brit\u00e1nico inclu\u00edu a Gang of Four, Siouxsie and the Banshees e Joy Division, que puxeron menos \u00e9nfase na arte que os seus hom\u00f3logos estadouidenses e m\u00e1is nas calidades emocionais escuras da s\u00faa m\u00fasica. Bandas como Siouxsie and the Banshees, Bauhaus, The Cure e The Sisters of Mercy mov\u00e9ronse cada vez m\u00e1is nesa direcci\u00f3n para fundar o rock g\u00f3tico, que ser\u00eda a base dunha gran subcultura a comezos dos 80. Un territorio emocional semellante foi perseguido por artistas australianos como The Birthday Party e Nick Cave. Membros de Bauhaus e Joy Division exploraron novos estilo con Love and Rockets e New Order respectivamente. Outro dos primeiros movementos post-punk foi a m\u00fasica industrial desenvolvida polas bandas brit\u00e1nicas Throbbing Gristle e Cabaret Voltaire, e os neoiorquinos Suicide, usando unha variedade de t\u00e9cnicas electr\u00f3nicas e de sampleado que emulaban o son da produci\u00f3n industrial e que evolucionar\u00eda nun feixe de formas de m\u00fasica post-industrial nos anos 80.\nA segunda xeraci\u00f3n de grupos post-punk brit\u00e1nicos aparecer\u00eda a comezos dos 80, entre eles estaban The Fall, The Pop Group, The Mekons, Echo and the Bunnymen e Teardrop Explodes, intentando alonxarse de paisaxes sonoras escuras. Poder\u00eda dicirse que a banda m\u00e1is exitosa en xurdir do post-punk foi a irlandesa U2, que incorporou elementos de imaxiner\u00eda relixiosa xunto con tem\u00e1ticas pol\u00edticas na s\u00faa m\u00fasica, e cara finais dos 80 convert\u00e9rase nunha das bandas m\u00e1is grandes do mundo. A pesar de que moitos grupos de post-punk continuaron gravando e actuando, o movemento declinou cara mediados da d\u00e9cada cando as bandas foron desaparecendo ou mov\u00e9ndose para explorar outras \u00e1reas musicais, a\u00ednda que continuou influ\u00edndo no desenvolvemento da m\u00fasica rock e ten sido un elemento principal na creaci\u00f3n do rock alternativo.\nNovos x\u00e9neros do heavy metal.\nA\u00ednda que moitas bandas establecidas continuaron actuando e gravando, o heavy metal sufriu un hiato debido \u00e1 aparci\u00f3n do movemento punk a mediados dos anos 70. Parte da reacci\u00f3n chegou coa popularidade de bandas como Mot\u00f6rhead, que adoptou unha sensibilidade punk, e Judas Priest, que creou un son m\u00e1is simplificado, retirando principalmente os elementos que permanec\u00edan do blues dende o seu \u00e1lbum \"Stained Class\" de 1978. Este cambio de direcci\u00f3n comparouse co punk e a finais dos 70 co\u00f1eceuse como New Wave of British Heavy Metal (NWOBHM). A estas bandas segu\u00edronlle ao pouco tempo artistas como Iron Maiden, Vardis, Diamond Head, Saxon, Def Leppard e Venom, moitos dos cales comezaron a gozar dun considerable \u00e9xito nos Estados Unidos. No mesmo per\u00edodo Eddie Van Halen estableceuse como un virtuoso da guitarra metal tras o \u00e1lbum autotitulado da s\u00faa banda de 1978. Randy Rhoads e Yngwie Malmsteen tam\u00e9n se estableceron como virtuosos, relacionados co que \u00e9 co\u00f1ecido co estilo do metal neocl\u00e1sico .\nInspirada polo NWOBHM e polo \u00e9xito de Van Halen, comezou a desenvolverse unha escena no sur de California dende finais dos anos 70, baseadas en clubs de Sunset Strip nos \u00c1nxeles e que inclu\u00eda a bandas como Quiet Riot, Ratt, M\u00f6tley Cr\u00fce e W.A.S.P., os cales, xunto con artistas de estilo semellantes como os neoiorquinos Twisted Sister, incorporaron a teatralidade (e \u00e1s veces a maquillaxe) de artistas glam rock como Alice Cooper e Kiss. As letras desas bandas de glam metal normalmente emfatizaban o hedonismo e o comportamento salvaxe, e musicalmente distingu\u00edanse por solos r\u00e1pidos de guitarra, coros \u00e9picos, e un enfoque orientado cara o pop relativamente mel\u00f3dico. Cara mediados dos 80 comezaron a aparecer guppos da escena de Los Angeles que persegu\u00edan unha imaxe menos glam e un son m\u00e1is cru, particularmente Guns N' Roses, que entrou nas listas de \u00e9xitos co seu \u00e1lbum \"Appetite for Destruction\" (1987), e Jane's Addiction, que apareceu coa s\u00faa estrea nun gran selo, \"Nothing's Shocking\", o ano seguinte .\nA finais dos anos 80 o metal fragmentouse en varios subx\u00e9neros, inclu\u00eddo o thrash metal (desenvolvido nos Estados Unidos a partir do speed metal), baixo a influencia do hardcore punk, con riffs de guitarra graves xeralmente superpostos por guitarras solistas facendo \"shredding\". As letras adoitan a expresar puntos de vista nihilistas ou tratan sobe temas sociais usando unha linguaxe visceral e sanguenta. Foi populariado polos \"catro grandes do thrash\": Metallica, Anthrax, Megadeth e Slayer.\nO death metal desenvolveuse a partir do thrash, particularmente influenciado por Venom e Slayer. Death de Florida e Possessed de Bay Area enfatizaron os elementos l\u00edricos de blasfemia, satanismo e milenarismo, con voces xeralmente entregadas como gru\u00f1idos guturais ou berros agudos, complementados por guitarras altamente distorsionadas e afinadas \u00e1 baixa con percusi\u00f3n moi r\u00e1pida con dobre bombo. O black metal, tam\u00e9n influenciado por Venom e iniciado polos daneses Mercyful Fate, os su\u00edzos Hellhammer e Celtic Frost e os suecos Bathory, ti\u00f1a moitas semellanzas no seu son ao death metal, pero adoitaba a ter intencionadamente unha produci\u00f3n \"lo-fi\" e ti\u00f1a m\u00e1is \u00e9nfase nas tem\u00e1ticas sat\u00e1nicas e pag\u00e1s. Bathory foi particularmente importante ao inspirar aos posteriores subx\u00e9neros do viking metal e o folk metal.\nO power metal aparaceu en Europa a finais dos 80 como reacci\u00f3n \u00e1 dureza do death e black metal e foi estabecido polos alem\u00e1ns Helloween, que combinaban un enfoque mel\u00f3dico coa enerx\u00eda e velocidade do thrash. DragonForce de Inglaterra e Iced Earth de Florida te\u00f1en un son que lle debe moito ao NWOBHM, mentres que artistas como os tam\u00e9n de Florida Kamelot, os fineses Nightwish, os italianos Rhapsody of Fire e os rusos Catharsis te\u00f1en un son \"sinf\u00f3nico\" baseado en sintetizadores, \u00e1s veces empregando orquestras e cantantes de \u00f3pera. A diferenza doutros subx\u00e9neros o doom metal, influenciado polo rock g\u00f3tico, frea a m\u00fasica, con bandas como os ingleses Pagan Altar e Witchfinder General e os estadounidense Pentagram, Saint Vitus e Trouble, facendo \u00e9nfase na melod\u00eda, con guitarras afinadas \u00e1 baixa, un son m\u00e1is pesado ou groso e un estado de \u00e1nimo sepulcral. Bandas estadounidenses como Queensr\u00ffche e Dream Theater foron pioneiras nunha desafiante fusi\u00f3n do NWOBHM e o rock progresivo bautizada como metal progresivo, con grupos como Symphony X combinando aspectos do power metal e a m\u00fasica cl\u00e1sica co estilo, mentres que os suecos Opeth desenvolveron un estilo \u00fanico con influencias do death metal e o rock progresivo dos 70.\nHeartland rock.\nA clase traballadora estadounidense orientou ao heartland rock, caracterizado por un estilo musical sinxelo e a preocupaci\u00f3n pola vida da xente com\u00fan, desenvolveuse na segunda metade dos anos 70. O termo heartland rock fou usado por vez primeira para describir a grupos de arena rock do Medio Oeste dos Estados Unidos como Kansas , REO Speedwagon e Styx, pero asociouse cunha forma de rock de ra\u00edces m\u00e1is preocupada socialmente e m\u00e1is directamente influenciada polo folk, o country e o rock and roll. Foi visto como a contrapartida do Medio Oeste e o Rust Belt ao country rock da costa oeste e o southern rock do sur do pa\u00eds. Dirixido por figuras que inicialmente foran identificadas co punk e o New Wave, estivo principalmente influenciado por artistas como Bob Dylan, The Byrds, Creedence Clearwater Revival e Van Morrison, e polo rock b\u00e1sico do garage dos 60 e os Rolling Stones.\nExemplificado polo \u00e9xito comercial dos cantautores Bruce Springsteen, Bob Seger e Tom Petty, xunto cos menos co\u00f1ecidos Southside Johnny and the Asbury Jukes e Joe Grushecky and the Houserockers, foi parcialmente unha reacci\u00f3n ao declive urbano post-industrial do leste e o medio oeste dos Estados Unidos, a mi\u00fado det\u00e9ndose en temas de desintegraci\u00f3n e illamento social, ademais dunha forma de revivalismo do rock and roll. O x\u00e9nero acadou o seu pico comercial e art\u00edstico a mediados dos anos 80, con \"Born in the USA\" (1984) de Springsteen encabezando as listas e obtendo unha serie de sinxelos \"top ten\", xunto coa chegada de artistas como John Mellencamp, Steve Earle ou Bruce Hornsby. Tam\u00e9n pode verse como influencia en artistas tan diversos como Billy Joel, Kid Rock e The Killers.\nO heartland rock esvaeceuse como un x\u00e9nero reco\u00f1ecido cara principios da d\u00e9cada dos 90, cando a m\u00fasica rock en xeral e as tem\u00e1ticas relacionadas coas clases traballadoras en particular perderon influencia entre as audiencias m\u00e1is novas, e os artistas deste estilo comezaron a realizar traballos m\u00e1is persoais. Moitos artistas de heartland rock continuaron gravando con \u00e9xito de cr\u00edtica e comercial, destacando entre eles Bruce Springsteen, Tom Petty e John Mellencamp, a\u00ednda que as s\u00faas obras fix\u00e9ronse m\u00e1is persoais e experimentais sen que encaixen doadamente nun \u00fanico x\u00e9nero. Novos artistas cunha m\u00fasica que poder\u00eda ser etiquetada como heartland editaron discos nos anos 70 e 80, como Bottle Rockets e Uncle Tupelo, sendo moitas veces etiquetados como country alternativo.\nAparici\u00f3n do rock alternativo.\nO termo rock alternativo foi cu\u00f1ado a comezos dos 80 para describir a artistas de rock que non encaixaban cos x\u00e9neros populares da \u00e9poca. As bandas etiquetadas como \"alternativas\" non ti\u00f1an un estilo unificado, pero todas elas eran vistas como algo distinto \u00e1 m\u00fasica comercial. Estes grupos estaban ligados pola s\u00faa d\u00e9beda colectiva ao punk rock, a trav\u00e9s dos movementos hardcore punk, New Wave ou post-punk. Bandas de rock alternativo importantes dos anos 80 nos Estados Unidos foron R.E.M., H\u00fcsker D\u00fc, Jane's Addiction, Sonic Youth e Pixies, e no Reino Unido The Cure, New Order, The Jesus and Mary Chain e The Smiths.Estes artistas limit\u00e1ronse en gran medida a selos independentes, constru\u00edndo unha extensa escena musical underground baseada nas radios universitarias, nos fancines, nas xiras e no boca a boca. Rexeitaron o synthpop dominante a comezos dos 80, regresando ao rock baseado nas guitarras.\nPoucas destas primeiras bandas, coa excepci\u00f3n de R.E.M. e The Smiths, tiveron \u00e9xito entre o gran p\u00fablico, pero a pesar da falta de espectaculares vendas de discos, exerceron unha considerable influencia na xeraci\u00f3n de m\u00fasicos que vir\u00eda na d\u00e9cada dos 80 e que acabar\u00edan por ter \u00e9xito nos anos 90. Estilos do rock alternativo nos Estados Unidos durante os 80 son o jangle pop, asociado coas primeiras gravaci\u00f3ns de R.E.M., que incorporaba guitarras resoantes do pop e o rock de mediados dos 60, e o college rock, usado para describir a bandas alternativas que se iniciaron nos circu\u00edtos e nas radios universitarias, con artistas como 10,000 Maniacs e The Feelies.No Reino Unido o rock g\u00f3tico era dominante a principios da d\u00e9cada, pero cara o final da mesma apareceu o indie e o dream pop de artistas como Primal Scream, Bogshed, Half Man Half Biscuit e The Wedding Present, e as denominadas bandas de shoegaze como My Bloody Valentine, Ride, Lush, Chapterhouse e The Boo Radleys. Particularmente vibrante foi a escena Madchester, sa\u00edndo dela grupos como Happy Mondays, Inspiral Carpets e The Stone Roses. A seguinte d\u00e9cada ver\u00eda o \u00e9xito do grunge nos Estados Unidos e do britpop no Reino Unido, levando ao rock alternativo cara o mainstream.\nAlternativo.\nGrunge.\nDescontentas co pop e o rock comercial e altamente producido de mediados dos 80, bandas do estado de Washington (particularmente na \u00e1rea de Seattle) formaron un novo estilo de rock que contrastaba fortemente coa m\u00fasica comercial do momento. O x\u00e9nero co\u00f1ecer\u00edase como \"grunge\", un termo descritivo do son sucio da s\u00faa m\u00fasica e do aspecto descoidado da meirande parte dos seus int\u00e9rpretes, que se rebelaron activamente contra as imaxes demasiado coidadas doutros artistas. O grunge fusionou elementos do hardcore punk e o heavy metal nun son sinxelo, e fixo un grande uso da distorsi\u00f3n de guitarra, do fuzz e da retroalimentaci\u00f3n. As letras eran normalmente ap\u00e1ticas e cheas de angustia, e adoitaban a tratar temas como a alienaci\u00f3n social e o atrapamento, a\u00ednda que tam\u00e9n foi co\u00f1ecida polo seu humor escuro e as parodias do rock comercial.\nBandas como Green River, Soundgarden, Melvins e Skin Yard iniciaron o x\u00e9nero, sendo Mudhoney a de m\u00e1is \u00e9xito no final da d\u00e9cada. Por\u00e9n, o grunge permaneceu sendo principalmente un fen\u00f3meno local ata 1991, cando o \"Nevermind\"de Nirvana converteuse nun grande \u00e9xito grazas ao seu sinxelo \"Smells Like Teen Spirit\". O \"Nevermind\" era m\u00e1is mel\u00f3dico que os seus predecesores, pero a banda negouse a empregar a tradicional promoci\u00f3n corporativa e mecanismos de mercadotecnia. Durante 1991 e 1992 outros \u00e1lbums de grunge como o \"Ten\" de Pearl Jam, o \"Badmotorfinger\" de Soundgarden e o \"Dirt\" de Alice in Chains, xunto co disco de Temple of the Dog que contaba con membros de Pearl Jam e Soundgarden, estiveron entre os 100 \u00e1lbums m\u00e1is vendidos. As grandes discogr\u00e1ficas contrataron \u00e1 meirande parte das bandas grunge que quedaban en Seattle, mentres que unha segunda afluencia de artistas mudouse \u00e1 cidade na procura do \u00e9xito. Por\u00e9n, coa morte de Kurt Cobain e a posterior separaci\u00f3n de Nirvana en 1994, os problemas para xirar de Pearl Jam e a sa\u00edda do cantante de Alice in Chains Layne Staley en 1996, o x\u00e9nero comezou a declinar, en parte \u00e1 sombra do britpop e o son m\u00e1is comercial do post-grunge.\nBritpop.\nO britpop emerxeu dende a escena brit\u00e1nica do rock alternativo de principios dos 90 e caracterizouse por bandas particularmente influenciadas pola m\u00fasica de guitarras brit\u00e1nica dos anos 60 e 70. The Smiths foi unha grande influencia, as\u00ed como bandas da escena Madchester, que se disolveran a principios da d\u00e9cada. Este movemento ten sido visto parcialmente como unha reacci\u00f3n contra varias tendencias musicais e culturais dos Estados Unidos de finais dos 80 e comezos dos 90, particularmente o fen\u00f3meno grunge, e como unha reafirmaci\u00f3n da identidade rock brit\u00e1nica. O britpop era variado no estilo, pero adoitaba a usar tons pegadizos xunto con letras con temas particularmente brit\u00e1nicos e a adopci\u00f3n da iconograf\u00eda da British Invasion dos 60, como os s\u00edmbolos de identidade brit\u00e1nica usados anteriormente polos mods. Apareceu ao redor de 1992 cos lanzamentos de grupos como Suede e Blur, aos que se lles uniron ao pouco tempo Oasis, Pulp, Supergrass e Elastica, que produciron unha serie de sinxelos e \u00e1lbums exitosos. Durante un tempo, a contenda entre Blur e Oasis foi creada na prensa popular como \"A batalla do britpop\", inicialmente ga\u00f1ada polos primeiros, pero con Oasis conseguindo un \u00e9xito de maior duraci\u00f3n e m\u00e1is internacional, influ\u00edndo directamente na aparici\u00f3n dunha terceira xeraci\u00f3n de bandas de britpop, con The Boo Radleys, Ocean Colour Scene e Cast. Os grupos do x\u00e9nero levaron ao rock alternativo brit\u00e1nico ao gran p\u00fablico e formaron a columna vertebral dun movemento cultural brit\u00e1nico m\u00e1is grande co\u00f1ecido como Cool Britannia. A\u00ednda que as s\u00faas bandas m\u00e1is populares, particularmente Blur e Oasis, foron capaces de espallar o seu \u00e9xito comercial cara o estranxeiro, especialmente nos Estados Unidos, o movemento esvaec\u00e9rase en gran parte a finais da d\u00e9cada.\nPost-grunge.\nO termo post-grunge foi cu\u00f1ado para unha xeraci\u00f3n de bandas que seguiron \u00e1 entrada no mainstream e ao posterior hiato dos grupos grunge de Seattle. As bandas de post-grunge imitaban a s\u00faa actitude e a s\u00faa m\u00fasica, pero cun son m\u00e1is comercial. A mi\u00fado traballaban con grandes discogr\u00e1ficas e foron incorporando diversas influencias do jangle pop, pop-punk, metal alternativo ou hard rock. O termo post-grunge estaba destinado a ser pexorativo, suxerindo que era sinxelamente un derivado musical, ou unha resposta c\u00ednica ao \"aut\u00e9ntico\" movemento rock. Dende 1994, a nova banda do antigo bater\u00eda de Nirvana Dave Grohl, Foo Fighters, axudou a popularizar o x\u00e9nero e a definir os seus par\u00e1metros.\nAlg\u00fans grupos post-grunge, como Candlebox, eran de Seattle, pero o subx\u00e9nero caracterizouse pola ampliaci\u00f3n da base xeogr\u00e1fica do grunge, con bandas como Audioslave dos \u00c1nxeles ou Collective Soul de Xeorxia, ou de f\u00f3ra dos Estados Unidos como os australianos Silverchair e os brit\u00e1nicos Bush, que cementaron o post-grunge como un dos subx\u00e9neros comercialmente m\u00e1is viables de finais dos 90. A\u00ednda que predominaban as bandas de homes, o \u00e1lbum de 1995\"Jagged Little Pill\" da artista Alanis Morissette, etiquetado como post-grunge, foi un grande \u00e9xito. Grupos como Creed e Nickelback puxeron o post-grunge no s\u00e9culo XXI cun considerable \u00e9xito comercial, abandonando a meirande parte da angustia e a rabia do movemento orixinal por himnos m\u00e1is convencionais e canci\u00f3ns narrativas e rom\u00e1nticas, sendo seguidos nesta li\u00f1a por novos artistas como Shinedown, Seether, 3 Doors Down e Puddle of Mudd.\nPop punk.\nAs orixes do pop punk dos anos 90 poden verse nas bandas do movemento punk dos 70 m\u00e1is orientadas \u00e1s canci\u00f3ns como Buzzcocks e The Clash, a artistas de New Wave comercialmente exitosos como The Jam e The Undertones, e aos elementos do rock alternativo dos 80 m\u00e1is influenciados polo hardcore punk. O pop punk adoita a usar melod\u00edas power-pop e cambios de acordes con tempos r\u00e1pidos do punk e guitarras a un volume alto. A m\u00fasica punk foi a fonte de inspiraci\u00f3n para algunhas bandas californianas de selos independentes a principios dos 90, como Rancid, Pennywise, Weezer e Green Day. En 1994 Green Day asinou cun gran selo e realizou o \u00e1lbum \"Dookie\", que atopou unha nova audiencia, principalmente adolescente, e foi un \u00e9xito sorpresa de vendas. Ao pouco foi seguido polo \u00e1lbum de estrea de Weezer, que conseguiu tres sinxelos \"top 10\" nos Estados Unidos. Este \u00e9xito abriu a porta \u00e1s vendas multi-platino do \"Smash\" de The Offspring. Esta primeira onda de grupos pop punk acadou o seu pico comercial co \"Nimrod\" (1997) de Green Day e o \"Americana\" (1998) de The Offspring.\nUnha segunda formada de artistas pop punk foi encabezada por Blink-182, co seu exitoso traballo \"Enema of the State\" (1999), seguida por Good Charlotte, Bowling for Soup e Sum 41, que usaron o humor nos seus v\u00eddeos e ti\u00f1an un son m\u00e1is accesible, mantendo a velocidade, e parte da actitude e da est\u00e9tica do punk dos 70. Posteriores bandas do x\u00e9nero, como Simple Plan, The All-American Rejects e Fall Out Boy, ti\u00f1an un son que foi descrito como m\u00e1is pr\u00f3ximo ao hardcore dos 80, conseguindo a\u00ednda as\u00ed un considerable \u00e9xito comercial.\nIndie rock.\nNos anos 80 os termos indie rock e rock alternativo us\u00e1banse indistintamente. Cara mediados dos 90, cando elementos do movemento comezaron a atraer o interese do gran p\u00fablico, particularmente o grunge e despois o britpop, o post-grunge e o pop-punk, o termo alternativo comezou a perder o seu significado. Esas bandas que seguiron os contornos menos comerciais da escena foron co\u00f1ecidas cada vez m\u00e1is pola etiqueta indie. Normalmente intentaban manter o control das s\u00faas carreiras editando \u00e1lbums a trav\u00e9s dos seus propios selos ou por pequenas discogr\u00e1ficas independentes, mentres confiaban nas xiras, no boca a boca, e na emisi\u00f3n a trav\u00e9s de radios independentes ou universitarias para a s\u00faa promoci\u00f3n. Ligados por un esp\u00edrito m\u00e1is que polo seu enfoque musical, o movemento indie rock abarcaba un amplo rango de estilos, dende as m\u00e1is duras influenciadas polo grunge como The Cranberries e Superchunk, pasando por bandas experimentais coa \u00e9tica do \"faino ti mesmo\" como Pavement, ata cantantes punk-folk como Ani DiFranco. Observouse que o indie rock tivo unha relativa alta promoci\u00f3n de artistas femininas en comparaci\u00f3n con anteriores x\u00e9neros do rock, unha tendencia exemplificada no desenvolvemento da m\u00fasica feminista Riot Grrrl. Moitos pa\u00edses desenvolveron unha ampla escena indie local, aparecendo bandas coa suficiente popularidade como para sobrevivir nos seus respectivos pa\u00edses, pero virtualmente desco\u00f1ecidas f\u00f3ra deles.\nCara finais dos anos 90 moitos subx\u00e9neros reco\u00f1ecibles, a meirande parte coas s\u00faas orixes no movemento alternativo de finais dos 80, foron inclu\u00eddos baixo o paraugas do indie. O lo-fi evitaba as pu\u00eddas t\u00e9cnicas de gravaci\u00f3n cunha \u00e9tica D.I.Y. e foi encabezado por Beck Sebadoh e Pavement. O traballo de Talk Talk e Slint axudou a inspirar tanto ao post rock, un estilo experimental influenciado polo jazz e a m\u00fasica electr\u00f3nica, iniciado por Bark Psychosis e continuado por artistas como Tortoise, Stereolab e Laika, e ao m\u00e1is denso e complexo math rock, desenvolvidos por Polvo e Chavez. O space rock volveu \u00e1s s\u00faas ra\u00edces progresivas, con artistas drone e minimalistas como Spacemen 3, as d\u00faas bandas creadas tras a s\u00faa separaci\u00f3n, Spectrum e Spiritualized, e posteriores grupos como Flying Saucer Attack, Godspeed You Black Emperor! e Quickspace. A diferenza destes, o sadcore enfatiza a dor e o sufrimento a trav\u00e9s do uso mel\u00f3dico de instrumentaci\u00f3n ac\u00fastica e electr\u00f3nica e est\u00e1 representado por American Music Club e Red House Painters, mentres que o rexurdimento do baroque pop reaccionou contra o lo-fi e a m\u00fasica experimental enfatizando a melod\u00eda e usando instrumentaci\u00f3n cl\u00e1sica, con artistas como Arcade Fire, Belle and Sebastian e Rufus Wainright.\nMetal alternativo, rap rock e nu metal.\nO metal alternativo xurdiu da escena hardcore punk estadounidense a finais dos 80, pero ga\u00f1ou m\u00e1is audiencia despois de que o grunge chegase ao gran p\u00fablico a principios dos 90. As primeiras bandas do x\u00e9nero mesturaban unha ampla variedade de estilos con sensibilidades hardcore e heavy metal, con artistas como Jane's Addiction e Primus usando rock progresivo, Soundgarden e Corrosion of Conformity co garage punk, The Jesus Lizard e Helmet mesturando noise rock, Ministry e Nine Inch Nails influenciados pola m\u00fasica industrial, Monster Magnet mov\u00e9ndose pola psicodelia, Pantera, Sepultura e White Zombie creando o groove metal, ou Biohazard e Faith No More virando cara o hip hop e o rap.\nO hip hop ga\u00f1ou a atenci\u00f3n dos grupos de rock a principios dos 80, entre eles The Clash con \"The Magnificent Seven\" (1981) e Blondie con \"Rapture\" (1981). Entre os primeiros artistas en realizar cruzamentos entre os dous x\u00e9neros est\u00e1n Run DMC e Beastie Boys. O rapeiro de Detroit Esham f\u00edxose co\u00f1ecido polo seu estilo que fusionaba rapeo cun son que adoitaba a estar baseado no rock e no heavy metal. Rapeiros que samplearon canci\u00f3ns rock foron Ice-T, The Fat Boys, LL Cool J, Public Enemy e Whodini. A mestura de thrash metal e rap foi iniciada por Anthrax no seu influente sinxelo de 1987 \"I'm the Man\".\nEn 1990 Faith No More entrou no \"mainstream\" co seu tema \"Epic\", a mi\u00fado considerado como a primeira combinaci\u00f3n exitosa de heavy metal con rap. Este abriu o cami\u00f1o ao \u00e9xito a banda existintes como 24-7 Spyz e Living Colour, e a novos grupos como Rage Against the Machine e Red Hot Chili Peppers, que fusionaron rock e hip hop entre outras influencias. Entre os primeiros artistas en ter \u00e9xito facendo rap rock est\u00e1n 311, Bloodhound Gang e Kid Rock. Un son m\u00e1is met\u00e1lico, o nu metal, foi perseguido por bandas como Limp Bizkit, Korn e Slipknot. Posteriormente nese d\u00e1cada, ese estilo, que cont\u00e9n unha mestura de grunge, punk rock, heavy metal, rap e \"scratching\", deu unha serie de exitosos grupos como Linkin Park, P.O.D. e Staind, que adoitaban a ser clasificados como rap metal ou nu metal.\nNo ano 2001 o nu metal acadou o seu punto m\u00e1is alto con \u00e1lbums como \"Break the Cycle\" de Staind, \"Satellite\" de P.O.D., \"Iowa \" de Slipknot e \"Hybrid Theory\" de Linkin Park]]. Apareceron novos grupos como Disturbed, Godsmack e Papa Roach, cuxa estrea, \"Infest\", foi disco de platino. O agardado quinto \u00e1lbum de Korn, \"Untouchables\", e o segundo de Papa Roach, \"Lovehatetragedy\", non veneron tan ben como os seus predecesores, mentres que as bandas de nu metal aparec\u00edan cada vez menos nas radio e na MTV, que comezaban a centrarse no pop punk e no emo. Dende ent\u00f3n, moitos grupos cambiaron para facer hard rock, heavy metal ou m\u00fasica electr\u00f3nica cun son m\u00e1is convencional.\nPost-britpop.\nDende 1997, ao medrar a insatisfacci\u00f3n co concepto Cool Britannia, e o britpop comezou a disolverse como movemento, as novas bandas comezaron a evitar a etiqueta britpop a\u00ednda que produc\u00edan m\u00fasica derivada do estilo. Moitos deses grupos adoitaban a mesturar elementos do rock tradicional brit\u00e1nico, particularmente dos Beatles, Rolling Stones e Small Faces, con influencias estadounidense como o post-grunge. Sa\u00edndo de todo o Reino Unido (con varias importantes bandas emerxendo do norte de Inglaterra, Escocia, Gales e Irlanda do Norte), os temas da s\u00faa m\u00fasica tend\u00edan a est\u00e1r menos centrados na vida brit\u00e1nica e eran m\u00e1is introspectivos do que o fora o britpop no seu apoxeo. Isto, xunto cunha maior disposici\u00f3n a colaborar coa prensa e seareiros estadounidenses, puido axudar a algunha das bandas a acadar o \u00e9xito internacional.\nAs bandas de post-britpop presentaron a imaxe da estrela de rock como unha persoa normal e a s\u00faa m\u00fasica cada vez m\u00e1is mel\u00f3dica foi criticada por ser branda ou pouco orixinal. Grupos post-britpop como The Verve con \"Urban Hymns\" (1997), Radiohead dende \"OK Computer\" (1997), Travis dende \"The Man Who\" (1999), Stereophonics dende \"Performance and Cocktails\" (1999), Feeder dende \"Echo Park\" (2001) e particularmente Coldplay dende o seu \u00e1lbum de estrea \"Parachutes\" (2000), acadaron un \u00e9xito internacional m\u00e1is amplo que a meirande parte dos srtistas britpop que os precederon, e estiveron entre as bandas m\u00e1is exitosas comercialmente de finais dos 90 e principios dos 2000, posiblemente proporcionando unha platafora de lanzamento aos posteriores ovementos do garage rock revival e post-punk revival.\nAnos 2000.\nPost-hardcore e emo.\nO post-hardcore desenvolveuse nos Estados Unidos, particularmente nas \u00e1reas de Chicago e Washington, D.C., de principios a mediados dos 80, con bandas inspiradas pola \u00e9tica do \"faino ti mesmo\" e polo hardcore punk, pero influenciadas polo post-punk, adoptando os seus longos formatos de canci\u00f3ns, estruturas musicais m\u00e1is complexas e \u00e1s veces letras m\u00e1is mel\u00f3dicas. Entre as bandas existintes que se moveron cara o post-hardcore est\u00e1n Fugazi. Dende finais dos 80 foron seguidos por grupos como Quicksand, Girls Against Boys e The Jesus Lizard. Entre as bandas formadas nos 90 est\u00e1n Thursday, Thrice, Finch e Poison the Well.\nO emo tam\u00e9n emerxeu da escena hardcore en Washington, D.C. nos anos 80, inicialmente como \"emocore\", un termo usado para descrubir \u00e1s bandas que empregaban voces expresivas en lugar dos berros abrasivos m\u00e1is com\u00fans no estilo. O x\u00e9nero foi iniciado por grupos como Rites of Spring e Embrace, este \u00faltimo formado por Ian MacKaye, furndador tam\u00e9n do selo Dischord Records que se converter\u00eda nunha peza clave na aparici\u00f3n da escena emo de Washington, D.C. ao publicar traballos de Rites of Spring, Dag Nasty, Nation of Ulysses e Fugazi. Fugazi apareceu como a banda definitiva da primeira \u00e9poca do emo, ga\u00f1ando unha base de seareiros entre os seguidores do rock alternativo, sobre todo pola s\u00faa postura anti-comercial. A primeira escena emo operou dende o underground, con bandas de vida curta editando discos de vinilo a pequena escala a trav\u00e9s de pequenos selos independentes. O son do emo de mediados dos 90 foi definido por grupos como Jawbreaker e Sunny Day Real Estate que incorporaron elementos do grunge e do rock m\u00e1is mel\u00f3dico. S\u00f3 despois da entrada do grunge e do pop punk no \"mainstream\" o emo ga\u00f1ou m\u00e1is atenci\u00f3n co \u00e9xito do \"Pinherton\" (1996) de Weezer, que ti\u00f1a un son pop punk. As bandas de finais dos 90 inspir\u00e1ronse no son de Fugazi, SDRE, Jawbreaker e Weezer, como The Promise Ring, The Get Up Kids, Braid, Texas Is the Reason, Joan of Arc, Jets to Brazil e a de m\u00e1is \u00e9xito Jimmy Eat World, e no final do milenio foi un dos x\u00e9neros m\u00e1is populares nos Estados Unidos.\nO emo entrou no \"mainstream\" a principios dos anos 2000 co \u00e9xito de Jimmy Eat World \"Bleed American\" (2001) e o de Dashboard Confessional \"The Places You Have Come to Fear the Most\" (2003). O novo emo ti\u00f1a un son moito m\u00e1is comercial que o dos 90 e un maior atractivo entre os adolescentes que as s\u00faas primeiras encarnaci\u00f3ns. Ao mesmo tempo, o uso do termo emo estendeuse m\u00e1is al\u00f3 do x\u00e9nero musical, asociandose coa moda, un estilo de peiteado e todo tipo de m\u00fasica que espresase emoci\u00f3n. Os cr\u00edticos e xornalistas aplicaron o termo a unha variedade de artistas, como os multiplatino Fall Out Boy e My Chemical Romance, e bandas dispares como Paramore e Panic at the Disco, incluso cando se queixaban da etiqueta. Cara o ano 2003 as bandas de post-hardcore tam\u00e9n colleron a atenci\u00f3n dos grandes selos e comezaron a ter \u00e9xito nas listas de \u00e1lbum. Un bo n\u00famero desas bandas foron vistas como unha rama m\u00e1is agresiva do emo e recibiu a vaga etiqueta de screamo. Sobre ese tempo unha nova onda de grupos de post-hardcore comezou a emerxer na escena incorporando estilos m\u00e1is pop punk e rock alternativo \u00e1 s\u00faa m\u00fasica, formada por The Used, Hawthorne Heights, Senses Fail, From First to Last e Emery e os canadenses Silverstein e Alexisonfire. Grupos brit\u00e1nicos como Funeral For a Friend, The Blackout e Enter Shikari tam\u00e9n fixeron progresos.\nGarage rock/post-punk revival.\nA principios da d\u00e9cada dos 2000, un novo grupo de bandas que tocaban unha versi\u00f3n simplificada do rock b\u00e1sico de guitarras apareceu no \"mainstream\". Estas foron caracterizadas como parte do garage rock, post-punk ou new wave revival. Debido a que estas bandas proced\u00edan de todo o globo, citaban diversas influencias (dende o blues tradicional, pasando polo New Wave ata o grunge), e adoptaban distintos estilos de vestir, a s\u00faa unidade como x\u00e9nero estivo en disputa. Houbo intentos de revivir o garage rock e elementos do punk rock nos 80 e nos 90 e cara mediados dos 2000 as escenas medraran en varios pa\u00edses. A escena rock de Detroit inclu\u00eda a The Von Bondies, Electric Six, The Dirtbombs e The Detroit Cobras a a de Nova York a Radio 4, Yeah Yeah Yeahs e The Rapture. Noutros lugares, artistas menos co\u00f1ecidos como Billy Childish e The Buff Medways do Reino Unido, The (International) Noise Conspiracy de Suecia, The 5.6.7.8's do Xap\u00f3n e The Oblivians de Memphis acadaron un \u00e9xito underground, rexional ou nacional .\nO \u00e9xito comercial desas escenas foi liderado por catro grupos: The Strokes, procedentes da escena neoiorquina de clubs, co seu \u00e1lbum de estrea \"Is This It\" (2001); The White Stripes, de Detroit, co seu terceiro traballo \"White Blood Cells\" (2001); os suecos The Hives, tras o seu recompilatorio \"Your New Favourite Band\" (2001); e The Vines, dende Australia, con \"Highly Evolved\" (2002). Estas foron alcumadas polos medios como \"as\" bandas, e bautizadas \"as salvadoras do rock 'n' roll\", dando lugar a acusaci\u00f3ns de esaxeraci\u00f3n. Onha segunda onda de bandas que conseguiu ga\u00f1ar o reco\u00f1ecemento internacional como resultado do movemento inclu\u00eda a Black Rebel Motorcycle Club, The Killers, Interpol e Kings of Leon dos Estados Unidos, The Libertines, Arctic Monkeys, Bloc Party, Editors, Franz Ferdinand e Placebo do Reino Unido, Jet de Australia e The Datsuns e The D4 de Nova Zelandia.\nHeavy metal contempor\u00e1neo, metalcore e retro-metal.\nCara o novo milenio Escandinavia converteuse nunha das zonas onde apareceron as bandas m\u00e1is exitosas e innovadoras, mentres que B\u00e9lxica, Pa\u00edses Baixos e especialmente Alema\u00f1a ti\u00f1an os mercados m\u00e1is significativos. Bandas de metal continentais xa establecidas que colocaron m\u00faltiples \u00e1lbums no \"top 20\" das listas alem\u00e1s entre 2003 e 2008 foron os fineses Children of Bodom, os noruegueses Dimmu Borgir, os alem\u00e1ns Blind Guardian e os suecos HammerFall.\nO metalcore, orixinalmente un h\u00edbrido estadounidense de thrash metal e hardcore punk, apareceu comercialmente con forza a mediados dos 2000. Ti\u00f1a as s\u00faas ra\u00edces no estilo crossover thrash desenvolvido d\u00faas d\u00e9cadas atr\u00e1s por grupos como Suicidal Tendencies, Dirty Rotten Imbeciles e Stormtroopers of Death e permaneceu como un fen\u00f3meno underground durante os anos 90; entre os seus primeiros grupos est\u00e1n Earth Crisis, Converge, Hatebreed e Shai Hulud. \"The End of Heartache\" de Killswitch Engage e \"The War Within\" de Shadows Fall estre\u00e1ronse nos n\u00fameros 21 e 20 da lista de \u00e1lbums da \"Billboard\". Os galeses Bullet for My Valentine entrar\u00edan no \"top 5\" dos Estados Unidos e o Reino Unido con \"Scream Aim Fire\" (2008). As bandas de metalcore ter\u00edan un espazo importante no Ozzfest e no Download Festival. Lamb of God, cunha mestura de estilos relacionados co metal, acadou o n\u00famero 2 da \"Billboard\" no ano 2009 con \"Wrath\".\nO \u00e9xito destas bandas e outras como Trivium, que editara \u00e1lbums tanto de metalcore como de thrash metal, e Mastodon, que tocaba un estilo de progresivo/sludge, inspirou un renacemento do metal nos Estados Unidos, e a escena foi bautizada por alg\u00fans cr\u00edticos como a \"Nova onda de heavy metal estadounidense\". As s\u00faas ra\u00edces rem\u00f3ntanse \u00e1 m\u00fasica de grupos como Pantera, Biohazard e Machine Head, base\u00e1ndose no hardcore punk de Nova York, no thrash metal e no punk rock, axudando a inspirar a un movemennto afastado do nu metal de comezos dos 2000 e un regresando aos riffs e os solos de guitarra.\nO termo \"retro-metal\" foi aplicado a bandas como a texana The Sword, a californoana High on Fire, a sueca Witchcraft e a australiana Wolfmother. \"Age of Winters\" (2006) de The Sword insp\u00edrase fortemente no traballo de Black Sabbath e Pentagram, mentres que Witchcraft engade elementos do folk rock e do rock psicod\u00e9lico, e o \u00e1lbum de estrea autotitulado de Wolfmother (2005) combinaba elementos do son de Deep Purple e Led Zeppelin.\nRock electr\u00f3nico.\nNos anos 2000, ao facerse m\u00e1is accesible a tecnolox\u00eda inform\u00e1tica e co avance do software musical, foi posible crear m\u00fasica de alta calidade usando pouco m\u00e1is que un ordenador. Isto levou a un masivo incremento da cantidade de m\u00fasica electr\u00f3nica producida na casa dispo\u00f1ible ao p\u00fablico xeral a trav\u00e9s de internet, e a novas formas de interpretaci\u00f3n como a laptronica ou a programaci\u00f3n ao vivo. Estas t\u00e9cnicas tam\u00e9n comezaron a ser usadas por bandas existintes, como no \u00e1lbum \"Year Zero\" (2007) de Nine Inch Nails, e desenvolvendo x\u00e9neros que mesturaban rock con t\u00e9cnicas e sons dixitais, como indie electr\u00f3nico, electroclash, dance-punk e new rave.\nO indie electr\u00f3nico, que se iniciara a principios dos 90 con bandas como Stereolab e Disco Inferno, colleu pulo no novo milenio ao desenvolverse a tecnolox\u00eda dixital, con artistas como os brit\u00e1nicos Broadcast, os franceses Justice, os alem\u00e1ns Lali Puna e os estadouidenses The Postal Service e Ratatat, mesturando unha variedade de sons indie con m\u00fasica electr\u00f3nica, principalmente producida a traves de pequenos selos independentes. O subx\u00e9nero do electroclash comezou en Nova York a finais dos 90, combinando synthpop, techno e punk rock. Foi iniciado por I-F co seu tema \"Space Invaders Are Smoking Grass\" (1998), e seguido por artistas como Felix da Housecat, Peaches, Chicks on Speed e Ladytron. Ga\u00f1ou atenci\u00f3n internacional a comezos do novo milenio e espallouse \u00e1s escenas de Londres e Berl\u00edn, pero esvaeceuse rapidamente como un x\u00e9nero reco\u00f1ecible. O dance-punk, mesturando sons post-punk con disco e funk, desenvolv\u00e9rase nos 80, pero foi revivido por alg\u00fans grupos do movemento garage rock/post-punk revival nos primeiros anos dos 2000, particularmente entre bandas de Nova York como Liars, The Rapture e Radio 4, acompa\u00f1ados por conxuntos orientados cara o dance que incorporaron sons rock como Out Hud. No Reino Unido a combinaci\u00f3n de indie con dance-punk foi bautizada new rave na publicidade de Klaxons e o termo foi tomado e aplicado pola revista \"NME\" para referirse a bandas como Trash Fashion, New Young Pony Club, Hadouken!, Late of the Pier, Test Icicles e Shitdisco, formando unha escena cunha estetica visual semellante \u00e1 da primeira m\u00fasica rave.\nO renovado interese pola m\u00fasica electr\u00f3nica e a nostalxia dos 80 levou ao rexurdimento do synthpop, con grupos como Adult e Fischerspooner. Cara os anos 2003-2004 este comezou a entrar no mainstream con Ladytron, The Postal Service, Cut Copy, The Bravery e, co seu \u00e9xito m\u00e1is comercial, The Killers, producindo todos eles discos que incorporaban sons de sintetizadores \"vintage\" que contrastaban cos dominantes post-grunge e nu metal. O estilo foi recollido por un gran n\u00famero de int\u00e9rpretes, particularmente artistas femininas en solitario, levando aos medios (sobre todo brit\u00e1nicos) a anunciar unha nova era do electropop feminino. Entre estes artistas brit\u00e1nicos estaban Little Boots, La Roux e Ladyhawke. Int\u00e9rpretes masculinos que apareceron no mesmo per\u00edodo son Calvin Harris, Frankmusik, Hurts, Kaskade, LMFAO e Owl City.\nImpacto social.\nDiferentes subx\u00e9neros do rock foron adoptados pola revelaci\u00f3n dos adolescentes, convert\u00e9ndose tam\u00e9n no seu centro de identidade, cre\u00e1ronse tam\u00e9n un gran n\u00famero de subculturas. Nos anos 50 e 60, respectivamente,os mozos brit\u00e1nicos adoptaron as subculturas de Teddy Boy e Rocker, que xiraban ao redor do rock and roll estadounidense. A contracultura dos anos 60 estaba estreitamente relacionada co rock psicod\u00e9lico. A subcultura do punk de mediados dos 70 iniciouse nos Estados Unidos, pero a dese\u00f1adora brit\u00e1nica Vivian Westwood deulle un aspecto distinto, un look que se espallou por todo o mundo. F\u00f3ra da escena punk, medraron as subculturas g\u00f3tica e emo, \u00e1mbalas d\u00faas con estilos visuais distintos. Nos nosos d\u00edas estas culturas s\u00e9guense estendendo e tam\u00e9n aparecen novas subculturas para identificarse con outros estilos de m\u00fasica ou cunha banda concreta."}
{"id": "170048", "revid": "5312", "url": "https://gl.wikipedia.org/wiki?curid=170048", "title": "Nissan Patrol", "text": "O Nissan Patrol \u00e9 un autom\u00f3bil todo terreo de serie, producido polo fabricante xapon\u00e9s Nissan no Xap\u00f3n dende 1951. V\u00e9ndese especialmente nos mercados de Australia, Nova Zelandia, Am\u00e9rica Latina, Europa e Oriente Medio. No Xap\u00f3n \u00e9 co\u00f1ecido como Nissan Safari dende 1980.\nFabr\u00edcase en versi\u00f3ns de d\u00faas portas, cinco portas ou pickup. Varias versi\u00f3ns do Patrol son moi empregadas pola ONU. O veh\u00edculo \u00e9 reco\u00f1ecido pola s\u00faa potencia e durabilidade.\nPrimeira xeraci\u00f3n (serie 4W60, 1951 a 1960).\nO 4W60 foi introducido en setembro de 1951, cunha aparencia similar ao Willys MB, a\u00ednda que con maiores dimensi\u00f3ns. O 4W60 usou o motor NAK de Nissan, de 75 CV de potencia e 3.7 litros, procedente do autob\u00fas Nissan 290, pero con tracci\u00f3n \u00e1s catro rodas e transmisi\u00f3n manual de catro velocidades. O 4W60 foi substitu\u00eddo polo 4W61 en agosto de 1955.\nO 4W61 era similar ao 4W60 coa excepci\u00f3n da grella (con algunhas barras cromadas), un parabrisas dunha soa peza, barras cromadas no cap\u00f3 e asentos de tama\u00f1o diferente (o do pasaxeiro era m\u00e1is ancho que o do condutor). O outro grande cambio foi o do motor. O 4W61 levou un motor Nissan NB de 3.7 litros e 92 CV de potencia, e m\u00e1is adiante foi equipado polo motor Nissan NC de 4.0 litros e 105 CV. En outubro de 1958, o 4W61 deixou de ser fabricado e foi substitu\u00eddo polo 4W65."}
{"id": "170049", "revid": "16394", "url": "https://gl.wikipedia.org/wiki?curid=170049", "title": "Rock duro", "text": ""}
{"id": "170054", "revid": "1131", "url": "https://gl.wikipedia.org/wiki?curid=170054", "title": "Palacio de Versailles", "text": ""}
{"id": "170057", "revid": "23204", "url": "https://gl.wikipedia.org/wiki?curid=170057", "title": "Comunidade de Estados Independentes", "text": "A Comunidade de Estados Independentes (CEI) \u00e9 unha organizaci\u00f3n supranacional composta por 9 das 15 ex-rep\u00fablicas sovi\u00e9ticas, coa excepci\u00f3n dos 3 estados b\u00e1lticos (Estonia, Letonia e Lituania, que na actualidade son membros da Uni\u00f3n Europea); Turkmenist\u00e1n (que abandonou a organizaci\u00f3n o 26 de agosto do 2005 para converterse en membro asociado); Xeorxia, que se retirou o 18 de agosto de 2009 e Ucra\u00edna que \"de iure\" non \u00e9 membro da CEI, ao non ratificar o estatuto da organizaci\u00f3n, malia que \u00e9 un estado fundador e membro da Comunidade. Mongolia participa nalgunhas estruturas da CEI como observador..\nA s\u00faa creaci\u00f3n asinou a disoluci\u00f3n da Uni\u00f3n Sovi\u00e9tica e, segundo Vladimir Putin, o seu prop\u00f3sito foi o permitir un \"divorcio civilizado\" entre as rep\u00fablicas que conformaban a Uni\u00f3n. Dende a creaci\u00f3n da CEI asin\u00e1ronse numerosos documentos sobre cooperaci\u00f3n econ\u00f3mica, defensa e relaci\u00f3ns internacionais entre os seus estados membros.\nA CEI \u00e9 unha asociaci\u00f3n pouco firme de estados, e non pode compararse de ningunha maneira a unha federaci\u00f3n, confederaci\u00f3n ou uni\u00f3n supranacional como pode ser a Uni\u00f3n Europea. \u00c9 m\u00e1is comparable \u00e1 Commonwealth de Naci\u00f3ns. A\u00ednda que a CEI ten poucos poderes supranacionais, pretende ser m\u00e1is ben unha organizaci\u00f3n simb\u00f3lica, nominalmente pos\u00fae competencias nos campos do comercio, finanzas, lexislaci\u00f3n e seguridade. Tam\u00e9n promove a cooperaci\u00f3n na democratizaci\u00f3n e a prevenci\u00f3n do crime trasfronteirizo.\nM\u00e1is a\u00ednda, oito dos nove estados membros da CEI formaron unha \u00c1rea de Libre Comercio, e cinco deles a Uni\u00f3n Euroasi\u00e1tica, unha uni\u00f3n econ\u00f3mica e de aduanas de 180 mill\u00f3ns de persoas. No aspecto defensivo, seis estados da CEI participan nunha alianza de defensa mutua: a Organizaci\u00f3n do Tratado de Seguridade Colectiva.\nHistoria.\nA organizaci\u00f3n fund\u00e1rona o 8 de decembro de 1991 a Rep\u00fablica de Belar\u00fas, a Federaci\u00f3n Rusa e Ucra\u00edna, cando os l\u00edderes deses tres pa\u00edses reun\u00edronse na reserva natural de Belovezhskaya Pushcha, a uns 50 quil\u00f3metros ao norte de Brest, en Belar\u00fas, e asinaron o Tratado de Belovesh (ruso: \"\u0421\u043e\u0433\u043b\u0430\u0448\u0435\u043d\u0438\u0435, Soglasheniye\"), polo que se disolv\u00eda a Uni\u00f3n Sovi\u00e9tica e se creaba a CEI como entidade sucesora da URSS. Ao mesmo tempo anunciaron que a nova alianza estar\u00eda aberta a todas as rep\u00fablicas da antiga Uni\u00f3n Sovi\u00e9tica, ademais de a outras naci\u00f3ns que compartisen os mesmos obxectivos. A constituci\u00f3n afirmaba que todos os membros eran naci\u00f3ns soberanas e independentes, e polo tanto abol\u00eda \u00e1 Uni\u00f3n Sovi\u00e9tica.\nO 21 de decembro de 1991, os l\u00edderes de oito ex-rep\u00fablicas sovi\u00e9ticas m\u00e1is (Armenia, Acerbaix\u00e1n, Casaquist\u00e1n, Kirguizist\u00e1n, Moldavia, Taxiquist\u00e1n, Turkmenist\u00e1ne Uzbekist\u00e1n), asinaron o protocolo Alma-Ata e un\u00edronse \u00e1 CEI, aumentando o n\u00famero de pa\u00edses participantes a 11. Xeorxia unir\u00edase dous anos despois, en decembro de 1993. A partir de ent\u00f3n, 12 das 15 antigas rep\u00fablicas sovi\u00e9ticas participaron na CEI. As tres rep\u00fablicas b\u00e1lticas, Estonia, Letonia e Lituania, decidiron non unirse.\nEntre os anos 2003 e 2005, tres estados membros da CEI experimentaron cambios de goberno nunha serie de revoluci\u00f3ns de cores: Eduard Shevardnadze foi derrocado en Xeorxia; Viktor Yushchenko foi elixido en Ucra\u00edna; e, por \u00faltimo, Askar Akayev foi derrocado en Kirguizist\u00e1n. En febreiro do ano 2006 Xeorxia retirouse oficialmente do Consello de Ministros de Defensa, alegando que \"Xeorxia est\u00e1 en proceso de unirse \u00e1 OTAN e non pode estar en d\u00faas estruturas militares \u00e1 vez\", a\u00ednda que seguiu sendo membro da CEI ata agosto de 2009, un ano despois da s\u00faa baixa oficial despois da guerra de Osetia do Sur en 2008. En marzo de 2007, Igor Ivanov, o secretario do Consello de Seguridade Ruso, expresou as s\u00faas d\u00fabidas sobre a utilidade da CEI, po\u00f1\u00e9ndo \u00e9nfase en que a Comunidade Econ\u00f3mica Eurasi\u00e1tica se estaba a converter nunha organizaci\u00f3n m\u00e1is competente para unificar aos pa\u00edses m\u00e1is grandes da CEI. Despois da retirada de Xeorxia, os presidentes de Taxiquist\u00e1n, Turkmenist\u00e1n e Uzbekist\u00e1n faltaron \u00e1 reuni\u00f3n de outubro do 2009 da organizaci\u00f3n.\nEn maio do 2009 Armenia, Acerbaix\u00e1n, Belar\u00fas, Xeorxia, Moldavia e Ucra\u00edna un\u00edronse \u00e1 Asociaci\u00f3n Oriental, un proxecto iniciado pola Uni\u00f3n Europea.\nInstituci\u00f3ns da CEI.\nOs membros da CEI poden interactuar e coordinar as s\u00faas acci\u00f3ns a trav\u00e9s das seguintes instituci\u00f3ns:\nSecretarios executivos.\nA sede executiva da CEI est\u00e1 radicada en Minsk e est\u00e1 presidida polo Secretario executivo, cargo que ocupa Sergey Lebedev desde 2007.\nPa\u00edses membros.\nA CEI ten nove pa\u00edses membros ratificados. O Tratado de Belavezha foi o principal documento constituente ata xaneiro de 1993, data na que foi adoptada a \"Carta da CEI\" (en ruso \u0423\u0441\u0442\u0430\u0432, transliterado \"Ustav\"). A Carta formalizaba o concepto de pa\u00eds membro: \"un pa\u00eds membro def\u00ednese coma un pa\u00eds que ratifica a Carta da CEI\" (sec. 2, art. 7).\nTurkmenist\u00e1n non ratificou a Carta e pasou a ser membro asociado da CEI o 26 de agosto de 2005 para ser consecuente coa s\u00faa aspiraci\u00f3n de que a ONU lle reco\u00f1ecera un status de pa\u00eds neutral.\nA\u00ednda que Ukra\u00edna foi un dos pa\u00edses fundadores e asinou o Tratado de 1991, non fixo o mesmo coa Carta da CEI por non estar de acordo coa pretensi\u00f3n rusa de ser o \u00fanico sucesor legal da Uni\u00f3n Sovi\u00e9tica, polo tanto, non contemplaba ser un membro da CEI. En 1993 Ukra\u00edna permaneceu como un membro asociado da CEI. O 14 de marzo de 2014, entrou un proxecto de lei no parlamento ucra\u00edno para denunciar a ratificaci\u00f3n do Tratado de 1991, despois da intervenci\u00f3n rusa en Ucra\u00edna e a anexi\u00f3n de Crimea pola Federaci\u00f3n Rusa, mais non chegou a aprobarse. Despois das elecci\u00f3ns parlamentarias de 2014 presentouse un novo proxecto de lei para denunciar o Tratado da adhesi\u00f3n.\nComo consecuencia do apoio ruso \u00e1s rexi\u00f3ns independentistas de Moldavia, Xeorxia e Ucra\u00edna, e das violaci\u00f3ns do Tratado de adaptaci\u00f3n das forzas armadas convencionais en Europa asinado en Turqu\u00eda en 1999, o 25 de marzo de 2014 foron propostas no Parlamento de Moldavia iniciativas lexislativas para denunciar o Tratado de creaci\u00f3n da CEI, se ben non chegaron a seren aprobadas.\nDereitos humanos.\nDesde a s\u00faa creaci\u00f3n, un dos obxectivos b\u00e1sicos da CEI foi o de prover un foro de discusi\u00f3n de asuntos relacionados co desenvolvemento econ\u00f3mico e social dos novos estados independentes. Para acadar estes obxectivos, os estados membros estaban de acordo en promover e protexer os dereitos humanos. Os esforzos iniciais neste sentido non pasaron de seren simples declaraci\u00f3ns de boa vontade. A Carta da CEI, de xaneiro de 1993 creaba, no seu artigo 33, unha Comisi\u00f3n de Dereitos Humanos con sede en Minsk, que foi confirmada polo Consello de Xefes de Estado nese mesmo ano. O 26 de maio de 1995, adoptouse a Convenci\u00f3n de Dereitos Humanos e Liberdades Fundamentais da CEI, que inclu\u00eda dereitos civ\u00eds, pol\u00edticos, sociais e econ\u00f3micos. A convenci\u00f3n entrou en vigor en 1998 e tomou como modelo \u00e1 Convenci\u00f3n Europea de Dereitos Humanos, a\u00ednda que carec\u00eda dos fortes mecanismos de execuci\u00f3n desta. A Convenci\u00f3n de Dereitos Humanos da CEI outorgolla unha autoridade moi vaga \u00e1 Comisi\u00f3n de Dereitos Humanos. Por\u00e9n, a Comisi\u00f3n do Estatuto dos Dereitos Humanos, tam\u00e9n adoptada polos estados membros da CEI, d\u00e1lle \u00e1 Comisi\u00f3n o dereito de recibir comunicaci\u00f3ns tanto interestatais coma individuais.\nA pesar de todas estas medidas, os pa\u00edses da CEI, especialmente os de Asia Central, contin\u00faan a estar entre os que menos respectan os dereitos humanos. Moitos activistas sinalan o masacre de Andijan en Uzbekist\u00e1n, o culto \u00e1 personalidade do presidente Gurbanguly Berdimuhamedow de Turkmenist\u00e1n (sen ben \u00e9 s\u00f3 un membro asociado), ou a pena de morte en Belar\u00fas, para mostrar que apenas houbo progresos en dereitos humanos desde o colapso da Uni\u00f3n Sovi\u00e9tica. A consolidaci\u00f3n no poder do presidente Vladimir Putin tivo como consecuencia un declive dos modestos progresos neste eido nos anos anteriores en Rusia. A Comunidade de Estados Independentes contin\u00faa a enfrontarse a serios desaf\u00edos, mesmo na consecuci\u00f3n de est\u00e1ndares b\u00e1sicos.\nEstruturas militares.\nA Carta da CEI establece a formaci\u00f3n dun Consello de Ministros de Defensa, coa finalidade de coordinar a cooperaci\u00f3n militar entre os pa\u00edses membros. Para iso, o Consello desenvolve aproximaci\u00f3ns conceptuais \u00e1s cuesti\u00f3ns de pol\u00edtica militar e de defensa dos estados membros; desenvolve propostas destinadas a previr conflitos armados no territorio dos estados membros ou coa s\u00faa participaci\u00f3n; d\u00e1 opini\u00f3ns expertas sobre anteproxectos de tratados e acordos relativos a cuesti\u00f3ns de defensa e desenvolvemento militar; estuda asuntos relativos a suxesti\u00f3ns e propostas a petici\u00f3n do Consello de Xefes de Estado. Outro traballo importante do Consello \u00e9 a aproximaci\u00f3n dos actos legais na \u00e1rea de defensa e desenvolvemento militar.\nUnha manifestaci\u00f3n importante dos procesos de integraci\u00f3n na \u00e1rea de colaboraci\u00f3n militar e defensiva \u00e9 a creaci\u00f3n, en 1995, do Sistema Conxunto de Defensa A\u00e9rea da CEI. Ao longo dos anos, o persoal militar do Sistema Conxunto de Defensa A\u00e9rea creceu o dobre cara a fronteira occidental, a fronteira europea da CIS, e 1,5 veces cara a s\u00faa fronteira meridional.\nCando Boris Eltsin foi nomeado Ministro de Defensa ruso o 7 de maio de 1992, Yevgeny Shaposhnikov, Comandante en Xefe das Forzas Armadas da CEI, e o seu equipo foron trasladados desde os edificios das Forzas Armadas da Federaci\u00f3n Rusa \u00e1s dependencias do Cuartel Xeneral do antigo Pacto de Varsovia, no n\u00famero 41 de Leningradsky Prospekt nos suburbios do norte de Moscova. Shaposhnikov renunciou \u00f3 cargo en xu\u00f1o de 1993.\nEn decembro de 1993 foi abolido o Cuartel Xeneral das Forzas Armadas da CEI. No seu lugar, o Consello de Ministros de Defensa da CEI creou o Cuartel Xeneral de Coordinaci\u00f3n da Cooperaci\u00f3n Militar en Moscova, con fondos achegados nun 50% por Rusia. O xeneral Viktor Samsonov foi nomeado Xefe do Cuartel Xeneral, que foi trasladado a 101000, \u041c\u043e\u0441\u043a\u0432\u0430, \u0421\u0432\u0435\u0440\u0447\u043a\u043e\u0432 \u043f\u0435\u0440\u0435\u0443\u043b\u043e\u043a, 3/2, pasando o n\u00famero 41 de Leningradsky Prospekt a albergar unha axencia do Ministerio de Defensa ruso.\nOs xefes militares da CEI t\u00e9\u00f1ense pronunciado a favor da integraci\u00f3n das s\u00faas forzas armadas nacionais.\nDeporte.\nCando se disolveu a Uni\u00f3n Sovi\u00e9tica en decembro de 1991, moitos dos seus equipos deportivos estaban invitados ou ga\u00f1aran praza para competiren en varios eventos deportivos de 1992. Para poder asistir a alg\u00fan destes eventos formouse un equipo da CEI, que derivou no Equipo Unificado para competir nos Xogos Ol\u00edmpicos, tanto de inverno coma de ver\u00e1n, de 1992. O equipo de f\u00fatbol da CEI participou tam\u00e9n na Eurocopa de 1992.\nUn equipo de bandy da CEI disputou alg\u00fans amigables en xaneiro de 1992 e fixo a s\u00faa derradeira aparici\u00f3n na Copa do Goberno de Rusia, onde tam\u00e9n xogou contra o novo equipo nacional ruso de bandy. O Campionato Sovi\u00e9tico de Bandy da Uni\u00f3n Sovi\u00e9tica da tempada 1991-92 foi renomeado como Campionato da CEI de Bandy.\nDesde ent\u00f3n, cada pa\u00eds da CEI continuou participando nas competici\u00f3ns internacionais dos distintos deportes co seu propio equipo nacional."}
{"id": "170070", "revid": "56817", "url": "https://gl.wikipedia.org/wiki?curid=170070", "title": "Middelsee", "text": "O Middelsee foi un antigo brazo de mar situado en Frisia (Pa\u00edses Baixos) que constitu\u00eda en orixe o esteiro do r\u00edo De Boarn.\nDesenvolvemento.\nPenetraba ata o leste de Boalsert, comunicando co Marne e formando un arco que transcorr\u00eda primeiro en direcci\u00f3n oeste-leste ata chegar un pouco ao norte de Snits a partir de onde coll\u00eda unha direcci\u00f3n sur-norte. A s\u00faa foz situ\u00e1base no que agora \u00e9 o concello de Het Bildt e marcaba o l\u00edmite entre as rexi\u00f3ns frisoas de Westergoa e Eastergoa e que agora percorre o r\u00edo De Swette. Gradualmente a partir do s\u00e9culo XI o Middelsee foise recubrindo con sedimentos, cara a 1100 o Marne o Middelsee deixan de se comunicar, a ruptura con esta corrente de auga acelerou o desecamento do Middelsee, e toda a parte meridional, entre Boalsert e Snits desaparecera contra 1200. Para comezos do s\u00e9culo XV o Middelsee estaba reducido ao norte da s\u00faa extensi\u00f3n orixinal e a comezos do s\u00e9culo XVI formouse o \"polder\" de Het Bildt. Todas estas terras ga\u00f1adas ao mar, \"nije lannen\" (novas terras), eran moi f\u00e9rtiles e utiliz\u00e1ronse fundamentalmente para os cultivos, con relativamente poucos asentamentos."}
{"id": "170071", "revid": "89787", "url": "https://gl.wikipedia.org/wiki?curid=170071", "title": "Iv\u00e1n Gonz\u00e1lez Veiras", "text": "Iv\u00e1n Gonz\u00e1lez Veiras, nado en Noia o 9 de outubro de 1978, \u00e9 un futbolista galego. Xoga de dianteiro e o seu club actual \u00e9 o CD Uni\u00f3n de Asados, da parroquia de Asados, en Rianxo, pertencente \u00e1 Primeira Galicia.\nTraxectoria.\nComezou xogando ao baloncesto, pasando logo ao f\u00fatbol. Con 19 anos comezou a xogar no CF Noia, en Preferente, onde estivo cinco anos. Na s\u00faa \u00faltima tempada no Noia, a 2001/02, anotou 30 goles, o que provocou que recibira ofertas de varios equipos, decant\u00e1ndose pola SD Negreira. Con ese equipo conseguiu o hist\u00f3rico ascenso \u00e1 Segunda Divisi\u00f3n B na tempada 2004/05. Xogou 29 partidos en dita categor\u00eda ao ano seguinte, anotando cinco goles, pero o equipo acabou descendendo. Ao remate da tempada fichou polo Santa Comba, de Terceira.\nTras tres anos en Santa Comba fichou en 2009 pola SD Compostela de 2\u00aa B, xogando esa tempada case todos os partidos como titular e anotando 12 goles en liga e un na Copa do Rei fronte ao Zamora. Con todo, o equipo quedou \u00faltimo, perdendo a categor\u00eda, e Iv\u00e1n Gonz\u00e1lez fichou polo CD Lugo adestrado por Quique Seti\u00e9n, que militaba tam\u00e9n en 2\u00aa B. Na s\u00faa primeira tempada en Lugo xogou todos os partidos de liga e marcou 10 goles, quedando o equipo como primeiro clasificado do seu grupo, pero non conseguindo o ascenso ao perder na final da fase de promoci\u00f3n fronte ao Alcoyano. Na segunda tempada o equipo logrou o ascenso tras derrotar na final dos playoffs ao C\u00e1diz.\nO 17 de agosto de 2012\u00a0anunciouse a s\u00faa contrataci\u00f3n polo CD Ourense para a tempada 2012\u201313. Tras esa tempada en Ourense xogou nos seguintes seis anos en oito equipos diferentes de Terceira e Preferente: CD Boiro, Racing Vilalb\u00e9s, Laracha, Ribadeo, Noia, Negreira, Dumbr\u00eda e Xallas. Tras anotar 11 goles con este \u00faltimo (catro deles nun mesmo partido), deixou o equipo antes do remate da tempada e fichou polo Fisterra, da Primeira Galicia, co que logrou o ascenso. Na tempada 2019/20 xogou no Uni\u00f3n de Asados, tam\u00e9n da Primeira Galicia."}
{"id": "170072", "revid": "25871", "url": "https://gl.wikipedia.org/wiki?curid=170072", "title": "Javier Pita Calvo", "text": "Javier Pita Calvo, nado no Vicedo o 10 de xaneiro de 1991, \u00e9 un futbolista galego. Xoga de porteiro e o seu club actual \u00e9 o Club Deportivo Lugo."}
{"id": "170073", "revid": "111586", "url": "https://gl.wikipedia.org/wiki?curid=170073", "title": "\u00c0ngel Guimer\u00e0", "text": "\u00c1ngel P\u00edo Juan Rafael Guimer\u00e1 Jorge, co\u00f1ecido co nome de \u00c0ngel Guimer\u00e0, nado en Santa Cruz de Tenerife o 6 de maio de 1845 e finado en Barcelona o 18 de xullo de 1924, foi un escritor, poeta e dramaturgo en lingua catal\u00e1.\nA s\u00faa extensa obra, notable por unir a unha aparencia rom\u00e1ntica os elementos principais do realismo, converteuno nun dos m\u00e1ximos expo\u00f1entes da \"Renaixen\u00e7a\" das letras catal\u00e1s a finais do s\u00e9culo XIX.\nTraxectoria.\n\u00c0ngel Guimer\u00e0 era fillo de Agust\u00ed Guimer\u00e0 Fonts, catal\u00e1n, e de Margarita Jorge Castellano, canaria. \nAos sete anos, trala morte do seu pai, marchou a Barcelona xunto ao seu t\u00edo, malia que pasaba tam\u00e9n\nmoito tempo na vila de El Vendrell (Tarragona).\nDurante toda a s\u00faa vida foi un defensor da cultura e a lingua catal\u00e1s. Mesmo foi enterrado envolto nunha \"senyera\", nun enterro multitudinario no cemiterio de Montju\u00efc.\nObra.\nIniciouse no mundo da literatura coa poes\u00eda, pero dedicouse ao teatro logo de obter o t\u00edtulo de \"Mestre en Gai Saber\" tras ga\u00f1ar o seu terceiro Jocs Florals en 1877. Os dramas en verso \"Gal\u00b7la Plac\u00eddia\" (1879), \"Judith de Welp\" (1883), \"Mar i cel\" (1888) e \"Rei i monjo\" (1890) convert\u00e9rono no dramaturgo en lingua catal\u00e1 m\u00e1is importante da s\u00faa xeraci\u00f3n. En 1889 foi homenaxeado coa presidencia dos Jocs Florals.\n\"Maria Rosa\" (1894) foi unha das s\u00faas obras m\u00e1is famosas, trala cal escribiu outras estreas que acadaron sona, como \"La festa del blat\" (1896). En 1897 publicouse o drama \"Terra baixa\", que foi axi\u00f1a traducida ao castel\u00e1n (por Jos\u00e9 Echegaray) e a outras trece linguas europeas. En 1903, Eugen d'Albert estreou en Praga a \u00f3pera \"Tiefland\", con libreto de Rudolf Lothar, baseada nese drama, e en 1907 Ferdinand Le Borne volveuno adaptar coa creaci\u00f3n da \u00f3pera \"La catalane\".\nAlgunhas das s\u00faas obras foron levadas ao cinema en lingua castel\u00e1, como \"Tierra baja\" (1907), \"Mar\u00eda Rosa\" (1908), \"Mar y cielo\" (1910) ou \"La reina joven\" (1916). \"Terra baixa\" deu p\u00e9 a pel\u00edculas mudas na Arxentina, Estados Unidos e Alema\u00f1a, onde en 1940 Leni Riefensthal dirixiu \"Tiefland\" (estreada en 1953).\nOutras pezas s\u00faas son a comedia \"La Baldirona\" (1892) e o drama \"La filla del mar\" (1900), tam\u00e9n convertida en \u00f3pera por Eugen d'Albert (\"Liebesketten\", 1912). Xunto ao m\u00fasico Enric Morera escribiu a sardana \"La Santa Espina\", que axi\u00f1a acadou popularidade.\nEn 1904 a Academia Sueca ti\u00f1a previsto concederlle o Premio Nobel de Literatura xunto ao poeta provenzal Fr\u00e9d\u00e9ric Mistral, valorando as\u00ed dous autores paradigm\u00e1ticos do renacemento literario case simult\u00e1neo de d\u00faas linguas latinas cunha parte de historia com\u00fan. Por\u00e9n, debido a presi\u00f3ns desde o goberno espa\u00f1ol, que consideraban pouco apropiado premiar un autor catal\u00e1n (e que amais tivera un relevante papel pol\u00edtico en Catalu\u00f1a), impediron que o proxecto da Academia se levase a cabo. En lugar de Guimer\u00e0, foi proposto Jos\u00e9 Echegaray que, \u00e1 parte da s\u00faa obra propia, traducira ao castel\u00e1n algunhas obras de Guimer\u00e0. As\u00ed, o Premio Nobel foi finalmente concedido aos dous autores, a\u00ednda que nada ti\u00f1an que ver entre eles."}
{"id": "170076", "revid": "1131", "url": "https://gl.wikipedia.org/wiki?curid=170076", "title": "Yago Gonz\u00e1lez L\u00f3pez", "text": "Yago Gonz\u00e1lez L\u00f3pez, nado en Vigo o 6 de novembro de 1979, \u00e9 un futbolista galego. Xoga de dianteiro e o seu club actual \u00e9 o Pontellas."}
{"id": "170078", "revid": "88215", "url": "https://gl.wikipedia.org/wiki?curid=170078", "title": "Jos\u00e9 Mar\u00eda Belfortti", "text": "Jose Mar\u00eda Belfortti Rodr\u00edguez, nado o 4 de xullo de 1981 en Buenos Aires, \u00e9 un futbolista arxentino. Xoga de defensa e o seu club actual \u00e9 o C\u00e1diz Club de F\u00fatbol."}
{"id": "170079", "revid": "85894", "url": "https://gl.wikipedia.org/wiki?curid=170079", "title": "Juan Luis Dalda", "text": "Juan Luis Dalda Escudero, nado na Coru\u00f1a en 1944 e finado na mesma cidade o 8 de febreiro do 2011, foi un urbanista e profesor universitario galego. Pertenc\u00eda a unha co\u00f1ecida familia coru\u00f1esa de construtores e artistas.\nTraxectoria.\nDoutor en arquitectura, carreira que cursou en Madrid e Berl\u00edn, na especialidade de Urbanismo.\nLabor acad\u00e9mica.\nJuan Luis Dalda era profesor da Escola T\u00e9cnica Superior de Arquitectura da Coru\u00f1a dende o ano 1979. Comezou impartindo Est\u00e9tica e Composici\u00f3n para, dous anos despois, encargarse da docencia de Urban\u00edstica e Ordenaci\u00f3n do Territorio, da que foi profesor titular dende 1995 ata a s\u00faa morte.\nTraballou tam\u00e9n en proxectos de investigaci\u00f3n sobre a estrutura territorial do eixo atl\u00e1ntico Galicia-Norte de Portugal, elaborados por encargo da Asociaci\u00f3n de Cidades do Eixo Atl\u00e1ntico.\nPercorrido profesional.\nA s\u00faa andaina profesional foi derivada da s\u00faa militancia pol\u00edtica no contorno de Enrique Tierno Galv\u00e1n e, posteriormente, no Partido Comunista de Espa\u00f1a, no Madrid da d\u00e9cada de 1960. Formou parte do grupo Eusa, que por encargo da Fundaci\u00f3n Bot\u00edn redactou o proxecto de rexeneraci\u00f3n ambiental sa ba\u00eda de Santander, pioneira naquela \u00e9poca. Xa en Galicia, en 1975 entrou a formar parte do equipo dirixido por Andr\u00e9s Fern\u00e1ndez-Albalat para a realizaci\u00f3n do proxecto co\u00f1ecido como \"La Ciudad de las R\u00edas\", a primeira proposta de ordenaci\u00f3n urban\u00edstica da \u00e1rea metropolitana coru\u00f1esa, que acadou un grande impacto nos medios pero que nunca chegou a materializarse.\nEn 1978 fundou na Coru\u00f1a, xunto con \u00c1nxel Vi\u00f1a Carregal, Carlos de la Guardia e Jos\u00e9 Ram\u00f3n Fern\u00e1ndez Antonio, o gabinete \"Oficina de Planeamiento S.A.\", cos que participou na direcci\u00f3n de plans e proxectos urban\u00edsticos nas principais cidades de Galicia. A s\u00faa pr\u00e1ctica profesional en Galicia foi extens\u00edsima, participou na redacci\u00f3n do planeamento urban\u00edstico municipal dos concellos de Ferrol, Oleiros, Vigo, Ourense, Betanzos e Santiago de Compostela, entre outros. \u00c9 tam\u00e9n autor dos plans especiais de protecci\u00f3n e rehabilitaci\u00f3n do recinto amurallado de Lugo, dos cascos antigos de Ribadeo, Muros e Vigo e de conxuntos hist\u00f3ricos como o barrio da Magdalena de Ferrol. Realizou tam\u00e9n os plans especiais de ordenaci\u00f3n dos portos de Vigo e Ferrol.\nRecibiu o Premio Europeo de Urbanismo 1997-1998 polo Plan Especial de Protecci\u00f3n e Rehabilitaci\u00f3n da Cidade Hist\u00f3rica de Santiago de Compostela, concedido pola Comisi\u00f3n Europea e o Consello Europeo de Urbanistas.\nObra.\nJuan Luis Dalda elaborou diversos estudos estrat\u00e9xicos e proxectos de investigaci\u00f3n sobre a estrutura territorial das cidades do Eixo Atl\u00e1ntico Galicia-Norte de Portugal."}
{"id": "170080", "revid": "22570", "url": "https://gl.wikipedia.org/wiki?curid=170080", "title": "El barco", "text": "El barco foi unha serie de televisi\u00f3n producida por Globomedia para Antena 3. A serie estreouse o 17 de xaneiro de 2011, superando a \"Hispania\" e \"El internado\" nas s\u00faas estreas, con 4\u00a0769\u00a0000 espectadores e un 23,4 % de share. Combina elementos de drama, misterio e acci\u00f3n, a mesma f\u00f3rmula coa que a cadea xa cultivou grande \u00e9xito entre 2007 e 2010 con \"El internado\".\nGrazas \u00e1 s\u00faa boa acollida, Antena 3 renovou a serie para unha segunda tempada, que foi estreada o 8 de setembro de 2011. Para esta segunda tempada incorp\u00f3ranse nalguns cap\u00edtulos Bel\u00e9n Rueda, Guillermo Barrientos, Paloma Bloyd e Daniel Ortiz.\nA terceira tempada estreouse o 18 de outubro de 2012 e acabou o 21 de febreiro de 2013, cap\u00edtulo co que finalizou a serie.\nArgumento.\nOs alumnos e tripulantes do buque escola \"Estrella Polar\" soben a bordo para emprender unha viaxe de dous meses, pero a mesma noite na que embarcan, prod\u00facese un cataclismo mundial, provocado por un accidente en Xenebra (Su\u00edza) durante a posta en marcha do acelerador de part\u00edculas, no cal os continentes vanse ao fondo da Terra, e esta queda completamente alagada de auga. Eles son os \u00fanicos sobreviventes, e viaxan coa esperanza de poder atopar Terra. A\u00ednda queda un 1% de terra en algures pero tardar\u00e1n en atopala..."}
{"id": "170083", "revid": "98629", "url": "https://gl.wikipedia.org/wiki?curid=170083", "title": "Joan Salvat-Papasseit", "text": "Joan Salvat-Papasseit, nado en Barcelona o 16 de maio de 1894 e finado na mesma vila o 7 de agosto de 1924, foi un poeta catal\u00e1n, m\u00e1ximo representante do futurismo na literatura catal\u00e1.\nCo\u00f1ecido como poeta de vangarda, desenvolveu tam\u00e9n unha grande actividade como redactor de artigos de cr\u00edtica social en castel\u00e1n e catal\u00e1n, en simpat\u00eda coas correntes anarquistas e socialistas da \u00e9poca. O seu estilo en\u00e9rxico e impulsivo contrasta coa s\u00faa vida rutineira e de repouso por mor da s\u00faa precaria sa\u00fade, de feito morreu de tuberculose con 30 anos.\nA s\u00faa vida mant\u00edvose esquecida durante anos, populariz\u00e1ndose a partir da d\u00e9cada de 1960 grazas sobre todo aos artistas da Nova Can\u00e7\u00f3.\nTraxectoria.\nMocidade.\nEra fillo dun mari\u00f1eiro del Pla de Santa Mar\u00eda, Joan Salvat Solanas, e de Elvira Papasseit Orovitx, natural de Miravet. Quedou orfo de pai con sete anos, tras un accidente en 1901 no barco \"Montevideo\", que fac\u00eda o traxecto Barcelona - C\u00e1diz para a Compa\u00f1\u00eda Trasatl\u00e1ntica Espa\u00f1ola, onde o pai traballaba de fogueiro. Joan foi levado pola nai ao asilo naval canda ao seu irm\u00e1n m\u00e1is novo, Miquel. Por este motivo, Joan apenas foi \u00e1 escola primaria, ag\u00e1s unha breve tempada cos salesianos. Tivo que traballar desde novo, comezando en 1906 como aprendiz nunha droguer\u00eda, e facendo tam\u00e9n tallas relixiosas. Tras isto, matriculouse na Escola LLotja de artes e oficios, abandon\u00e1ndoa pouco despois:\nJoan volcouse en actividades de motivaci\u00f3n pol\u00edtica a partir da Semana Tr\u00e1xica de 1909.\nEn 1911 co\u00f1eceu ao libreiro e simpatizante anarquista Emilio Eroles. Emilio ti\u00f1a un posto de libros usados no Mercado de Santa Madrona, activo at\u00e9 a d\u00e9cada de 1960. Al\u00ed, Joan Salvat e Emilio ti\u00f1an tertulia con Joan Alavedra i Segura\u00f1as (1896 - 1981), Antonio Palau i Dulcet e outros afeccionados \u00e1 literatura e \u00e1 pol\u00edtica. Nesa \u00e9poca comezou a ler autores que lle ser\u00edan de grande influencia, como Nietzsche, Henrik Ibsen ou Gorki.\nEroles, Alavedra, Palau e Salvat afili\u00e1ronse ao Ateneo Enciclop\u00e9dico Popular, do que Salvat chegar\u00eda a ser secretario xeral, membro da sesi\u00f3n de cultura e bibliotecario. Estar no ateneo permitiulle o acceso a obras de autores como Tolstoi, Zola, Kropotkin, Jaume Brossa, Valent\u00ed Almirall, Joaqu\u00edn Costa, Jacinto Verdaguer, Joan Maragall ou D\u00eddac Ruiz. Amais, al\u00ed co\u00f1eceu a pensadores, literatos e activistas da \u00e9poca e asistir \u00e1s s\u00faas intervenci\u00f3ns, cn autores como Ortega y Gasset, Salvador Segu\u00ed, Francesc Layret, Marcelino Domingo, Gabriel Alomar, Andreu Nin, Llu\u00eds Companys, Pompeu Gener i Babot, Eugeni d'Ors, Josep Maria de Sucre i de Grau, \u00c0ngel Samblancat ou Joaqu\u00edn Torres Garc\u00eda, este \u00faltimo quen o iniciou nos movementos de vangarda.\nOs mesmos catro amigos, Eroles, Alavedra, Palau e Salvat, formaron en 1911 o \"Grup Antiflamenquista Pro-Cultura\", dedicado a repartir panfletos, por exemplo en protesta polas touradas. En 1913 co\u00f1eceu a Daniel Cardona, que o introduciu nos ambientes nacionalistas radicais. A partir de 1914 introduciuse nos c\u00edrculos independentistas m\u00e1is radicais. En 1923 Joan Salvat prologou un libro de Cardona, \"La batalla\", no que expresa claramente a s\u00faa simpat\u00eda pola tendencia separatista.\nEn 1912 Salvat comezou a sa\u00edr con Carme Eleuterio i Ferrer (1894-1967), unha moza do seu barrio, coa que casou en 1918 e tivo d\u00faas fillas: Salom\u00e9 (nada en 1919) e N\u00faria (1922 - 1924).\nRedactor e editor de revistas.\nEn 1914 entrou xunto a Eroles na redacci\u00f3n da revista libertaria \"Los Miserables\", subtitulada \u00abEco de los que sufren hambre y sed de justicia\u00bb. A revista estaba impulsada por Fernando Pintado, \u00c0ngel Samblancat e Llu\u00eds Capdevila i Vilallonga, e nela traballou at\u00e9 1916 baixo o seud\u00f3nimo de Gorkiano. Nese mesmo ano comezou como bibliotecario no Ateneo Enciclop\u00e9dico Popular, dando inicio \u00e1 serie de artigos que m\u00e1is tarde escolmar\u00eda en \"Humo de f\u00e1brica\".\nComo esas colaboraci\u00f3ns eran non remuneradas, comezou a traballar no peirao como vixilante nocturno, no \"Moll de la Fusta\" (Peirao da madeira), se ben xa nesa \u00e9poca estaba d\u00e9bil de sa\u00fade.\nAfiliouse \u00e1 Juventud Socialista Barcelonesa, e comezou a colaborar nas revistas de Justicia Social, organizaci\u00f3n de Reus. Na revista \"Sabadell Federal\" publicou por entregas en 1916 as \"Glosas de un socialista\".\nEse mesmo ano foi condenado a dous meses e un d\u00eda de prisi\u00f3n por mor dun artigo publicado en \"Los Miserables\", titulado \u00abUn pueblo: Portugal\u00bb. Tras sa\u00edr de prisi\u00f3n comezou a traballar como encargado da secci\u00f3n de librer\u00eda nas Galer\u00edas Layetanas. Al\u00ed comezou a relacionarse con poetas como Josep Vicen\u00e7 Foix, Josep Maria Junoy ou Joaquim Folguera. O lugar, co\u00f1ecido m\u00e1is tarde co nome de Llibreria Nacional Catalana, foi convertido por Joan e o seu irm\u00e1n Miquel nun dos lugares importantes da vangarda literaria.\nDaquela recibiu a influencia do artista uruguaio Rafael Barradas, promotor do vibracionismo, e comezou a interesarse pola literatura de vangarda.\nEn 1917 comezou a publicar os seus aforismos na revista \"Un enemic del Poble\" , subtitulada \"Fulla de subversi\u00f3 espiritual\". Salvat-Papasseit era redactor xefe da revista e autor de diversos artigos, escritos xa en catal\u00e1n. A revista contaba cun equipo de colaboradores bastante regular. A s\u00faa tem\u00e1tica principal era de car\u00e1cter pol\u00edtico, sobre todo sobre do anarquismo e o pacifismo, pero co tempo foi dedicando m\u00e1is atenci\u00f3n aos asuntos culturais e \u00e1 creaci\u00f3n literaria. Tam\u00e9n en 1917 debutou como cr\u00edtico de arte na revista \"Vell i Nou\".\nPoes\u00eda.\nO seu primeiro poema, \"Columna vertebral: Sageta de foc\", foi publicado a finais de 1917. Nel aparece claramente definida a s\u00faa concepci\u00f3n da poes\u00eda de vangarda como instrumento para atacar as convenci\u00f3ns burguesas.\nEn 1918 publicou unha recompilaci\u00f3n de artigos pol\u00edticos en castel\u00e1n: \"Humo de f\u00e1brica\". Contaba con pr\u00f3logo de Samblancat, e foi posible mercede \u00e1 axuda das Galer\u00edas Laietanas. No ep\u00edlogo Salvat insin\u00faa o paso da cr\u00edtica pol\u00edtica \u00e1 creaci\u00f3n po\u00e9tica. En febreiro dese mesmo ano editou o \u00fanico n\u00famero da revista \"Arc-Voltaic\", con evidentes influencias do futurismo.\nNese mesmo ano comezou a enfermar de tuberculose, o que implicou longas estancias en sanatorios at\u00e9 a s\u00faa morte.\nEn 1919, ano en que comezou a publicar s\u00f3 en catal\u00e1n, publicou o seu primeiro libro de poes\u00eda, \"Poemes en ondes hertzianes\", con poemas escritos desde 1917. Tam\u00e9n nese ano escribiu o poema \"Missenyora la Mort\", publicado no n\u00famero 5 da revista \"La Columna de Foc\". Esta \u00e9 a \u00fanica obra na que trata de modo directo o tema da morte.\nEn 1920 comezou a s\u00faa carreira como editor coa \"Llibreria Nacional Catalana\", logo dunha breve viaxe a Par\u00eds. Colaborou en varias publicaci\u00f3ns con artigos catalanistas. En xullo dese ano redactou e publicou o manifesto \"Contra els poetes amb min\u00fascula. Primer manifest futurista catal\u00e0\". Desde ent\u00f3n, o seu ideario funde catalanismo e vangardismo, autodefin\u00edndose como \"\u00abpoetavanguardistacatal\u00e0\u00bb\".\nEn 1921 iniciou unha nova revista, \"Proa\", da que apareceron dous n\u00fameros. En abril dese ano publicouse o seu segundo libro de poemas, \"L\u2019irradiador del port i les gavines\", con textos escritos entre 1919 e 1921. En inverno foi internado no sanatorio de La Fuenfr\u00eda, en Cercedilla (Madrid); nesa \u00e9poca escribiu os poemas que formar\u00edan o seu terceiro libro, \"Les conspiracions\", aparecido en 1922. Neles desenvolve as s\u00faas ideas independentistas m\u00e1is radicais, propo\u00f1endo para Catalu\u00f1a unha soluci\u00f3n semellante \u00e1 de Irlanda, independente desde ese mesmo ano.\nDe car\u00e1cter optimista at\u00e9 o final, Salvat apenas trataba nos seus poemas o seu delicado estado de sa\u00fade. Con todo, no poema \"Tot l'enyor de dem\u00e0\" (de \"L'irradiador del Port i les gavines\", deixa entrever a s\u00faa convalecencia que trata o tema do enfermo que ten ganas de erguerse.\nA finais de 1922 publicou a s\u00faa cuarta obra po\u00e9tica: \"La gesta dels estels\". En 1923 publicou \"El poema de la rosa als llavis\".\nTrala s\u00faa morte, deixou baixo a almofada uns poemas, ordenados por Agust\u00ed Esclasans i Folch e publicados por Joan Merli i Pahissa co t\u00edtulo de \"\u00d3ssa Menor\" en 1925.\nObra.\nVangarda e academicismo.\nRecibiu influencia dos caligramas de Apollinaire e do futurismo de Marinetti, especialmente nas s\u00faas primeiras obras, que son mostra da atracci\u00f3n dos futuristas por inventos coma o tel\u00e9grafo, a radio ou o tranv\u00eda.\nDesenvolveu unha li\u00f1a l\u00edrica aproximada \u00e1 poes\u00eda popular, \u00e1 canci\u00f3n, e \u00e1 evoluci\u00f3n de parte do movemento catal\u00e1n novecentista, no que acabou desembocando.\nTem\u00e1tica.\nNa s\u00faa prosa e en boa parte da s\u00faa poes\u00eda part\u00eda das vivencias coti\u00e1s e das novidades que lle chegaban por medio da prensa e a correspondencia. A s\u00faa sensibilidade e paix\u00f3n insist\u00edan en detalles e situaci\u00f3ns destes elementos coti\u00e1ns que convert\u00edan un instante nunha vivencia \u00fanica e especial.\nO tratamento do amor e o erotismo \u00e9 un trazo distintivo da s\u00faa poes\u00eda, especialmente no poema \"La rosa als llavis\". O mar, o porto, os mari\u00f1eiros, a pirater\u00eda e o ambiente mari\u00f1eiro en xeral ocupan unha li\u00f1a tem\u00e1tica marcada por un esp\u00edrito n\u00f3made e aventureiro. A s\u00faa vida, desde a morte do seu pai en mar aberto at\u00e9 o seu traballo no peirao, estivo marcada polo mar.\nAmosaba grande amor e respecto pola infancia, vendo nela a esperanza dun futuro mellor. Loubaba a nova xeraci\u00f3n da pedagox\u00eda, a expansi\u00f3n da escola p\u00fablica en catal\u00e1n e os artistas que traballaban para a infancia. A maior parte dos relatos e poemas relacionados co mundo da infancia apareceron publicados en 1921 na revista infantil \"La Mainada\". Tam\u00e9n se conservaron decenas de postais escritas desde os hospitais \u00e1s s\u00faas fillas, se ben as \"Postals a les filles\" nunca foron publicadas.\nCrenzas.\nJoan Salvat era unha persoa de fortes convicci\u00f3ns, se ben estas foron mudando co paso do tempo. Durante un tempo militou no socialismo, pero a s\u00faa natureza individualista e o rexeitamento sistem\u00e1tico dos programas pol\u00edticos lev\u00e1rono a posici\u00f3ns anarquistas. Con todo, nunca tivo nin defendeu unha li\u00f1a pol\u00edtica un\u00edvoca, oscilando entre o cristianismo, o socialismo, o anarquismo e o catalanismo separatista.\nUn elemento ideol\u00f3xico com\u00fan nas etapas da s\u00faa vida foi a defensa da educaci\u00f3n e da cultura como instrumentos fundamentais da revoluci\u00f3n e da emancipaci\u00f3n, xa fose nacional ou de clase. No centro das s\u00faas cr\u00edticas estaban tanto os represores da cultura como quen a ignoraba. Os seus escritos m\u00e1is viscerais contra Espa\u00f1a tratan sobre as malas artes da clase gobernante con respecto \u00e1 cultura: os ataques de que a fac\u00edan obxecto e a exaltaci\u00f3n e promoci\u00f3n que fac\u00edan dos seus principais inimigos, como a incultura voluntaria e orgullosa, a propia vontade de incultura, o analfabetismo funcional, e a barbarie pretendidamente racial baseada en trazos supostamente nacionais (o que el e os seus compa\u00f1eiros chamaban \u00abflamenquismo\u00bb)."}
{"id": "170086", "revid": "89787", "url": "https://gl.wikipedia.org/wiki?curid=170086", "title": "Le Monde", "text": "Le Monde ( /l\u0259 m\u0254\u0303d\u0259/; en galego: \"O Mundo\") \u00e9 un xornal vespertino franc\u00e9s fundado por Hubert Beuve-M\u00e9ry e publicado de maneira continua en Par\u00eds dende a s\u00faa primeira edici\u00f3n o 19 de xaneiro de 1944. \u00c9 a principal publicaci\u00f3n do Groupe Le Monde.\nO xornal \"Le Monde\" non debe confundirse coa publicaci\u00f3n \"Le Monde diplomatique\", da cal o grupo \"Le Monde\" pos\u00fae un 51%, pero que \u00e9 editorialmente independente.\nHistoria e caracter\u00edsticas.\nEste xornal \u00e9 considerado un peri\u00f3dico de referencia pola s\u00faa alta calidade de contidos. \u00c9 o diario franc\u00e9s con maior presenza no estranxeiro, cunha media de 40 000 exemplares vendidos f\u00f3ra de Francia cada d\u00eda.\nO seu director \u00e9 \u00c9ric Fottorino e a s\u00faa redactora xefe, Sylvie Kauffmann. Tr\u00e1tase da principal publicaci\u00f3n do Grupo Le Monde."}
{"id": "170087", "revid": "1888", "url": "https://gl.wikipedia.org/wiki?curid=170087", "title": "Ponte Maceira", "text": ""}
{"id": "170088", "revid": "88215", "url": "https://gl.wikipedia.org/wiki?curid=170088", "title": "Javier Ballesteros Tom\u00e1s", "text": "Javier Ballesteros Tom\u00e1s, nado en Zamora o 21 de agosto de 1984, \u00e9 un futbolista espa\u00f1ol. Xoga de dianteiro e o seu club actual \u00e9 o Club Deportivo Lugo."}
{"id": "170089", "revid": "89787", "url": "https://gl.wikipedia.org/wiki?curid=170089", "title": "Diego Rey Fern\u00e1ndez", "text": "Diego Rey Fern\u00e1ndez, nado en Mieres (Asturias) o 27 de xullo de 1992, \u00e9 un futbolista espa\u00f1ol. Xoga de centrocampista e o seu club actual \u00e9 o Club Deportivo Lugo."}
{"id": "170091", "revid": "88215", "url": "https://gl.wikipedia.org/wiki?curid=170091", "title": "Javier Selvas Tapiador", "text": "Javier Selvas Tapiador, nado en Valencia o 13 de setembro de 1983, \u00e9 un futbolista espa\u00f1ol. Xoga de defensa e o seu club actual \u00e9 o Uni\u00f3n Balomp\u00e9dica Conquense."}
{"id": "170093", "revid": "106452", "url": "https://gl.wikipedia.org/wiki?curid=170093", "title": "Disney Channel", "text": "Disney Channel \u00e9 unha canle internacional de The Walt Disney Company, que emite en gran parte do mundo.\nA s\u00faa programaci\u00f3n est\u00e1 destinada ao p\u00fablico infantil e xuvenil. Emite como canle de pago en todos os pa\u00edses, excepto en Espa\u00f1a, onde o 1 de xullo de 2008, comezou a emitir en aberto na TDT.\nHistoria.\nD\u00e9cada dos 80.\nA canle iniciou as s\u00faas transmisi\u00f3ns o 18 de abril de 1983 nos Estados Unidos, como canle de pago nas redes de cable. O seu primeiro programa emitido foi \"\"Good Morning, Mickey!\".\" Dende o seu inicio de transmisi\u00f3ns ata decembro de 1986 era unha canle con transmisi\u00f3n de 18 horas; entre as 07:00 e as 01:00. A partir de 1986 comezou a emitir as 24 horas do d\u00eda.\nEn 1989 a canle lanza ao aire \"The All-New Mickey Mouse Club\", un programa musical que emitiuse ata mediados de 1996, conformado por nenos, alg\u00fans dos cales se converteron en famosos cantantes, como Christina Aguilera, Britney Spears e Justin Timberlake. Tam\u00e9n nos seus primeiros anos a canle emitiu series como \"Los Mapaches\", \"Paddington Bear\" e \"Five Mile Creek.\"\nD\u00e9cada dos 90.\nNo inicio da d\u00e9cada de 1990, a canle limitouse a emitir series e pel\u00edculas cl\u00e1sicas de Disney, ademais dalgunhas series e pel\u00edculas orixinais, e tam\u00e9n, neste tempo, emitiu series animadas como \"Los Osos Gummi\", \"Patoaventuras, Chip y Dale al Rescate, Aventureros del Aire, Bonkers\" e \"Aladd\u00edn.\"\nNo 1995, a canle era visto por m\u00e1is de 8 millones de hogares en Estados Unidos. Ese mesmo ano, a canle \u00e9 lanzado en Reino Unido.\nEn 1997, a programaci\u00f3n cambia por completo. L\u00e1nzanse 3 bloques diferenciados, un Playhouse Disney, dirixido ao p\u00fablico preescolar, que posteriormente pasar\u00eda a ser unha canle independente, Zoog Disney, para o p\u00fablico preadolescente e xuvenil e Vault Disney, adicado aos cl\u00e1sicos da compa\u00f1\u00eda. En 1998, comezaron a producirse as \"Disney Channel Original Series\" (Series Orixinais Disney Channel) e \"Disney Channel Original Movies\" (Pel\u00edculas Orixinais Disney Channel). Ese ano tam\u00e9n foi lanzada a canle irm\u00e1n Toon Disney, adicado unicamente \u00e1 animaci\u00f3n, as\u00ed como Disney Channel Espa\u00f1a.\nS\u00e9culo XXI.\nNo ano 2000, foi lanzada Disney Channel Latinoam\u00e9rica , para o mercado suramericano, como canle premium, pasando en 2004 a ser unha canle b\u00e1sica. No Brasil, Disney Channel tivo o nome \"Disney Weekend\" de 1997 a 2001.\nEn setembro de 2002 a versi\u00f3n americana volve ser modificada. A programaci\u00f3n cl\u00e1sica co\u00f1ecida como \"vintage\", emitida en Vault Disney, \u00e9 descontinuada. Nese momento a\u00f1\u00e1dense pel\u00edculas en prime time, de programaci\u00f3n orixinal e externa. A canle tam\u00e9n inicia a produci\u00f3n de series non animadas. O logo Zoog Disney foi cambiado ao logo actual o seguinte mes. En 2004, Anne Sweeney tomou o control de Disney-ABC Television, cambiando radicalmente a imaxe da canle, adic\u00e1ndoo a etapas diferentes.\nDende 2007, Disney Channel, est\u00e1 lanzando versi\u00f3ns en Alta Definici\u00f3n, en varios pa\u00edses do mundo, como Estados Unidos, Reino Unido e Latinoam\u00e9rica.\nEn 2008, The Walt Disney Company Iberia entrou no accionariado de \"Sociedad Gestora de Televisiones Net TV\", unha das 6 concesionarias da TDT en Espa\u00f1a, conseguindo a xesti\u00f3n dunha das canles do multiplex, e convertendo, o 1 de xullo de 2008 a Disney Channel Espa\u00f1a na \u00fanica cadea Disney Channel en aberto do mundo."}
{"id": "170094", "revid": "197", "url": "https://gl.wikipedia.org/wiki?curid=170094", "title": "Instituto Jos\u00e9 Cornide de Estudos Coru\u00f1eses", "text": "O Instituto Jos\u00e9 Cornide de Estudios Coru\u00f1eses \u00e9 un organismo galego creado o 3 de xullo de 1964, a iniciativa de Eduardo Sanjurjo de Carricarte. Desde 2023 a s\u00faa presidenta \u00e9 Ana Romero Masi\u00e1.\nCaracter\u00edsticas.\nA denominaci\u00f3n do Instituto v\u00e9nlle dunha homenaxe ao pol\u00edgrafo coru\u00f1\u00e9s Jos\u00e9 Cornide Saavedra.\nTen por obxectivo recompilar as actividades culturais durante as distintas \u00e9pocas na cidade da Coru\u00f1a. As \u00e1reas de estudo son historia, xeograf\u00eda, tradici\u00f3n e an\u00e1lise das traxectorias de persoeiros coru\u00f1eses, entre outros."}
{"id": "170095", "revid": "15490", "url": "https://gl.wikipedia.org/wiki?curid=170095", "title": "Dolors Monserd\u00e0 i Vidal", "text": "Dolors Monserd\u00e0 i Vidal, nada en Barcelona o 10 de xu\u00f1o de 1845 e finada na mesma cidade o 1 de abril de 1919, foi unha escritora catal\u00e1, que adoitaba asinar a s\u00faa obra como Dolors Monserd\u00e0 de Maci\u00e0.\nTraxectoria.\nEscribiu en castel\u00e1n at\u00e9 1875, e a partir de ent\u00f3n en catal\u00e1. Participou asiduamente nos Jocs Florals, sendo premiada nos de 1878, 1882 e 1891. Foi a primeira muller en presidir uns Jocs Florals, en 1909. Colaborou na prensa, especialmente en \"La Renaixen\u00e7a\" e na revista \"Feminal\".\nUnha das s\u00faas amizades m\u00e1is influentes foi a da tam\u00e9n escritora Maria Josepa Massan\u00e9s, chegando a publicar unha biograf\u00eda dela. Foi impulsora de obras de car\u00e1cter social e feminista, canda a Carme Karr i Alfonsetti. Consideraba que o papel da muller burguesa era protexer, mediante a actuaci\u00f3n persoal e a de centros adecuados, a muller traballadora, tanto por motivos humanitarios e morais, como especialmente para evitar a radicalizaci\u00f3n das s\u00faas posturas. Destacan desa \u00e9poca os artigos sobre a participaci\u00f3n feminina na Semana Tr\u00e1xica. Creou o Patronat d'Obreres de l'Agulla, e escribiu entre outros os libros \"Estudi feminista\" (1909) e \"Tasques socials\" (1916).\nEra irm\u00e1 do pintor Enric Monserd\u00e0 i Vidal (1850 \u2013 1926), e a s\u00faa filla casou co arquitecto modernista Josep Puig i Cadafalch."}
{"id": "170096", "revid": "56817", "url": "https://gl.wikipedia.org/wiki?curid=170096", "title": "Eduardo Sanjurjo", "text": "O nome Eduardo Sanjurjo pode referirse a:"}
{"id": "170097", "revid": "6314206", "url": "https://gl.wikipedia.org/wiki?curid=170097", "title": "Disney Channel Espa\u00f1a", "text": "Disney Channel \u00e9 unha canle de televisi\u00f3n privada en aberto, que emite en Espa\u00f1a. \u00c9 propiedade de The Walt Disney Company Iberia, filial da internacional The Walt Disney Company. Comezou a emitir en 1998 e basea a s\u00faa programaci\u00f3n en contidos dirixidos ao p\u00fablico infantil e xuvenil, da factor\u00eda Disney.\nO 1 de xullo de 2008 substitu\u00edu a Fly Music na televisi\u00f3n dixital terrestre espa\u00f1ola, convert\u00e9ndose as\u00ed na primeira canle de Disney Channel en aberto no mundo.\nAdemais do sinal principal, Disney Channel distrib\u00fae un sinal extra para televisi\u00f3n de pago, chamada Disney Channel +1, con exactamente a mesma programaci\u00f3n, pero unha hora despois."}
{"id": "170098", "revid": "88215", "url": "https://gl.wikipedia.org/wiki?curid=170098", "title": "Gorka Azkorra Trueba", "text": "Gorka Azkorra Trueba, nado en Bilbao o 25 de xaneiro de 1983, \u00e9 un futbolista espa\u00f1ol. Xoga de dianteiro e o seu club actual \u00e9 o H\u00e9rcules."}
{"id": "170100", "revid": "59564", "url": "https://gl.wikipedia.org/wiki?curid=170100", "title": "Susana S\u00e1nchez Arins", "text": "Susana Mar\u00eda S\u00e1nchez Arins, nada en Vilagarc\u00eda de Arousa o 11 de maio de 1974, \u00e9 unha escritora galega.\nTraxectoria.\n\u00c9 licenciada en Filolox\u00eda hisp\u00e1nica e filolox\u00eda portuguesa pola Universidade de Santiago de Compostela. Exerce a docencia no Ensino Secundario Obrigatorio. \u00c9 membro da plataforma de cr\u00edtica feminista A Sega e presidenta da organizaci\u00f3n non gobernamental Implicadas no Desenvolvemento. Colabora co xornal dixital Praza P\u00fablica."}
{"id": "170101", "revid": "89787", "url": "https://gl.wikipedia.org/wiki?curid=170101", "title": "Mar\u00eda Rosendo", "text": "Mar\u00eda Rosendo Priego, nada en Vigo o 16 de febreiro de 1984, \u00e9 unha poeta galega.\nTraxectoria.\nRealizou estudos de filolox\u00eda inglesa e educaci\u00f3n social. En 2007 viaxou a Buenos Aires para vivir no hemisferio austral durante un ano. Participou en recitais po\u00e9ticos coas Redes Escarlata e na II Rebeli\u00f3n da d\u00e9cima musa. Vive en Compostela onde traballa en produci\u00f3n teatral coa compa\u00f1\u00eda Berrobamb\u00e1n."}
{"id": "170102", "revid": "98629", "url": "https://gl.wikipedia.org/wiki?curid=170102", "title": "Herbert A. Hauptman", "text": "Herbert Aaron Hauptman, nado o 14 de febreiro de 1917 en Nova York e finado en Buffalo o 23 de outubro de 2011, \u00e9 un matem\u00e1tico americano galardoado co Premio Nobel de Qu\u00edmica do ano 1985.\nTraxector\u00eda.\nNado en Nova York, foi o fillo m\u00e1is vello de Israel Hauptman e de Leah Rosenfeld.\nInteresouse pola ciencia e as matem\u00e1ticas desde mozo, e graduouse na Universidade de Nova York en 1937. En 1939 recibiu un m\u00e1ster na Universidade de Columbia.\nM\u00e1is tarde, colaborou con Jerome Karle no laboratorio de investigaci\u00f3n naval de Washington, D.C. e ao mesmo tempo matriculouse para a carreira de filosof\u00eda na Universidade Johns Hopkins de Baltimore en Maryland, da cal recibir\u00e1 o t\u00edtulo en 1954.\nInvestigaci\u00f3ns cient\u00edficas.\nHauptman e Karle abordaron o problema do desenvolvemento de m\u00e9todos directos para a determinaci\u00f3n de estruturas cristalinas, obtendo os espectros correspondentes de difracci\u00f3n electr\u00f3nica mediante instrumentos pr\u00e1cticos da s\u00faa propia invenci\u00f3n e utilizando para a s\u00faa interpretaci\u00f3n m\u00e9todos probabil\u00edsticos, tam\u00e9n chamados m\u00e9todos directos, as\u00ed mesmo orixinais.\nEn 1970 \u00fanese ao grupo de investigaci\u00f3n da Fundaci\u00f3n M\u00e9dica da Universidade estatal de Nova York en Buffalo, na que traballa como biof\u00edsico e da cal \u00e9 escolleito director en 1972. Durante eses anos exp\u00f3n diferentes teor\u00edas sobre biolox\u00eda molecular e a din\u00e1mica qu\u00edmica, que ser\u00e1n desenvolvidas m\u00e1is a fondo durante as d\u00e9cadas posteriores.\nEn 1985 foi galardoado, xunto ao seu colaborador Jerome Karle, co Premio Nobel de Qu\u00edmica \"pola s\u00faa contribuci\u00f3n no desenvolvemento de m\u00e9todos directos para determinar estruturas cristalinas\"."}
{"id": "170104", "revid": "85894", "url": "https://gl.wikipedia.org/wiki?curid=170104", "title": "Ram\u00f3n Neto", "text": "Ram\u00f3n Nieto Otero, nado na Illa de Arousa o 26 de xullo de 1975, \u00e9 un poeta galego.\nTraxectoria.\nLicenciado en Filolox\u00eda Inglesa pola Universidade de Santiago de Compostela, realizou tam\u00e9n estudos de m\u00fasica. Reside e exerce a docencia en Bruxelas desde 1999."}
{"id": "170106", "revid": "89787", "url": "https://gl.wikipedia.org/wiki?curid=170106", "title": "Pedro Casteleiro", "text": "Pedro-Milh\u00e1m Casteleiro Lopes, nado en Ferrol o 5 de marzo de 1968, \u00e9 un poeta galego.\nTraxectoria.\nEn Compostela publica os seus primeiros textos po\u00e9ticos, polo final dos anos 80. Ga\u00f1a por d\u00faas veces o premio nacional de poes\u00eda O Facho e recibe o acc\u00e9sit no certame Bouza-Brei. Durante os anos 90, xa residindo na Coru\u00f1a, forma parte do grupo po\u00e9tico Hedral, lanzando, con este colectivo, a antolox\u00eda \"7 Poetas/Corunha 1995\". Na actualidade \u00e9 colaborador do blog literario \u201cO Levantador de Minas\u201d e do Observatorio Galego da Lusofon\u00eda, vinculado ao Instituto Galego de An\u00e1lise e Documentaci\u00f3n Internacional."}
{"id": "170107", "revid": "1888", "url": "https://gl.wikipedia.org/wiki?curid=170107", "title": "Taboado", "text": ""}
{"id": "170108", "revid": "98629", "url": "https://gl.wikipedia.org/wiki?curid=170108", "title": "Igrexa de Santo Estevo do Vicedo", "text": "A igrexa de Santo Estevo do Vicedo \u00e9 o templo parroquial do Vicedo, no concello hom\u00f3nimo do Vicedo. Antigamente era co\u00f1ecida como a igrexa de Santo Estevo do Val.\nHistoria.\nSegundo a tradici\u00f3n, a igrexa ten a s\u00faa orixe a finais da Idade Media, en relaci\u00f3n co mosteiro de San Miguel de Cunicularia, da illa Coelleira. O convento, existente xa no s\u00e9culo XI foi m\u00e1is tarde propiedade de cabaleiros da orde do Temple, que se refuxiaron al\u00e1 no s\u00e9culo XIV. A lenda conta que o se\u00f1or do Val de Viveiro mandou perseguilos, e un deles logrou escapar cun cadro de Santo Estevo at\u00e9 a praia de Xilloi vestido de paisano. Despois achegar\u00edase at\u00e9 a Casa do Paisano, no barrio de Baltar, e colocou o cadro nun carro de bois, decidindo fundar un templo a Santo Estevo al\u00e1 onde estes parasen.\nA igrexa era padroado laical, e pertenceu ao Condado de Fuensalda\u00f1a, descendentes de Alonso P\u00e9rez de Viveiro, que naceu nesta fregues\u00eda, no lugar do Casal.\nArquitectura.\nA construci\u00f3n sufriu importantes reformas no s\u00e9culo XVII coa ampliaci\u00f3n das d\u00faas naves laterais. Consta de tres naves separadas por pilastras cadradas, unidas lonxitudinalmente por arcos de medio punto e con cuberta com\u00fan de madeira a d\u00faas vertentes. Amais do arco triunfal, pechan a capela maior polas s\u00faas tres frontes sendos arcos de descarga empotrados en muros. Aos lados do presbiterio hai d\u00faas sancrist\u00edas, e diante do frontis un p\u00f3rtico con entradas de arco por ambos costados.\nSobre a porta principal hai unha espadana simple de dous vans, con escaleiras incrustadas no mesmo muro e campanil pequeno preto da porta lateral da nave. Os muros son caleados, con granito nos esquinais, pavimento de canter\u00eda, teito de madeira e cuberta de lousa.\nO retablo maior \u00e9 neocl\u00e1sico, de finais do s\u00e9culo XVIII, e colle todo o hastial do presbiterio. Na dereita aparece unha pintura que representa o xu\u00edzo a Santo Estevo, no centro un altorrelevo que representa o seu martirio, e na esquerda a pintura do enterro. Ambas as d\u00faas pinturas incl\u00faen o texto \"Pinto Juan de Castinande ano 1835\". Coroa o retablo o Esp\u00edrito Santo en forma de pomba. Hai dous retablos laterais, neocl\u00e1sicos, con esculturas de San Roque e San Nicol\u00e1s.\nA capela da Virxe do Carme tam\u00e9n \u00e9 moi importante neste templo, e cont\u00e9n numerosos exvotos. O estandarte negro data de finais do s\u00e9culo XVIII, e era empregado nos enterros de mari\u00f1eiros."}
{"id": "170109", "revid": "10599", "url": "https://gl.wikipedia.org/wiki?curid=170109", "title": "Segunda Divisi\u00f3n espa\u00f1ola", "text": ""}
{"id": "170110", "revid": "17467", "url": "https://gl.wikipedia.org/wiki?curid=170110", "title": "Instituto Jos\u00e9 Cornide", "text": ""}
{"id": "170111", "revid": "92340", "url": "https://gl.wikipedia.org/wiki?curid=170111", "title": "Tine Bryld", "text": "Tine Bryld, nada en Frederiksberg o 18 de decembro de 1939 e finada o 21 de abril de 2011, foi unha traballadora social, escritora e personalidade da radio de Dinamarca.\nTraxectoria.\nA radio foi o medio no que acadou sona grazas ao programa Tv\u00e6rs, onde estivo de locutora respondendo pregunta dos ouvintes sobre sexualidade, amor e outras cuesti\u00f3ns, durante 36 anos, at\u00e9 a s\u00faa xubilaci\u00f3n no outono de 2008. Amais, \u00e9 unha gran co\u00f1ecedora da realidade groenlandesa as\u00ed como da historia da comuna hippy en Copenhaguen chamada Christiania. Por outra banda, traballou dando respostas aos lectores da revista para mulleres \"Alt for Damerne\"."}
{"id": "170112", "revid": "5863", "url": "https://gl.wikipedia.org/wiki?curid=170112", "title": "Poliamor", "text": "O poliamor \u00e9 unha relaci\u00f3n an\u00e1loga \u00e1 de parella que involucra varias persoas, co seu pleno co\u00f1ecemento e consentimento. Esta relaci\u00f3n ten unha duraci\u00f3n suficiente para que non poida ser considerada ef\u00e9mera.\nTerminolox\u00eda.\nO termo \u00e9 un neoloxismo procedente do ingl\u00e9s polyamory, do grego \"poli\", moitos, e do lat\u00edn \"amor\".\nTen a s\u00faa orixe na d\u00e9cada de 1960, se ben hai moitos exemplos anteriores desta pr\u00e1ctica, como William Moulton Marston na d\u00e9cada de 1920 ou ao longo da historia en diversas etnias e culturas. O termo foi popularizado a partir da d\u00e9cada de 1990. En 1990 Morning Glory animaba \u00e1 popularizaci\u00f3n do termo no seu artigo \"A bouquet of Lovers\". En 1992 Jennifer Wesp creou un grupo de noticias en Internet co nome de \"alt.polyamory\".\nMorning Glory, baixo petici\u00f3n do editor do \"Dicionario Ingl\u00e9s Oxford\" para inclu\u00edr este termo, definiu a palabra deste modo:\nO esencial do poliamor \u00e9 que m\u00e1is de d\u00faas persoas estean nun mesmo tempo relacionadas amorosamente e involucradas nas s\u00faas vidas e coidado mutuo, en m\u00faltiples dimensi\u00f3ns. Por tanto, o termo non \u00e9 aplicable a meras relaci\u00f3ns sexuais sen compromiso, sexo grupal, prostituci\u00f3n, monogamia seriada ou outras formas de intercambio de parella. O termo pretende ser inclu\u00ednte, refer\u00edndose a todas as orientaci\u00f3ns sexuais (hetero, homo e bisexuais), sen exclu\u00edr particularmente a quen practica o intercambio de parellas. Se ben o intercambio de parellas non implica necesariamente infidelidade, tampouco implica namoramento coas s\u00faas relaci\u00f3ns externas, a diferenza do poliamor.\nVariedades.\nA polifidelidade involucra m\u00faltiples relaci\u00f3ns amorosas onde o contacto sexual est\u00e1 restrinxido aos membros espec\u00edficos do grupo. As relaci\u00f3ns xer\u00e1rquicas distinguen entre relaci\u00f3n primaria e secundaria, como por exemplo os matrimonios abertos.\nNa poligamia unha persoa casa con varios homes (poliandria) ou varias mulleres (polixinia), os cales poden manter ou non relaci\u00f3ns entre si.\nNa relaci\u00f3n ou matrimonio grupal todos os membros est\u00e1n igualmente asociados uns entre outros. O termo foi popularizado por novelistas como Robert Heinlein, en \"Stranger in a strange land\" ou \"The moon is a harsh mistress\", Robert Rimmer e Valentine Starhawk.\nA relaci\u00f3n aberta \u00e9 diferente do poliamor. Unha relaci\u00f3n aberta denota unha relaci\u00f3n (usualmente entre d\u00faas persoas) onde os participantes son libres de ter outros amores; cando as persoas est\u00e1n casadas, denom\u00ednase matrimonio aberto. Algunhas relaci\u00f3ns po\u00f1en restrici\u00f3ns estritas para os seus membros (por exemplo: a polifidelidade); tales relaci\u00f3ns son poliamorosas, pero non abertas. Outras relaci\u00f3ns permiten sexo f\u00f3ra da relaci\u00f3n primaria, pero non amor ou romance; estas relaci\u00f3ns son abertas pero non poliamorosas. Con todo, algunhas persoas poliamorosas non ven dicotom\u00edas entre \"relacionados\" e \"non relacionados\", entre \"amores\" e \"non amores\", de xeito que perde sentido clasificar as relaci\u00f3ns como abertas ou pechadas.\nNas redes de relaci\u00f3ns conexas cada persoa pode ter varias relaci\u00f3ns, en diversos graos de importancia, con varias persoas. As relaci\u00f3ns mono-poliamorosas incl\u00faen unha persoa mon\u00f3gama que acepta que a outra soste\u00f1a relaci\u00f3ns externas. Os arranxos xeom\u00e9tricos aparecen descritos polo n\u00famero de persoas involucradas e a s\u00faa relaci\u00f3n de conexi\u00f3n, por exemplo, o tr\u00edo. A tribo ou clan acolle relaci\u00f3ns de amizade, amor e sexualidade con redes complexas entre os membros, mantendo entre todos unha identidade e coidado com\u00fan.\nValores.\nFidelidade.\nA maior\u00eda das persoas mon\u00f3gamas definen a exclusividade sexual, comunmente chamada fidelidade, como o compromiso cun s\u00f3 amor exclusivo, acordando non ter relaci\u00f3ns sexuais ou amorosas con outras persoas durante dito compromiso. Pola s\u00faa parte, a maior\u00eda das persoas poliamorosas definen a fidelidade como a honestidade cos seus amores respecto \u00e1s s\u00faas relaci\u00f3ns, adher\u00edndose aos compromisos establecidos con cada un deles.\nHonestidade e respecto.\nA maior\u00eda das persoas poliamorosas resalta a importancia do respecto e a comunicaci\u00f3n con todos os seus amores. Ocultar informaci\u00f3n par\u00e9celles algo enganoso, xa que a persoa dificilmente pode ga\u00f1arse a confianza dos seus amores. O amor debe aceptarse como parte principal da vida da persoa, m\u00e1is que como algo secundario.\nComunicaci\u00f3n e negociaci\u00f3n.\nXa que, pola s\u00faa propia esencia, non existe un \"modelo est\u00e1ndar\" de relaci\u00f3n poliamorosa, os participantes de cada relaci\u00f3n establecen libremente como debe funcionar a s\u00faa relaci\u00f3n. \u00c9 importante que se defina entre todos os membros implicados, porque se non as expectativas infrutuosas poden ser dani\u00f1as para a relaci\u00f3n. A diferenza doutras formas de relaci\u00f3ns negociadas, como o acordo prenupcial, os poliamorosos adoitan tomar a negociaci\u00f3n coma un proceso continuo ao longo da relaci\u00f3n.\nEn relaci\u00f3ns convencionais, os participantes poden establecer un conxunto de expectativas com\u00fans sen ter que negocialas conscientemente, simplemente seguen est\u00e1ndares sociais (por exemplo, un esposo e esposa esperan apoio financeiro un do outro). Xa que as relaci\u00f3ns poliamorosas non se basean en est\u00e1ndares sociais como punto de partida, dentro da relaci\u00f3n \u00e9 necesario acordar moito m\u00e1is por medio da comunicaci\u00f3n, o mutuo respecto e a comprensi\u00f3n.\nDesapego.\nAs persoas en relaci\u00f3ns convencionais adoitan acordan non buscar outras relaci\u00f3ns en ningunha circunstancia, xa que por\u00edan en perigo a relaci\u00f3n primaria, xa fose dilu\u00edndoa ou substitu\u00edndoa. As persoas poliamorosas cren que estas restrici\u00f3ns non son de feito o mellor nunha relaci\u00f3n, xa que tende a substitu\u00edr a confianza por prohibici\u00f3ns posesivas, e po\u00f1en as relaci\u00f3ns nun marco de propiedade e control (\"ti es meu\"). Isto reflicte suposici\u00f3ns culturais onde as restrici\u00f3ns parecen necesarias para frear \"deslices\" da parella, ou onde a outra relaci\u00f3n pr\u00f3xima puidese ser unha seria ameaza \u00e1 diluci\u00f3n do vencello.\nAs persoas poliamorosas perciben o amor da parella coma un enriquecemento da vida da parella m\u00e1is ca unha ameaza para a relaci\u00f3n, polo que se acostuma entender a visi\u00f3n posesiva das relaciones como algo a evitar, o que require un bo labor de confianza. Se ben o desapego \u00e9 unha parte importante de moitas relaci\u00f3ns poliamorosas, non \u00e9 tan universal como os outros valores mencionados. Algunhas alternativas incl\u00faen acordos nos que unha relaci\u00f3n primaria posesiva \u00e9 combinada con relaci\u00f3ns secundarias desapegadas (com\u00fan no matrimonio aberto), e relaci\u00f3ns asim\u00e9tricas nas que a \"posesi\u00f3n\" s\u00f3 se aplica nun sentido.\nGrupos e conceptos relacionados.\nExiste unha certa superposici\u00f3n entre as definici\u00f3ns de poligamia e poliamor: calquera relaci\u00f3n amorosa pol\u00edgama poder\u00eda ser considerada tam\u00e9n como poliamorosa, e moitas persoas poliamorosas consid\u00e9ranse casadas con m\u00e1is dunha persoa. Con todo, na pr\u00e1ctica o uso distingue os termos: a palabra \"poligamia\" \u00e9 m\u00e1is comunmente usada para referirse a unha forma codificada de matrimonio ou uni\u00f3n m\u00faltiple (especialmente aqueles que te\u00f1en unha base relixiosa ou tradicional), mentres que o termo \"poliamor\" implica unha relaci\u00f3n definida por acordos entre os membros, m\u00e1is ca unha norma cultural.\nAs\u00ed, se ben poligamia e poliamor son decote tratados por ne\u00f3fitos como conceptos similares, os dous est\u00e1n baseados en diferentes filosof\u00edas e ideais, e existe pouca interacci\u00f3n entre os que se consideran pol\u00edgamos e os poliamorosos. Pola contra, o poliamor est\u00e1 ligado a grupos e ideolox\u00edas que favorecen a liberdade e preferencia individual en asuntos sexuais, como as persoas homosexuais. Os valores poliamorosos de respecto, honestidade, comunicaci\u00f3n e negociaci\u00f3n son af\u00edns con estes grupos, e moitos dos problemas encontrados nas relaci\u00f3ns poliamorosas te\u00f1en paralelos, e poden encontrar soluci\u00f3n por m\u00e9todos ou ideas similares, nun mutuo enriquecemento.\nPor\u00e9n, as actitudes individuais var\u00edan amplamente; dentro de cada un destes grupos, alg\u00fans membros encontran outros grupos obxectables.\nCr\u00edticas.\nObxecci\u00f3n relixiosa.\nA maior\u00eda das relixi\u00f3ns conciben as relaci\u00f3ns amorosas como relaci\u00f3ns de parella. Mesmo as que permiten relaci\u00f3ns pol\u00edgamas, adoitan limitala a unha forma r\u00edxida definida de matrimonio, xeralmente polixinia. Os l\u00edderes relixiosos non adoitan expresar a s\u00faa opini\u00f3n sobre o poliamor, posiblemente polo pouco interese que desperta en comparaci\u00f3n con outros temas \u00e9ticos ou de relaci\u00f3n como a homosexualidade, e porque o poliamor non se co\u00f1ece nin se identifica claramente como unha forma distinta de vida.\nDivisi\u00f3n do amor.\nUnha cr\u00edtica com\u00fan ao poliamor bas\u00e9ase na crenza de que, ao dividir o amor entre varias parellas, ese amor se reduce. Por\u00e9n, o poliamor defende que o amor non dimin\u00fae coa divisi\u00f3n. Un argumento usualmente sostido \u00e9 que unha persoa que ten dous fillos non ama menos a ning\u00fan deles pola existencia do outro. A visi\u00f3n sist\u00e9mica encontra que o amor que xorde no grupo poliamoroso pode ser algo inalcanzable por unha persoa ou parella no particular.\nAqueles que valoran a monogamia adoitan sinalar a forza e confianza que se pode constru\u00edr en parellas duradeiras por estaren enfocados un ao outro, ao non teren outras relaci\u00f3ns. Un punto de vista intermedio defende que manter unha relaci\u00f3n require tempo e enerx\u00eda, e ning\u00fan destes recursos \u00e9 infinito; as\u00ed, mentres \u00e9 posible amar varias persoas tanto coma unha, hai un punto no que as relaci\u00f3ns poder\u00edan empezar a sufrir.\n\u00cdndice de fracaso.\nAs relaci\u00f3ns poliamorosas decote son criticadas porque non duran. \u00c9 dif\u00edcil chegar a n\u00fameros precisos sobre a lonxevidade das relaci\u00f3ns poliamorosas en comparaci\u00f3n coas mon\u00f3gamas por varias raz\u00f3ns. Ao igual que moitos grupos de relaci\u00f3ns non-tradicionais, os poliamorosos non publicitan o seu status, e en moitos casos s\u00f3 aquelas relaci\u00f3ns que fracasan en p\u00fablico se chegan a percibir. O criterio de \u00e9xito dos participantes non sempre coincide co da convenci\u00f3n mon\u00f3gama. O poliamor \u00e9 moito m\u00e1is flu\u00eddo c\u00f3 matrimonio tradicional, as\u00ed as relaci\u00f3ns poliamorosas cambian ou terminan na medida en que os seus participantes consideran conveniente. Unha relaci\u00f3n que enriquece as vidas dos seus participantes usualmente \u00e9 considerada exitosa, mesmo cando chega \u00f3 seu fin.\nXa que o sexo e a sexualidade est\u00e1n ligados a aspectos emocionais, \u00e9 dif\u00edcil valorar os par\u00e1metros de \u00e9xito das relaci\u00f3ns poliamorosas cando se aval\u00edan sobre evidencias escollidas segundo os diferentes puntos de vista. Non existen estudos acad\u00e9micos comparando relaci\u00f3ns mon\u00f3gamas con poliamorosas, xa en funci\u00f3n de duraci\u00f3n (na medida daquelas relaci\u00f3ns que fan un compromiso de \"vida\"), ou en funci\u00f3n de satisfacer as expectativas dos que participan."}
{"id": "170115", "revid": "895", "url": "https://gl.wikipedia.org/wiki?curid=170115", "title": "Make", "text": ""}
{"id": "170116", "revid": "98629", "url": "https://gl.wikipedia.org/wiki?curid=170116", "title": "\u00c1ngel Manuel Cu\u00e9llar", "text": "\u00c1ngel Manuel Cu\u00e9llar Llanos, nado en Villafranca de los Barros (Estremadura) o 13 de setembro de 1972, \u00e9 un exfutbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola."}
{"id": "170118", "revid": "43327", "url": "https://gl.wikipedia.org/wiki?curid=170118", "title": "Tr\u00e1iler", "text": "Tr\u00e1iler pode referirse a:"}
{"id": "170121", "revid": "89787", "url": "https://gl.wikipedia.org/wiki?curid=170121", "title": "Eli R\u00edos", "text": "Elisabet R\u00edos Liste, co\u00f1ecida como Eli R\u00edos, nada en Londres en 1976, \u00e9 unha escritora galega.\nTraxectoria.\nTrasladouse con poucos anos \u00e1s terras de Ordes e, despois dun periplo por diversos territorios da lusofon\u00eda (Porto, Lisboa, Azores, Cabo Verde), instalouse en 2003 ao p\u00e9 do Castro de Elvi\u00f1a. Actualmente, desenvolve a s\u00faa actividade desde Cambre.\nColabora en diversas obras colectivas, realiza obradoiros de escrita, contacontos infant\u00eds e forma parte da revista dixital de cr\u00edtica literaria A Sega. En 2018 colaborou na revista Ligeia."}
{"id": "170122", "revid": "1806576", "url": "https://gl.wikipedia.org/wiki?curid=170122", "title": "KHL", "text": ""}
{"id": "170123", "revid": "624", "url": "https://gl.wikipedia.org/wiki?curid=170123", "title": "Mela", "text": ""}
{"id": "170124", "revid": "22570", "url": "https://gl.wikipedia.org/wiki?curid=170124", "title": "Tenacious D", "text": "Tenacious D \u00e9 unha banda de heavy metal estadounidense formada por Jack Black e Kyle Gass en 1994, nos \u00c1nxeles (California). A banda en estudio, e m\u00e1is recentemente nas s\u00faas actuaci\u00f3ns ao vivo, presenta unha formaci\u00f3n de banda completa, inclu\u00edndo m\u00fasicos como o guitarrista John Konesky, o baixista John Spiker e o bater\u00eda Brooks Wackerman.\nTenacious D formouse 1994 cando os membros tocaban como un d\u00fao ac\u00fastica. A banda ga\u00f1ou popularidade en 1999 cando se estrelou a serie de televisi\u00f3n hom\u00f3nima e comezou a apoiar grandes bandas de rock. No 2001, foi cando editaron \"Tenacious D\", seu primeiro \u00e1lbum como banda completa. No 2006, fixeron, e musicaron, o filme \"Tenacious D in The Pick of Destiny\". Grazas ao filme, a banda sa\u00edu de xira mundial, aparecendo como banda completa.\nTenacious D presenta m\u00fasicas de forma teatral, facendo comedia co rock."}
{"id": "170125", "revid": "1806764", "url": "https://gl.wikipedia.org/wiki?curid=170125", "title": "Banda musical", "text": ""}
{"id": "170129", "revid": "23204", "url": "https://gl.wikipedia.org/wiki?curid=170129", "title": "Rugby Parma", "text": "O Crociati Parma Rugby FC \u00e9 un club de rugby das cidades de Parma e Noceto, Italia. Actualmente compite no Campionato di Eccellenza, a m\u00e1xima categor\u00eda do rugby italiano e na Amlin Challenge Cup.\nHistoria.\nO Crociati Parma foi fundado en xu\u00f1o do 2010 pola fusi\u00f3n do Overmach Rugby Parma de do Noceto Rugby F.C..\nA fusi\u00f3n f\u00edxose necesaria logo da formaci\u00f3n do Aironi para competir na Magners League na tempada 2010-11. Os dous clubs colaboraron na formaci\u00f3n do Aironi. Cos mellores xogadores e patrocinadores concentrados no Aironi, os clubs non pod\u00edan ter o apoio econ\u00f3mico suficiente para competir individualmente contra equipos profeionais. Tam\u00e9n pola creaci\u00f3n do Aironi se viron envoltos no mesmo proceso de fusi\u00f3n o Gran Parma, o Rugby Viadana]] e o Ruby Colorno, que en xu\u00f1o do 2010 se fusionaron para dar lugar ao outro equipo da cidade de Parma, o GranDucato Parma Rugby foi formado pola fusi\u00f3n de Gran Parma, Rugby Viadana e Rugby Colorno.\nO Rugby Parma segue a manter as s\u00faas categor\u00edas inferiores independentes do Crociati ata os sub-20. Os xogadores de maior proxecci\u00f3n ser\u00e1n incorporados \u00e1 disciplina do Crociati cando te\u00f1an idade e posteriormente \u00e1 disciplina do Aironi e \u00e1 selecci\u00f3n italiana.\nPalmar\u00e9s.\nT\u00f3dolos t\u00edtulos do club foron conseguidos polo Rugby Parma F.C. 1931 antes da fusi\u00f3n que deu lugar ao Crociati."}
{"id": "170131", "revid": "75439", "url": "https://gl.wikipedia.org/wiki?curid=170131", "title": "Geordan Murphy", "text": "Geordan Murphy, nado o 19 de abril de 1978 en Dubl\u00edn (Irlanda) \u00e9 un xogador de rugby irland\u00e9s que ocupa a marca de zagueiro. Actualmente xoga na Aviva Premiership, a m\u00e1xima categor\u00eda do rugby en Inglaterra, concretamente nos Leicester Tigers, equipo do que \u00e9 capit\u00e1n. Ademais \u00e9 un habitual do XV do Trevo dende o 200, cando foi convocado por primeira vez, tendo xogado dende aquela un total de 69 partidos, anotando 98 puntos inclu\u00edndo 18 ensaios.\nTraxectoria.\nGeordan Murphy xogou ao f\u00fatbol ga\u00e9lico no nivel \"Minor\" (sub-18) no Kildare GAA na All-Ireland Minor Football Championship. En 1997 pouco antes de fichar polos Leicester Tigers foi chamado por primeira vez para xogar coa selecci\u00f3n irlandesa de rugby sub-18. Pouco a pouco foi fac\u00e9ndose un sitio no primeiro equipo dos Tigers, mentres \u00eda sendo chamado pola selecci\u00f3n de Irlanda sub-21. As s\u00faas oportunidades como zagueiro eran limitadas debido \u00e1 presenza de Tim Stimpson, mais ga\u00f1ouse un sitio como ala dereito. Murphy xogou as d\u00faas finais da Heineken Cup ga\u00f1adas por Leicester en 2001 e 2002.\nEn xu\u00f1o do 2000, logo de representar ao equipo de Irlanda A na xira da selecci\u00f3n irlandesa por Am\u00e9rica e a Irlanda XV, fixo o seu debut no XV do Trevo fronte aos Estados Unidos . Na tempada 2000-01 xogou con Irlanda A e foi chamado para participar na xira dos Barbarians por Reino Unido e Irlanda. Na tempada 2001-02 finalizou como m\u00e1ximo anotador de ensaios dos Leicester Tigers en t\u00f3dalas competici\u00f3ns. Tam\u00e9n anotou un ensaio para Irlanda no partido contra Samoa en novembro do 2001, e dous m\u00e1is fronte a Gales en Dubl\u00edn durante o Torneo das Seis Naci\u00f3ns, mais lesionouse no partido fronte a Inglaterra.\nXogou co XV do Trevo na s\u00faa xira por Nova Zelandia no 2002, engadindo d\u00faas participaci\u00f3ns m\u00e1is co equipo irland\u00e9s, mais perdeuse o inicio da tempada 2002-03 dos Tigers, volvendo ao campo nos \"Tests\" de outono. No 2003 xogou t\u00f3dolos partidos do Torneo das Seis Naci\u00f3ns, sendo nomeado mellor xogadore irland\u00e9s da tempada polos \"Irish Rugby Writers\".\nMurphy rompeu unha perna no \u00faltimo partido de preparaci\u00f3n para a Copa do Mundo de Rugby 2003 no partido entre o XV do Trevo e Escocia en Murrayfield e non puido competir. Foi chamado para xogar cos British and Irish Lions na s\u00faa xira do 2005 por Nova Zelandia, xogando nun partido de preparaci\u00f3n contra Arxentina, nesta xira foi seleccionado para xogar o terceiro e \u00faltimo partido do \"test\".\nNo 2008 foi o zagueiro titular no partido crucial que enfrontou a Irlanda e a Arxentina o 22 de novembro, anotando un dos dous ensaios irlandeses.\nFormou parte do equipo de Irlanda campi\u00f3n do Torneo das Seis Naci\u00f3ns 2009 e o Grand Slam. En maio do 2009 foi chamado para xogar cos Barbarians contra Inglaterra e Australia xunto co seu compa\u00f1eiro na selecci\u00f3n irlandesa Gordon D'Arcy.\nVolveu novamente ao campo cos Tigers na tempada 2008-09, cando o capit\u00e1n Martin Corry non estaba no equipo, e levouno a d\u00faas finais esa tempada: Heineken Cup e Guinness Premiership (actual AVIVA Premiership), ga\u00f1ando esta \u00faltima. \u00c1 tempada seguinte Murphy foi nomeado capit\u00e1n, mais perdeuse parte do inicio da liga por lesi\u00f3n, volvendo en febreiro, levando ao seu equipo a un novo t\u00edtulo da Guinness Premiership logo de ga\u00f1ar na final aos Saracens por 33\u201327.\nEn xu\u00f1o do 2010 foi elixido para capitanear \u00e1 selecci\u00f3n irlandesa no partido contra New Zealand M\u0101ori."}
{"id": "170134", "revid": "88215", "url": "https://gl.wikipedia.org/wiki?curid=170134", "title": "Pablo Federico \u00c1lvarez Vera", "text": "Pablo Federico \u00c1lvarez Vera, co\u00f1ecido como Pablito \u00c1lvarez, nado en San Juan (Arxentina) o 30 de setembro de 1986 \u00e9 un xogador de h\u00f3ckey a pat\u00edns arxentino, que xoga de dianteiro no FC Barcelona. \nTras ga\u00f1ar d\u00faas ligas arxentinas co Olimpia da s\u00faa cidade natal, xogou de 2005 a 2011 no HC Liceo da Coru\u00f1a, co que ga\u00f1ou unha Copa de Europa e unha Copa CERS. Dende 2011 xoga no FC Barcelona, co que leva ga\u00f1adas 8 OK Ligas e 3 Copas de Europa entre outros moitos t\u00edtulos.\nCon m\u00e1is de 500 goles, \u00e9 o segundo m\u00e1ximo goleador da historia da OK Liga, s\u00f3 superado por Ra\u00fcl Mar\u00edn.\nTraxectoria.\nComezou a pr\u00e1ctica do h\u00f3ckey a pat\u00edns no Olimpia Pat\u00edn Club da s\u00faa cidade natal, San Juan, equipo co cal ga\u00f1ou a ligas arxentinas nos anos 2004 e 2005. \nEn xaneiro de 2005, con 18 anos, asinou co H.C. Liceo da Coru\u00f1a. Tras uns anos con malos resultados, o equipo acadou o subcampionato da OK Liga na tempada 2008/09 e volveu \u00e1 senda dos t\u00edtulos na tempada seguinte, conquistando a Copa CERS. Logrou tam\u00e9n o subcampionato de liga ese ano, rematando Pablo \u00c1lvarez como o m\u00e1ximo goleador da liga con 43 goles e nomeado mellor xogador da competici\u00f3n. Na tempada 2010/11 proclamouse campi\u00f3n da Copa de Europa co Liceo, e foi nomeado mellor xogador da competici\u00f3n. Foi a s\u00faa \u00faltima tempada no club galego, co que xogou 7 tempadas, anotando 159 goles.\nFichou nese mesmo 2011 polo FC Barcelona. Co club blaugrana ga\u00f1ou a OK Liga na s\u00faa primeira tempada, \u00e1s que sumou outras sete de xeito consecutivo entre 2013 e 2020, sendo o m\u00e1ximo goleador da liga nas tempadas 2013/14, 2018/19 e 2019/20. Na 2013/14 marcou 56 goles, batendo o r\u00e9cord hist\u00f3rico de goles nunha soa tempada. Conquistou ademais cinco Copas do Rei, seis Supercopas de Espa\u00f1a, tres Copas de Europa m\u00e1is, d\u00faas Copas Intercontinentais e d\u00faas Copas Continentais.\nSelecci\u00f3n arxentina.\nNo 2005 debutou coa selecci\u00f3n arxentina xogando o Campionato do Mundo \"A\", sendo fixo na selecci\u00f3n durante os seguintes anos e proclam\u00e1ndose ata en catro ocasi\u00f3ns subcampi\u00f3n do mundo.\nGalard\u00f3ns e reco\u00f1ecementos.\nNo 2005 foi nomeado mellor deportista sanxoanino e mellor xogador do Mundial Sub-20 un mes antes, sendo capit\u00e1n da selecci\u00f3n arxentina. No 2009 foi nomeado mellor xogador arxentino, ga\u00f1ando o Premio Olimpia de Prata con 23 anos, por detr\u00e1s de Juan Mart\u00edn del Potro."}
{"id": "170137", "revid": "56817", "url": "https://gl.wikipedia.org/wiki?curid=170137", "title": "Pablo \u00c1lvarez", "text": "Pablo \u00c1lvarez pode referirse a:"}
{"id": "170139", "revid": "1131", "url": "https://gl.wikipedia.org/wiki?curid=170139", "title": "Gu\u00eda do autostopista gal\u00e1ctico", "text": "Gu\u00eda do autostopista gal\u00e1ctico, no orixinal en lingua inglesa \"The Hitchhiker's Guide to the Galaxy\", \u00e9 a primeira novela da serie hom\u00f3nima de ciencia ficci\u00f3n e comedia escrita por Douglas Adams (o sexto t\u00edtulo da serie foi escrito por Eoin Colfer). A novela \u00e9 unha adaptaci\u00f3n das primeiras catro partes do programa de radio hom\u00f3nimo. A novela foi orixinalmente publicada en Londres o 12 de outubro de 1979. Vendeu m\u00e1is de 250\u00a0000 copias nos primeiros tres meses.\nFoi traducido \u00f3 galego por Ruth Lay\u00fas Quiroga e publicado por 2.0 editora en 2009."}
{"id": "170140", "revid": "1131", "url": "https://gl.wikipedia.org/wiki?curid=170140", "title": "The Hitchhiker's Guide to the Galaxy", "text": ""}
{"id": "170141", "revid": "89787", "url": "https://gl.wikipedia.org/wiki?curid=170141", "title": "John Tangi", "text": "John David Tangi, nado o 13 de novembro de 1950 en Alofi (Niue), \u00e9 un ministro eclesi\u00e1stico e pol\u00edtico das Illas Cook.\nTraxectoria.\nTangi, que ten o t\u00edtulo tradicional de Itaaka Rangatira e \u00e9 o voceiro de Makea Vakatini Ariki, foi \u00e1 escola primaria en Rarotonga e comezou a secundaria na illa remat\u00e1ndoa en Niue. Os estudos universitarios realizounos de 1978 a 1981 na Universidade do Pac\u00edfico Sur de Suva (Fidxi) e en 1981 na Universidade de Hawaii, tam\u00e9n estudou teolox\u00eda (1990-1992) e mais \u00e9 pastor das Asembleas de Deus. Resultou elixido por vez primeira para o Parlamento das Illas Cook nas elecci\u00f3ns de 2006 como dem\u00f3crata en representaci\u00f3n da circunscrici\u00f3n de Tupapa/Maraerenga. En xullo de 2010 perdeu nas elecci\u00f3ns primarias do seu partido e optou por presentarse como independente nas elecci\u00f3ns de 2010, quedando o \u00faltimo de catro candidatos co 9.5% dos votos."}
{"id": "170145", "revid": "54336", "url": "https://gl.wikipedia.org/wiki?curid=170145", "title": "Igrexa de San Fiz de Solovio", "text": "A igrexa de San Fiz de Solovio \u00e9 un templo relixioso situado no centro da cidade de Santiago de Compostela. Ten a sona de se-la igrexa m\u00e1is antiga da cidade, a\u00ednda que foi derru\u00edda, reconstru\u00edda e sometida a diferentes reformas e ampliaci\u00f3ns posteriores \u00f3 longo de oito s\u00e9culos. Est\u00e1 dedicada a San Fiz.\nHistoria e caracter\u00edsticas.\nFoi constru\u00edda no s\u00e9culo X polo bispo Sisnando II, e derrubada por Almanzor en 997, para ser reconstru\u00edda no s\u00e9culo XII polo bispo Xelm\u00edrez. Da f\u00e1brica rom\u00e1nica conserva unicamente a portada e, no seu t\u00edmpano, un relevo que representa a Epifan\u00eda, datado en 1316 e no que se observan claros restos de policrom\u00eda, a\u00ednda que non \u00e9 a orixinal. No centro aparece a imaxe da Virxe co Neno sentado no colo; \u00e1 dereita vense os Reis Magos, e \u00e1 esquerda a imaxe de san Xos\u00e9, apoiado nun caxato, e de Xo\u00e1n Debe, o doante da obra, axeonllado ante a Virxe. O nome e a data aparecen nunha inscrici\u00f3n que corre no lintel da porta.\nNo s\u00e9culo XVII eng\u00e1denselle novas capelas e, xa no XVIII, o arquitecto santiagu\u00e9s Sim\u00f3n Rodr\u00edguez procede a unha ampliaci\u00f3n, con d\u00faas naves novas e mailo campanario barroco.\nNo muro norte do presbiterio cons\u00e9rvase un sartego coa efixie xacente do cardeal Lopo Gonz\u00e1lez de Carballido, do s\u00e9culo XVI. O retablo principal \u00e9 de estilo barroco.\nConta a tradici\u00f3n que o eremita Paio se atopaba aqu\u00ed rezando cando viu as luces que sinalaban o lugar onde se agochaban os restos do ap\u00f3stolo Santiago.\nNo libro V do C\u00f3dice Calixtino, onde se describe a cidade de Santiago, relaci\u00f3nanse as dez igrexas que hab\u00eda daquela en Santiago. En s\u00e9timo aparece citada a de San Fiz:\nLocalizaci\u00f3n.\nSegundo a lenda cristi\u00e1, no lugar onde se ergue a igrexa moraba o ermit\u00e1n Paio, descubridor do sepulcro do ap\u00f3stolo Santiago a principios do VIII. A xulgar polas tumbas escavadas na rocha que se atoparon no adro da actual igrexa, de clara tipolox\u00eda altomedieval, a \u00e1rea de San Fiz de Solovio debeu de ser a \u00fanica zona habitada da actual Compostela tralo abandono da \u00e1rea pr\u00f3xima \u00e1 catedral ao longo do s\u00e9culo V. \nRecuperada a \u00e1rea da catedral co descubrimento da tumba do ap\u00f3stolo, Solovio quedou f\u00f3ra do recinto inicial do \"Locus Sancti Iacobii\". No s\u00e9culo XI, coa muralla edificada por orde do bispo Cresconio, incorporouse \u00e1 cidade.\nBel\u00e9n tradicional.\nCada Nadal, o interior do templo acolle un bel\u00e9n cedido e montado por Jos\u00e9 Uzal, coa colaboraci\u00f3n do Colexio Maior de Santo Agosti\u00f1o e mais do Arcebispado de Santiago de Compostela."}
{"id": "170151", "revid": "59564", "url": "https://gl.wikipedia.org/wiki?curid=170151", "title": "Xos\u00e9 Daniel Costas", "text": "Xos\u00e9 Daniel Costas Curr\u00e1s, nado en Moa\u00f1a o 6 de xullo de 1981, \u00e9 un pol\u00edtico e poeta galego.\nTraxectoria.\nMembro fundador da \"Asociaci\u00f3n Cultural Lonxa Literaria\" de Moa\u00f1a. Activista social e cultural vinculado \u00e1 vila de Moa\u00f1a, exerceu durante anos como responsable local do BNG de Moa\u00f1a ata que abandona a formaci\u00f3n frentista no ano 2013. No ano 2019 pres\u00e9ntase \u00e1s elecci\u00f3ns municipais de n\u00famero 8 na lista encabezada por Leticia Santos Paz como independente na lista do BNG. En setembro do 2020 accede \u00e1 corporaci\u00f3n substitu\u00edndo a Paulo R\u00edos como concelleiro de Mocidade e Igualdade do Concello de Moa\u00f1a. "}
{"id": "170153", "revid": "22570", "url": "https://gl.wikipedia.org/wiki?curid=170153", "title": "O Ameneiro, Caaveiro, A Capela", "text": "O Ameneiro \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 6 habitantes no ano 2010 segundo datos do Instituto Nacional de Estad\u00edstica dos cales 2 eran homes e 4 eran mulleres."}
{"id": "170154", "revid": "85894", "url": "https://gl.wikipedia.org/wiki?curid=170154", "title": "A Bra\u00f1a, Caaveiro, A Capela", "text": "A Bra\u00f1a \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 2 habitantes no ano 2010 segundo datos do Instituto Nacional de Estad\u00edstica dos cales 2 eran homes e 0 eran mulleres."}
{"id": "170155", "revid": "23204", "url": "https://gl.wikipedia.org/wiki?curid=170155", "title": "Francisco Mac\u00edas", "text": "Francisco Mac\u00edas pode estar referido a:"}
{"id": "170166", "revid": "98629", "url": "https://gl.wikipedia.org/wiki?curid=170166", "title": "Apple Lisa", "text": "O Apple Lisa foi unha computadora persoal dese\u00f1ada por Apple Computer a comezos da d\u00e9cada dos 80.\nProxecto Lisa.\nO proxecto Lisa iniciouse en 1978 e lentamente evolucionou para dese\u00f1ar un poderoso ordenador persoal cunha interface gr\u00e1fica de usuario. Lisa \u00eda ser dirixido cara clientes de negocios.\nArredor de 1982, Steve Jobs foi forzado a abandonar o proxecto lisa, polo que se uniu \u00f3 proxecto Macintosh. Ao contrario do que se cre, o Mac non \u00e9 un descendente directo de Lisa, a\u00ednda que hai semellanzas entre ambos sistemas operativos e a revisi\u00f3n final de Lisa 2/10 foi modificado e vendido como Macintosh XL.\nO nome Lisa.\nMentres que na documentaci\u00f3n embalada co Lisa orixinal s\u00f3 refer\u00edase a el como \"The Lisa\", oficialmente, Apple indicou que era o acr\u00f3nimo para Local Integrated Software Architecture (en galego: Arquitectura de Software Integrada Localmente).\nPosto que a primeira filla de Steve Jobs, nada en 1978 chamouse Lisa, normalmente ded\u00facese que o nome ti\u00f1a unha asociaci\u00f3n persoal e que quizais o acr\u00f3nimo foi inventado despois para cadrar co nome.\nO fracaso do Lisa.\nO Apple Lisa converteuse nun fracaso para Apple, o m\u00e1is grande desde o Apple III de 1980. Os clientes \u00f3s que o Lisa estaba dirixido (empresas), resist\u00edronse ao alto prezo do ordenador e gran parte optou por traballar cos menos custosos\u00a0IBM PC, que xa comezaban a dominar o mercado da computaci\u00f3n nos negocios.\nO maior cliente do Lisa foi a NASA, a cal usou o Apple Lisa para a administraci\u00f3n de proxectos e v\u00edronse envoltos en serios problemas cando o Lisa deixou de ser comercializado. Ademais disto o Lisa foi visto como un aparello lento a pesar da s\u00faa innovadora interface. A ca\u00edda definitiva do Apple Lisa foi o lanzamento do Macintosh en 1984, que axudou a desacreditar \u00f3 Lisa debido que tam\u00e9n posu\u00eda unha interface gr\u00e1fico, rato e era menos custoso.\nAntes de que o Lisa desaparecera por completo, Apple lanzou dous novos modelos, o Apple Lisa 2 e o Macintosh XL. Finalmente a li\u00f1a Apple Lisa desapareceu en agosto de 1986."}
{"id": "170170", "revid": "15490", "url": "https://gl.wikipedia.org/wiki?curid=170170", "title": "Ignacio Chao", "text": "Jos\u00e9 Ignacio Chao Castro, nado en Pontedeume en novembro de 1968, \u00e9 un tradutor, poeta, xornalista e editor galego.\nTraxectoria.\nEstudou Xornalismo en Salamanca e Madrid, tendo colaborado en \"Radio Intercontinental\" nesta \u00faltima cidade e nas p\u00e1xinas culturais de \"El Mundo\" de Galicia. Foi un dos primeiros en facer xornalismo exclusivamente para Internet, a finais dos anos noventa, para o R\u00edas Baixas Magazine.\nDesa \u00e9poca \u00e9 tam\u00e9n a s\u00faa obra po\u00e9tica \"Coraz\u00f3n de segundas partes\" (Soc. Cultural Valle-Incl\u00e1n, 1998) co que conseguiu o XVII Premio Esqu\u00edo de poes\u00eda. A esta obra seguiulle un silencio po\u00e9tico roto con \"Taciturno peregrino\" (Fotoxoguete, 2007), un fotopoemario sobre o Cami\u00f1o de Santiago feito en colaboraci\u00f3n cos fot\u00f3grafos Carlos Puga e Nacho G\u00f3mez.\nActualmente traballa como coordinador literario no departamento de literatura do grupo Edelvives. Enc\u00e1rgase as\u00ed mesmo das colecci\u00f3ns Ala Delta e Catavento da Editorial Tambre, oficio que compaxina coa traduci\u00f3n, principalmente da literatura infantil e xuvenil e de maneira puntual da destinada ao p\u00fablico adulto."}
{"id": "170171", "revid": "1987", "url": "https://gl.wikipedia.org/wiki?curid=170171", "title": "Enrique Cerezo", "text": "Enrique Cerezo Torres, nado en Madrid o 27 de febreiro de 1948, \u00e9 o 27\u00ba presidente do Atl\u00e9tico de Madrid dende o 28 de maio de 2003, tras a dimisi\u00f3n de Jes\u00fas Gil y Gil. \u00c9 accionista do club (pos\u00fae o 20% das acci\u00f3ns da sociedade) xunto con Ab\u00e1solo e Miguel \u00c1ngel Gil Mar\u00edn. Cerezo \u00e9, ademais, produtor cinematogr\u00e1fico e propietario da canle local madrile\u00f1a 8madrid."}
{"id": "170172", "revid": "5298", "url": "https://gl.wikipedia.org/wiki?curid=170172", "title": "Espartero", "text": ""}
{"id": "170176", "revid": "4527647", "url": "https://gl.wikipedia.org/wiki?curid=170176", "title": "Arie den Arend", "text": "Arie den Arend, nado o 3 de febreiro de 1903 en Pernis e finado o 22 de febreiro de 1982 en Rotterdam, foi un compositor, bombardino, organista e director de m\u00fasica neerland\u00e9s.\nTraxectoria.\nAos dez anos comezou a estudar o \u00f3rgano co organista da igrexa local e aos doce aprendeu a tocar o bombardino na banda de m\u00fasica de Pernis. Ao tempo que continuaba a estudar \u00f3rgano, composici\u00f3n e harmon\u00eda con J.G. van Herwaarden tocaba o \u00f3rgano en d\u00faas igrexas de Rotterdam e a partir de 1930 converteuse no organista da igrexa reformada de Pernis. En 1950 organizou e dirixiu unha banda formada por mozos que se converteu nun \u00e9xito, e para a que compuxo as s\u00faas primeiras pezas, en 1953 convidaron \u00e1 s\u00faa banda \u00e1 radio e tocou algunhas das s\u00faas composici\u00f3ns, por mor desta actuaci\u00f3n entrou en contacto cun editor de m\u00fasica que o animou a seguir compo\u00f1endo."}
{"id": "170177", "revid": "1131", "url": "https://gl.wikipedia.org/wiki?curid=170177", "title": "Portonovo SD", "text": ""}
{"id": "170178", "revid": "1505", "url": "https://gl.wikipedia.org/wiki?curid=170178", "title": "Murk van Phelsum", "text": "Murk van Phelsum, nado en Snits en 1730 e finado na mesma cidade en 1779, foi un m\u00e9dico e hemilt\u00f3logo neerland\u00e9s.\nTraxectoria.\nVan Phelsum comezou a estudar medicina en 1754 na Universidade de Frjentsjer, tras doutorarse exerceu como m\u00e9dico primeiro en Boalsert e a partir de 1764 en Snits, interesado polos vermes parasitos do intestino escribiu en 1767 un tratado sobre o tema que se traduciu ao alem\u00e1n. John Edward Gray deu nome ao x\u00e9nero de lagartos \"Phelsuma\" na s\u00faa honra."}
{"id": "170179", "revid": "98629", "url": "https://gl.wikipedia.org/wiki?curid=170179", "title": "Fundamentalismo", "text": "Denom\u00ednanse fundamentalismo as distintas correntes relixiosas que promoven a interpretaci\u00f3n literal dun texto fundamental ou sacro tal que o Cor\u00e1n ou a Biblia, \u00e9 dicir, os seus contidos son tomados como dogmas de fe, perante os cales ningunha outra autoridade pode ser invocada, e polo tanto prevalecen sobre as leis das sociedades democr\u00e1ticas. Xeralmente f\u00e1lase do fundamentalismo relixioso, pero o fundamentalismo pol\u00edtico non por iso \u00e9 menos com\u00fan. Alg\u00fans exemplos de libros com\u00fans entre fundamentalistas pol\u00edticos son \"A mi\u00f1a loita, \"de Adolf Hitler, e o \"Libro Vermello de Mao\". O fundamentalismo pol\u00edtico non necesariamente relaci\u00f3nase de xeito directo ou indirecta coas relixi\u00f3ns tradicionais, sen\u00f3n que promoven unha cosmovisi\u00f3n radical e ata antite\u00edsta.\nO termo tam\u00e9n se identifica coas correntes antimodernistas de distintas relixi\u00f3ns. \u00c1s veces confundense co milenarismo e co mesianismo ou asociase con \"fanatismo\" ou \"extremismo\", a\u00ednda que este \u00faltimo termo ad\u00f3itase reservar para actitudes especificamente pol\u00edticas. O termo integrismo, que \u00e9 o tradicional en galego para referirse a este fen\u00f3meno, est\u00e1 semanticamente moi pr\u00f3ximo, a\u00ednda que nunha interpretaci\u00f3n estrita o fundamentalismo designa un fen\u00f3meno moderno (unha forma de rexeitamento \u00e1s consecuencias secularizadoras da modernidad, pero xurdido desde a modernidade tecnol\u00f3xica), mentres que o integrismo promove unha resposta tradicionalista.\nOrixe do termo.\nO \"fundamentalismo\" \u00e9 un concepto moderno que xorde como reacci\u00f3n cando a sociedade moderna empeza a guiarse por leis humanas e deixa de lado as divinas, afectando aos h\u00e1bitos e ao estilo de vida. O termo naceu a principios do s\u00e9culo XX nos Estados Unidos e rapidamente pasou a definir ideolox\u00edas cristi\u00e1s protestantes que, enarborando a infalibilidade da Biblia, pretend\u00edan un regreso \u00e1s posturas fundacionais do cristianismo, base\u00e1ndose en moitos casos en noci\u00f3ns reaccionarias.\nDe a\u00ed estendeuse a denominaci\u00f3n a outros moitos movementos recentes de case todas as relixi\u00f3ns do mundo que predican en contra da corrente principal dos seus respectivos credos, aseverando que esta se desviou dos seus \"fundamentos\", ou que se resisten a aceptar ideas progresistas que foron admitidas por unha gran parte da comunidade.\nNo \u00e1mbito castelanfalante, o seu uso \u00e9 m\u00e1is recente a\u00ednda que no anglosax\u00f3n: a edici\u00f3n do DRAE de 1992 a\u00ednda non o recoll\u00eda. Tampouco unha enciclopedia de referencia como a Larousse o incorpora ata a s\u00faa revisi\u00f3n de 1984, e unicamente aplicado ao fundamentalismo isl\u00e1mico. No \"corpus\" da RAE, un banco de datos que recolle textos de todas as \u00e9pocas, non aparece ata 1950, nun tratado xur\u00eddico, e a maior\u00eda de ocorrencias son da \u00faltima d\u00e9cada. A diferenza do \u00e1mbito anglosax\u00f3n, a s\u00faa introduci\u00f3n e popularizaci\u00f3n v\u00e9n asociado exclusivamente ao rexurdir do integrismo musulm\u00e1n. A edici\u00f3n (1995) do RAE xa recolle\" fundamentalismo\", aplicado a lectura literal do Cor\u00e1n.\nO dicionario da Real Academia Galega non contempla a palabra \"fundamentalismo\"\nAs bases do fundamentalismo.\nEn moitos casos, o concepto do fundamentalismo v\u00e9n irremediablemente atado \u00e1 \"interpretaci\u00f3n\" dunha \"Sagrada Escritura\" (Biblia, Cor\u00e1n, Tora...), sobre a que, no entanto, sostense que \u00e9 infalible, atemporal e universalmente v\u00e1lida. As\u00ed, en oposici\u00f3n ao proceso de relativizaci\u00f3n das \"verdades absolutas\" contidas nos Libros Sagrados que se vi\u00f1a dando ata agora, atopamos unha rotunda afirmaci\u00f3n do valor de cada vers\u00edculo dos mesmos e unha apolox\u00eda da s\u00faa aplicaci\u00f3n literal, nalg\u00fans casos m\u00e1is al\u00f3 do que xamais se fixo. Por suposto isto sup\u00f3n a asunci\u00f3n de dous supostos: que Deus outorgou aos seus Profetas unha visi\u00f3n un\u00edvoca da s\u00faa vontade e que esta est\u00e1 recolleita e \u00e9 dispo\u00f1ible de xeito directo aos seguidores da doutrina fundamentalista.\nOposici\u00f3n \u00e1 ciencia.\nEsta doutrina contrasta na maior\u00eda dos casos coa moderna visi\u00f3n cient\u00edfica da realidade, que cuestiona gran parte das interpretaci\u00f3ns antigas das Escrituras. A ciencia, desde a Ilustraci\u00f3n, ha ir desposu\u00edndo \u00e1s relixi\u00f3ns de autoridade en moitos campos; o que unido ao esgotamento do positivismo cient\u00edfico durante o s\u00e9culo XX, levar\u00eda a sectores do \u00e1mbito relixioso a unha especie de \"contraataque\" con forzas renovadas polo desencanto ante as supostas promesas incumplidas dunha ciencia que sacar\u00eda \u00e1 raza humana das miserias milenarias nas que se viu envolta.\nOposici\u00f3n a Occidente.\nEstamos ante un movemento de car\u00e1cter case universal, pero, por suposto, non unitario, nin de obxectivos claramente identificables, de feito a mi\u00fado son exclu\u00edntes entre si. Moitos grupos definidos como fundamentalistas non usan esa definici\u00f3n ou, pola contra, rexeitan que esta se utilice para xente distinta deles mesmos.\nEn xeral, podemos dicir que se trata dunha reacci\u00f3n ao papel pasivo do relixioso avalado pola concepci\u00f3n do mundo da Europa contempor\u00e1nea que export\u00f3 e impuxo en moitos lugares do mundo uns valores que moitos perciben como unha atentado \u00e1s s\u00faas ra\u00edces e identidade. Por iso, en moitas ocasi\u00f3ns perc\u00edbese o fundamentalismo como unha doutrina anti-occidental e as\u00f3ciase exclusivamente aos movementos islamistas que se opo\u00f1en aos sistemas autoritarios seculares establecidos no mundo isl\u00e1mico trala descolonizaci\u00f3n.\nCon todo, na Historia d\u00e9ronse outras correntes de pensamento que caber\u00eda cualificar de fundamentalistas no seu momento, entre as que cabo citar a Reforma protestante ou os almohades e almor\u00e1bides que invadiron Al-Andalus. E, as\u00ed mesmo, existen movementos fundamentalistas no seo de pa\u00edses occidentais e baseados na cultura que se considera occidental. O \u00fanico que se pode admitir \u00e9 que o fundamentalismo vai contra uns principios que o mundo occidental fixo seus e que a s\u00faa tradici\u00f3n relixiosa (cristianismo) asumiu, sobre todo un aspecto especialmente importante: a separaci\u00f3n entre relixi\u00f3n e Estado e a aceptaci\u00f3n de que as leis humanas predominen sobre as divinas. Esa diferenza fai que o fundamentalismo sexa nuns r\u00e9ximes (particularmente os islamistas) un instrumento totalitario ou ben noutros (particularmente nos democr\u00e1ticos) se l\u00edmite a ser a ideolox\u00eda dun ou varios grupos de presi\u00f3n. A ese respecto poderiamos falar, por exemplo, dunha oposici\u00f3n entre o fundamentalismo e a secularizaci\u00f3n das sociedades; pero non en particular contra Occidente, a\u00ednda que as sociedades occidentais identif\u00edquense claramente con ese proceso.\nDoutra banda, \u00e9 necesario recordar que no fundamentalismo non \u00e9 unha forma de conservadorismo sen\u00f3n m\u00e1is ben de tradicionalismo (con todas as reformas que iso precise), de volta aos supostos valores dun pasado idealizado. En ning\u00fan caso existe unha tendencia a manter o presente ou inmediatamente anterior, pois precisamente os fundamentalistas qu\u00e9ixanse da corrupci\u00f3n moral cr\u00f3nica da s\u00faa contorna e a necesidade dunha \u00abpurificaci\u00f3n\u00bb. As cabezas pensantes dos grupos fundamentalistas fan referencia a un pasado exemplar que, en realidade, non est\u00e1 recollido en ningunha fonte sen\u00f3n que \u00e9 unha idealizaci\u00f3n dos momentos cume da cultura que lles \u00e9 propia. Nas secci\u00f3ns de cada relixi\u00f3n verase ao que se refire cada un.\nFundamentalismo en pol\u00edtica.\nToda iniciativa fundamentalista est\u00e1 abocada a inmiscirse na pol\u00edtica do Estado no que se desenvolve polo seu mesma natureza moralista e reformista. Xa que o Estado pos\u00fae o monopolio da educaci\u00f3n ou, polo menos, o seu control en practicamente todo o mundo, os fundamentalistas vense constantemente enfrontados a el cando as s\u00faas doutrinas son ignoradas ou, como ocorre habitualmente, totalmente criticadas no ensino. \u00c9 obvio que calquera movemento destas caracter\u00edsticas buscar\u00e1 a maior difusi\u00f3n das s\u00faas ideas entre o gran p\u00fablico e de a\u00ed a necesidade de controlar os veh\u00edculos do saber. Os fundamentalistas adoitan basearse en escolas de pensamento preexistentes e modificalas \u00e1 s\u00faa medida ou ben crear as s\u00faas propias.\nOs partidos e asociaci\u00f3ns de ideas fundamentalistas est\u00e1n activos nos Estados Unidos, Israel e case todos os pa\u00edses do mundo \u00e1rabe, mentres que brillan pola s\u00faa ausencia en Europa e \u00c1frica. A aceptaci\u00f3n var\u00eda desde a s\u00faa prohibici\u00f3n en Alxeria aos exemplos de fundamentalismo triunfante: o Wahhabismo que \u00e9 a doutrina oficial de Arabia Saudita e o r\u00e9xime dos Aiatol\u00e1s xi\u00edes en Ir\u00e1n. S\u00f3 vendo as traxectorias de ambos pa\u00edses atopamos a primeira proba de que o fundamentalismo non \u00e9 incompatible cunha pol\u00edtica prol-occidental e, polo tanto, que a orientaci\u00f3n pol\u00edtica do mesmo est\u00e1 altamente condicionada polos factores nos que xorde.\nFundamentalismo relixioso.\nHoubo fundamentalismo en todas as relixi\u00f3ns ao longo da historia, a\u00ednda que predomina nas denominadas \"abrah\u00e1micas\": cristianismo, xuda\u00edsmo e islam. Parten dunha contrapocisi\u00f3n ao laicismo e a emancipaci\u00f3n da raz\u00f3n xurdidos da modernidade, na que cren causa dos males do mundo. Analizan o mundo contempor\u00e1neo aplicando sempre categor\u00edas relixiosas. Te\u00f1en en com\u00fan a asunci\u00f3n dos seus libros sagrados como \u00fanica verdade (nunha lectura literal), a loita contra partidarios doutras interpretaci\u00f3ns e a xustificaci\u00f3n de todos os seus actos pola vontade de Deus. Propo\u00f1en a transformaci\u00f3n do mundo para establecer unha orde social baseado en categor\u00edas que adoitan chamar de \"xustiza\" ou de \"verdade\". En xeral os fundamentalistas son moi maniqueos: eles son os elixidos que act\u00faan xustamente e que os que te\u00f1en a verdade, e os outros son o mal, os que esqueceron ou desprezado a mensaxe divina.\nO cient\u00edfico e esc\u00e9ptico Richard Dawkins apunta directamente ao fundamentalismo relixioso como unha fonte de violencia e de irracionalidade. Pouco logo dos atentados do 11 de setembro de 2001, cando lle preguntaron en que poder\u00eda cambiar o mundo, Dawkins respondeu:\nAdemais, ata cando os fundamentalistas forman unha maior\u00eda num\u00e9rica, a s\u00faa posici\u00f3n inalterable \u00e9 a de v\u00edtimas da corrente principal. Deste xeito, sempre se aseguran unha distancia exculpatoria cos problemas que os seus ensinos e m\u00e9todos non abordan ou son incapaces de resolver. O fundamentalismo vese a el mesmo como a clave para acabar cos problemas da sociedade moderna, pero evita afrontar moitos deles porque nin sequera os reco\u00f1ece como tales, p.ex.: as enfermidades e outros desastres son castigo de Deus e un Goberno fundamentalista ou, mellor dito, con elementos fundamentalistas (Ir\u00e1n, Arabia Saudita) sempre poder\u00e1 argumentar que unha cat\u00e1strofe que afecta ao pobo sucede porque este non segue ao p\u00e9 da letra as prescripci\u00f3ns divinas.\nFundamentalismo cristi\u00e1n.\nO termo fundamentalista no contexto cristi\u00e1n ref\u00edrese a un movemento dentro do cristianismo que afirma a s\u00faa adhesi\u00f3n aos fundamentos de devandita fe. En varias denominaci\u00f3ns cristi\u00e1s hai fundamentalistas, non sendo unha denominaci\u00f3n en si sen\u00f3n m\u00e1is ben un movemento que atravesa o cristianismo no seu conxunto. Dependendo da denominaci\u00f3n particular ten caracter\u00edsitcas especiais pero en xeral, consid\u00e9rase a \u00e1 conservadora da Igrexa cristi\u00e1.\nCertas manifestaci\u00f3ns do fanatismo cristi\u00e1n da Idade Media, onde o teocentrismo era dominante, p\u00f3dense considerar como fundamentalistas. Cr\u00edase que os \u00fanicos elixidos que alcanzar\u00edan a salvaci\u00f3n eran os cristi\u00e1ns e por iso persegu\u00edan aos infieis ou os intentaban converter. As cruzadas, a inquisici\u00f3n e, en xeral, o celo da Igrexa para borrar calquera herex\u00eda p\u00f3dense interpretar como mostra de fundamentalismo.\nA partir do s\u00e9culo XIX, xorde un novo tipo de fundamentalismo a comunidades cristi\u00e1s que cren na Biblia como libro revelado, que cont\u00e9n verdades hist\u00f3ricas expresadas de xeito literal (por exemplo, cren na creaci\u00f3n tal como est\u00e1 narrada no X\u00e9nese e polo tanto op\u00f3\u00f1ense \u00e1 teor\u00eda da evoluci\u00f3n das especies de Darwin). Esta corrente \u00e9 m\u00e1is forte entre o protestantismo americano. O catolicismo asimila \u00e1 oposici\u00f3n ao Concilio Vaticano Segundo, visto como demasiado liberal, e ad\u00f3itaselle chamar integrismo. Os morm\u00f3ns e grupos af\u00edns tam\u00e9n se poden considerar cristi\u00e1ns radicais ou fundamentalistas, a\u00ednda que eles rexeitan esta denominaci\u00f3n.\nDurante o s\u00e9culo XX \u00e9 cando se produce o crecemento m\u00e1is significativo dos fundamentalismos cristi\u00e1ns, especialmente en Europa e Estados Unidos. Te\u00f1en en com\u00fan a aplicaci\u00f3n de lecturas literais da Biblia en todos os aspectos, desde a pol\u00edtica \u00e1 vida coti\u00e1 familiar, a determinaci\u00f3n na evanxelizaci\u00f3n e a difusi\u00f3n da mensaxe cristi\u00e1 por todas partes ata a conversi\u00f3n dos non crentes nesta relixi\u00f3n. Consid\u00e9rase que o fundamentalismo cristi\u00e1n \u00e9 unha reacci\u00f3n contra a teolox\u00eda m\u00e1is progresista e tam\u00e9n contra o humanismo laico os que consideran a causa da \"crise moral da sociedade\", representada esta pola decadencia da familia tradicional, a individualizaci\u00f3n da moral e a perda de relaci\u00f3n entre a persoa e Deus.\nEstes movementos caracter\u00edzanse polo feito de que en xeral nunca recorreron \u00e1 violencia tanto en Europa occidental como nos Estados Unidos probablemente debido \u00e1 relaci\u00f3n espec\u00edfica que existe nestes territorios entre o contexto cultural e a democracia, xa que \u00e9 no marco do cristianismo onde se constru\u00edu o proceso que conducir\u00eda ao sistema democr\u00e1tico moderno, a trav\u00e9s da Reforma primeiro e da Ilustraci\u00f3n m\u00e1is tarde, a\u00ednda que este impulso haxa ter que loitar historicamente, xustamente, contra a hexemon\u00eda das instituci\u00f3ns eclesi\u00e1sticas sobre a sociedade civil. Probablemente estes movementos te\u00f1en asumido que se queren que os cidad\u00e1ns de Europa ou Am\u00e9rica de hoxe os escoiten deben falar nunha linguaxe adecuada ao contexto democr\u00e1tico.\nOs movementos m\u00e1is activos caracter\u00edzanse pola s\u00faa loita especificamente en cuesti\u00f3ns como; a aborto, o homosexualidade, o feminismo, o humanismo, a pornograf\u00eda e a fractura da familia tradicional. Movementos m\u00e1is virulentos, por exemplo a Maior\u00eda Moral de Jerry Falwell nos Estados Unidos, traballan para a modificaci\u00f3n da lexislaci\u00f3n e na influencia no goberno a partir da formaci\u00f3n de elites acad\u00e9micas conservadoras . Por outra banda no contexto Europeo, Comu\u00f1\u00f3n e Liberaci\u00f3n, por exemplo, combate a \"cultura dominante\" do Estado laico italiano, acus\u00e1ndoo de tentar contra a liberdade de expresi\u00f3n dos valores cristi\u00e1ns no marco da escola p\u00fablica\nFundamentalismo morm\u00f3n.\nO fundamentalismo morm\u00f3n \u00e9 un movemento conservador que cre ou practica o que os seus seguidores consideran aspectos fundamentais do mormonismo. Isto representa unha ruptura da li\u00f1a practicada pola Igrexa de Xes\u00fas Cristo dos Santos dos \u00daltimos D\u00edas e un retorno a doutrinas e costumes que os fundamentalistas cren que foi un erro de abandonar, tales como a poligamia, a \"Lei da Consagraci\u00f3n\", a teor\u00eda \"de Ad\u00e1n-Deus\", a expiaci\u00f3n con sangue, o sacerdocio patriarcal, elementos da investidura mormona. Os fundamentalistas morm\u00f3ns formaron numerosas seitas moitas das cales establec\u00e9ronse en comunidades illadas en \u00e1reas do oeste de EUA.\nFundamentalismo xudeu.\nDentro do xuda\u00edsmo hai varias correntes fundamentalistas chamadas en xeral ultraortodoxos. Hoxe en d\u00eda destacan aqueles que seguen os ensinos dos rabinos has\u00eddicos, os haredis, as\u00ed como certas correntes do sionismo que consideran que o secularismo do movemento foi un fracaso e que propugnan a instauraci\u00f3n dun estado teocr\u00e1tico en Israel.\nA maior parte das escolas xud\u00edas cren que o Tanakh (Antigo Testamento) non pode ser entendido literalmente ou illado, sen\u00f3n que son necesarias as interpretaci\u00f3ns do Talmud e o Midrash para entendelo. O xuda\u00edsmo ortodoxo, pero, a\u00ednda que non toma o Tanakh literalmente, consid\u00e9rao divino, infalible e transmitido sen cambios esenciais, dando ademais unha grande importancia \u00e1s palabras e letras concretas empregadas no texto. Os haredis ven o Talmud e o Midrash como divinos e infalibles en contido, a\u00ednda que non en termos. Os haredis, \u00e1 s\u00faa vez, defenden a infalibilidade da s\u00faa propia interpretaci\u00f3n das fontes tradicionais da verdade. Finalmente, os cara\u00edtas, segundo eles mesmos, \"son unha seita xud\u00eda que non reco\u00f1ece a autoridade da tradici\u00f3n postb\u00edblica incorporada no Talmud e nos traballos rab\u00ednicos m\u00e1is tard\u00edos\". En definitiva, son estes \u00faltimos elementos xunto cos sionistas ac\u00e9rrimos, os que se poden considerar como os verdadeiros xudeus fundamentalistas. Con todo, na s\u00faa relaci\u00f3n co Estado de Israel, vese o oposto das s\u00faas posici\u00f3ns.\nAlgunhas correntes has\u00eddicas moi minoritarias desacreditan o sionismo como unha herex\u00eda, enfr\u00f3ntanse activamente co estado israel\u00ed e a todos os xudeus que se identifiquen con el, e n\u00e9ganse a falar hebreo, usando s\u00f3 o yiddish. Isto d\u00e9bese a que consideran que a existencia do Estado de Israel impide a chegada do Mes\u00edas. O sionismo relixioso, pola contra, o pai espiritual foi Abraham Isaac Kook (1865-1935), ve no Estado de Israel o inicio do tempo mesi\u00e1nico e interpreta eventos como a Guerra dos Seis D\u00edas como sinais que o confirman. De importancia pol\u00edtica \u00e9 a reivindicaci\u00f3n xud\u00eda co apoio divino da Terra Santa, \"Eretz Israel\". Esta actitude foi defendida por fundamentalistas como os do grupo xa desaparecido Gush Emunim (\u00abBloque dos creentes\u00bb, fundado en 1974), para os que as renuncias territoriais israel\u00eds equival\u00edan a un sacrilexio, o que levou a un dos seus membros a asasinar a Yitzhak Rabin en 1995. Dita visi\u00f3n opo\u00f1\u00edase ao sionismo secular, segundo o cal os xudeus deb\u00edan ser unha naci\u00f3n como as demais.\nFundamentalismo isl\u00e1mico ou islamismo radical.\nO fundamentalismo isl\u00e1mico define os posicionamentos relixiosos que reclaman un retorno \u00e1 pureza do \"Islam orixinal\", caracterizados pola s\u00faa oposici\u00f3n m\u00e1is ou menos encarnizada \u00e1 Occidente como s\u00edmbolo de corrupci\u00f3n e dexeneraci\u00f3n e porque consideran que a Xaria ou lei isl\u00e1mica \u00e9 suficiente para rexer a sociedade, facendo a mi\u00fado unha interpretaci\u00f3n extremadamente rigorista.\nOs m\u00e1is radicais destes movementos defenden a loita armada (que toma a mi\u00fado a forma de terrorismo) para conseguir os seus obxectivos. A nivel relixioso, esta postura xustif\u00edcase nos cinco alicerces do islam, algunhas correntes propo\u00f1en un sexto: o Xihad. 'Xihad' significa \"loita ou combate\" e implica varias interpretaci\u00f3ns: dende o esforzo que debe facer todo musulm\u00e1n para mellorarse, para ser mellor crente, trat\u00e1ndose ent\u00f3n dun \"combate interior\", ata o dereito da comunidade de crentes \u00e1 lex\u00edtima defensa ou mesmo ao ataque contra os \"inimigos do islam\".\nOutro dos aspectos m\u00e1is visibles das tendencias radicais isl\u00e1micas afectan a muller e constit\u00faen un dos puntos de conflito m\u00e1is importante con outros grupos: os fundamentalistas adoitan relegar a muller a un segundo plano, fac\u00e9ndoa vestir con excesiva modestia e neg\u00e1ndolle parte dos seus dereitos.\nHistoricamente, a inquietude dos musulm\u00e1ns para reencontrar un islam \"puro\" e \"desoccidentalizado\" aparece co fin da colonizaci\u00f3n, cando naceron movementos como o dos Irm\u00e1ns Musulm\u00e1ns. Pola s\u00faa banda, a creaci\u00f3n do Estado de Israel en Palestina (1948) e o conflito \u00e1rabe-israel\u00ed subseguinte exacerbaron este fundamentalismo, procreando \u00e1s veces un furibundo antisionismo. O triunfo da revoluci\u00f3n iraniana (1979) estimulou a tendencia e outorgoulle unha dimensi\u00f3n de rexeitamento o imperialismo (sobre todo o dos Estados Unidos). A ret\u00f3rica antiimperialista e antiamericana incorporouse desde ent\u00f3n e absorbeu en moitos aspectos ao panarabismo laico. O Ir\u00e1n, as\u00ed como Paquist\u00e1n, Sud\u00e1n e outros pa\u00edses de maior\u00eda musulm\u00e1, ensaiaran un certo laicismo que foi completamente varrido e substitu\u00eddo pola incorporaci\u00f3n da lei isl\u00e1mica ao seu sistema xur\u00eddico.\nDiversos autores non se po\u00f1en de acordo en que termo \u00e9 o m\u00e1is apropiado, xa que no caso de moitos movementos non hai tanto un retorno a posturas fundamentais e orixinais historicamente do islam sen\u00f3n m\u00e1is ben unha evoluci\u00f3n extremista da s\u00faa postura relixiosa. Para B. Lewis, \"fundamentalismo\" \u00e9 un termo de orixe cristi\u00e1 para referirse a movementos que fan lecturas literalistas da Biblia en contraposici\u00f3n a outras interpretaci\u00f3ns teol\u00f3xicas. Pero, segundo este autor, no caso do islam non ten sentido utilizar este termo xa que non se da esta distinci\u00f3n entre te\u00f3logos musulm\u00e1ns na actitude cara ao texto do Cor\u00e1n. Outros autores como J. Esposito discrepan do termo pola s\u00faa asociaci\u00f3n \"co activismo pol\u00edtico, o extremismo, o fanatismo, o terrorismo e o antiamericanismo\", e prefiren falar \"resurgimiento isl\u00e1mico\". Pola outra banda, autores como Sadiq Jalal al-Azm e Hassan Hanafi si atopan adecuado o termo de \"fundamentalismo isl\u00e1mico\" porque consideran que si hai un retorno ao \"Islam b\u00e1sico\". Pola contra tam\u00e9n se denomina a esta tendencia \"islamismo\" a\u00ednda que esta palabra designe, en primeiro termo, o \"conxunto de dogmas e preceptos que constit\u00faen a relixi\u00f3n dos musulm\u00e1ns \", sen ningunha connotaci\u00f3n extremista. Tampouco todos os autores est\u00e1n de acordo con este concepto, o que fai que non sexa universalmente aceptado.\nPola violencia da s\u00faa rama m\u00e1is extremista, e pola proliferaci\u00f3n das s\u00faas actuaci\u00f3ns no mundo enteiro, o fundamentalismo isl\u00e1mico pres\u00e9ntase como un dos m\u00e1is agresivos de todos os existentes. P\u00f3dense citar os exemplos do magnicidio do presidente exipcio Anwar el-Sadat (1979) polo seu acordo de paz con Israel, o atentado \u00e1 AMIA (o maior da arxentina), os atentados do 11-S en Nova York ou os do 11-M en Madrid (o maior atentado terrorista de Europa).\nFundamentalismo hindu\u00edsta.\nO fundamentalismo hindu\u00edsta, ultraconservador e nacionalista, defende que a \u00fanica relixi\u00f3n da India sexa o hindu\u00edsmo para o cal aboga pola expulsi\u00f3n do pa\u00eds de musulm\u00e1ns, cristi\u00e1ns e practicantes doutras relixi\u00f3ns. Coma todo fundamentalismo relixioso, defende a interpretaci\u00f3n literal das escrituras relixiosas, nas que se defende o sistema de castas e a submisi\u00f3n da muller.\nOs ataques \u00e1s minor\u00edas, o conflito entre hindu\u00edstas e sikhs no Punjab e os frecuentes incidentes fronteirizos entre India (de maior\u00eda hindu\u00edsta) e Paquist\u00e1n (de maior\u00eda musulm\u00e1), est\u00e1n relacionados co fundamentalismo hindu\u00edsta. Mahatma Gandhi foi asasinado por fundamentalistas hind\u00fas, membros do Hindu Mahasabha, partido nacionalista que defend\u00eda a Hindutva, ideolox\u00eda que promulgaba a superioridade do hindu\u00edsmo coma a relixi\u00f3n superior e perfecta. Recentemente denunciose a existencia de grupos fundamentalistas nas filas do BJP (Partido Popular Indio), un dos dous grandes partidos da India."}
{"id": "170180", "revid": "54334", "url": "https://gl.wikipedia.org/wiki?curid=170180", "title": "Milenarismo", "text": "O milenarismo, palabra que prov\u00e9n do lat\u00edn \"millenium\", designa a doutrina relixiosa retirada da Biblia (Apocalipse 20, v. 1 a 10) que anuncia o regreso de Xesuscristo para constitu\u00edr un reino con duraci\u00f3n de mil anos; segundo isto, Cristo vir\u00eda antes do \u00faltimo combate contra o Mal, a condena do dia\u00f1o ao perder toda a s\u00faa influencia para a eternidade e o Xu\u00edzo Universal. Tivo influencia na Igrexa do s\u00e9culo II da era cristi\u00e1, na Idade Media, e finalmente entre os protestantes.\nHistoria e caracter\u00edsticas.\nOs milenaristas cristi\u00e1ns base\u00e1banse na interpretaci\u00f3n dunha pasaxe do libro da Apocalipse de Xo\u00e1n (20: 1-3) e da Segunda ep\u00edstola de Pedro (3:13). Os principais representantes desta doutrina foron Pap\u00edas de Hier\u00e1polis, Xustino M\u00e1rtir, Ireneo de Li\u00f3n, Tertuliano e Lactancio.\nPor volta do ano 1000, o milenarismo adquiriu unha forza renovada ao se estender a crenza da chegada do xu\u00edzo final, coincidindo cos mil anos da presenza do cristianismo na Terra.\nNo s\u00e9culo XV, Dolcino de Novara capitaneou un movemento denominado milenarista, do que foi o profeta. Xa na Idade Moderna, o dominico Girolamo Savonarola, denantes de ser queimado na fogueira en 1498, proclamou Florencia como a nova Xerusal\u00e9n.\nA ca\u00edda do Imperio Romano de Oriente provocou interpretaci\u00f3ns milenaristas; tam\u00e9n a descuberta de Am\u00e9rica foi entendida como un signo da chegada dos tempos profetizados por San Xo\u00e1n.\nO dominico Francisco de la Cruz, condenado a morrer na fogueira en 1578, predicou o traslado do papa a Lima, outra nova Xerusal\u00e9n; autoproclamouse o \"terceiro David\" e enunciou a chegada dun \"terceiro Testamento\".\nEn plena Idade Moderna, Isaac Newton, escribiu sobre a antiga profec\u00eda e fixo c\u00e1lculo sobre a s\u00faa culminaci\u00f3n.\nEn 1595 public\u00e1ronse as Profec\u00edas de Malaqu\u00edas, presuntamente datadas do s\u00e9culo XII, de car\u00e1cter apocal\u00edptico."}
{"id": "170181", "revid": "6939", "url": "https://gl.wikipedia.org/wiki?curid=170181", "title": "Oler\u00eda", "text": ""}
{"id": "170184", "revid": "2338", "url": "https://gl.wikipedia.org/wiki?curid=170184", "title": "Battle for Wesnoth", "text": ""}
{"id": "170185", "revid": "23204", "url": "https://gl.wikipedia.org/wiki?curid=170185", "title": "Eduardo Alonso", "text": "Eduardo Vicente Alonso Rodr\u00edguez, nado en Vigo o 28 de maio de 1948, \u00e9 un autor e director teatral galego.\nTraxectoria.\n\u00c9 enxe\u00f1eiro t\u00e9cnico naval pola Escola de Enxe\u00f1eiros T\u00e9cnicos de Ferrol, licenciado en Ciencias da Imaxe e licenciado en Xornalismo pola Universidade Complutense de Madrid. Cursou estudos de Arquitectura na Escola Superior de Sevilla e de Arte Dram\u00e1tica na Escola Superior de C\u00f3rdoba.\nComezou a s\u00faa actividade teatral en 1965, sendo cofundador das compa\u00f1\u00edas teatrais Teatro Zoo de Madrid (1970-1977), Teatro Andr\u00f3mena de Santiago de Compostela (1979), Teatro do Estaribel, Cooperativa Teatral Galega (1980-1981), da produtora de cine, v\u00eddeo e teatro Producci\u00f3ns do Noroeste (1986-1991), e da compa\u00f1\u00eda de teatro Teatro do Noroeste coa actriz Luma G\u00f3mez (1987).\nEn 1984 elaborou, a instancias da Direcci\u00f3n Xeral de Cultura da Xunta de Galicia, un proxecto de Centro Dram\u00e1tico para Galicia, sendo posteriormente encargado de levalo \u00e1 pr\u00e1ctica, cre\u00e1ndose as\u00ed o Centro Dram\u00e1tico Galego do que foi primeiro director. En 1985 foi nomeado polo Ministro de Cultura, membro do Consello Nacional de Teatro. En 1987 elabora, encargado pola Conseller\u00eda de Cultura e Benestar Social, un proxecto de Instituto Galego das Artes do Espect\u00e1culo, organismo para a potenciaci\u00f3n en Galicia do cine, o teatro, a danza e as artes audiovisuais. Ten publicados varios traballos te\u00f3ricos relacionados coas representaci\u00f3n teatrais.\nTraduciu \"Mon\u00f3logos da coci\u00f1a\" (2005). Tam\u00e9n colaborou no libro \"Shakespeare and Spain\" (2002), The Edwin Meller Press, fac\u00e9ndose cargo do apartado: \"Some Galician Stagings Based on Shakespeare's Plays\".\nForma parte do Consello da Cultura Galega.\nObra.\nDirector.\nTam\u00e9n adaptou:\nIluminador.\nTodos os espect\u00e1culos que dirixiu e tam\u00e9n:"}
{"id": "170187", "revid": "89787", "url": "https://gl.wikipedia.org/wiki?curid=170187", "title": "Juan L\u00f3pez Mella", "text": "Juan Manuel L\u00f3pez Mella, nado en Lugo o 12 de abril de 1965 e finado en Calafat o 10 de maio de 1995, foi un piloto galego de motociclismo.\nFoi o primeiro piloto galego en correr no Campionato do Mundo de Motociclismo e o \u00fanico en facelo na categor\u00eda ra\u00ed\u00f1a, onde competiu durante varias tempadas, e o primeiro espa\u00f1ol en subir ao podio no Campionato do mundo de Superbikes. Faleceu prematuramente nun accidente de tr\u00e1fico aos 30 anos de idade, cando se dirix\u00eda a uns adestramentos no Circuito de Calafat.\nTraxectoria.\nComezou practicando motocr\u00f3s en Rubi\u00e1s, preto da s\u00faa cidade natal, nun circu\u00edto de monte comunal no que estaba permitido rodar pero que non contaba con ning\u00fan tipo de mantemento. \nAos 18 anos pasou ao motociclismo de velocidade debutando a nivel nacional en 1985 cunha OSSA F3 250 en probas como o Criterium Solo Moto, onde obtivo o segundo posto, e na Motociclismo Series F\u00f3rmula 3. O 26 de abril de 1987 converteuse no primeiro galego en correr no Campionato do Mundo de Motociclismo, ao disputar o Gran Premio de Espa\u00f1a en Xerez cunha Yamaha na categor\u00eda de 250 cc, a\u00ednda que non conseguiu acabar a carreira. En setembro correu tam\u00e9n o Gran Premio de Portugal no Jarama co mesmo resultado. Ao ano seguinte participou noutras d\u00faas probas do campionato de 250 cc, desta volta con Honda, substitu\u00edndo ao lesionado Carlos Card\u00fas nos grandes premios de Italia e Alema\u00f1a, rematando 22\u00ba neste \u00faltimo. Disputou tam\u00e9n con Honda unha proba do Campionato Europeo de Motociclismo, na categor\u00eda de 500 cc, rematando en 9\u00aa posici\u00f3n, e foi subcampi\u00f3n de Espa\u00f1a de 250 cc co equipo de \u00c1ngel Nieto.\nEn 1989 converteuse no primeiro e \u00fanico galego en correr na categor\u00eda ra\u00ed\u00f1a do Campionato do Mundo, disputando 10 grandes premios cunha Honda de 500cc. Tivo como patrocinadores \u00e1 Xunta de Galicia e Galicia Calidade. Debutou no Gran Premio de Espa\u00f1a en Xerez, onde rematou en 14\u00aa posici\u00f3n, e acabou a tempada 1989 con 4 puntos. Correu paralelamente o Campionato Europeo de 500cc, onde logrou subir ao podio en segunda posici\u00f3n no Jarama, rematando o campionato en oitava posici\u00f3n.\nEn 1990 Disputou seis probas do Campionato do mundo de Superbikes cunha Honda RC-30 co patrocinio de Nivea, quedando en posici\u00f3ns de puntos en tres delas e rematando o campionato no posto 38\u00ba. En 1991 disputou de novo o Campionato do Mundo de Superbikes e na segunda proba, no Jarama, logrou a terceira posici\u00f3n na primeira manga e a cuarta na segunda, o que lle deu o segundo posto no Gran Premio, convert\u00e9ndose no primeiro piloto espa\u00f1ol en subir ao podio. Rematou 16\u00ba no mundial, con 57 puntos. Ese ano foi ademais campi\u00f3n de Espa\u00f1a de Superbikes, t\u00edtulo que revalidou ao ano seguinte, no que regresou ao Campionato do Mundo de 500 cc cunha ROC Yamaha 500, participando en 5 GP e tendo como mellor resultado un 12\u00ba posto no Gran Premio de Alema\u00f1a.\nEn 1993 contaba con poucos recursos para disputar o Mundial de 500 cc, polo que os seus propios afeccionados financiaron parte do seu presuposto da tempada. Deste xeito puido correr coa Yamaha todas as carreiras do mundial, tendo como mellores resultados os s\u00e9timos postos nos Grandes Premios de Europa e Gran Breta\u00f1a, e finalizando a temporada con 46 puntos no posto 12\u00ba (mellor piloto privado). Ao ano seguinte participou en 11 probas, rematando de 16\u00ba con 26 puntos. No \u00faltimo GP, o GP de Europa disputado en Montmel\u00f3 correu cunha Suzuki oficial e clasificouse no posto 13\u00ba.\nEn 1995 comezou a tempada do Campionato Thunderbike, cun cuarto posto na carreira de Xerez. A s\u00faa carreira viuse truncada o 10 de maio dese ano, ao falecer nun accidente de tr\u00e1fico, cando se dirix\u00eda ao circu\u00edto de Calafat para facer probas co Team Arbizu.\nMuseo.\nExiste un museo sito en Lugo na R\u00faa Perpetuo Socorro n\u00ba 34, co nome de Museo L\u00f3pez Mella onde se expo\u00f1en os trofeos que ga\u00f1ou ao longo da s\u00faa carreira deportiva, as motos coas que competiu e demais equipamento, destacando como peza principal unha motocicleta Honda RC-30 coa que conseguiu o Campionato de Espa\u00f1a de Superbikes en d\u00faas ocasi\u00f3ns."}
{"id": "170188", "revid": "1888", "url": "https://gl.wikipedia.org/wiki?curid=170188", "title": "Eduardo Alonso Rodr\u00edguez", "text": ""}
{"id": "170189", "revid": "102241", "url": "https://gl.wikipedia.org/wiki?curid=170189", "title": "Lingua congo", "text": "O congo (\"kikongo\" ou \"kongo\") \u00e9 a lingua bant\u00fa falada polo pobo congo, os habitantes dos bosques tropicais da Rep\u00fablica Democr\u00e1tica do Congo, do Rep\u00fablica do Congo e de Angola.\nHistoria e caracter\u00edsticas.\nFoi utilizada como lingua franca nos s\u00e9culos XVIII e XIX en boa parte de \u00c1frica occidental, especificamente onde os europeos tomaban escravos para levalos para Am\u00e9rica.\nPor esta raz\u00f3n, a lingua congo sobrevive a\u00ednda, nun grao limitado, no Caribe, mais a maior\u00eda dos seus falantes viven en \u00c1frica.\nHai sete mill\u00f3ns de falantes nativos de congo, e dous mill\u00f3ns \u00fasana como segunda lingua. \u00c9 base tam\u00e9n de varios dialectos para usos comerciais e de intercambio interetnico.\nDesde 2006 ten o status oficial e legal de \"lingua nacional\" na Rep\u00fablica Democr\u00e1tica do Congo, de acordo a constituci\u00f3n de dito pa\u00eds, xunto ao franc\u00e9s, o lingala, o suahili e o tshiluba.\nUn dos seus principais dialectos, o kituba, est\u00e1 reco\u00f1ecido como lingua rexional na Rep\u00fablica do Congo.\nDialectos.\nAs principais formas dialectais do congo son: kima\u00f1anga, kintandu, kiyaka, kizombo, kiyombe, kisuku, kilaadi, kibuembe, kifioti e kinzamba.\nDescrici\u00f3n ling\u00fc\u00edstica.\nMorfolox\u00eda.\nComparado con outras linguas bant\u00fas, inclu\u00edndo os demais dialectos do congo, o Kikongo ya Leta ten unhas regras morfol\u00f3xicas moi simples, sen prefixos nominais nin verbais, nin existe a concordancia entre os substantivos e as palabras que dependen destes (pronomes, adxectivos ou verbos)."}
{"id": "170190", "revid": "12452", "url": "https://gl.wikipedia.org/wiki?curid=170190", "title": "Kikongo", "text": ""}
{"id": "170191", "revid": "1131", "url": "https://gl.wikipedia.org/wiki?curid=170191", "title": "L\u00f3pez Mella", "text": ""}
{"id": "170192", "revid": "98629", "url": "https://gl.wikipedia.org/wiki?curid=170192", "title": "Abanqueiro Sociedade Deportiva", "text": "O Abanqueiro Sociedade Deportiva \u00e9 un equipo galego de f\u00fatbol fundado en 1985 na parroquia de Abanqueiro (Boiro). Xoga como local no campo da Charca.\nO equipo de afeccionados xoga na Terceira Auton\u00f3mica de Galicia, e en total conta con catorce equipos e m\u00e1is de 250 deportistas: un equipo de veter\u00e1ns (1\u00aa Divisi\u00f3n), un equipo de Xuven\u00eds (2\u00aa Auton\u00f3mica), un equipo de Cadetes (1\u00aa Auton\u00f3mica), dous equipos de Infant\u00eds (Liga Galega e 2\u00aa Auton\u00f3mica), tres equipos de Alev\u00edns (1\u00aa Auton\u00f3mica), dous equipos de Benxam\u00edns (1\u00aa Auton\u00f3mica) e tres equipos de Prebenxam\u00edns (liga local de Boiro e liga de f\u00fatbol 8 da Delegaci\u00f3n de Santiago de Compostela da Federaci\u00f3n Galega de F\u00fatbol).\nHistoria.\nDebuta en partido oficial en setembro de 1985 na categor\u00eda de 2\u00aa Auton\u00f3mica. Ese ano disputa os seus partidos como local no campo de Vali\u00f1o-Cabo de Cruz. O 19 de outubro de 1986 inaugurouse o campo de f\u00fatbol da Charca, onde xoga na actualmente. Nas seguintes temporadas foi progresando o club e uns anos despois creouse outro equipo na categor\u00eda xuvenil. Por\u00e9n, en 1993 estivo a piques de desaparecer por mor da dimisi\u00f3n do presidente, encarg\u00e1ndose alg\u00fans socios da xunta directiva.\nTorneo Internacional F7.\nO equipo organiza un torneo das categor\u00edas benxam\u00edn e alev\u00edn, que conta coa participaci\u00f3n das mellores escolas galegas de f\u00fatbol, como o Deportivo da Coru\u00f1a ou o Celta de Vigo. O primeiro ano, en 2007, disputouse na Charca, e nas seguintes edici\u00f3ns nas instalaci\u00f3ns municipais de Vista Alegre."}
{"id": "170194", "revid": "92340", "url": "https://gl.wikipedia.org/wiki?curid=170194", "title": "\u00c1nxel Vi\u00f1a Carregal", "text": "\u00c1nxel Vi\u00f1a Carregal, nado o 30 de agosto de 1950, \u00e9 un urbanista e economista galego.\nTraxectoria.\nEn 1978 fundou na Coru\u00f1a, xunto cos arquitectos Juan Luis Dalda, Alfonso D\u00edaz Revilla e Jos\u00e9 D\u00edaz Sotelo, o gabinete \"Oficina de Planeamiento S.A.\", co que participou na direcci\u00f3n de plans e proxectos urban\u00edsticos nas principais cidades de Galicia. Redactaron planeamento urban\u00edstico municipal para os concellos de Ferrol, Oleiros, Vigo e Santiago de Compostela, entre outros. Recibiu o Premio Europeo de Urbanismo 1997-1998 polo Plan Especial de Protecci\u00f3n e Rehabilitaci\u00f3n da Cidade Hist\u00f3rica de Santiago de Compostela."}
{"id": "170196", "revid": "1131", "url": "https://gl.wikipedia.org/wiki?curid=170196", "title": "Misi\u00f3n Biol\u00f3xica de Galicia", "text": "A Misi\u00f3n Biol\u00f3xica de Galicia \u00e9 un centro do Consello Superior de Investigaci\u00f3ns Cient\u00edficas situado na parroquia de Salcedo no concello de Pontevedra. Na actualidade conta con 13 cient\u00edficos e 7 investigadores postdoctorais entre o seu persoal. As s\u00faas instalaci\u00f3ns constan de tres edificios principais e varios secundarios, dispostos nunha parcela de doce hect\u00e1reas propiedade da Deputaci\u00f3n de Pontevedra. O financiamento da Misi\u00f3n Biol\u00f3xica prov\u00e9n fundamentalmente dos orzamentos xerais do Estado e da Deputaci\u00f3n de Pontevedra.\nHistoria.\nA Misi\u00f3n Biol\u00f3xica de Galicia foi creada pola Xunta para Ampliaci\u00f3n de Estudios e Investigaci\u00f3ns Cient\u00edficas en abril de 1921. A s\u00faa primeira sede foi a Escola de Veterinaria de Santiago de Compostela, dirixida por Cruz Gall\u00e1stegui. A Misi\u00f3n permaneceu en Compostela ata 1926, cando desapareceu a Escola de Veterinaria. En 1927 a Deputaci\u00f3n de Pontevedra ofreceulle un novo local \u00e1 Misi\u00f3n Biol\u00f3xica, que se traslada primeiro a Campolongo e m\u00e1is adiante \u00f3 pazo que foi do arcebispo Malvar en Salcedo, onde permaneceu ata hoxe.\nInstalaci\u00f3ns.\nO edificio orixinal da propiedade era o pazo de Gandar\u00f3n, que contaba \u00f3 comezo cun h\u00f3rreo, un pombal, dous miradoiros e varios celeiros e cortellos. Para adaptalo \u00f3 seu novo uso, o edificio sufriu reformas que o transformaron en oficinas e laboratorios. Posteriormente constru\u00edronse naves destinadas para a cr\u00eda de porcos, que m\u00e1is adiante foron reconvertidas en laboratorios e oficinas.\nObxectivos.\nO obxectivo xeral da Misi\u00f3n Biol\u00f3xica \u00e9 desenvolver material xen\u00e9tico para a agricultura que te\u00f1a menores necesidades de abonado e rego, que sexa tolerante \u00f3 estr\u00e9s bi\u00f3tico e abi\u00f3tico e que te\u00f1a maior calidade. Paralelamente int\u00e9ntase profundar no co\u00f1ecemento daqueles procesos xen\u00e9ticos que interve\u00f1en na adaptaci\u00f3n e na evoluci\u00f3n, na resistencia \u00f3 estr\u00e9s e na calidade das especies vexetais cultivadas."}
{"id": "170199", "revid": "72012", "url": "https://gl.wikipedia.org/wiki?curid=170199", "title": "Dischord Records", "text": "Dischord Records \u00e9 un selo discogr\u00e1fico independente con base en Washington, D.C., especializado en m\u00fasica punk rock da escena musical da zona. O selo \u00e9 propiedade de Ian MacKaye e Jeff Nelson, que fundaron Dischord en 1980 para editar o EP \"Minor Disturbance\" de The Teen Idles. A etiqueta destaca por ter mantido a s\u00faa estrita \u00e9tica \"faino ti mesmo\", producindo todos os \u00e1lbums eles mesmos e vend\u00e9ndoos a prezos baratos sen a axuda de grandes distribuidoras. Dischord continua editando gravaci\u00f3ns de bandas de Washington, D.C., e documentando e apoiando a s\u00faa escena musical.\nDischord \u00e9 un dos m\u00e1is famosos selos discogr\u00e1ficos independentes, xunto con Alternative Tentacles, SST Records e Touch &amp; Go Records. Os seus primeiros lanzamentos estaban relativamente ben producidos en comparaci\u00f3n con outras gravaci\u00f3ns punk rock da \u00e9poca, e os traballos de Minor Threat son un bo exemplo diso.\nHistoria.\nDespois de que a finais do ver\u00e1n de 1980 a banda Teen Idles se separase, os seus membros decidiron gravar un disco cos cartos aforrados tras os seus 35 concertos. Sabendo que ningunha discogr\u00e1fica editar\u00eda o seu traballo sabendo que o grupo xa non exist\u00eda decidiron facelo eles mesmos. Un amigo, dono dunha tenda de discos, posu\u00eda un selo propio, Limp, e explicoulles a dous dos membros da banda, Ian MacKaye e Jeff Nelson, as bases para editar un disco. Tras estas lecci\u00f3ns e despois de pensar un nome nacer\u00eda Dischord Records. En decembro dese ano ser\u00eda lanzado o EP \"Minor Disturbance\" de Teen Idles, a primeira referencia do seu cat\u00e1logo.\nNo momento da s\u00faa fundaci\u00f3n exist\u00eda unha grande actividade na escena hardcore punk de Washington, D.C., e o selo foi unha peza moi importante na s\u00faa popularizaci\u00f3n. Ao pouco tempo Ian e Jeff formar\u00edan o grupo Minor Threat e o \"roadie\" de Teen Idles, Henry Rollins, montar\u00eda S.O.A., que editar\u00eda o EP \"No Policy\" convert\u00e9ndose as\u00ed na segunda referencia de Dischord Records a principios de 1981. Cos cartos ga\u00f1ados pola publicaci\u00f3n dos seus dous primeiros EPs, o selo comezou a lanzar sinxelos de Minor Threat e das tam\u00e9n acabadas de formar Government Issue e Youth Brigade cara finais de ano.\nEn outubro de 1981 a sede do selo trasladouse a Arlington, Virginia, a unha casa que foi bautizada como \"Dischord House\". Nathan Strejcek, vocalista de Teen Idles non se mudar\u00eda ao novo local, e aos poucos a s\u00faa participaci\u00f3n na discogr\u00e1fica foi sendo menor. Como todos os encargados do selo entaban involucrados en distintas bandas, o soto da casa converteuse nun local de ensaio, e a consecuencia diso tam\u00e9n ser\u00eda un lugar de encontro importante da comunidade punk da zona.\nEn xaneiro de 1983 Dischord lanzou o seu primeiro vinilo de 12\", un recompilatorio titulado \"Flex Your Head\" composto por 32 temas de 11 bandas de Washington, D.C. Cara mediados dese ano o selo xa negociara a edici\u00f3n de traballos de Faith, Void, Scream e Marginal Man, ademais do EP de Monor Threst \"Out of Step\", pero estaba pasando por problemas econ\u00f3micos. Cando dentro da discogr\u00e1fica barallaban os posibles pasos a seguir para sa\u00edr das dificultades polas que atravesaban apareceu John Loder, dono dos Southern Studios de Londres.\nLoder ofreceuse a lanzar o EP \"Out of Step\" en Europa, e como aqu\u00ed a fabricaci\u00f3n de \u00e1lbums era m\u00e1is barata e a s\u00faa compa\u00f1\u00eda pod\u00eda pagalos a cr\u00e9dito (Dischord adoitaba a facelo contra-reembolso) ofreceuse tam\u00e9n a axudalos a distribu\u00edlo polos Estados Unidos. Nese momento a demanda de discos era moito maior do que os donos da Dischord agardaban, e no selo non ti\u00f1an os cartos suficientes para fabricalos, polo que aceptaron o ofrecemento de Loder. As\u00ed naceu a asociaci\u00f3n con Southern, que dura ata o d\u00eda de hoxe.\nNo peor momento dos seus problemas econ\u00f3micos debido \u00e1 cuesti\u00f3n da distribuci\u00f3n, a meirande parte das bandas orixinais da discogr\u00e1fica separ\u00e1ranse ou abandonaran Dischord. Houbo un momento de calma creativa, e o selo alonxouse da escena de Washington, D.C., a cal, a medida que medraba, \u00eda desarticul\u00e1ndose e volv\u00e9ndose m\u00e1is violenta.\nCara 1985 unha nova fornada de bandas comezou a aparecer, entre elas estaban Rites of Spring, Soulside, Gray Matter, Beefeater, Mission Impossible, Fire Party, Dag Nasty e Embrace, que acabar\u00edan todas asinando con Dischord Records.\nBandas.\nBandas como Minor Threat, Government Issue, The Faith, Void, Iron Cross, Embrace, Rites of Spring, Nation of Ulysses, Scream, Gray Matter, Jawbox, Marginal Man, Shudder to Think, Dag Nasty, Lungfish e Fugazi editaron traballos con Dischord.\nEntre as incorporaci\u00f3ns do selo de finais dos anos 90 e dos anos 2000 est\u00e1n Q and Not U, Beauty Pill, Antelope, Faraquet, Black Eyes, The Aquarium, Title Tracks, Edie Sedgwick e Andalusians. Moitos destes artistas, entre os que destacan Q and Not U e Black Eyes, son influentes bandas post-hardcore."}
{"id": "170200", "revid": "25871", "url": "https://gl.wikipedia.org/wiki?curid=170200", "title": "Trade-off", "text": "O trade-off (ou tradeoff) \u00e9 un concepto econ\u00f3mico que se refire aos dilemas existentes \u00e1 hora de elixir entre situaci\u00f3ns aparentemente antagonistas. Util\u00edzase para ilustrar como a soluci\u00f3n para un problema concreto adoita acarrexar, inevitabelmente, un empeoramento doutro. Tam\u00e9n se refire, en xeral, \u00e1 idea de que a consecuci\u00f3n dun obxectivo implica a renuncia doutro.\nConcepto.\nCando nos topamos ante un problema, \u00e9 habitual que as pos\u00edbeis soluci\u00f3ns non sexan completamente satisfactorias. Rara \u00e9 a vez que a soluci\u00f3n elixida non acarrexa consecuencias non desexadas, a\u00ednda que non por iso imprevistas. En moitas ocasi\u00f3ns, pola contra a mellora do aspecto analisado implica unha afecci\u00f3n no sentido inverso noutros.\nDifer\u00e9nciase lixeiramente outra acepci\u00f3n, a de que unha elecci\u00f3n comporta, necesariamente, a renuncia a outras cousas.\nEste concepto de trade-off deriva, principalmente, da escaseza: nun mundo finito, con recursos e capacidades finitas, obtelo todo \u00e9 impos\u00edbel.\nNon ten porqu\u00e9 ser, con todo, un problema definitivo ou irresoluble. En ocasi\u00f3ns as renuncias poden ser temporais e ser solucionadas no futuro ou, en casos, a renuncia nun momento pode provocar un beneficio no futuro no mesmo aspecto.\nExemplo.\nUn exemplo habitual de trade-off d\u00e1se ao falares do binomio inflaci\u00f3n/desemprego. Cando as pol\u00edticas econ\u00f3micas p\u00fablicas se dirixen principalmente \u00e1 consecuci\u00f3n de maiores niveis de emprego as\u00famese que, ao medio prazo, provocar\u00e1 un certo requentamento da econom\u00eda e un maior grao de inflaci\u00f3n.\nP\u00f3dese aplicar, por exemplo, \u00e1s decisi\u00f3ns de empresas: ao final de ano, unha empresa debe elixir se dedicar os beneficios a reservas ou a distribu\u00edr entre os accionistas. \u00c9 evidente que unha elecci\u00f3n afecta \u00e1 outra. M\u00e1is pode resultar que un aumento das reservas nun momento dado mellore o beneficio a longo prazo, co cal o trade-off tivo, posteriormente, aspectos positivos.\nMoito m\u00e1is claro, e pr\u00f3ximo, \u00e9 o seguinte exemplo: contando cunha cantidade limitada de di\u00f1eiro no peto, o habitual \u00e9 que non poidamos mercar todo o que desexamos, e nos te\u00f1amos que obrigar a mercar unha cousa, ou outra."}
{"id": "170202", "revid": "98629", "url": "https://gl.wikipedia.org/wiki?curid=170202", "title": "Ichiro Suzuki", "text": ", a mi\u00fado co\u00f1ecido simplemente como , nado o 22 de outubro de 1973, \u00e9 un xogador de b\u00e9isbol xapon\u00e9s que xogou nos Seattle Mariners. \u00c9 o xogador xapon\u00e9s que alcanzou maior \u00e9xito na Major League Baseball. Co\u00f1ecido nos Estados Unidos como \"The Silent Samurai\" (\"O samurai silandeiro\"). Ten o r\u00e9cord de maior n\u00famero de \u00e9xitos durante a s\u00faa tempada na MLB (262)."}
{"id": "170207", "revid": "1888", "url": "https://gl.wikipedia.org/wiki?curid=170207", "title": "Jos\u00e9 Garc\u00eda Oro", "text": ""}
{"id": "170208", "revid": "89787", "url": "https://gl.wikipedia.org/wiki?curid=170208", "title": "Efecto Ferranti", "text": "O efecto Ferranti \u00e9 un aumento na tensi\u00f3n no extremo receptor dunha li\u00f1a el\u00e9ctrica de transporte respecto \u00e1 tensi\u00f3n no extremo xerador, \u00e9 dicir, produce ca\u00eddas de tensi\u00f3n nas li\u00f1as de valor negativo. Ocorre cando a li\u00f1a est\u00e1 pouco cargada ou ben cando a carga est\u00e1 desconectada.\nCaracter\u00edsticas.\nEste efecto d\u00e9bese \u00e1 indutancia (debida \u00e1 corrente de carga) e \u00e1 capacitancia da li\u00f1a e ser\u00e1 maior canto maiores sexan a lonxitude da li\u00f1a e a tensi\u00f3n aplicada. O aumento de tensi\u00f3n relativo \u00e9 proporcional \u00f3 cadrado da lonxitude da li\u00f1a. O efecto Ferranti \u00e9 moito m\u00e1is intenso en li\u00f1as subterr\u00e1neas debido \u00e1 s\u00faa elevada capacidade, incluso en li\u00f1as curtas.\nEste fen\u00f3meno foi descuberto polo enxe\u00f1eiro brit\u00e1nico de orixe italiana Sebastian Ziani Ferranti nunha li\u00f1a el\u00e9ctrica dese\u00f1ada por el a finais do s\u00e9culo XIX e atribu\u00eduno \u00e1 interacci\u00f3n dos debandados do transformador coa capacidade do cable."}
{"id": "170209", "revid": "72012", "url": "https://gl.wikipedia.org/wiki?curid=170209", "title": "Xos\u00e9 Abeal", "text": "Xos\u00e9 Abeal L\u00f3pez, nado en Ambroa (Irixoa) en 1954 e finado na Coru\u00f1a o 1 de marzo de 2018, foi un escritor galego, principalmente poeta.\nTraxectoria.\nTras estudar bacharelato en Betanzos, licenciouse en Filolox\u00eda Cl\u00e1sica na Universidade de Santiago de Compostela.\nDesde 1981 exerceu como profesor de lat\u00edn no ensino medio, traballando, at\u00e9 a s\u00faa xubilaci\u00f3n en marzo do 2014, no IES Salvador de Madariaga da Coru\u00f1a. Foi membro da Asociaci\u00f3n de Escritores en Lingua Galega.\nTen publicado poemas en \"Grial\" e \"Poes\u00eda Galicia\"."}
{"id": "170212", "revid": "88215", "url": "https://gl.wikipedia.org/wiki?curid=170212", "title": "Georginio Wijnaldum", "text": "Georginio Wijnaldum, nado en Rotterdam o 11 de novembro de 1990, \u00e9 un futbolista neerland\u00e9s. Wijnaldum foi un gran talento que sa\u00edu \u00e1 luz da Academia do Feyenoord. Con s\u00f3 17 anos, e a pesar de non chegar \u00e1 decena de encontros na Eredivisie, este extremo esquerdo ga\u00f1ouse a titularidade. Actualmente xoga no Paris Saint-Germain FC da Ligue 1 francesa.\nTraxectoria.\nComezou xogando no Sparta, ata que os olladores do Feyenoord fix\u00e1ronse nel. Tras viaxar a algunhas concentraci\u00f3ns co primeiro equipo, debutou na liga en abril de 2010, con 16 anos, nun encontro fronte \u00f3 Groningen, dende ent\u00f3n sorprendeu a propios e estra\u00f1os, pero foi nun dos \u00faltimos partidos cando de verdade estase a confirmar como un dos futbolistas con m\u00e1is proxecci\u00f3n do seu pa\u00eds.\nOs de De Kuip, conscientes do seu nivel, non tardaron en facerlle un novo contrato, e no ver\u00e1n renovou ata 2010. Nas categor\u00edas inferiores holandesas, non disputou ning\u00fan gran campionato, pero foi internacional sub-17 e sub-19."}
{"id": "170215", "revid": "839", "url": "https://gl.wikipedia.org/wiki?curid=170215", "title": "Miren Leanizbarrutia", "text": "Miren Leanizbarrutia, nada en Aretxabaleta (Guip\u00fascoa) o 4 de outubro de 1956, \u00e9 unha pol\u00edtica vasca. \u00c9 senadora polo Partido Nacionalista Vasco.\nO 18 de xaneiro do 2011 Miren Leanizbarrutia foi a primeira representante pol\u00edtica da historia que no Senado de Espa\u00f1a se dirixiu \u00e1 c\u00e1mara empregando e lingua galega. F\u00edxoo en resposta \u00e1 tam\u00e9n senadora Mar\u00eda Jes\u00fas S\u00e1inz, do Partido Popular de Galicia, que o fixo en castel\u00e1n malia que xa lle era pos\u00edbel facelo en galego. A s\u00faa breve intervenci\u00f3n, no medio do seu discurso en \u00e9uscaro, foi a seguinte:"}
{"id": "170216", "revid": "1888", "url": "https://gl.wikipedia.org/wiki?curid=170216", "title": "Mar\u00eda Jes\u00fas S\u00e1inz", "text": ""}
{"id": "170217", "revid": "98629", "url": "https://gl.wikipedia.org/wiki?curid=170217", "title": "Bel\u00e9n Esteban", "text": "Bel\u00e9n Esteban Men\u00e9ndez, nada en Madrid o 9 de novembro de 1973, \u00e9 unha colaboradora de varios programas de televisi\u00f3n e un personaxe dos medios de Espa\u00f1a. \nO seu salto aos medios de comunicaci\u00f3n produciuse trala ruptura da s\u00faa relaci\u00f3n sentimental co toureiro Jesul\u00edn de Ubrique, do que ten unha filla, Andrea. As disputas p\u00fablicas co toureiro e a s\u00faa familia a mantiveron constantentemente no candeeiro: exclusivas en revistas do coraz\u00f3n e programas de televisi\u00f3n, romances con sona nos medios e portadas en revistas fundamentaron dende ent\u00f3n a s\u00faa presenza nos medios de comunicaci\u00f3n.\nTraxectoria.\nBel\u00e9n Esteban Men\u00e9ndez naceu o 9 de novembro de 1973 en Madrid. Filla de Francisco Esteban (falecido en 2006 v\u00edtima dun cancro) e de Mar\u00eda del Carmen Men\u00e9ndez. Agora converteuse nun dos personaxes m\u00e1is populares da prensa do coraz\u00f3n espa\u00f1ola.\nO 27 de xullo de 2008 casou con Francisco \u00c1lvarez G\u00f3mez, un amigo de toda a vida. En setembro do 2009, o Defensor do menor da Comunidade de Madrid remitiu un escrito \u00e1 Fiscal\u00eda de menores solicitando unha actuaci\u00f3n de oficio na defensa da protecci\u00f3n da s\u00faa filla, dando a entender que a exhibici\u00f3n continuada da vida privada e das circunstancias da menor por parte da s\u00faa nai, feito que v\u00e9n ocorrendo dende que se separou do seu exmarido, vulneran o seu dereito \u00e1 intimidade e \u00e1 propia imaxe."}
{"id": "170218", "revid": "1131", "url": "https://gl.wikipedia.org/wiki?curid=170218", "title": "St James' Park", "text": "St James' Park \u00e9 un estadio de f\u00fatbol situado na cidade de Newcastle upon Tyne, no nord\u00e9s de Inglaterra no Reino Unido. Serve de sede habitual ao Newcastle United Football Club que xoga na Premier League, logo de confirmar o seu ascenso o 7 de abril de 2010 ao derrotar ao Sheffield United por 2 goles a 1.\nLocalizaci\u00f3n.\nO seu enderezo \u00e9 \"St James' Park, Newcastle-upon-Tyne, NE1 4ST\". Local\u00edzase no centro da cidade, a 500 m da \"Estaci\u00f3n Central\", sendo o \u00fanico estadio da Premier League situado no centro dunha cidade que non \u00e9 Londres. 250 m ao leste at\u00f3pase a \"Monument station\" do metro da cidade.\nHistoria.\nAmpliaci\u00f3n de 1993.\nEn 1993 o estadio sufriu unha importante reconstruci\u00f3n tras demoler parte do mesmo. Ao conclu\u00edr as obras en 1995 o estadio contaba cunha configuraci\u00f3n tipo \"bowl\" e unha capacidade para 36.610 espectadores.\nAmpliaci\u00f3n de 1998.\nCatro anos logo da ampliaci\u00f3n anterior o club propuxo unha nova ampliaci\u00f3n ata os 52.000 espectadores. Est\u00e1, comezou en xullo de 1998, e cando hab\u00eda partido, as obras det\u00ed\u00f1anse durante tres d\u00edas. A capacidade final aumento ata 52.143 espectadores e tivo un custo de 42 mill\u00f3ns de libras.\nAmpliaci\u00f3n proposta en 2007.\nO 2 de abril de 2007, o club realizou a proposta de ampliaci\u00f3n do estadio ata 60.000 espectadores, as\u00ed como a construci\u00f3n dun centro de convenci\u00f3ns, hoteis e apartamentos de luxo, todo iso cun orzamento de 300 mill\u00f3ns de libras.\nTras a compra do club por parte do millonario Mike Ashley en 2007, este anunciou que a ampliaci\u00f3n do estadio non era unha prioridade, a\u00ednda que se realizou melloras nos palcos e outras zonas do estadio. Debido a que o estadio nunca chegaba a completar se aforamento, sendo a asistencia media de aproximadamente 45.000 espectadores. \nPartidos internacionais.\nEurocopa de 1996.\nFoi sede, xunto con Elland Road, do Grupo B: Francia, Espa\u00f1a, Roman\u00eda e Bulgaria.\nOutros usos.\nConcertos.\nCelebr\u00e1ronse moitos concertos, como: The Rolling Stones, Bruce Springsteen, Queen, Bob Dylan, Bryan Adams e Rod Stewart.\nCine e televisi\u00f3n.\nO estadio utilizouse para as audici\u00f3ns do programa de televisi\u00f3n |The X Factor e para Big Brother. Tam\u00e9n celebrou a final do reality The Match.\nEn 2002 forma parte da rodaxe, xunto con moitas outras localizaci\u00f3ns de Newcastle upon Tyne, da longametraxe de Simon Cellan Jones, \"The One and Only\".\nNo 2005 o estadio, o equipo e a cidade foron o lugar de filmaci\u00f3n para a primeira parte da trilox\u00eda da pel\u00edcula \"\u00a1Gol!\"."}
{"id": "170219", "revid": "1131", "url": "https://gl.wikipedia.org/wiki?curid=170219", "title": "B\u00e1rcena de Cicero", "text": "B\u00e1rcena de Cicero \u00e9 un concello da comunidade aut\u00f3noma de Cantabria, localizado na comarca de Trasmiera e pertencente ao Partido Xudicial de Santo\u00f1a. Est\u00e1 limitado por Escalante, Laredo, Colindres, Voto, Sol\u00f3rzano, Hazas de Cesto e a Ba\u00eda de Santo\u00f1a formada pola desembocadura do r\u00edo As\u00f3n, situado na ribeira esquerda deste r\u00edo. \u00c9 atravesado pola N-634, a Autov\u00eda A-8 e o ferrocarril FEVE Santander-Bilbao.\nO municipio est\u00e1 composto por varias localidades, entre os cales se encontra Gama, que \u00e9 a capital.\nLocalidades.\nOo termo municipal abrangue unha serie de localidades que \u00e1 s\u00faa vez comprenden os chamados barrios. Estas son:\nHistoria.\nOs primeiros documentos que se co\u00f1ecen sobre este municipio son de 1082 e fan alusi\u00f3n \u00e1 entrega ao Mosteiro de Puerto de Santo\u00f1a dun qui\u00f1\u00f3n en \"Cesereo\" (Cicero) e Kolindres (Colindres). Dous anos m\u00e1is tarde unha dama chamada Teresa doou ao mesmo mosteiro as s\u00faas casas en Cicero e o que a elas pertenc\u00eda, ademais doutras propiedades que ti\u00f1a noutros sitios.\nEn 1136, Afonso VII de Le\u00f3n concedeulle franqu\u00eda \u00e1 vila de Ambrosero e Afonso VIII de Castela en 1165 cedeulla a Santa Mar\u00eda de Puerto. A igrexa de Santo Estevo e o n\u00facleo de poboaci\u00f3n que se desenvolveu ao seu redor (Moncali\u00e1n) pasaron en 1254 a dominio do mosteiro de Santo\u00f1a. Tam\u00e9n, B\u00e1rcena de Cicero, antes de ser territorio de reguengo, estivo vinculado ao r\u00e9xime solariego da casa de Ag\u00fcero.\nO concello actual est\u00e1 composto por alg\u00fans dos concellos que pertenceron \u00e1 antiga \"Junta de Cesto\" (que \u00e1 s\u00faa vez foi unha das Xuntas do Meiri\u00f1ado de Trasmiera. Estes concellos foron ao principio de se\u00f1or\u00edos eclesi\u00e1sticos e m\u00e1is tarde foron de reguengo. Cos Reis Cat\u00f3licos, os Concellos integr\u00e1ronse no Corrixidor\u00eda das Catro Vilas da Costa, herdeiro da Irmandade do mesmo nome; as xuntas celebr\u00e1banse en B\u00e1rcena de Cicero (localidade) ou nos lugares que pertenc\u00edan \u00e1 corrixidor\u00eda, sempre de forma rotatoria. Este foi un feito de grande importancia que aparece recollido no escudo de armas do municipio, que mostra catro estrelas representantes das Vilas: San Vicente, Santander, Laredo e Castro Urdiales. As ondas mari\u00f1as que se ven no escudo simbolizan o car\u00e1cter mari\u00f1eiro deste municipio.\nEn 1822 formouse o Ayuntamiento de Cicero, que en 1835 tomou o nome de B\u00e1rcena de Cicero.\nPatrimonio.\nTodo o municipio \u00e9 expo\u00f1ente de arquitectura nobiliaria e fidalga de Cantabria. O conxunto urbano repartido entre os seus barrios \u00e9 tam\u00e9n mostra da arquitectura popular.\nCinco son os bens de interese cultural, con categor\u00eda de monumento, deste municipio:\nAdemais, son bens inventariados o palacio de Arredondo, que est\u00e1 moi cerca do Palacio de Rugama e a casa barroca no cruceiro do barrio de Gama, patrucial da familia Llamosa. A casa Indiana de Manuel y Francisco de la Llamosa, hoxe casa do concello, as\u00ed como o antigo campo da feira que se atopa en terras doadas para o seu propio pobo por Francisco de la Llamosa y Fern\u00e1ndez.\nEconom\u00eda.\nDesde antigo, a econom\u00eda deste municipio baseouse na agricultura e gandar\u00eda, as\u00ed como a pesca e a caza.\nEn tempos modernos instalouse a f\u00e1brica FEMSA, polo que os artes\u00e1ns abandonaron o seu oficio tradicional para traballar nesta industria e nos seus talleres. Tam\u00e9n se fixo a construci\u00f3n do Pol\u00edgono Industrial de Ambrosero. Outros postos de traballo cre\u00e1ronse en empresas de servizos.\nUn 13,5 % da poboaci\u00f3n do municipio empr\u00e9gase no sector primario, un 14,4 % na construci\u00f3n, un 27,7 na industria e un 44,4 % no sector terciario. A taxa de actividade \u00e9 do 54,7 % e a taxa de paro \u00e9 do 11,7 %, cando a media en Cantabria est\u00e1 en 52,5 % e 14,2 % respectivamente.\nDemograf\u00eda.\nFonte: INE\nAdministraci\u00f3n.\nNas seguintes t\u00e1boas m\u00f3stranse os resultados das elecci\u00f3ns municipais celebradas en 2003 e 2007.\nEscola.\nArredor de 150 escolares acoden ao centro p\u00fablico de Educaci\u00f3n Infantil e Primaria chamado \"Flavio San Rom\u00e1n\" (en Cicero, barrio de La Ermita).\nBiblioteca.\nExiste unha biblioteca p\u00fablica co nome de Baldomero Fern\u00e1ndez Moreno, poeta arxentino de pais c\u00e1ntabros que pasou alg\u00fans anos da s\u00faa infancia neste municipio, que recorda en \"La patria desconocida\" e \"Aldea espa\u00f1ola\"."}
{"id": "170220", "revid": "89787", "url": "https://gl.wikipedia.org/wiki?curid=170220", "title": "Newcastle upon Tyne", "text": "Newcastle upon Tyne, co\u00f1ecida habitualmente como Newcastle, \u00e9 unha cidade de Inglaterra, do distrito de Tyne e Wear, na rexi\u00f3n de North East England.\nA cidade \u00e9 a vix\u00e9sima m\u00e1is poboada de Inglaterra, e a aglomeraci\u00f3n de Tyneside, da que forma parte Newcastle, \u00e9 a sexta aglomeraci\u00f3n urbana m\u00e1is poboada do Reino Unido.\nHistoria.\nPer\u00edodo Romano.\nNewcastle ten as s\u00faas orixes en \u00e9poca romana (s\u00e9culo II), cando sobre un promontorio da beira esquerda do Tyne foi levantado un forte (\"Pons Aelius\") que vixiaba unha ponte que salvaba o r\u00edo. O forte, que formaba parte do \"muro de Adriano\", tomou o nome familiar do propio emperador. A poboaci\u00f3n de Pons Aelius para esta \u00e9poca est\u00edmase nuns 2.000 habitantes. O muro de Adriano a\u00ednda \u00e9 visible en varias zonas de Newcastle; en particular, ao longo da West Road. \n \nO Castelo Novo (\"New Castle\" en ingl\u00e9s), que deu nome \u00e1 cidade, foi constru\u00eddo polos normandos en 1080 sobre o soar do forte romano. A\u00ednda se pode ver a s\u00faa torre da homenaxe e a porta principal.\nAo longo da Idade Media, Newcastle foi a fortaleza m\u00e1is setentrional de Inglaterra. No s\u00e9culo XIII, ante os constantes ataques escoceses, a cidade rodeouse dunha muralla de pedra de m\u00e1is de 7 m de altura. Derrubada ao longo do s\u00e9culo XIX, dela hoxe s\u00f3 quedan alg\u00fans vestixios.\nEn 1174, o rei de Escocia Guillerme I foi encarcerado en Newcastle. Ao longo do s\u00e9culo XIV, en tres ocasi\u00f3ns, a cidade logrou defenderse con \u00e9xito dos ataques escoceses. En 1400, Henrique IV creou o condado incorporado (\"county corporate\") de Newcastle.\nEn d\u00faas ocasi\u00f3ns, durante o s\u00e9culo XVII, os ex\u00e9rcitos escoceses invadiron e ocuparon a cidade: en 1640 durante a Guerra dos Bispos e en 1644 durante a Guerra Civil Inglesa (logo dun cerco de tres meses).\nXeograf\u00eda.\nNewcastle est\u00e1 situada no nord\u00e9s de Inglaterra, no distrito metropolitano de Tyne and Wear. A cidade est\u00e1 situada na beira norte do r\u00edo Tyne a unha latitude de 54.974\u00b0 N e unha lonxitude de 1.614\u00b0 W.\nO chan debaixo da cidade est\u00e1 formada por estratos do Carbon\u00edfero.\nDemograf\u00eda.\nNewcastle \u00e9 a cidade m\u00e1is poboada da rexi\u00f3n, seguida de Sunderland. Recibe a honra de ser o s\u00edmbolo urbano de Northumberland.\nEconom\u00eda.\nNewcastle xogou un papel importante durante a Revoluci\u00f3n Industrial do s\u00e9culo XIX, e foi un importante centro para a miner\u00eda do carb\u00f3n e a fabricaci\u00f3n. As industria pesada en Newcastle descendeu na segunda metade do s\u00e9culo XX. A cidade \u00e9 hoxe reco\u00f1ecida por compromiso coas cuesti\u00f3ns ambientais, cun programa previsto para o Newcastle para converterse en \"a primeira cidade neutral de carbono\".\nInfraestruturas.\nHai un metro que conecta con outras cidades da rexi\u00f3n, como Gateshead, Sunderland, North Shields, South Shields e Tynemouth. O ferrocarril \u00e9 subterr\u00e1neo no centro da cidade. Tam\u00e9n se pode usar o Metro para viaxar ao Aeroporto de Newcastle.\nA cidade ten unha estaci\u00f3n de ferrocarril (Central Station) que \u00e9 parte da rede nacional de ferrocarr\u00eds. Cada d\u00eda hai varios trens que viaxan directamente entre Newcastle e Londres (Kings Cros).\nDesde o aeroporto de Newcastle p\u00f3dese coller o wifi, que tarda 22 minutos en chegar ata o centro de Newcastle ou 55 minutos ata o centro de Sunderland.\nEducaci\u00f3n.\nSit\u00faanse en Newcastle a Universidade de Northumbria e a de Newcastle upon Tyne.\nCultura.\nAs cores da cidade son o negro e o branco. \u00c9 o centro do dialecto \"Geordie\", unha forma de pronunciar e falar peculiar a Northumbria e diferente do resto de Inglaterra.\nArquitectura e urbanismo.\nO Millenium Bridge \u00e9 unha de moitas pontes que cruzan o Tyne cara a Gateshead. A cidade ten unha catedral, a de St Nicholas. O teatro principal da cidade \u00e9 Theatre Royal que data de 1837.\nDeportes.\nNewcastle \u00e9 o fogar do equipo de f\u00fatbol Newcastle United Football Club."}
{"id": "170221", "revid": "25871", "url": "https://gl.wikipedia.org/wiki?curid=170221", "title": "Tonelada", "text": "A tonelada (t) ou megagramo (Mg) \u00e9 unha unidade de masa do sistema m\u00e9trico decimal e do Sistema Internacional de Unidades. O seu nome deriva de \"tonel\", que prov\u00e9n do diminutivo do franc\u00e9s antigo \"tonne\", tonel grande.\nSistema internacional.\nA tonelada m\u00e9trica \u00e9 o terceiro m\u00faltiplo do quilogramo e o sexto do gramo. Tam\u00e9n se chama megagramo.\nOutras toneladas.\nNa n\u00e1utica espa\u00f1ola, a tonelada era unha medida de capacidade igual a oito c\u00f3bados de ribeira c\u00fabicos; \u00e9 dicir, 0,1891 m\u00b3, ou 189,11 L.\nTam\u00e9n se empregaba a tonelada de arqueo (ou \"tonelada Moorsom\"), para medir a cabida dunha embarcaci\u00f3n, e que equival\u00eda a 2,83 m\u00b3."}
{"id": "170222", "revid": "22570", "url": "https://gl.wikipedia.org/wiki?curid=170222", "title": "Os Calzados, Caaveiro, A Capela", "text": "Os Calzados \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 11 habitantes no ano 2010 segundo datos do Instituto Nacional de Estad\u00edstica dos cales 6 eran homes e 5 eran mulleres."}
{"id": "170223", "revid": "85894", "url": "https://gl.wikipedia.org/wiki?curid=170223", "title": "Os Campos, Caaveiro, A Capela", "text": "Os Campos \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 3 eran homes e 2 eran mulleres."}
{"id": "170224", "revid": "1410", "url": "https://gl.wikipedia.org/wiki?curid=170224", "title": "Tauromaquia", "text": "A tauromaquia (do grego \u03c4\u03b1\u1fe6\u03c1\u03bf\u03c2, touro, e \u03bc\u03ac\u03c7\u03bf\u03bc\u03b1\u03b9, loitar) \u00e9 a pr\u00e1ctica de lidar touros, tanto a p\u00e9 como dacabalo.\nHistoria e caracter\u00edsticas.\nA s\u00faa expresi\u00f3n m\u00e1is moderna e elaborada \u00e9 a tourada ou corrida de touros, un espect\u00e1culo que naceu en Espa\u00f1a no s\u00e9culo XII e que se practica tam\u00e9n en Portugal, sur de Francia e en diversos pa\u00edses de Hispanoam\u00e9rica, como M\u00e9xico, Costa Rica, Colombia, Per\u00fa, Venezuela, Ecuador, Panam\u00e1 e Bolivia. \u00c9 tam\u00e9n espect\u00e1culo de exhibici\u00f3n en China, Filipinas e Estados Unidos. As corridas de touros espertaron vivas pol\u00e9micas desde os seus mesmos comezos entre partidarios e detractores.\nEn sentido amplo, a tauromaquia incl\u00fae ademais todo o desenvolvemento previo ao espect\u00e1culo como tal, desde a cr\u00eda do touro \u00e1 confecci\u00f3n da vestimenta dos participantes, ademais do dese\u00f1o e publicaci\u00f3n de carteis e outras manifestaci\u00f3ns art\u00edsticas ou de car\u00e1cter publicitario, que var\u00edan de acordo aos pa\u00edses e rexi\u00f3ns onde a tauromaquia \u00e9 tradicional."}
{"id": "170226", "revid": "55821", "url": "https://gl.wikipedia.org/wiki?curid=170226", "title": "Praza de touros", "text": "As prazas de touros son recintos pechados, xeralmente circulares e descubertos, onde se celebran as touradas. Os seus estilos arquitect\u00f3nicos son diversos de acordo ao maior ou menor grao de antig\u00fcidade, a\u00ednda que na actualidade predominan as de estilo neomud\u00e9xar. Te\u00f1en a s\u00faa orixe na Europa antiga. Principalmente consiste nun anfiteatro pechado de forma aproximadamente circular con bancadas e servizos que rodean un espazo central onde se realiza o espect\u00e1culo taurino, chamado \"ruedo\", un terreo de terra batida (arena) rodeado dunha ruela onde se preparan e refuxian os toureiros.\nEn Galicia non existe gran tradici\u00f3n de touradas, e realmente s\u00f3 existe unha praza: a praza de Pontevedra."}
{"id": "170227", "revid": "23204", "url": "https://gl.wikipedia.org/wiki?curid=170227", "title": "Doordarshan", "text": "Doordarshan \u00e9 a cadea p\u00fablica de televisi\u00f3n da India que forma parte do ente p\u00fablico de radiotelevisi\u00f3n Prasar Bharati.\nInicios.\nDoordarshan comezou a emitir experimentalmente o 15 de setembro de 1959 transmitindo para a zona de Delhi a trav\u00e9s dun pequeno transmisor. As emisi\u00f3ns regulares principiaron en 1965 como parte de All India Radio, en 1972 o servizo espallouse por Mumbai) e Amritsar e a\u00ednda en 1975 o servizo de televisi\u00f3n s\u00f3 estaba dispo\u00f1ible en sete cidades. En 1976 separ\u00e1ronse o servizo de radio e o de televisi\u00f3n.\nEmisi\u00f3ns en toda a India.\nAta 1982 todas as emisi\u00f3ns eran locais pero a partir dese ano comezan a se transmitir emisi\u00f3ns para toda a India, nese ano tam\u00e9n comezaron as emisi\u00f3ns en cor co discurso da primeira ministra Indira G\u0101ndhi no D\u00eda da Independencia (15 de agosto) e nas transmisi\u00f3ns dos Xogos Asi\u00e1ticos que se celebraban en Deli.\nCanles.\nDoordarshan opera m\u00faltiples canles, d\u00faas emiten para toda a India, DD National e DD News, 11 canles por sat\u00e9lite en linguas rexionais, varias canles rexionais en estados de lingua hindi, unha canle deportiva, unha canle internacional e d\u00faas canles para emisi\u00f3ns de debates parlamentarios."}
{"id": "170229", "revid": "98629", "url": "https://gl.wikipedia.org/wiki?curid=170229", "title": "HC MVD", "text": "O HC MVD (en ruso \u0425\u041a \u041c\u0412\u0414) foi un equipo profesional de h\u00f3ckey sobre xeo da cidade de Balashikha, no \u00f3blast de Moscova (Rusia). Pertenceu \u00e1 Tarasov Division (acadando o t\u00edtulo de campi\u00f3n da divisi\u00f3n no 2010) da KHL entre o 2008 e o 2010, ano no que se fusionou co HK Dinamo Moscova para dar lugar ao OHK Dinamo.\nHistoria.\nO MVD Moscow Oblast foi fundado en 1949 como Spartak Kalinin, adoptando o seu nome actual MVD no 2004 como parte do Ministerio de Exteriores de Rusia e trasladouse a Podolsk grazas \u00e1 licenza do HK Tver, que se atopaba en dificultades financeiras pasando a ser un filial do MVD. No 2007 trasladouse novamente, desta vez \u00e1 localidade de Balashikha, ao Balachikha Arena. No 2008 pasou a formar parte dos equipos da nova competici\u00f3n euroasi\u00e1tica, a Kontinental Hockey League (KHL), asinadno un convenio co Kristall Elektrostal da Vyscha\u00efa Liga para que pasara a ser a s\u00faa escola. Na tempada seguinte, o equipo adestrado por O\u013cegs Znaroks ga\u00f1ou o t\u00edtulo de campi\u00f3n da Tarasov Division chegou ata a final da Gagarin Cup contra o defensor do t\u00edtulo, o Ak Bars Kazan, que conseguiron revalidar o t\u00edtulo ga\u00f1ando a serie por catro vitorias a tres. Logo deste grande \u00e9xito o equipo fusionouse co HK Dinamo Moscova, en dificultades econ\u00f3micas, para formar o OHK Dinamo."}
{"id": "170230", "revid": "85894", "url": "https://gl.wikipedia.org/wiki?curid=170230", "title": "Pablo Fidalgo Lareo", "text": "Pablo Fidalgo Lareo, nado en Vigo en 1984, \u00e9 un escritor galego en lingua castel\u00e1.\nTraxectoria.\nObtivo un Accesit do Premio Minerva de poes\u00eda co libro \"A idade do ar\". Trasladouse a Madrid, onde estudou Dramaturxia na Resad. Fixo lecturas dentro da Red de Arte Joven de Madrid e participou en Cosmopo\u00e9tica 2007. Fundou en 2005 a compa\u00f1\u00eda de teatro La tristura."}
{"id": "170232", "revid": "98293", "url": "https://gl.wikipedia.org/wiki?curid=170232", "title": "HC Vityaz", "text": "O HC Vityaz (en ruso: \u0425\u041a \u0412\u0438\u0301\u0442\u044f\u0437\u044c) \u00e9 un equipo profesional de h\u00f3ckey sobre xeo da localidade de Podolsk, \u00f3blast de Moscova (Rusia). Compite na Kontinental Hockey League (KHL), onde se encontra encadrado na Divisi\u00f3n Tarasov. Xoga os seus partidos como local no Centro de h\u00f3ckey sobre xeo 2004, pavill\u00f3n con capacidade para 3.300 espectadores.\nHistoria.\nO equipo foi fundado orixinalmente na cidade de Podolsk en 1996, e no 2004 trasladouse \u00e1 s\u00faa cidade actual. Ao ano seguinte, no 2005 conseguiu o ascenso \u00e1 Superliga rusa. No 2008 foi un dos equipos que tomaron parte na primeira edici\u00f3n da nova competici\u00f3n euroasi\u00e1tica, a KHL, competici\u00f3n na que nunca conseguiu clasificarse para os play-offs."}
{"id": "170234", "revid": "21293", "url": "https://gl.wikipedia.org/wiki?curid=170234", "title": "Museo etnogr\u00e1fico e hist\u00f3rico de San Paio de Narla", "text": ""}
{"id": "170237", "revid": "23204", "url": "https://gl.wikipedia.org/wiki?curid=170237", "title": "Marco Virgilio Garc\u00eda Quintela", "text": "Marco Virgilio Garc\u00eda Quintela, nado en Penagos (Cantabria) en 1958, \u00e9 un especialista en historia antiga de Galicia.\nTraxectoria.\nLicenciado en Xeograf\u00eda e Historia pola Universidade de Santiago de Compostela en 1980, doutorouse en 1984 cunha tese sobre Filosof\u00eda e Sociedade na Xonia arcaica. Obtivo o premio extraordinario de doutoramento en 1987.\nFoi profesor da Universidade de Valencia e exerce como tal en Santiago dende 1991. Foi profesor invitado na \"Ecole Practique de Hautes Etudes\" de Par\u00eds en 2006, na \"Escuela Nacional de Antropolog\u00eda e Historia\" e polo \"Instituto de Investigaciones Antropol\u00edgicas de la UNAM\" (M\u00e9xico).\nIntegrou o consello de redacci\u00f3n da revista \"Gallaecia\" e do \"Cuaderno de Estudios Gallegos\". \u00c9 colaborador do Instituto Padre Sarmiento de Estudos Galegos, membro de honra da \"Societ\u00e9 Belge d\u00b4Etudes Celtiques\" e coordina varios grupos de investigaci\u00f3n."}
{"id": "170239", "revid": "22570", "url": "https://gl.wikipedia.org/wiki?curid=170239", "title": "Cenzoi, Caaveiro, A Capela", "text": "Cenzoi \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 13 habitantes no ano 2010 segundo datos do Instituto Nacional de Estad\u00edstica dos cales 6 eran homes e 7 eran mulleres."}
{"id": "170240", "revid": "85894", "url": "https://gl.wikipedia.org/wiki?curid=170240", "title": "A Corveira, Caaveiro, A Capela", "text": "A Corveira \u00e9 un lugar da parroquia de Caaveiro no concello coru\u00f1\u00e9s da Capela na comarca do Eume. Ti\u00f1a 19 habitantes no ano 2010 segundo datos do Instituto Nacional de Estad\u00edstica dos cales 9 eran homes e 10 eran mulleres."}
{"id": "170241", "revid": "1410", "url": "https://gl.wikipedia.org/wiki?curid=170241", "title": "Metallurg Novokuznetsk", "text": "O Metallurg Novokuznetsk (en ruso \u041c\u0435\u0442\u0430\u043b\u043b\u0443\u0440\u0433 \u041d\u043e\u0432\u043e\u043a\u0443\u0437\u043d\u0435\u0446\u043a) \u00e9 un equipo profesional de h\u00f3ckey sobre xeo de Siberia con base na cidade de Novokuznetsk, \u00f3blast de Kemerovo (Rusia). Actualmente forma parte da Divisi\u00f3n Chernyshev da Kontinental Hockey League (KHL), competici\u00f3n \u00e1 que pertence dende a s\u00faa fundaci\u00f3n no 2008.\nHistoria.\nO club foi fundado en 1949. En 1960 conseguiu ascender por primeira vez \u00e1 m\u00e1xima categor\u00eda do Campionato da URSS, onde competiu durante seis tempadas ata o seu descenso. O equipo estivo entre a segunda e a terceira categor\u00eda do h\u00f3ckey sobre xeo sovi\u00e9tico ata o seu retorno \u00e1 elite en 1992. No 2008 pasou a formar parte dunha nova competici\u00f3n, a KHL, na que ata a data non conseguiu bos resultados, quedando sempre entre os peores equipos da liga, sendo o seu mellor posto o 21\u00ba da s\u00faa primeira participaci\u00f3n, empeorando a s\u00faa marca na segunda tempada ficando no \u00faltimo posto."}
{"id": "170242", "revid": "88215", "url": "https://gl.wikipedia.org/wiki?curid=170242", "title": "V\u00edctor Marco Soler", "text": "V\u00edctor Marco Soler, nado en Valencia o 14 de xu\u00f1o de 1982, \u00e9 un futbolista espa\u00f1ol. Xoga de defensa e o seu club actual \u00e9 o Mensajero."}
{"id": "170243", "revid": "1410", "url": "https://gl.wikipedia.org/wiki?curid=170243", "title": "Corrida de touros", "text": "Unha corrida de touros \u00e9 un espect\u00e1culo que consiste en lidar varios touros bravos, a p\u00e9 ou dacabalo, nun recinto pechado para tal fin, a praza de touros.\nNa lida participan varias persoas, entre elas os toureiros, que seguen un estrito protocolo tradicional, rexido pola intenci\u00f3n est\u00e9tica; s\u00f3 pode participar como matador o toureiro que tomou a alternativa (recibiu a categor\u00eda de matador de touros). Como espect\u00e1culo moderno realizado a p\u00e9, fixa as s\u00faas normas e adopta a s\u00faa orde actual a finais do s\u00e9culo XVIII en Espa\u00f1a, onde a corrida finaliza coa morte do touro.\nAs corridas de touros son consideradas unha das expresi\u00f3ns da cultura hisp\u00e1nica. Pract\u00edcanse tam\u00e9n en Portugal (onde, f\u00f3ra dalg\u00fans municipios, non se lle d\u00e1 morte ao touro na praza desde 1836, durante o reinado de Mar\u00eda II), no sur de Francia e en diversos pa\u00edses de Hispanoam\u00e9rica como M\u00e9xico, Colombia, Per\u00fa, Venezuela, Ecuador, Costa Rica, Panam\u00e1 e Bolivia.\nAs corridas poden clasificarse, segundo a idade e caracter\u00edsticas do touro que se lida, en becerradas, novilladas e corridas de touros propiamente ditas, e poden desenvolverse a p\u00e9 ou dacabalo. Se se executan as sortes dacabalo, o festexo recibe o nome de \"corrida de rejones\" ou \"rejoneo\". Cando se combinan ambas as disciplinas nun mesmo festexo, denom\u00ednanse \"corridas mixtas\"."}
{"id": "170244", "revid": "89787", "url": "https://gl.wikipedia.org/wiki?curid=170244", "title": "Tatneft Arena", "text": "O Tatneft Arena (en ) \u00e9 un pavill\u00f3n deportivo da cidade de Kaz\u00e1n, Rusia. Foi inaugurado o 29 de agosto do 2005 cun concerto de Scorpions. Neste pavill\u00f3n xoga os seus partidos como local o Ak Bars Kazan da Kontinental Hockey League e ten capacidade para 10.000 espectadores."}
{"id": "170245", "revid": "22570", "url": "https://gl.wikipedia.org/wiki?curid=170245", "title": "Sanfermines", "text": " \nAs Festas de San Firmino (en castel\u00e1n: \"San Ferm\u00edn\"), co\u00f1ecidas popularmente como Sanfermines (en \u00e9uscaro: \"Sanferminak\"), son unhas festas na honra a San Firmino que se celebran anualmente en Pamplona, capital de Navarra, no norte de Espa\u00f1a.\nOs festexos comezan co lanzamento do txupinazo (foguete) desde o balc\u00f3n da Casa do Concello de Pamplona \u00e1s 12 do mediod\u00eda do 6 de xullo e terminan \u00e1s 24h do 14 de xullo co \"Pobre de m\u00ed\", unha canci\u00f3n de despedida.\nUnha das actividades m\u00e1is famosas dos Sanfermines \u00e9 o encerro, que consiste nunha carreira de 849 metros diante dos touros e que culmina na praza de touros. Os encerros te\u00f1en lugar todos os d\u00edas entre o 7 e o 14 de xullo e comezan \u00e1s oito da ma\u00f1\u00e1, cunha duraci\u00f3n media de entre dous e tres minutos.\nIntroduci\u00f3n hist\u00f3rica.\nOs sanfermines te\u00f1en unha orixe que se remonta varios s\u00e9culos, a\u00ednda que a s\u00faa fama mundial \u00e9 un fen\u00f3meno recente, vinculado tam\u00e9n \u00e1 difusi\u00f3n que lles deu Ernest Hemingway; tr\u00e1tase dunhas festas singulares e, sen d\u00fabida, o acontecemento polo que m\u00e1is se co\u00f1ece a Pamplona no mundo. A s\u00faa fisionom\u00eda actual, cosmopolita e multitudinaria, \u00e9 o resultado dunha lenta evoluci\u00f3n hist\u00f3rica cuxos orixes est\u00e1n na Idade Media.\nTres celebraci\u00f3ns independentes est\u00e1n na s\u00faa orixe: os actos relixiosos na honra a san Ferm\u00edn, desde antes do s\u00e9culo XII, as feiras comerciais e as corridas de touros, documentadas ambas desde o s\u00e9culo XIV. Os pamploneses celebraban a san Firmino o 24 de setembro. Cansados das inclemencias climatol\u00f3xicas do outono, os pamploneses deciden en 1591 trasladar a festa do co-patr\u00f3n de Navarra, san Ferm\u00edn, ao 7 de xullo. A coincidencia por azar nas mesmas datas de solemnidade relixiosa, bulicio feiral e touros dan o car\u00e1cter aos sanfermines que hoxe co\u00f1ecemos. O patr\u00f3n da cidade, San Sadurni\u00f1o, mantense cunha celebraci\u00f3n moito m\u00e1is modesta no 29 de novembro. Para moitos dos visitantes, este feito causa a confusi\u00f3n de pensar que \u00e9 san Firmino o patr\u00f3n da cidade.\nO escritor estadounidense Ernest Hemingway foi un dos que contribu\u00edron a propagalos mediante o seu libro The Sun Also Rises. Est\u00e1n considerados como unha das mellores celebraci\u00f3ns do mundo, xunto aos Entroidos do R\u00edo de Xaneiro, de Venecia e de Colonia, e a Feira da Cervexa de M\u00fanic. A poboaci\u00f3n de Pamplona durante esta semana de festas pasa de 190.000 habitantes a m\u00e1is de 2.800.000 persoas.\nOrixes.\nOs sanfermines naceron na \u00e9poca medieval como feira comercial e festa secular, usando para iso as datas de festas relixiosas cristi\u00e1s, que \u00e1 s\u00faa vez usaban datas festivas de orixes m\u00e1is anteriores, como a do paganismo vasco e latino. A comezos do s\u00e9culo XIII celebr\u00e1banse unhas feiras comerciais tras a noite de San Xo\u00e1n, entre o d\u00eda 23 e o 24 de xu\u00f1o, coincidindo co comezo do ver\u00e1n, e posteriormente pas\u00e1ronse a celebrar a partir da festividade de San Pedro, o 29 de xullo. Como as feiras eran lugares de encontro de mercadores, gandeiros e alde\u00e1ns, eran tam\u00e9n pretexto para festexar e comezaron a organizarse corridas de touros como parte da tradici\u00f3n. \nHai outra data emparentada ao final do ver\u00e1n, o 10 de outubro, en que se organizaba unha feira en Pamplona, de sete d\u00edas de duraci\u00f3n, desde o ano 1324, por privilexio do rei Carlos I de Navarra e IV de Francia. En 1381 por privilexio do rei Carlos II de Navarra, pasou a ser feira franca, coincidindo tam\u00e9n ent\u00f3n con festividades relixiosas. Estas d\u00faas feiras e festas, ao comezo e ao final do ver\u00e1n, unific\u00e1ronse en 1591 para aproveitar o mellor tempo, comezando o d\u00eda s\u00e9timo do s\u00e9timo mes: o 7 de xullo. A\u00ednda que a\u00ednda na actualidade, a finais do ver\u00e1n, cel\u00e9branse os chamados \"sanfermines txikis\" (pequenos sanfermines) s\u00f3 celebrado polos propios navarros.\nConsta que o Rexemento (concello de ent\u00f3n) celebrou unha festa xa nas novas datas, o 7 de xullo de 1591, co seguinte programa: \nO d\u00eda seguinte, celebrouse unha corrida de touros.\nForon pasando os s\u00e9culos, sen grandes cambios nos Sanfermines. Pero desde 1950 aproximadamente, os cambios foron acelerados. En primeiro lugar, polo incremento do nivel de vida. O pobo (Pamplona ti\u00f1a uns vinte mil habitantes) xunt\u00e1base na Plaza Consistorial para recoller ao Concello e acompa\u00f1alo \u00e1 igrexa de San Lourenzo, onde na capela de San Firmino se celebraban, as V\u00e9speras, na tarde do 6 de xullo. Tras a misa, pobo e autoridades regresaban da igrexa ao Concello, igualmente pola r\u00faa Mayor.\nDesde 1950, aproximadamente, os Sanfermines ve\u00f1en evolucionando tanto como a sociedade. Perderon moito do seu compo\u00f1ente relixioso, a\u00ednda que a procesi\u00f3n segue sendo multitudinaria e presenta alg\u00fans momentos t\u00edpicos, como a xota que se canta ao santo na Plazuela do Consello ou o \"Agur jaunak\" interpretado na s\u00faa honra no lugar, fronte \u00e1 igrexa de San Sadurni\u00f1o en que se di que foi bautizado. O \"riau-riau\", co que o pobo acompa\u00f1aba, ao son do \"Valse de Astrain\", ao Concello en corpo de cidade, retardando o m\u00e1is posible a s\u00faa marcha desde a Casa Consistorial ata a igrexa de San Lourenzo, para celebrar aqu\u00ed as V\u00e9speras do Santo, tivo que suspenderse porque nos \u00faltimos anos fora ocasi\u00f3n de protestas e disturbios. Agora ben, recentemente estase volvendo festexar -orixinalmente, por iniciativa de clubs de xubilados-, a\u00ednda que sen a corporaci\u00f3n municipal.\nO txupinazo.\nO txupinazo \u00e9 o foguete que se lanza o d\u00eda 6 de xullo de cada ano \u00e1s doce do mediod\u00eda desde o balc\u00f3n da casa consistorial de Pamplona para sinalar o inicio das festas de san Firmino ou sanfermines. Congrega gran n\u00famero de p\u00fablico e ad\u00f3itase retransmitir en directo por televisi\u00f3n. \u00c9 o txupinazo m\u00e1is famoso do mundo.\nA orixe desta tradici\u00f3n \u00e1chase a principios do s\u00e9culo XX. O Concello de Pamplona contrataba unha empresa de pirotecnia que disparaba unha serie de foguetes o d\u00eda 6 de xullo, v\u00e9spera da festa de san Ferm\u00edn, para sinalar o inicio das festas. Os foguetes dispar\u00e1banse desde a Plaza del Castillo por un empregado da empresa, sen maiores cerimonias. Na d\u00e9cada dos anos trinta empezou a congregarse unha boa cantidade de p\u00fablico no momento do lanzamento dos foguetes, e alg\u00fans pamploneses solicitaban do operario que lles permitise prender a mecha.\nEn 1939 foi un concelleiro do concello, Joaqu\u00edn Ilundain, o que solicitou para si a honra de disparar o primeiro foguete, e por mor diso e xunto co xornalista Jos\u00e9 M\u00aa P\u00e9rez Salazar promoveu a idea de que o lanzamento dese primeiro txupinazo fix\u00e9sese con maior solemnidade. En 1941 por primeira vez o disparo f\u00edxose desde o balc\u00f3n principal da Casa Consistorial, sendo encargado de prender a mecha o propio Joaqu\u00edn Ilundain. Nos anos seguintes adoptouse o costume de que o concelleiro encargado de disparar o chupinazo fose o presidente da comisi\u00f3n municipal de festas. Este costume s\u00f3 rompeu en 1964 cando se cedeu a honra a Manuel Fraga, Ministro de Informaci\u00f3n e Turismo, que se achaba de visita na cidade. \u00c9 tam\u00e9n tradicional que quen dispara o chupinazo previamente vitoree a san Ferm\u00edn.\nTras a instauraci\u00f3n da democracia e a elecci\u00f3n do primeiro concello democr\u00e1tico en 1979 adoptouse o criterio de que o lanzamento do chupinazo fix\u00e9sese rotatorio, primeiro entre os membros da comisi\u00f3n de festas e, a partir de 1983, entre os diversos grupos pol\u00edticos de maior a menor. Este criterio s\u00f3 se rompeu nos anos 2000 e 2001 en que se outorgou a distinci\u00f3n do lanzamento ao Club Atl\u00e9tico Osasuna, na persoa do seu capit\u00e1n C\u00e9sar Palacios, polo ascenso conseguido ese ano 2000 \u00e1 1\u00aa Divisi\u00f3n de f\u00fatbol, e ao Portland San Antonio, na persoa do seu presidente Ferm\u00edn Tajadura pola s\u00faa vitoria na m\u00e1xima competici\u00f3n continental, a Copa de Europa de Balonm\u00e1n.\nDesde o 6 de xullo de 1941, que foi o primeiro txupinazo das festas de san Ferm\u00edn, a pesar de que algunhas persoas encargadas de lanzar o foguete fixeron alg\u00fans cambios no tradicional berro, a f\u00f3rmula que maioritariamente se pronunciou foi a seguinte: \n'\"Pamploneses, Pamplonesas, \u00a1Viva san Ferm\u00edn! Gora san Fermin!\"'\nO Riau Riau.\nEste acto tradicional consiste en que miles de persoas ocupan, a tarde do 6 de xullo, a Plaza Consistorial e logo a r\u00faa Mayor, cantando e bailando o \"Riau Riau\", valse de Miguel Astr\u00e1in que co nome de \"La alegr\u00eda por San Ferm\u00edn\" foi composto a mediados do s\u00e9culo XIX. Desta forma acomp\u00e1\u00f1ase o paso da Corporaci\u00f3n Municipal, que sae da Casa Consistorial para participar na misa de V\u00e9speras, na igrexa de San Lorenzo. A avalancha de cantantes e danzantes do \"Riau Riau\" fai que un percorrido de pouco m\u00e1is de 400 metros tarde en completarse varias horas.\nO Riau Riau celebrouse por primeira vez en 1914, e o inicio desta tradici\u00f3n atrib\u00faese a Ignacio Baleztena, un carlista que coreando o Valse de Astr\u00e1in quixo interporse no avance dun Concello politicamente contrario. O festexo callou rapidamente, feito que foi corroborado porque na d\u00e9cada dos anos vinte houbo dous intentos de prohibici\u00f3n por parte da Alcald\u00eda.\nO Riau Riau, antes da d\u00e9cada dos noventa, s\u00f3 tivo un par\u00f3n, o acaecido entre 1932 e 1936 (II Rep\u00fablica) debido a que a Corporaci\u00f3n non participou nos actos relixiosos.\nEn 1972, o Riau Riau foi suspendido por primeira vez tras 45 minutos nos que a Corporaci\u00f3n apenas puido avanzar uns metros. A partir desta data suced\u00e9ronse unha serie de Riau-Riaus nos que a t\u00f3nica xeral foi o pouco avance da Corporaci\u00f3n e a cada vez m\u00e1is multitudinaria asistencia ao acto. As\u00ed, en numerosas ocasi\u00f3ns o acto tivo que ser suspendido sen que a comitiva puidese chegar a San Lorenzo. O \u00faltimo Riau-Riau que conseguiu este obxectivo foi o de 1985, cunha duraci\u00f3n de tres horas e media, durante as cales interpretouse, cantou e bailou o \"Valse de Astrain\" unhas 180 veces.\nEn 1991, e debido a altercados pol\u00edticos, o Riau Riau tivo que ser suspendido e non se volveu a celebrar ata 1996, no que polos mesmos motivos tampouco puido realizarse. Desde ese ano, o Riau Riau estivo ausente das festas de San Ferm\u00edn.\nNos \u00faltimos anos varias asociaci\u00f3ns de xubilados encarg\u00e1ronse de que non se perdera este costume t\u00edpico de San Firmino e organizaron un Riau Riau alternativo, sen pol\u00edticos pero coa xente de Pamplona que quere conservar a tradici\u00f3n de acudir a V\u00e9speras percorrendo o traxecto entre o concello e a igrexa de San Lorenzo ao son do Valse de Astr\u00e1in.\nEn 2012, o alcalde da cidade Enrique Maya decidiu recuperar esta tradici\u00f3n e inclu\u00edla no programa oficial das festas. A celebraci\u00f3n comezou o 6 de xullo \u00e1s 17,30 horas.\nOs encerros.\nOs encerros consisten en acompa\u00f1ar (m\u00e1is ben conducir) \u00e1 manda de touros e cabestros que \u00e1s oito da ma\u00f1\u00e1 (debido aos cambios de hora, antes celebr\u00e1banse \u00e1s seis e ata os anos setenta \u00e1s sete) desde os currais de Santo Domingo, onde pasaron a noite, ata a praza de touros. \u00c9 un acto sumamente perigoso que conta coa participaci\u00f3n, especialmente os fins de semana, de miles de persoas de todo o mundo.\nO primeiro peche das festas \u00e9 o do d\u00eda 7 de xullo e o \u00faltimo o do d\u00eda 14.\nOrixes.\nOs encerros de San Firmino te\u00f1en unha orixe medieval na \"entrada\": os pastores navarros tra\u00edan aos touros de lida desde as devesas da Ribera de Navarra ata a Praza Maior, que serv\u00eda de coso taurino ao non existir unha praza de touros. A noite anterior \u00e1 corrida pas\u00e1bana acampados preto da cidade, e ao amencer, entraban \u00e1 carreira arroupados polos touros mansos e acompa\u00f1ados de xente que, dacabalo ou a p\u00e9, axudaba con paus e berros a encerralos nos currais.\nEn 1717 e 1731 prod\u00facense bandos que prohiben correr o encerro. En 1776 constr\u00faese o primeiro valado ata a praza de touros que estaba na actual plaza del Castillo.\nCo tempo, a finais do s\u00e9culo XIX, pasouse de correr detr\u00e1s deles para axudar a encerralos, a correr diante; as\u00ed se converteu nun costume popular. Xa en 1856 pasa a denominarse encerro (antes era \"entrada\") e c\u00f3rrense por primeira vez pola r\u00faa Estafeta. Din as cr\u00f3nicas que os primeiros en desafiar as prohibici\u00f3ns que imped\u00edan correr diante dos hastados foron os carniceiros do Mercado de Santo Domingo, situado xunto \u00e1 costa do mesmo nome. En 1867 o consistorio dita un bando para regulamentar a carreira, e docum\u00e9ntase a primeira \"chea\" en 1878.\nOs c\u00e1nticos.\nAntes de correr o encerro, os participantes piden axuda a san Firmino mediante uns c\u00e1nticos que se entoan na costa de Santo Domingo (ao comezo do percorrido) 5, 3 e 1 minuto antes do encerro; \u00e9 dicir, \u00e1s 07:55, 07:57 e 07:59. Desde o ano 2009 os c\u00e1nticos interpr\u00e9tanse tanto en castel\u00e1n como en \u00e9uscaro.\nA versi\u00f3n en castel\u00e1n deste c\u00e1ntico dedicado ao santo era e \u00e9 parte do himno dunha das penas de mozos m\u00e1is antigas da cidade, fundada en 1903.\nPercorrido.\nO percorrido real\u00edzase ao longo das r\u00faas da parte vella de Pamplona. D\u00e1 comezo nos currais da costa de Santo Domingo, subindo ata a Plaza Consistorial e virando pola r\u00faa Mercaderes, para acceder \u00e1 r\u00faa Estafeta que conduce finalmente polo tramo de Telef\u00f3nica ata a ruela que entra \u00e1 Praza de Touros. O itinerario orixinal terminaba na Plaza del Castillo, e variou ao longo da historia, sendo en 1856 a primeira vez que discorreu pola r\u00faa Estafeta. A esquina entre Mercaderes e Estafeta \u00e9 un lugar moi solicitado polos fot\u00f3grafos, e \u00e9 nesta \u00faltima r\u00faa onde se pode ver o tramo recto m\u00e1is longo dos encerros.\nA manda traza o percorrido completo nuns catro minutos de media, a uns 25\u00a0km/h. A manda est\u00e1 composta por seis touros e oito cabestros, seguidos duns mozos que fan de pastores no caso de que os touros ou os cabestros queden atrasados. Os pastores van identificados cun brazalete, actualmente de cor verde, e recentemente adoptaron unha indumentaria desa mesma cor para diferenciarse claramente do resto de participantes na carreira. A gander\u00eda dos touros cambia cada d\u00eda, participando xa que logo 8 gander\u00edas ao longo dos sanfermines.\nDurante o encerro.\nO encerro p\u00f3dese observar nos valados de madeira que se instalan ao longo das r\u00faas (a\u00ednda que haber\u00e1 que situarse nos lugares adecuados preto de d\u00faas horas antes do comezo), desde alg\u00fan balc\u00f3n privado a prezos caros, ou ben na propia praza de touros, onde haber\u00e1 que pagar un m\u00f3dico prezo os d\u00edas festivos e fins de semana, sendo o resto de d\u00edas gratu\u00edta a entrada.\nHai normas de seguridade para correr o encerro que todos os mozos deben co\u00f1ecer. Estas incl\u00faen non levantarse inmediatamente en caso de ca\u00edda e cubrirse a cabeza cos brazos en posici\u00f3n fetal, baixo risco de cornada grave por parte dos touros. Tam\u00e9n \u00e9 importante tomar polo interior a curva de Mercadores con Estafeta, xa que se os touros ve\u00f1en moi r\u00e1pidos ou est\u00e1 o chan esvarad\u00edo, adoitan golpear con toda a s\u00faa masa contra o valado protector do exterior da curva. Est\u00e1 igualmente prohibido correr o encerro con mochilas ou c\u00e1mara de fotos ou v\u00eddeo.\nDesde os rexistros oficiais, en 1924, contabil\u00edzase a morte de 15 persoas. A \u00faltima v\u00edtima mortal foi un mozo de 27 anos de Alcal\u00e1 de Henares que recibiu unha cornada no pescozo polo touro \"Capuchino\", da gander\u00eda de Jandilla, no tramo de Telef\u00f3nica no cuarto encerro dos Sanfermines de 2009, o 10 de xullo.\nAo finalizar.\nCando todos os touros at\u00f3panse xa nos currais da praza, os corredores esperan na arena a que se solten reses bravas. \u00c9 habitual que a xente se coloque sentada fronte \u00e1 porta de sa\u00edda, para que a \"vaquilla\" pase por encima. Moitas persoas son arroiadas polo animal, en parte debido a que con tanta xente participando da actividade \u00e9 dif\u00edcil saber en que direcci\u00f3n se move. \u00c9 de suma importancia resaltar que, a diferenza doutras festividades, en Pamplona est\u00e1 prohibido maltratar os animais, propinar patadas, subirse encima, collelos do rabo ou similar. O que incumpre esta norma recibe unha forte multa.\nOs xigantes, kilikis e zaldikos.\nOs Xigantes de Pamplona, cos seus de historia, son un dos s\u00edmbolos m\u00e1is emblem\u00e1ticos da festa. Son unhas figuras de madeira, cart\u00f3n e tea con porte altivo que van cun grupo de \"kilikis\", cabezudos e \"zaldikos\". Xuntos forman a comparsa, comitiva que non falta unha soa ma\u00f1\u00e1 \u00e1 s\u00faa cita e que, doutra banda, sae \u00e1 r\u00faa para outras grandes ocasi\u00f3ns puntuais. Detr\u00e1s de cada parella de xigantes est\u00e1n os comparseiros, gaiteiros e txistularis que marcan o seu paso.\nOs xigantes actuais foron realizados por Tadeo Amorena, tras proposta do mesmo en marzo de 1860, e que tras o \u00e9xito da primeira parella tivo o encargo do Concello de Pamplona de realizar as outras tres parellas para os sanfermines dese mesmo ano. Catro parellas que representaban \u00e1s razas do mundo e aos continentes, a\u00ednda que non hai parella que represente a Ocean\u00eda: a branca (reis de Europa), a amarela (Asia), a moura-negro-africana (\u00c1frica) e a indio-americana (Am\u00e9rica), estes \u00faltimos son os caracterizados como negros. O seu peso oscila entre os 59 quilos da ra\u00ed\u00f1a europea e os 66,5 do rei africano, e a altura alcanza os 3,9 metros. Con todo, a presenza de xigantes nas festas est\u00e1 documentada na segunda d\u00e9cada do s\u00e9culo XVI por Jos\u00e9 Mar\u00eda Corera, e segundo a novela de Arturo Campi\u00f3n \"Don Garc\u00eda Almoravid\" pod\u00edan preceder \u00e1 procesi\u00f3n de San Firmino nada menos que en 1276, a\u00ednda que non hai constancia do seu rigor hist\u00f3rico.\nA comparsa que lles acompa\u00f1a esta composta por d\u00faas \"zaldikos\", con cabalos de cart\u00f3n, por cinco cabezudos cos nomes de \"Alcalde\", \"Concelleiro\", \"Xapon\u00e9s\", \"Xaponesa\" e \"Avoa\", e sete \"kilikis\", cos nomes de \"Verrugas, Napole\u00f3n, Barbas, Coletas, Pataca, Caravinagre\" e o m\u00e1is recente \"Navarrico\".\nOs fogos artificiais.\n\u00c1s 23 horas os visitantes prep\u00e1ranse para presenciar a queima da correspondente colecci\u00f3n pirot\u00e9cnica, de entre un cuarto de hora e 25 minutos de duraci\u00f3n. Como case todos os actos das festas son gratis, a\u00ednda que te\u00f1en un custo para o concello duns 24.000 euros.\nA s\u00faa historia rem\u00f3ntase ao s\u00e9culo XVI e case corre parella aos precedentes dos xigantes. O lume sempre foi un elemento substancial nas celebraci\u00f3ns e ritos desta terra. Os chineses introduciron m\u00e1is tarde a p\u00f3lvora e Pamplona acolle desde 1595 queimas de fogos artificiais nestas datas. Primeiro foron modestos foguetes e bombas xaponesas na Plaza del Castillo e hoxe son grandes colecci\u00f3ns pirot\u00e9cnicas lanzadas desde a Cidadela \u00e1s 23 horas."}
{"id": "170247", "revid": "89787", "url": "https://gl.wikipedia.org/wiki?curid=170247", "title": "Teariki Heather", "text": "Teariki William Heather, nado o 30 de xullo de 1959 en Rarotonga, \u00e9 un empresario e pol\u00edtico das Illas Cook.\nTraxectoria.\nHeather \u00e9 o irm\u00e1n m\u00e1is novo de William \"Smiley\" Heather., parlamentario do Partido Dem\u00f3crata. En marzo de 2003 fundou o Partido Nacional das Illas Cook cun programa de reformas pol\u00edticas, que inclu\u00edan a reduci\u00f3n do mandato parlamentario. Presentouse \u00e1s elecci\u00f3ns de 2003 sen obter representaci\u00f3n. O que provocou a desaparici\u00f3n do partido e a entrada de Hearth no Partido das Illas Cook.. Nas elecci\u00f3ns de 2004 entrou no parlamento pola circunscrici\u00f3n de Akaoa, repetindo en 2006.. En decembro de 2010 entrou no goberno logo de ga\u00f1ar o seu partido as elecci\u00f3ns de 2010, levando as carteiras de infraestruturas e cultura."}
{"id": "170248", "revid": "88215", "url": "https://gl.wikipedia.org/wiki?curid=170248", "title": "Claudio Iv\u00e1n Monti", "text": "Claudio Iv\u00e1n Monti, nado en Jun\u00edn o 11 de agosto de 1981, \u00e9 un futbolista arxentino. Xoga de centrocampista e o seu \u00faltimo equipo foi o Club Deportivo Lugo."}
{"id": "170249", "revid": "56817", "url": "https://gl.wikipedia.org/wiki?curid=170249", "title": "Javier Garmendia Elizondo", "text": "Javier Garmendia Elizondo, nado en Ir\u00fan (Guip\u00fascoa) o 17 de marzo\u00a0de 1978, \u00e9 un futbolista espa\u00f1ol. Xoga de defensa."}
{"id": "170251", "revid": "25871", "url": "https://gl.wikipedia.org/wiki?curid=170251", "title": "Rub\u00e9n Dur\u00e1n", "text": "Rub\u00e9n Rodr\u00edguez Dur\u00e1n, nado en Vigo o 29 de setembro de 1983, \u00e9 un futbolista galego. Xoga de centrocampista."}
{"id": "170252", "revid": "22570", "url": "https://gl.wikipedia.org/wiki?curid=170252", "title": "Cadro (bicicleta)", "text": "O cadro dunha bicicleta \u00e9 o elemento estrutural que comp\u00f3n o corpo da bicicleta e garante a uni\u00f3n entre os seus principais elementos.\nXeralmente est\u00e1 constitu\u00eddo por dous tri\u00e1ngulos:\nMateriais.\nOs materiais empregados para constru\u00edr un cadro de bicicleta son diversos, dependendo dos usos e dos custos, pero te\u00f1en especial interese os que se empregan na aeron\u00e1utica, pois permiten obter estruturas lixeiras e resistentes. Os cadros met\u00e1licos sempre est\u00e1n fabricados por aliaxes de metais co metal principal, que pretenden proporcionarlle ou acentuarlle certas propiedades.\nO interese dun material para a fabricaci\u00f3n de cadros de bicicletas depende das s\u00faas caracter\u00edsticas:\nAceiro.\nO aceiro \u00e9 o material m\u00e1is corrente na composici\u00f3n dos cadros. \u00c9 el\u00e1stico, r\u00edxido, doado de traballar e relativamente barato. En contrapartida \u00e9 m\u00e1is pesado que a maior\u00eda dos outros materiais empregados e est\u00e1 suxeito \u00e1 corrosi\u00f3n cando est\u00e1 mal protexido.\nOs tubos \"butted\" serven para reducir o peso, pero te\u00f1en un prezo de fabricaci\u00f3n m\u00e1is alto. Os tubos \"butted\" son os chamados \"de grosor variable\", e neles o grosor das paredes var\u00eda para ser maior nos extremos e menor no centro, conforme \u00e1s necesidades de resistencia mec\u00e1nica.\nOs tubos m\u00e1is cl\u00e1sicos son os de aceiro de secci\u00f3n circular soldados entre racores. Os racores son pezas de aceiro destinadas a manter os tubos unidos entre si, e disp\u00f3\u00f1ense en todas as uni\u00f3ns entre tubos. Antigamente nas soldaduras, a baixa temperatura acadada ti\u00f1a unha escasa incidencia nas caracter\u00edsticas mec\u00e1nicas dos tubos, o cal permit\u00eda o uso de tubos relativamente delgados e lixeiros sen perder solidez. Un cadro don racores pode ser reparado doadamente grazas \u00e1 s\u00faa construci\u00f3n simple. Ademais, dado que os tubos est\u00e1n suxeitos a oxidaci\u00f3n, conv\u00e9n que estes se poidan substitu\u00edr sen danar os tubos veci\u00f1os.\nOs \u00faltimos avances no \u00e1mbito da metalurxia permitiron o desenvolvemento de tubos pouco sensibles \u00f3s cambios bruscos de temperatura ou cuxas propiedades est\u00e1n provocadas precisamente por cambios de temperatura nas diferentes fases da fabricaci\u00f3n. Estes tipos de tubos admiten soldaduras m\u00e1is complexas, como a soldadura TIG. \u00c9 posible soldar estes tubos sen necesidade de racores, empregando soportes que mante\u00f1en os tubos ali\u00f1ados mentres se realiza a soldadura entre os diferentes tubos.\nOs cadros de bicicleta de baixo prezo est\u00e1n fabricados de aceiro ordinario (baixo contido de carbono, tam\u00e9n chamado \"Mild Steel\"), como os empregados na fabricaci\u00f3n de veh\u00edculos ou doutros obxectos com\u00fans. Os cadros de calidade fabr\u00edcanse con aliaxes de aceiro moi endurecido (xeralmente de aceiro cromo-molibdeno, co\u00f1ecido como \"cromoli\"), cos que se fan uns tubos moi lixeiros e con paredes extremadamente finas. Por raz\u00f3ns de econom\u00eda, alg\u00fans cadros de media gama empregan tubos de diferentes composici\u00f3ns para diferentes posici\u00f3ns dentro do mesmo cadro.\nAluminio.\nAs aliaxes de aluminio son menos densas e menos duras que as de aceiro, nunha relaci\u00f3n aproximada de 2/3. \u00d3 contrario das aliaxes de aceiro e de titanio, que te\u00f1en un l\u00edmite de elasticidade alto, o aluminio ten un l\u00edmite el\u00e1stico m\u00e1is feble. Deste modo, mesmo os esforzos m\u00e1is reducidos derivados dun uso normal do cadro terminan por danalo se se repiten con frecuencia. Este fen\u00f3meno da fatiga do cadro p\u00f3dese limitar cun estudo axeitado da xeometr\u00eda e da fabricaci\u00f3n. O aluminio ten a gran vantaxe de permitir obter cadros m\u00e1is lixeiros.\nA construci\u00f3n de cadros de aliaxe de aluminio con prezos m\u00e1is populares deriva do emprego de soldaduras TIG. Os cadros de aluminio soldados non apareceron no mercado ata a d\u00e9cada de 1970, cando a tecnolox\u00eda da soldadura se abaratou para a fabricaci\u00f3n a grande escala. A igual di\u00e1metro, os tubos de aluminio son menos r\u00edxidos que os de aceiro, e tam\u00e9n m\u00e1is lixeiros. Para compensar esta falta de rixidez te\u00f1en un di\u00e1metro bastante superior \u00f3 dos seus hom\u00f3logos de aceiro, os chamados tubos \"oversized\". Este aumento de di\u00e1metro produce xeralmente cadros significativamente m\u00e1is r\u00edxidos que os de aceiro. Esta rixidez non \u00e9 sempre unha vantaxe, pois a leve flexibilidade dos cadros de aceiro proporciona un confort que non te\u00f1en os de aluminio.\nOs cadros de aluminio son facilmente reco\u00f1ecibles pola s\u00faa lixeireza fronte \u00f3s de aceiro, pero isto non \u00e9 unha regra fixa. Un cadro de aluminio de baixa gama pode ser m\u00e1is pesado que un bo de aceiro. O emprego de perf\u00eds espec\u00edficos para os tubos (ovalados, cadrados...) e de formas traballadas (racores axustados) permiten obter cadros de aliaxe de aluminio m\u00e1is r\u00edxidos e m\u00e1is lixeiros.\nTitanio.\nO titanio \u00e9 o metal m\u00e1is ex\u00f3tico e m\u00e1is caro dos comunmente empregados na fabricaci\u00f3n de tubos para cadros de bicicleta. Re\u00fane moitas das caracter\u00edsticas m\u00e1is buscadas, como unha moi boa relaci\u00f3n entre solidez e peso ou unha excelente resistencia \u00e1 corrosi\u00f3n.\nA relativa rixidez do titanio (a\u00ednda que notablemente inferior \u00e1 co aceiro) permite empregalo na maior\u00eda dos casos en tubos de di\u00e1metro correcto, mesmo cando os tubos de di\u00e1metro superior permiten mellorar significativamente esta rixidez. Moitas das aliaxes de titanio, e incluso tubos espec\u00edficos, foron concibidas en orixe pola industria aeroespacial.\nFibra de carbono.\nA fibra de carbono, un material composto, \u00e9 o \u00fanico material non met\u00e1lico empregado normalmente na fabricaci\u00f3n de cadros de bicicleta. A pesar do seu elevado prezo, a fibra de carbono \u00e9 moi lixeira, resiste \u00e1 corrosi\u00f3n, \u00e9 moi resistente e p\u00f3deselle dar case calquera forma. Os cadros perf\u00edlanse e elab\u00f3ranse con precisi\u00f3n para darlles unha rixidez m\u00e1xima sobre a base de repartir os esforzos, o que lle proporcionar\u00e1 unha flexibilidade noutras secci\u00f3ns que redundar\u00e1 nun mellor confort. Este concepto de tubos compostos con propiedades variables que seguen a orientaci\u00f3n dos esforzos non \u00e9 posible reproducila con aliaxes met\u00e1licas.\nCertos cadros de fibra de carbono empregan tubos cil\u00edndricos unidos entre eles con racores cun procedemento semellante \u00f3 empregado en cadros de aceiro con racores. Outros cadros te\u00f1en un sistema de construci\u00f3n nunha soa peza. Se ben estes cadros de materiais compostos son moi lixeiros e moi nerviosos, te\u00f1en unha resistencia \u00f3s golpes inferior \u00e1 dos cadros met\u00e1licos, e por tanto son m\u00e1is propensos a sufrir danos en caso de choque ou de accidente. Moitas bicicletas de estrada ou de tr\u00edatlon usan unha construci\u00f3n de composite para ga\u00f1ar aerodinamicidade, que a\u00ednda proporcion\u00e1ndolle maior peso permite \u00f3 ciclista acadar velocidades maiores que as dos seus adversarios.\nXeometr\u00edas.\nA meirande parte das bicicletas actuais est\u00e1n dotadas dun cadro constru\u00eddo sobre dous tri\u00e1ngulos. Algunhas te\u00f1en dunha xeometr\u00eda particular para poder responder a necesidades espec\u00edficas.\nCadro cl\u00e1sico.\n\u00c9 o tipo m\u00e1is antigo e, a\u00ednda hoxe, o m\u00e1is corrente. Ch\u00e1mase \"cadro en diamante\" debido \u00e1 s\u00faa forma aproximadamente romboidal, ou tam\u00e9n \"cadro de home\", por oposici\u00f3n \u00f3 aberto, m\u00e1is adaptado \u00e1 roupa feminina."}
{"id": "170253", "revid": "1505", "url": "https://gl.wikipedia.org/wiki?curid=170253", "title": "Rub\u00e9n Arroyo Lloret", "text": "Rub\u00e9n Arroyo Lloret, nado en Madrid e 22 de novembro de 1983, \u00e9 un futbolista espa\u00f1ol. Xoga de dianteiro e o seu actual equipo \u00e9 o Arandina CF."}
{"id": "170254", "revid": "23204", "url": "https://gl.wikipedia.org/wiki?curid=170254", "title": "\u00c9tienne Gilson", "text": "\u00c9tienne Gilson, nado en Par\u00eds o 13 de xu\u00f1o de 1884 e finado en Auxerre o 19 de setembro de 1978, foi un fil\u00f3sofo e medievalista franc\u00e9s.\nTraxectoria.\nNo \"College de France\" foi disc\u00edpulo de Henri Bergson.\nDurante a primeira guerra mundial foi feito prisioneiro en Verd\u00fan, situaci\u00f3n na que permaneceu varios meses. Recibiu a medalla ao valor (\"Croix de Guerre\").\nAs s\u00faas primeiras investigaci\u00f3ns foron sobre Ren\u00e9 Descartes.\nFoi profesor de historia da filosof\u00eda na Universidade de Estrasburgo e de filosof\u00eda medieval na Universidade de Par\u00eds. Durante tres anos deu clases en Harvard. Fundou o Instituto de Estudos Medievais de Toronto e dirixiu o Instituto cient\u00edfico franco-canadense. Foi membro da Academia francesa dende 1941.\nA s\u00faa correspondencia con Henri de Lubac foi publicada.\nPensamento.\nGilson defende a metaf\u00edsica e un concepto de home aberto \u00e1 transcendencia. Para el a idea de verdade \u00e9 unha meta irrenunciable; segundo as s\u00faas concepci\u00f3ns o nihilismo ou o relativismo ameazan con destru\u00edr a dignidade do ser humano e non achegan fundamentos s\u00f3lidos para o seu respecto."}
{"id": "170255", "revid": "23204", "url": "https://gl.wikipedia.org/wiki?curid=170255", "title": "Linguas italo-occidentais", "text": "As linguas italo-occidentais son, nalgunhas clasificaci\u00f3ns das linguas romances, o maior subgrupo destas. Componse de dous subconxuntos, italod\u00e1lmata e occidental."}
{"id": "170256", "revid": "89787", "url": "https://gl.wikipedia.org/wiki?curid=170256", "title": "Apple I", "text": "O Apple I foi un dos primeiros ordenadores persoais e un dos primeiros en combinar un microprocesador cunha conexi\u00f3n para teclado e monitor. \nFoi o primeiro produto de Apple Computer e foi exposto en abril de 1976 no Homebrew Computer Club de Palo Alto, California.\nTraxectoria.\nDese\u00f1o.\nO Apple I foi dese\u00f1ado e montado por Steve Wozniak orixinalmente para uso persoal. Mentres que foi idea de Steve Jobs o vender o aparello.\nComercializaci\u00f3n.\nO Apple I sa\u00edu \u00e1 venda en xullo de 1976 por 666,66$ porque a Wozniak lle gustaban os d\u00edxitos repetidos e porque orixinalmente o venderon a unha tenda local por 500$ e engadiron un terzo de marxe de beneficio. Producironse preto de 200 unidades do Apple I e a diferenza doutras computadoras para afeccionados, que foron vendidas como kits, o Apple I consist\u00eda nun taboleiro de circu\u00edtos completamente ensamblado que conti\u00f1a arredor de 60 chips. Por\u00e9n, para facer unha computadora funcional, os usuarios ti\u00f1an que engadirlle unha carcasa, un transformador para a corrente, o interruptor de acendido, un teclado ASCII e unha pantalla de v\u00eddeo composto. Unha tarxeta opcional proporcionaba unha interface para casetes de almacenamento que foi comercializada m\u00e1is adiante ao prezo de 75$.\nIsto fixo do Apple I unha m\u00e1quina innovadora no seu momento, a pesar da carencia de gr\u00e1ficos ou de capacidades de son. En abril de 1977 o prezo baixou a $475. A s\u00faa comercializaci\u00f3n continuou ata agosto de 1977, a pesar da introduci\u00f3n do Apple II en abril de 1977, que comezou a venderse en xu\u00f1o dese ano. Apple sacara o Apple I da s\u00faa lista de prezos antes de outubro de 1977, descontinu\u00e1ndoa oficialmente.\nNa actualidade.\nEn 2008 estimouse que a\u00ednda quedaban de 30 a 50 Apple I, convert\u00e9ndose nun raro artigo de colecci\u00f3n. Nunha poxa en 1999 un Apple I acadou as cifras de $50.000. No ano 2010 foi vendido un ao prezo de $213.600.\nAf\u00edrmase que Steve Jobs e Steve Wozniak son os pais da era da computadora persoal co seu produto o Apple I acredit\u00e1ndolle como o primeiro computador persoal que se vend\u00eda completamente ensamblado, non obstante, alg\u00fans din que o honor lex\u00edtimo pertence a outras m\u00e1quinas, como o Datapoint 2200."}
{"id": "170258", "revid": "29398", "url": "https://gl.wikipedia.org/wiki?curid=170258", "title": "Diego Forl\u00e1n", "text": "Diego Mart\u00edn Forl\u00e1n Corazo, nado en Montevideo o 19 de maio de 1979, \u00e9 un futbolista uruguaio que xoga de dianteiro.\nTraxectoria.\nNaceu nunha familia de futbolistas. O seu pai, Pablo Forl\u00e1n, xogou coa selecci\u00f3n do Uruguai nos Mundiais de 1966 e 1974, e o seu av\u00f3, Juan Carlos Corazo, xogou no Independiente.\nInicios.\nForl\u00e1n xogou en varios clubs de Suram\u00e9rica, o \u00faltimo o Independiente, antes de ser traspasado ao Manchester United en xaneiro de 2002 por 6,9 mill\u00f3ns de libras.\nManchester United.\nDebutou no Manchester United o 29 de xaneiro de 2002 contra o Bolton Wanderers, pero non marcou o seu primeiro gol, de penalti, ata o 18 de setembro, nun partit da Liga de Campi\u00f3ns contra o Maccabi Haifa.\nConverteuse nun dos xogadores favoritos da afecci\u00f3n cando marcou dous goles contra o Liverpool para ga\u00f1ar 1-2 en Anfield. Os 17 goles de Forl\u00e1n en 95 partidos non ti\u00f1an comparaci\u00f3n cos 150 goles en 210 partidos do seu anterior compa\u00f1eiro de equipo Ruud van Nistelrooy, e estaba preto a s\u00faa sa\u00edda do club. A chegada de Wayne Rooney marcou o fin dos d\u00edas de Forl\u00e1n en Inglaterra.\nVillarreal.\nForl\u00e1n estivo preto de fichar polo Levante, pero acabou fichando o 21 de agosto de 2004 polo Villarreal, onde conseguiu o trofeo Pichichi na tempada 2004-2005, con 25 goles. Ademais colaborou na clasificaci\u00f3n do Villarreal para a Liga de Campi\u00f3ns por primeira vez na s\u00faa historia. Tam\u00e9n ga\u00f1ou a Bota de Ouro europea xunto con Thierry Henry.\nAtl\u00e9tico de Madrid.\nO 30 de xu\u00f1o de 2007 Forl\u00e1n fichou polo Atl\u00e9tico de Madrid por uns 21 mill\u00f3ns de euros. Na s\u00faa primeira tempada foi o segundo m\u00e1ximo goleador do equipo por detr\u00e1s de Sergio Ag\u00fcero. Na segunda tempada, a 2008-09, marcou 32 goles convert\u00e9ndose en m\u00e1ximo goleador do equipo, da liga, conseguindo novamente o trofeo Pichichi, e de Europa, conseguindo tam\u00e9n a Bota de Ouro por segunda vez. O 8 de maio de 2008 Diego Forl\u00e1n converteuse no m\u00e1ximo goleador uruguaio da historia da liga espa\u00f1ola con 69 goles.\nNa tempada 2009-10, Diego Forl\u00e1n tivo un papel fundamental no \u00e9xito en Europa do Atl\u00e9tico de Madrid ao marcar cinco dos \u00faltimos seis goles do seu equipo na Europa League, competici\u00f3n que acabou ga\u00f1ando. Forl\u00e1n marcou contra o Valencia en semifinais e fixo os dous da gran final contra o Fulham, partido no que foi escollido mellor xogador. Na liga marcou 18 goles en 31 partidos, para pechar a tempada con cifras de 28 goles en 46 partidos.\nA tempada 2010-11 tam\u00e9n comezou cun t\u00edtulo, xa que o 27 de agosto de 2010, o Atl\u00e9tico proclamouse campi\u00f3n da Supercopa de Europa tras ga\u00f1ar por 2-0 ao Inter de Mil\u00e1n.\nSelecci\u00f3n nacional.\nAta xaneiro de 2011, foi internacional coa Selecci\u00f3n de f\u00fatbol do Uruguai 69 veces e marcou 29 goles. O seu debut coa selecci\u00f3n foi o 27 de marzo de 2002, nun partido amigable fronte a Arabia Saudita disputado na cidade de Riad.\nNo Mundial de 2002 marcou un gol no empate 3-3 fronte a Senegal, cando a s\u00faa selecci\u00f3n quedou eliminada do torneo. Neste encontro, realizou o seu debut nun Mundial ao iniciarse a segunda metade do partido, cando a s\u00faa selecci\u00f3n ca\u00eda derrotada 0-3."}
{"id": "170260", "revid": "75439", "url": "https://gl.wikipedia.org/wiki?curid=170260", "title": "Exposici\u00f3n (fotograf\u00eda)", "text": "En fotograf\u00eda, denom\u00ednase exposici\u00f3n \u00e1 cantidade de luz que recibe o material fotosensible (en fotograf\u00eda qu\u00edmica) ou o sensor de imaxe (en fotograf\u00eda dixital) para que se forme unha imaxe.\nMatematicamente: \"exposici\u00f3n = iluminancia x tempo\".\nComo indica a f\u00f3rmula anterior, a exposici\u00f3n m\u00eddese en lux segundo, sendo logo unha combinaci\u00f3n do tempo e o nivel de iluminaci\u00f3n recibido polo material fotosensible. \nControl da exposici\u00f3n.\nNunha c\u00e1mara, o tempo de exposici\u00f3n queda controlado pola velocidade de obturaci\u00f3n e o nivel de iluminaci\u00f3n pola apertura do obxectivo. Estes dous \u00faltimos factores (velocidade de obturaci\u00f3n e apertura) \u00fanense nun s\u00f3 n\u00famero chamado valor de exposici\u00f3n, EV.\nExposici\u00f3n correcta.\nA exposici\u00f3n correcta depende do como se queira fotografar. Unha aproximaci\u00f3n a unha exposici\u00f3n correcta d\u00e1nola a regra sunny 16: nun d\u00eda soleado, cunha apertura f/16, obteremos unha exposici\u00f3n correcta cunha velocidade de obturaci\u00f3n de \"1/sensibilidade usada\". Por exemplo, se empregamos unha sensibilidade ISO 100, e unha apertura f/16, unha velocidade de obturaci\u00f3n axeitada ser\u00eda 1/100 de segundo."}
{"id": "170261", "revid": "1131", "url": "https://gl.wikipedia.org/wiki?curid=170261", "title": "Noja", "text": "Noja \u00e9 un concello da comunidade aut\u00f3noma de Cantabria, situado na comarca de Trasmiera. Limita polo norte co Mar Cant\u00e1brico, polo oeste e o sur con Arnuero, polo sur con Argo\u00f1os e polo leste con Santo\u00f1a. O municipio de Noja non se organiza en localidades, sen\u00f3n que consta s\u00f3 de varios barrios, sendo sede do consistorio o barrio de Palacio.\nHistoria.\nNoja pertenceu desde o s\u00e9culo IX at\u00e9 1834 \u00e1 \"Junta de Siete Villas\", unha das cinco xuntas que compo\u00f1\u00edan o Meiri\u00f1ado de Trasmiera. Un feito destacable da historia local \u00e9 que en 1644 Noja recibiu de Filipe IV o t\u00edtulo de vila, o que lle permitiu ser independente desta xunta e capacitada para nomear os seus propios alcaldes.\nDesde finais do s\u00e9culo XIX Noja \u00e9 famosa como destino tur\u00edstico e actualmente, o turismo \u00e9 a principal actividade econ\u00f3mica, que multiplica a poboaci\u00f3n municipal at\u00e9 chegar aos 100.000 habitantes no ver\u00e1n grazas aos visitantes chegados principalmente do Pa\u00eds Vasco, A Rioxa, Madrid e Castela e Le\u00f3n. A explicaci\u00f3n \u00e1 chegada de tantos turistas d\u00e9bese \u00e1s praias do municipio e \u00e1 masiva construci\u00f3n de novas vivendas, que f\u00f3ra de tempada fican deshabitadas. \nBarrios.\nNoja constit\u00faese nunha soa localidade hom\u00f3nima, que \u00e1 s\u00faa vez se divide en diversos barrios, que son:\nPatrimonio.\nTen catro bens de interese cultural, todos con categor\u00eda de monumento:\nAdemais, son bens inventariados:\nTam\u00e9n cabe destacar:\nRecursos naturais.\nAs Marismas de Santo\u00f1a, Victoria e Joyel, situada cada unha nun extremo do municipio, son un grande atractivo como reserva natural e para as aves, que tam\u00e9n recalan nas marismas de Santo\u00f1a nas s\u00faas migraci\u00f3ns.\nEconom\u00eda.\nUn 3,3 % da poboaci\u00f3n do municipio empr\u00e9gase no sector primario, un 33 % na construci\u00f3n, un 11,5 % na industria e un 52,2 % no sector terciario. No municipio a taxa de actividade \u00e9 do 51,7 % e a taxa de paro \u00e9 do 17 %, cando a media en Cantabria \u00e9 de 52,5 % e 14,2 % respectivamente.\nDemograf\u00eda.\nFonte: INE\nAdministraci\u00f3n.\nAs seguintes t\u00e1boas mostran os resultados das elecci\u00f3ns municipais celebradas en 2003 e 2007."}
{"id": "170262", "revid": "23204", "url": "https://gl.wikipedia.org/wiki?curid=170262", "title": "Ufa Arena", "text": "O Ufa Arena (en ) \u00e9 un pavill\u00f3n deportivo da cidade de Ufa, capital da rep\u00fablica de Bashkortost\u00e1n (Rusia). No 2007 substitu\u00edu ao Pazo de xeo Salavat Yulaev para os partidos como local do equipo de h\u00f3ckey sobre xeo do Salavat Yulaev, que daquela compet\u00eda na Superliga rusa. Ten unha capacidade para 8,400 espectadores e foi inaugurado en agosto do 2007.\nO primeiro evento que tivo lugar neste pavill\u00f3n foron os dous primeiros partidos das Super Series do 2007, unha serie de partidos de h\u00f3ckey sobre xeo entre as selecci\u00f3ns x\u00fanior do Canad\u00e1 e Rusia."}
{"id": "170263", "revid": "5863", "url": "https://gl.wikipedia.org/wiki?curid=170263", "title": "Unha viaxe \u00e1 L\u00faa", "text": "Unha viaxe \u00e1 l\u00faa, no orixinal ingl\u00e9s \"A Voyage to the Moon: With Some Account of the Manners and Customs, Science and Philosophy of the People of Morosofia and Other Lunarians,\" \u00e9 unha novela de ciencia ficci\u00f3n escrita en 1827 polo estadounidense George Tucker. En galego foi publicada por Urco Editora en 2009 e a traduci\u00f3n correu a cargo do ourens\u00e1n Xabier Cid.\nCaracter\u00edsticas.\n\u00c9 principalmente unha s\u00e1tira mesturada coa reflexi\u00f3n moral as\u00ed como unha an\u00e1lise econ\u00f3mica daquel tempo e unha predici\u00f3n do futuro. Lembra en certos aspectos \u00e1s \"Viaxes de Gulliver\".\nC\u00f3mpre sinalar o enorme interese de Tucker nos avances cient\u00edficos, aos que se refire seguido. A teor\u00eda do \"Big Splash\" ou formaci\u00f3n da L\u00faa a partir da Terra \u00e9 unha das ideas sobre as que xira a obra o autor e que resulta ser unha teor\u00eda aceptada nos nosos tempos."}
{"id": "170264", "revid": "19415", "url": "https://gl.wikipedia.org/wiki?curid=170264", "title": "Severstal Cherepovets", "text": "O Severstal Cherepovets (en ruso \u0421\u0435\u0432\u0435\u0440\u0441\u0442\u0430\u043b\u044c \u0427\u0435\u0440\u0435\u043f\u043e\u0432\u0435\u0446) \u00e9 un equipo de h\u00f3ckey sobre xeo profesional da cidade de Cherepovets, \u00d3blast de Vologda (Rusia). Actualmente forma parte da Divisi\u00f3n Tarasov da Kontinental Hockey League (KHL), competici\u00f3n da que forma parte dende a s\u00faa creaci\u00f3n no 2008.\nHistoria.\nO club foi fundado en 1956 co nome de \"Stroitel Tcherepovets\", mais trocou o seu nome en 1959 polo de \"Metallourg Tcherepovets\", para mudar finalmente para a s\u00faa denominaci\u00f3n actual en 1994 polo principal patrocinador do equipo Severstal. O club nunca ga\u00f1ou o campionato ruso. No 2008 ingresou na nova competici\u00f3n euroasi\u00e1tica, a KHL."}
{"id": "170265", "revid": "89787", "url": "https://gl.wikipedia.org/wiki?curid=170265", "title": "Torpedo Nizhny Novgorod", "text": "O Torpedo Nizhny Novgorod (en ruso \u0422\u043e\u0440\u043f\u0435\u0434\u043e \u041d\u0438\u0436\u043d\u0438\u0439 \u041d\u043e\u0432\u0433\u043e\u0440\u043e\u0434) \u00e9 un equipo profesional de h\u00f3ckey sobre xeo da cidade de Nizhny Novgorod, \u00d3blast de Nizhny Novgorod (Rusia). Actualmente forma parte da Divisi\u00f3n Kharlamov da Kontinental Hockey League (KHL).\nO equipo xogaba os seus partidos no Pazo dos Deportes Konovalenko, chamado Viktor Konovalenko en honor a un dos m\u00e1is famosos porteiros sovi\u00e9ticos que xogou no Torpedo. Actualmente xoga os seus partidos como local no Pazo dos Deportes Nagorny, que ten capacidade para 5,500 espectadores.\nHistoria.\nO club foi fundado en 1947 co nome de \"Torpedo Gorki\". En 1991 foi renomeado como Torpedo Nizhny Novgorod (a s\u00faa actual denominaci\u00f3n). No 2008 pasou a formar parte da nova competici\u00f3n euroasi\u00e1tica, a KHL, sendo un dos 24 equipos fundadores da nova competici\u00f3n."}
{"id": "170266", "revid": "98629", "url": "https://gl.wikipedia.org/wiki?curid=170266", "title": "Noz (froito)", "text": "En bot\u00e1nica, unha noz consid\u00e9rase un froito seco indehiscente (que non abre ao madurar), monospermo (composto por unha \u00fanica semente) e cun pericarpo duro. A maior\u00eda derivan de pistilos con ovario \u00ednfero (situado por baixo do recept\u00e1culo floral) cuxa parede est\u00e1 endurecida.\nAt\u00f3panse exemplos de noces na orde das Fagales, por exemplo:\nContrariamente ao que poida parecer, o froito da nogueira non se considera botanicamente unha noz, sen\u00f3n unha drupa xa que s\u00f3 ten endurecido o endocarpio e o seu mesocarpio \u00e9 carnoso.\nCoci\u00f1a.\nEn gastronom\u00eda, as noces son unha categor\u00eda moito menos restritiva que na bot\u00e1nica, pois o voc\u00e1bulo apl\u00edcase normalmente a moitas sementes que non son noces verdadeiras. Calquera semente grande, oleaxinosa, con casca dura e empregada como alimento pode ser considerada como unha noz. Como as noces te\u00f1en xeral un \u00edndice elevado de aceite son un alimento e unha fonte de enerx\u00eda moi apreciada. Un gran n\u00famero sementes son comest\u00edbeis polos seres humanos e empregadas na coci\u00f1a, comidas cr\u00faas, xerminadas ou torradas, como un aperitivo ou en pastelar\u00eda, e mesmo espremidas para extraerlles o aceite, empregado en coci\u00f1a e cosm\u00e9ticos.\nReproduci\u00f3n.\nOs froitos de casca rexa de clima temperado prove\u00f1en de \u00e1rbores da orde Fagales, xeralmente polinizadas polo vento:\nNoces \"non verdadeiras\".\nAlgunhas noces que non o son verdadeiramente no sentido bot\u00e1nico son:\nA casta\u00f1a de Indias (\"Aesculus hippocastanum\"), al\u00e9n de comest\u00edbel, \u00e9 tam\u00e9n usada nun antigo xogo de nenos, no que unha noz \u00e9 enfiada nun cabo forte e ent\u00f3n cada neno tenta quebrar a do seu opo\u00f1ente bat\u00e9ndolle coa s\u00faa.\nValor nutricional.\nAs noces, a pesar do sabor agrad\u00e1bel, por moito tempo foran consideradas inconvenientes para alimentaci\u00f3n humana por seren ricas en graxa. Con todo, algunhas desas oleaxinosas, achegan un gran beneficio para a sa\u00fade pois axudan a controlar o colesterol malo e por consecuencia axudan a protexer o coraz\u00f3n.\nComposici\u00f3n qu\u00edmica.\nCada 100 gramas de noz cont\u00e9n:"}
{"id": "170267", "revid": "75439", "url": "https://gl.wikipedia.org/wiki?curid=170267", "title": "Mundo C\u00e3o", "text": "Mundo C\u00e3o \u00e9 un grupo musical de rock portugu\u00e9s, formado en Braga no 2001, con voz do actor Pedro Laginha e letras de Adolfo Lux\u00faria Canibal.\nTraxectoria.\nTodo comezou coa idea de Miguel Pedro de chamar a Pedro Laginha para vocalizar alg\u00fans temas que ti\u00f1a compostos. Pedro aceptou e, en poucos meses, viron que poder\u00edan facer algo m\u00e1is que un d\u00fao e convidaron a Vasco Vaz, Budda e Canoche e, despois dalg\u00fans ensaios, chegou Mundo C\u00e3o.\nCoa axuda de Adolfo Lux\u00faria Canibal (autor do nome da banda e das letras), gravan o primeiro disco co selo Som Livre no 2007 e, nese ano, fan numerosos concertos e participan en festivais como o Super Bock Super Rock, Paredes de Coura, Live Earth e outros. Vencen nos Globos de Ouro 2007 como mellor grupo revelaci\u00f3n.\nO segundo disco, \"A Gera\u00e7\u00e3o da Matilha\", conta con Adolfo Lux\u00faria Canibal e Valter Hugo M\u00e3e como autores das letras."}
{"id": "170268", "revid": "1131", "url": "https://gl.wikipedia.org/wiki?curid=170268", "title": "Bob Keen", "text": "Robert Keen, m\u00e1is co\u00f1ecido como Bob Keen, nado en 1960, \u00e9 un cineasta brit\u00e1nico especializado en cine fant\u00e1stico e de terror. Traballou como experto en efectos especiais e de maquillaxe, ademais de como director e guionista.\nTraxectoria.\nComezou a traballar no cine como creador de efectos especiais e de maquillaxe de personaxes monstruosos, sendo a pel\u00edcula m\u00e1is co\u00f1ecida deste per\u00edodo \"Hellraiser\" (1987), realizada por Clive Barker. Keen continuar\u00eda traballando coa s\u00faa compa\u00f1\u00eda, Image Animation, para as sagas de Hellraiser e Candyman, ao mesmo tempo que empezaba a exercer como axudante de direcci\u00f3n e guionista. Debutou a mediados da d\u00e9cada dos 90 na realizaci\u00f3n, sempre dentro do cinema fant\u00e1stico e de terror, con pel\u00edculas como \"Proteus\" (1995) ou \"The Lost World\" (1998).\nGalard\u00f3ns.\nDe momento tivo 6 nomeamentos para os Saturn Awards, sempre na categor\u00eda de mellor maquillaxe."}
{"id": "170279", "revid": "23204", "url": "https://gl.wikipedia.org/wiki?curid=170279", "title": "Rafael Garc\u00eda Guerrero", "text": " \nRafael Garc\u00eda Guerrero, nado en Noia o 20 de decembro de 1973, \u00e9 un expol\u00edtico galego do PSdeG-PSOE.\nTraxectoria.\nLicenciado en F\u00edsica. Militante das XSG, presentouse \u00e1s elecci\u00f3ns municipais de 1999 no concello de Noia encabezando a candidatura do PSdeG-PSOE, tras derrotar nas primarias a Xos\u00e9 Moas Pazos, logrando unha substancial mellora de apoios que lle supuxo poder acceder \u00e1 alcald\u00eda co apoio do BNG e truncar a continuidade no poder do PPdeG na vila. Se ben nun principio se negociou un goberno de coalici\u00f3n cos nacionalistas, finalmente este non se alcanzou e gobernou en minor\u00eda. En 2003 volveu encabezala lista socialista e pese a mellorar resultados non conseguiu de novo a alcald\u00eda debido \u00e1 ca\u00edda do BNG que favoreceu a maior\u00eda absoluta do PPdeG.\nEn 2007 recuperou a alcald\u00eda grazas \u00f3 apoio do BNG, tras perder os populares a maior\u00eda absoluta, e gobernando en coalici\u00f3n cos nacionalistas. En marzo de 2009 r\u00f3mpese o pacto e continuou gobernando en minor\u00eda o resto do mandato. En 2011 foi reelixido alcalde grazas a un pacto co BNG e a formaci\u00f3n independente Noieses Independientes Agrupados (NO.I.A).. No 2015 non se presentou \u00e1 reelecci\u00f3n e abandonou a primeira li\u00f1a pol\u00edtica. \nTralo seu abandono da pol\u00edtica rexenta un ultramarinos na vila noiesa."}
{"id": "170282", "revid": "23204", "url": "https://gl.wikipedia.org/wiki?curid=170282", "title": "Ver\u00f3nica Boquete", "text": "Ver\u00f3nica Boquete Giad\u00e1ns, nada en Santiago de Compostela o 9 de abril de 1987, \u00e9 unha futbolista galega, que xoga como centrocampista e dianteira na Fiorentina, da Serie A de Italia.\nConsiderada como unha das melloesr futbolista espa\u00f1olas da historia, desenvolveu a s\u00faa carreira en m\u00e1is dunha ducia de equipos de oito pa\u00edses e tres continentes. Foi a primeira espa\u00f1ola en ga\u00f1ar a Liga de Campi\u00f3ns e a \u00fanica en marcar nunha final. Foi tam\u00e9n a primeira espa\u00f1ola finalista no Bal\u00f3n de Ouro e a \u00fanica en ser elixida como a mellor xogadora da liga estadounidense. En 2020 foi elixida no once ideal do ano nos Premios The Best da FIFA.\nFoi 56 veces internacional coa selecci\u00f3n espa\u00f1ola absoluta, sendo a segunda m\u00e1xima goleadora da s\u00faa historia, con 38 goles. Foi capit\u00e1 da selecci\u00f3n e liderou a esta na Copa do Mundo de F\u00fatbol Feminino en 2015, o primeiro Mundial no que participou Espa\u00f1a. Tam\u00e9n \u00e9 a capit\u00e1 da selecci\u00f3n de Galicia.\nDende febreiro de 2015 \u00e9 embaixadora da UEFA para o desenvolvemento do f\u00fatbol feminino.\nDende 2017 forma parte da comunidade de futbolistas \"CommonGoal\", iniciativa liderada por Juan Mata que loita a favor da reintegraci\u00f3n social da infancia a trav\u00e9s dos fondos recadados co 1% do salario dos e das futbolistas desa comunidade.\nTraxectoria.\nInicios (1987-2010).\nComezos no f\u00fatbol base (1987-1999).\nInteresouse polo f\u00fatbol por influencia de seu pai Nicasio (adestrador en categor\u00edas rexionais) e de seu irm\u00e1n Adri\u00e1n, que chegou a xogar en Segunda Divisi\u00f3n B. Comezou xogando ao f\u00fatbol sala no equipo do seu barrio, o Don Bosco. Era un equipo s\u00f3 de nenos e a normativa imped\u00eda os equipos mixtos, polo que durante os primeiros anos s\u00f3 adestraba con eles, mentres ti\u00f1a que ver os partidos dende a bancada. Grazas aos esforzos de seu pai e do equipo, que acudiron \u00e1 Federaci\u00f3n Galega e ao CSD, conseguiron finalmente que se cambiase o regulamento. Mentres xogaba no Don Bosco, comezou a compaxinar o f\u00fatbol sala co f\u00fatbol 11, xogando ao mesmo tempo no CD Belv\u00eds.\nFuneraria Ap\u00f3stol e Xuvent\u00fa Agui\u00f1o (2000-2005).\nMilitou logo no Funeraria Ap\u00f3stol de f\u00fatbol sala, co que ga\u00f1ou a Copa Galicia no ano 2000 e disputou ata catro promoci\u00f3ns frustradas de ascenso a Primeira Divisi\u00f3n entre 2002 e 2005. Dende 2002 xogou ademais ao f\u00fatbol no SD Xuvent\u00fa Agui\u00f1o de Ribeira. Co equipo ribeirense proclamouse en 2003 campioa galega, logrando o ascenso a Primeira Nacional (segunda categor\u00eda do f\u00fatbol feminino espa\u00f1ol), e subcampioa da Copa Galicia, tras perder na final contra Lavadores.\nCD Transportes Alcaine (2005-2008).\nXogou co equipo de Agui\u00f1o en Primeira Nacional ata 2005, cando despois de ter ofertas entre outros de Levante e Sevilla, fichou polo CD Transportes Alcaine - despois rebautizado como CD Prainsa Zaragoza - co que debutou na Superliga, a m\u00e1xima categor\u00eda de f\u00fatbol feminino de Espa\u00f1a, ao mesmo tempo que o fac\u00eda o club. Despois de acadar a permanencia durante os dous primeiros anos -un deles grazas a un gol da galega no \u00faltimo partido-, o terceiro ano o equipo logrou consolidarse e rematou oitavo, logrando a clasificaci\u00f3n para a Copa da Ra\u00ed\u00f1a. Antes da s\u00faa disputa, ao final da tempada despois da conclusi\u00f3n do campionato de liga, o club informouna de que non contaban con ela e que era libre de seguir o seu futuro lonxe do club, formas que desgustaron \u00e1 dianteira. Nos seus anos na capital aragonesa estudou Maxisterio de Educaci\u00f3n F\u00edsica.\nRCD Espanyol (2008-2011).\nEntre 2008 e 2010 xogou no Real Club Deportivo Espanyol, onde conseguiu un subcampionato da Superliga e d\u00faas Copas da Ra\u00ed\u00f1a, consolid\u00e1ndose como unha das xogadoras con maior progresi\u00f3n e unha das mellores do panorama nacional, anotando 31 goles en 61 partidos.\nFoi ent\u00f3n cando lle chegou a oportunidade no f\u00fatbol profesional, e no ver\u00e1n de 2010 marchou a Nova York para xogar co Buffalo Flash a parte final da tempada na W-League, naquel momento segunda categor\u00eda do f\u00fatbol feminino estadounidense. Con este equipo xogou os playoffs, ga\u00f1ou o t\u00edtulo de liga e marcou oito goles, dous deles na final disputada en Santa Clarita, California, sendo elixida mellor xogadora da final. S\u00f3 uns d\u00edas despois do remate fichou polos Chicago Red Stars, equipo da WPS, a m\u00e1xima categor\u00eda dos Estados Unidos, para xogar os \u00faltimos partidos da tempada. Debutou o 7 de agosto de 2010, fronte ao FC Gold Pride (0-0), e marcou o seu primeiro gol na pen\u00faltima xornada da liga fronte ao Philadelphia Independence, facendo o primeiro dos dous goles do seu equipo (2-0). Na derradeira xornada deu d\u00faas asistencias na vitoria por 2-1 sobre Washington Freedom e foi elixida \"Mellor Xogadora da Xornada\".\nTras a s\u00faa \"xira americana\" regresou ao Espanyol para a tempada 2010-11. Co club perico foi a m\u00e1xima goleadora da liga, con 39 goles en 28 partidos, establecendo un r\u00e9cord no campionato. As s\u00faas cifras goleadoras contribu\u00edron de xeito significativo a que o seu equipo rematase primeiro do seu grupo na primeira fase da Superliga e primeiro tam\u00e9n na segunda fase, xogando a final contra o Rayo Vallecano por segundo ano consecutivo. No partido de ida da final Vero Boquete marcou dous goles para po\u00f1er o 2-2 no marcador, pero o seu equipo caeu derrotado no partido de volta en Sant Adri\u00e0 de Bes\u00f2s (1-2), acabando de novo subcampi\u00f3n.\nEtapa profesional (2011-2020).\nPhiladelphia Independence e subcampionato da WPS (2011).\nA xogadora finalizou as\u00ed a s\u00faa etapa en Espa\u00f1a e no ver\u00e1n de 2011 decidiu levar a s\u00faa carreira \u00e1 profesionalidade, fichando polo Philadelphia Independence da WPS, m\u00e1xima categor\u00eda do f\u00fatbol estadounidense. Al\u00ed marcou 5 goles nos 11 partidos que xogou na liga regular, met\u00e9ndose o equipo nos \"playoffs\" polo t\u00edtulo.\n Tras derrotar ao magicJack nas semifinais disputaron a final contra o club neoiorquino no que xogara a tempada pasada, agora renomeado como Western New York Flash. O partido acabou 1-1 despois dos 90 minutos e a pr\u00f3rroga, pasando a decidirse nos penaltis. Vero Boquete marcou o seu lanzamento, pero o fallo da madrile\u00f1a Laura del R\u00edo deulle o t\u00edtulo ao Flash. Con todo, Vero Boquete foi elixida mellor xogadora da liga. \nF\u00fatbol ruso e debut na Liga de Campi\u00f3ns (2011-2012).\nTan s\u00f3 uns meses despois fichou polo Futbol'nyj Klub \u0116nergija Vorone\u017e, o equipo m\u00e1is laureado de Rusia, co que xogou a Liga de Campi\u00f3ns Feminina da UEFA, a m\u00e1xima competici\u00f3n por clubs de Europa. Debutou na competici\u00f3n o 29 de setembro de 2011, nos oitavos de final contra o Bristol Academy Women's Football Club, que rematou cun empate a 1-1. Marcou o seu primeiro gol no partido de volta, sendo este decisivo para ga\u00f1ar 4-2 e pasar aos oitavos de final. Na seguinte rolda, con todo, non tiveron opci\u00f3ns contra o Futbol'nyj Klub Rossijanka de Sof\u00eda Jakobsson e perderon a eliminatoria por un global de 3-7.\nTyres\u00f6 e \u00e9xitos en Suecia (2012-2014).\nEn xaneiro de 2012 fichou polo Tyres\u00f6 Fotbollsf\u00f6rening da Damallsvenskan de Suecia, onde compartiu vestiario coa cinco veces mellor xogadora mundial da FIFA Marta Vieira da Silva. O equipo logrou ga\u00f1ar a liga sueca, e Vero Boquete foi galardoada como a mellor centrocampista do campionato, unha posici\u00f3n que alternou coa de dianteira. A principios da tempada 2013, perdeu a Supercopa de Suecia nos penaltis contra o Kopparbergs G\u00f6teborg Fotboll Club, e logo acabou o ano como subcampi\u00f3n de liga. Na tempada seguinte o equipo chegou \u00e1 final da Liga de Campi\u00f3ns que perdeu 3-4 contra o ent\u00f3n vixente campi\u00f3n, o alem\u00e1n VfL Wolfsburg. Vero Boquete anotou o segundo gol da final, convert\u00e9ndose as\u00ed na primeira xogadora espa\u00f1ola en marcar nunha final.\nNova incursi\u00f3n nos Estados Unidos (2014).\nDe novo a disparidade de datas nos campionatos permitiulle fichar brevemente polo Portland Thorns Football Club ata que chegase a oportunidade de fichar por outro club europeo de primeiro nivel e porque quer\u00eda resarcirse do campionato de liga estadounidense que perdera uns anos antes nos penaltis. A pesar das expectativas, o club terminou terceiro na tempada regular e foi eliminado nas semifinais do \"playoff\" polo FC Kansas City, que acabou sendo o campi\u00f3n. Vero Boquete marcou catro goles, deu seis asistencias, foi elixida tres veces \"Mellor Xogadora da Xornada\" e ao remate do campionato foi inclu\u00edda no Once Ideal e elixida segunda mellor xogadora do ano, s\u00f3 superada pola escocesa Kim Little.\nCampioa da Liga de Campi\u00f3ns co FFC Frankfurt (2014-2015).\nEn agosto de 2014 aceptou unha oferta para unirse ao Frauen-Fu\u00dfball-Club Frankfurt alem\u00e1n, triplo campi\u00f3n da Liga de Campi\u00f3ns. Despois dunha gran tempada, o equipo chegou \u00e1 final do torneo onde se enfrontou ao Paris Saint-Germain, logrando a vitoria por 2-1, convert\u00e9ndose as\u00ed Vero Boquete na primeira espa\u00f1ola en ga\u00f1ar o torneo. Ademais foi inclu\u00edda no equipo ideal do torneo. Disputou 33 partidos co club alem\u00e1n, marcando 15 goles, 6 deles na m\u00e1xima competici\u00f3n europea. Outro novo fito que logrou durante a s\u00faa estad\u00eda en Frankfurt foi converterse na primeira xogadora espa\u00f1ola en asinar un acordo cun patrocinador deportivo, Adidas.\nBayern M\u00fcnchen e lesi\u00f3n (2015-2016).\nEn maio de 2015 fichou polo FC Bayern M\u00fcnchen. Coas b\u00e1varas proclamouse campioa da Bundesliga pero s\u00f3 xogou nove partidos debido a unha lesi\u00f3n que a mantivo parada a maior parte da tempada. Despois de falar coa directiva, acordaron a s\u00faa sa\u00edda do club e aceptou unha oferta do Paris Saint-Germain, club contra o que ga\u00f1ara a Liga de Campi\u00f3ns un ano antes. \nParis Saint-Germain e terceira final de Champions (2016-2018).\nAsinou co equipo franc\u00e9s coa expectativa de lograr unha nova Liga de Campi\u00f3ns, e estivo preto de logralo na s\u00faa primeira tempada. O club franc\u00e9s disputou a final o 1 de xu\u00f1o de 2017 no Cardiff City Stadium contra as veci\u00f1as do Olympique Lyonnais, rematando cun empate a 0-0. O partido resolveuse na quenda de penaltis, onde Vero anotou o seu tiro, pero a vitoria foi para o Lyonnais por 7-6, logrando as\u00ed o seu terceiro t\u00edtulo e privando por segunda vez ao equipo parisiense do t\u00edtulo. Na tempada seguinte, a mediados do campionato, decidiu deixar o club de mutuo acordo cos seus dirixentes por falta de minutos e aceptou unha oferta do Beijing Beikong Phoenix FC da Superliga da China. Co club franc\u00e9s marcou un total de 13 goles en 43 partidos.\nPaso pola China e volta aos Estados Unidos (2018-2020).\nTras case un ano na capital da China, onde o equipo acabou sexto na liga, o 4 de xaneiro de 2019 fichou polo Utah Royals Football Club, da NWSL, volvendo as\u00ed \u00e1 m\u00e1xima categor\u00eda do f\u00fatbol feminino dos Estados Unidos.\u200b\u200b O equipo quedou sexto a catro puntos dos playoffs e Vero Boquete foi inclu\u00edda no \u00abequipo do mes\u00bb da competici\u00f3n en maio. A tempada 2020 non chegou a comezar por mor da pandemia de coronavirus.\nAC Milan (2020-2022).\nEn novembro de 2020 fichou polo AC Milan, a secci\u00f3n feminina do club milan\u00e9s fundada un par de anos antes. Debutou o 15 de novembro na vitoria por 1-0 sobre a Roma, levando nas costas o n\u00famero 87, ano do seu nacemento. Na s\u00faa primeira tempada acadou o subcampionato da Serie A por detr\u00e1s da Juventus e a clasificaci\u00f3n para a Liga de Campi\u00f3ns da UEFA, e o club renovou o seu contrato por outro ano.\nFiorentina (2023-).\nEn xaneiro de 2022 deixou o Milan para fichar pola Fiorentina. Asinou contrato s\u00f3 ata o final da tempada, pero ao remate desta foi renovada tam\u00e9n para a tempada 2022/23, na que acabou sendo a m\u00e1xima goleadora do equipo con oito goles.\nSelecci\u00f3n espa\u00f1ola.\nDebutou coa selecci\u00f3n sub-19 aos 16 anos, en marzo de 2004, nun partido fronte a Italia (2-2). Coa sub-19 ga\u00f1ou o Campionato Europeo Feminino sub-19 da UEFA no 2004. Disputou o mesmo ano a Copa do Mundo sub-19 en Tailandia, onde foi elixida pola FIFA como unha das mellores 18 xogadoras do torneo. Con 17 anos foi convocada por primeira vez por Ignacio Quereda para a selecci\u00f3n absoluta. O 24 de outubro de 2012 clasificou a Espa\u00f1a para unha Eurocopa 16 anos despois, marcando un hist\u00f3rico gol fronte a Escocia na \u00faltima xogada do partido de volta da repesca, culminando unha remontada despois de ter fallado un penalti dous minutos antes. Na Eurocopa, disputada en Suecia, a selecci\u00f3n espa\u00f1ola chegou a cuartos de final, con dous goles de Vero Boquete.\nXogou 56 partidos coa selecci\u00f3n absoluta, sendo a m\u00e1xima goleadora da s\u00faa historia, con 38 goles. Disputou co equipo nacional a Copa do Mundo do Canad\u00e1 en 2015, primeiro Mundial xogado por Espa\u00f1a, marcando un dos dous \u00fanicos goles do seu equipo no campionato.\nSelecci\u00f3n galega.\nEn 2002, con 15 anos, foi convocada por primeira vez para a selecci\u00f3n galega sub-25 adestrada por Manolo \"Petaca\", coa que disputou durante os seguintes anos o Campionato Nacional de Autonom\u00edas. En 2007 participou no rexurdimento da selecci\u00f3n galega absoluta, que volveu xogar un partido 20 anos despois do \u00faltimo. Foi en Bala\u00eddos fronte \u00e1 selecci\u00f3n de Catalu\u00f1a e acabou con derrota por 1-6. Ao ano seguinte xogou contra a selecci\u00f3n das Illas Baleares en Pasar\u00f3n, partido que acabou con vitoria por 7-1 e dous goles de Vero Boquete. O seu terceiro e \u00faltimo partido coa selecci\u00f3n galega foi en 2016 no Estadio da Lomba fronte a Catalu\u00f1a (0-5).\nReco\u00f1ecementos.\nNo ano 2011 foi elixida como a mellor xogadora da WPS, m\u00e1xima categor\u00eda do f\u00fatbol estadounidense, e foi galardoada co premio \"Gallegos del A\u00f1o\". No 2012, mentres militaba no Tyres\u00f6, foi galardoada como a mellor centrocampista da liga sueca. En 2013 foi finalista no Premio UEFA \u00e1 Mellor Xogadora en Europa, rematando quinta, posici\u00f3n que repetiu ao ano seguinte, mentres que en 2015 foi cuarta. En 2014 foi ademais finalista no FIFA Bal\u00f3n de Ouro, quedando en oitava posici\u00f3n na votaci\u00f3n, e nos Estados Unidos foi elixida segunda mellor xogadora da liga, s\u00f3 por detr\u00e1s da escocesa Kim Little. En 2015 foi nomeada a mellor futbolista do ano pola BBC xunto a outras catro futbolistas, premio que ga\u00f1ou finalmente a nixeriana Asisat Oshoala. Ese mesmo ano a Xunta de Galicia concedeulle a medalla Castelao e o goberno de Espa\u00f1a condecorouna coa medalla de bronce da Real Orde do M\u00e9rito Deportivo. No 2016 recibiu en Ames o premio \u00e1 mellor futbolista galega da tempada 2014/15.\nNo 2018 o Concello de Santiago de Compostela cambiou o nome do Estadio Multi\u00fasos de San L\u00e1zaro, pasando este a chamarse \"Estadio Municipal Ver\u00f3nica Boquete de San L\u00e1zaro\".\nEn decembro de 2020 foi elixida no once ideal do ano na gala anual dos Premios The Best da FIFA."}
{"id": "170283", "revid": "72012", "url": "https://gl.wikipedia.org/wiki?curid=170283", "title": "Jerome Karle", "text": "Jerome Karle, nado o 18 de xu\u00f1o de 1918 en Nova York e finado o 6 de xu\u00f1o de 2013 en Annandale (Virxinia), foi un qu\u00edmico estadounidense galardoado co Premio Nobel de Qu\u00edmica en 1985.\nTraxectoria.\nTras cursar estudos secundarios na Abraham Lincoln High School de Nova York, pasou a estudar qu\u00edmica e f\u00edsica na Universidade de Nova York, na que se gradu\u00f3 en 1937. Posteriormente ampliou estudos na Universidade Harvard, na que levou a cabo un \"m\u00e1ster\" en 1938, e para rematar na Universidade de Detroit Misericordia en M\u00edchigan, na que se doutorou en 1944.\nInvestigaci\u00f3n cient\u00edfica.\nInvolucrouse inicialmente no Proxecto Manhattan para a fabricaci\u00f3n da bomba at\u00f3mica, xunto \u00e1 s\u00faa esposa, Isabella Karle, unha das poucas mulleres involucradas no proxecto.\nEspecialista en cristalograf\u00eda, como director de investigaci\u00f3n do Laboratorio de Investigaci\u00f3n Naval dos Estados Unidos en Washington iniciou unha colaboraci\u00f3n co matem\u00e1tico Herbert A. Hauptman na procura de estruturas cristalinas moleculares de \u00e1tomos lixeiros para analizar os correspondentes espectros de difracci\u00f3n de raios X dos neutr\u00f3ns e electr\u00f3ns mediante novos m\u00e9todos matem\u00e1ticos. Os resultados destes estudos contribu\u00edron de modo decisivo a mellorar o co\u00f1ecemento de temas de qu\u00edmica inorg\u00e1nica como a determinaci\u00f3n de radios i\u00f3nicos e at\u00f3micos de \u00e1tomos met\u00e1licos, as estruturas de complexos inorg\u00e1nicos e compostos intermet\u00e1licos.\nEn 1985 foi galardoado, xunto a Herbert A. Hauptman, co Premio Nobel de Qu\u00edmica \"pola s\u00faa contribuci\u00f3n ao desenvolvemento de m\u00e9todos directos para determinar estruturas cristalinas\".\nFaleceu como consecuencia dun cancro de f\u00edgado nun fogar de anci\u00e1ns."}
{"id": "170284", "revid": "5863", "url": "https://gl.wikipedia.org/wiki?curid=170284", "title": "Luis Ruiz Gopegui", "text": "Luis Ruiz de Gopegui, nado en Madrid en 1929, e licenciado en Ciencias F\u00edsicas pola Universidade Aut\u00f3noma de Madrid. Foi respons\u00e1bel das actividades da NASA en Espa\u00f1a. Realizou o doutoramento na Universidade de Barcelona. Ten un mestrado en Enxe\u00f1ar\u00eda electr\u00f3nica pola Universidade Stanford en California.\n\u00c9 pai da novelista Bel\u00e9n Gopegui."}
{"id": "170285", "revid": "895", "url": "https://gl.wikipedia.org/wiki?curid=170285", "title": "Rub\u00e9n Rodr\u00edguez Dur\u00e1n", "text": ""}
{"id": "170291", "revid": "23204", "url": "https://gl.wikipedia.org/wiki?curid=170291", "title": "Trofeo Teresa Herrera 1996", "text": "A 51\u00ba edici\u00f3n do Trofeo Teresa Herrera celebrouse na Coru\u00f1a entre o 8 e o 10 de agosto de 1996. O campi\u00f3n foi o Botafogo. Con ocasi\u00f3n deste torneo inaugurouse a bancada de Pavill\u00f3n do estadio de Riazor.\nO torneo reuniu na cidade herculina ademais do equipo local, o Deportivo da Coru\u00f1a, ao campi\u00f3n do Brasil, Botafogo, e aos dous \u00faltimos campi\u00f3ns de Europa, Ajax e Juventus.\nDita edici\u00f3n do trofeo \u00e9 recordada pola an\u00e9cdota ocorrida na final entre o Botafogo e a Juventus, na que o equipo brasileiro ga\u00f1ou o torneo xogando coa camisola do Deportivo. Ao saltar ao terreo de xogo para disputar a final e ante a semellanza dos equipamentos dos finalistas, nos dous casos de raias verticais brancas e negras, o \u00e1rbitro obrigou aos brasileiros a cambiar de camisolas. Estes viaxaran s\u00f3 co primeiro equipamento, polo que regalaron a s\u00faa roupa ao p\u00fablico e xogaron coas camisetas branquiazuis emprestadas polo Deportivo. Isto fixo que o p\u00fablico de Riazor animase ao Botafogo, que tras empatar 4-4 nun intenso partido con catro cart\u00f3ns vermellos, sa\u00edu finalmente campi\u00f3n na quenda de penaltis.\nO deportivista Mauro Silva recibiu o premio ao mellor xogador to torneo."}
{"id": "170293", "revid": "785", "url": "https://gl.wikipedia.org/wiki?curid=170293", "title": "Trofeo Teresa Herrera 2010", "text": "A 65\u00ba edici\u00f3n do Trofeo Teresa Herrera celebrouse na Coru\u00f1a o 3 de agosto de 2010 a partido \u00fanico. O campi\u00f3n foi o Newcastle United FC, despois de derrotar ao Deportivo da Coru\u00f1a na quenda de penaltis."}
{"id": "170294", "revid": "19415", "url": "https://gl.wikipedia.org/wiki?curid=170294", "title": "Kalevan Pallo", "text": "O Kalevan Pallo ou KalPa \u00e9 un equipo profesional de h\u00f3ckey sobre xeo da cidade de Kuopio, Savonia do Norte (Finlandia). Actualmente compite na SM-liiga, a m\u00e1xima categor\u00eda do h\u00f3ckey sobre xeo profesional fin\u00e9s. Xoga os seus partidos como local no Kuopion j\u00e4\u00e4halli, pavill\u00f3n con capacidade para 5\u00a0300 espectadores.\nFundado en 1929, o equipo nunca conseguiu ga\u00f1ar o campionato finland\u00e9s, se ben chegou d\u00faas veces \u00e1s finais, conseguindo d\u00faas medallas de prata (1991 e 2017), ademais ga\u00f1ou o bronce en 2009. En 2012 o equipo ga\u00f1ou o Trofeo Memorial Harry Lindblad como campi\u00f3n da liga regular. Ademais, en 2018 KalPa fixo historia ao converterse no primeiro equipo finland\u00e9s en proclamouse campi\u00f3n da prestixiosa Spengler Cup en Davos, Su\u00edza.\nKalPa conta tam\u00e9n cun equipo feminino, denominado KalPa Naiset, que compite na m\u00e1xima categor\u00eda do h\u00f3ckey sobre xeo feminino finland\u00e9s, a Naisten Liiga, competici\u00f3n na que conseguiu o subcampionato en 2021.\nHistoria.\nO club foi fundado en 1929 en Sortavala baixo o nome de \"Sortavalan Palloseura\" (SPS), cando Carelia a\u00ednda pertenc\u00eda \u00e1 Rep\u00fablica de Finlandia. Inicialmente a oferta deportiva do club inclu\u00eda o bandy, o pes\u00e4pallo e o f\u00fatbol. Con todo, o PSP dividiuse en dous na d\u00e9cada seguinte: o Sortavalan Palloseura e o Sortavalan Pallo (SP), mantendo ambos as tres modalidades deportivas do club orixinal.\nDurante a Guerra de Inverno a cidade foi evacuada e pasou ao control sovi\u00e9tico, situaci\u00f3n que se repetiu posteriormente durante a Guerra de Continuaci\u00f3n, despois da cal abandonaron a cidade os \u00faltimos finlandeses e a cidade pasou a formar parte da Uni\u00f3n Sovi\u00e9tica. Os clubs deportivos da cidade foron trasladados a Kuopio, onde SPS e SP fusion\u00e1ronse axi\u00f1a pouco despois da contenda baixo o nome SPS. O primeiro evento no que se presentou Sortavalan Palloseura \u00e1 xente de Kuopio foi un partido de f\u00fatbol amigable fronte a KuPS que tivo lugar o 10 de maio de 1945.\nO nome completo da compa\u00f1\u00eda propietaria do equipo \u00e9 \"KalPa Hockey Oy\". A meirande parte da compa\u00f1\u00eda \u00e9 propiedade dos xogadores da NHL Sami Kapanen e Kimmo Timonen. Kapanen \u00e9 o socio maioritario cun 50'5% das acci\u00f3ns. Timonen conta co 8%, cando o seu compa\u00f1eiro de equipo nos Philadelphia Flyers Scott Hartnell f\u00edxose co 5%.\nNa tempada 1990-91 ga\u00f1ou a s\u00faa primeira medalla de prata da competici\u00f3n, mais en 1999 viuse obrigado a xogar na segunda categor\u00eda logo de finalizar a tempada no \u00faltimo posto da liga e descender.\nDurante a tempada 2004\u201305 da NHL Timonen, Kapanen, e Adam Hall xogaron no KalPa. Logo de ga\u00f1ar a Mestis, o KalPa retornou \u00e1 m\u00e1xima categor\u00eda do h\u00f3ckey sobre xeo fin\u00e9s, a SM-liiga, na tempada 2005-06 tras xogar seis anos na categor\u00eda de prata. Tan s\u00f3 tres anos despois, na tempada 2008-09, o KalPa conseguiu a s\u00faa segunda medalla da m\u00e1xima categor\u00eda ao facerse coa medalla de bronce.\nEn 2018 ga\u00f1ou o seu primeiro t\u00edtulo internacional, a Spengler Cup, logo de derrotar na final \u00e1 selecci\u00f3n do Canad\u00e1 por 1-2, sendo o primeiro club finland\u00e9s en ga\u00f1ar o torneo.\nIdentidade do equipo.\nMascota.\nNa tempada 2013-14 fixo a s\u00faa primeira aparici\u00f3n ante o p\u00fablico de Kuopio a mascota do equipo, Ruusteri. Tr\u00e1tase dun galo antropomorzo, similar a outras mascotas da Liiga que representan a animais: Redi (Sport) ou Pekko Pelikaani (Pelicans).\nAntes da presentaci\u00f3n do equipo nos seus partidos como local, Ruusteri desl\u00edzase pola pista, durante o partido pode v\u00e9rselle por distintos lugares do estadio, toca a guitarra el\u00e9ctrica no centro da pista, e durante o segundo tempo morto t\u00e9cnico lanza produtos de KalPa \u00e1 bancada cun can\u00f3n de camisolas.\nExisten diversos eventos relacionados coa mascota, como a s\u00faa xira escolar ou o seu aniversario, cando as nenas e nenos poden enviarlle felicitaci\u00f3ns decoradas e coincide cun partido de outono no que se regalan entradas para nenas e nenos menores de 16 anos.\nPavill\u00f3n.\nKalPa xoga os seus partidos como local no Kuopion j\u00e4\u00e4halli, co\u00f1ecido por motivos de patrocinio como \"Olvi Areena\", e tam\u00e9n co\u00f1ecido popularmente como \"Niiralan Monttu\". O estadio foi inaugurado en 1979 e ten capacidade para 5\u00a0300 persoas (3\u00a0628 sentadas), mestres que a pista ten unhas medidas de 60x30 metros.\nEntre os servizos do estadio c\u00f3ntanse m\u00e1is de 300 prazas de aparcadoiro, case 300 asentos VIP e varios restaurantes.\nOs d\u00edas de partido pode accederse ao estadio nos autobuses urbanos da cidade de Kuopio cun billete especial de prezo reducido.\nPersonalidades.\nXogadores.\nN\u00fameros retirados.\nKalPa ten retirado os seguintes catro n\u00fameros ao longo da s\u00faa historia:\nEquipo feminino.\nKalPa conta cun equipo feminino, denominado KalPa Naiset, que compite na Naisten Liiga, a m\u00e1xima categor\u00eda do h\u00f3ckey sobre xeo feminino finland\u00e9s. Foi fundado en 1989 e o seu maior \u00e9xito chegou na tempada 2019-20, cando o equipo disputou a final da Naisten Liiga fronte a Kiekko-Espoo, se ben a final non chegou a disputarse por mor da pandemia por coronavirus. Con todo, na tempada seguinte conseguiu de novo chegar \u00e1 final, de novo fronte ao equipo de Espoo, contra o que caeu en catro partidos (3-1). O equipo conseguiu tam\u00e9n tres medallas de bronce en 1995, 1996 e 2017.\nMuro da Fama.\nEn 2014 KalPa creou o \"Wall of Fame\" (en galego\u00a0\"Muro da Fama\"), un espazo onde se homenaxea \u00e1s personalidades que m\u00e1is influ\u00edron no club ao longo da s\u00faa historia. Cada tempada unha nova personalidade \u00e9 honrada no \"Wall of Fame\" durante un partido festivo. Estas son todas as personalidades que en 2021 figuraban no \"Wall of Fame\"."}
{"id": "170296", "revid": "785", "url": "https://gl.wikipedia.org/wiki?curid=170296", "title": "Trofeo Teresa Herrera 2009", "text": "A 64\u00ba edici\u00f3n do Trofeo Teresa Herrera celebrouse na Coru\u00f1a o 10 de agosto de 2009 a partido \u00fanico. O campi\u00f3n foi o Atl\u00e9tico de Madrid, que logrou o seu sexto t\u00edtulo despois de derrotar na quenda de penaltis ao Deportivo da Coru\u00f1a."}
{"id": "170297", "revid": "23204", "url": "https://gl.wikipedia.org/wiki?curid=170297", "title": "Sunderland", "text": "Sunderland \u00e9 unha cidade de Inglaterra, do distrito de Tyne and Wear, na rexi\u00f3n de North East England. Ten unha poboaci\u00f3n de 177.739 habitantes e unha \u00e1rea metropolitana que aglutina 284.000 habitantes.\nHistoria.\nA cidade de Sunderland fundouse ao redor do s\u00e9culo VI. Comezou como o Monkwearmouth Monastry (Mosteiro de Monkwearmouth), irmandado co que est\u00e1 en Jarrow. Conseguiu o t\u00edtulo de cidade no s\u00e9culo XVII, desde ent\u00f3n comezou a crecer rapidamente desde a Revoluci\u00f3n industrial.\nXeograf\u00eda.\nA maior parte da cidade est\u00e1 situada paralela \u00e1 costa. A s\u00faa altitude media \u00e9 de 80 msmn. O r\u00edo Wear divide a cidade en d\u00faas partes, s\u00f3 unidas a trav\u00e9s de d\u00faas pontes: Queen Alexandra Bridge e Wearmouth Bridge.\nDeporte.\nSunderland \u00e9 o fogar do equipo de f\u00fatbol Sunderland AFC co estadio Stadium of Light (\"Estadio da Luz\"), cunha capacidade de 49.000 espectadores."}
{"id": "170298", "revid": "85894", "url": "https://gl.wikipedia.org/wiki?curid=170298", "title": "Aba, Dexo, Oleiros", "text": "Aba \u00e9 un lugar da parroquia de Dexo no concello coru\u00f1\u00e9s de Oleiros na comarca da Coru\u00f1a. Ti\u00f1a 379 habitantes no ano 2012 segundo datos do Instituto Nacional de Estad\u00edstica dos cales 185 eran homes e 194 eran mulleres."}
{"id": "170299", "revid": "25871", "url": "https://gl.wikipedia.org/wiki?curid=170299", "title": "Antonio Y\u00e1\u00f1ez Casal", "text": "Antonio Y\u00e1\u00f1ez Casal, nado en Ferrol en 1959, \u00e9 un escritor galego, principalmente de literatura infanto-xuvenil."}
{"id": "170300", "revid": "43749", "url": "https://gl.wikipedia.org/wiki?curid=170300", "title": "DRO", "text": ""}
{"id": "170301", "revid": "5863", "url": "https://gl.wikipedia.org/wiki?curid=170301", "title": "Firmino de Amiens", "text": "Firmino de Amiens, nado en Pamplona en 272 e finado en Amiens (Francia) o 25 de setembro de 303, foi un misioneiro cristi\u00e1n, primeiro bispo de Amiens, cuxa igrexa constru\u00edu. Foi decapitado aos 31 anos de idade. \u00c9 patr\u00f3n de Amiens, Lesaka, e co-patr\u00f3n de Navarra xunto con San Francisco Xavier.\nTraxectoria.\nSegundo a lenda, naceu en Pompaelo (a actual Pamplona), fillo dun senador pag\u00e1n de nome Firmo, un alto funcionario da administraci\u00f3n romana que gobernou Pamplona no s\u00e9culo III. A predicaci\u00f3n de san Honesto, quen marchara \u00e1 pen\u00ednsula tras ser milagrosamente liberado da s\u00faa prisi\u00f3n en Carcasona, conmoveu aos seus pais, quen con todo non se converteron ata o\u00edr a san Sadurni\u00f1o de Tolosa. O santo bautizar\u00eda a Firmino e aos seus pais no lugar que hoxe se chama popularmente \"pocico de San Cernin\".\nBaixo a tutela de Honesto, o mozo Firmino aprendeu a relixi\u00f3n e a arte da predicaci\u00f3n. Aos 18 anos foi enviado a Tolosa, onde ser\u00eda ordenado. Tras predicar en Navarra, marchou a Francia, onde se asentou en Amiens. Logo de organizar a construci\u00f3n da igrexa local, foi nomeado bispo aos 24 anos. A oposici\u00f3n oficial \u00e1 doutrina cristi\u00e1 fixo que fose encarcerado e decapitado.\nEn 1186 o bispo Pedro de Par\u00eds levou de Amiens a Pamplona unha reliquia da cabeza de Firmino.\nO seu santoral cel\u00e9brase o 7 de xullo. En Pamplona conmem\u00f3rase cunhas festas de fama internacional, os Sanfermines, nas que destacan os \"encerros\"."}
{"id": "170302", "revid": "98629", "url": "https://gl.wikipedia.org/wiki?curid=170302", "title": "Alessandro Del Piero", "text": "Alessandro Del Piero, nado en Conegliano (Treviso) o 9 de novembro de 1974, \u00e9 un futbolista italiano. Xoga de dianteiro e o seu equipo actual \u00e9 o Sydney da A-League.\nAdoitaba xogar como segundo dianteiro, na posici\u00f3n co\u00f1ecida en Italia como \"Trequartista\". No ano 2000, foi reco\u00f1ecido como o futbolista mellor pagado do mundo. No 2004 foi inclu\u00eddo na lista de Futbolistas FIFA 100. Pos\u00fae o r\u00e9cord de m\u00e1is encontros disputados e m\u00e1is goles anotados coa Juventus FC. En 2008 foi o futbolista italiano mellor pagado.\nTraxectoria.\nInicios.\nAlessandro Del Piero \u00e9 fillo de Gino, un electricista, e Bruna, unha ama de chaves. Ten dous irm\u00e1ns, o maior Stefano, foi futbolista profesional durante un breve tempo para a Sampdoria, pero sufriu unha grave lesi\u00f3n e tivo que retirarse do f\u00fatbol; e unha irm\u00e1 m\u00e1is nova chamada Beatrice. Pasou toda a s\u00faa infancia na casa da s\u00faa familia en San Vendemiano, Provincia de Treviso. Practicaba f\u00fatbol no patio traseiro da s\u00faa casa con tres amigos Nelso, Pierpaolo, e Giovanni Paolo, e so\u00f1aba con converterse en futbolista."}
{"id": "170303", "revid": "25871", "url": "https://gl.wikipedia.org/wiki?curid=170303", "title": "Benjamin Ashkenazy", "text": "Benjamin Ashkenazy, nado en Sof\u00eda o 28 de marzo de 1940, \u00e9 un compositor e director de orquestra israel\u00ed de orixe xud\u00eda b\u00falgara.\nTraxectoria.\nAshkenazy emigrou coa s\u00faa familia a Israel en 1948, estudou composici\u00f3n con Yizhak Sadai e direcci\u00f3n de orquestra, piano e clarinete na Universidade de Tel Aviv e na Academia Rubin de Xerusal\u00e9n. Ao retamar trasladouse a Europa perfeccionado os seus co\u00f1ecementos cos directores Franco Ferrara, Roberto Benzi e Sergiu Celibidache. En 1973 estableceuse nos Pa\u00edses Baixos, onde estudou direcci\u00f3n de orquetra con Louis Stotijn e composici\u00f3n con Peter Schat no Real Conservatorio da Haia. Ashkenazy dirixiu orquestras nos Pa\u00edses Baixos, Polonia, Roman\u00eda, Italia, Israel e Bulgaria e mais \u00e9 conselleiro musical e director convidado permanente da Orquestra Filharm\u00f3nica de Vidin en Bulgaria e da Orquestra Filharm\u00f3nica de Transilvania de Cluj-Napocca en Romania. Desde 1993 \u00e9 director art\u00edstico do Festival Internacional de M\u00fasica Cl\u00e1sica de Varsovia e \u00e9 autor do libro \"The Systematical Proces in Solfege and Harmony\" (2000).\nComposici\u00f3ns.\nAshkenazy escribiu obras para orquestra como \"Metamorphosis 4-6-2-1\" (1976), \"Caprice 4-1\" (1978) ou \"The Shofar\" (1991), para m\u00fasica de c\u00e1mara como \"Concerto for Trombone, Piano &amp; Percussion\" (1981), \"Kinderkreuzzug-1939\", para voz, violoncelo, piano e percusi\u00f3n (1981), \"Concerto for Vibraphone, Marimba, and Chamber\" (1986) ou \"Quintet Op. 30\" para frauta, tromb\u00f3n, contrabaixo, piano e percusi\u00f3n (2006)."}
{"id": "170304", "revid": "23204", "url": "https://gl.wikipedia.org/wiki?curid=170304", "title": "Abade, Coruxo, Vigo", "text": "Abade \u00e9 un lugar da parroquia de Coruxo no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 64 habitantes (34 homes e 30 mulleres).\nAt\u00f3pase a unha distancia de 7,8 quil\u00f3metros do centro da cidade de Vigo."}
{"id": "170305", "revid": "56817", "url": "https://gl.wikipedia.org/wiki?curid=170305", "title": "Abade (hom\u00f3nimos)", "text": "Un abade \u00e9 o superior dunha comunidade de monxes. Como top\u00f3nimo, Abade pode referirse a:"}
{"id": "170306", "revid": "85894", "url": "https://gl.wikipedia.org/wiki?curid=170306", "title": "Abade, San Mart\u00edn de Arroxo, A Fonsagrada", "text": "Abade \u00e9 un lugar da parroquia de San Mart\u00edn de Arroxo no concello lugu\u00e9s da Fonsagrada na comarca da Fonsagrada. Segundo o Instituto Nacional de Estad\u00edstica en 2009 estaba despoboado.\nEn 1846 ti\u00f1a 5 habitantes.\nAt\u00f3pase a unha distancia de 10 quil\u00f3metros da vila da Fonsagrada."}
{"id": "170307", "revid": "88215", "url": "https://gl.wikipedia.org/wiki?curid=170307", "title": "Trofeo Teresa Herrera 1959", "text": "A 14\u00ba edici\u00f3n do Trofeo Teresa Herrera celebrouse na Coru\u00f1a o 21 de xu\u00f1o de 1959 a partido \u00fanico. O campi\u00f3n foi o Santos FC."}
{"id": "170308", "revid": "785", "url": "https://gl.wikipedia.org/wiki?curid=170308", "title": "Trofeo Teresa Herrera 2000", "text": "A 55\u00ba edici\u00f3n do Trofeo Teresa Herrera celebrouse na Coru\u00f1a o 12 de agosto de 2000 a partido \u00fanico, senda esta a primeira vez que o Deportivo da Coru\u00f1a asumiu a organizaci\u00f3n do trofeo. \nO campi\u00f3n foi o propio Deportivo que derrotou na quenda de penaltis \u00e1 Lazio, logrando o seu oitavo t\u00edtulo. O arxentino Claudio L\u00f3pez foi elixido mellor xogador do torneo."}
{"id": "170310", "revid": "23204", "url": "https://gl.wikipedia.org/wiki?curid=170310", "title": "Newcastle", "text": "Newcastle pode referirse a:"}
{"id": "170312", "revid": "21293", "url": "https://gl.wikipedia.org/wiki?curid=170312", "title": "Ficci\u00f3n cient\u00edfica", "text": ""}
{"id": "170314", "revid": "21293", "url": "https://gl.wikipedia.org/wiki?curid=170314", "title": "Historia da ficci\u00f3n cient\u00edfica", "text": ""}
{"id": "170315", "revid": "21293", "url": "https://gl.wikipedia.org/wiki?curid=170315", "title": "Galard\u00f3ns da ficci\u00f3n cient\u00edfica", "text": ""}
{"id": "170316", "revid": "21293", "url": "https://gl.wikipedia.org/wiki?curid=170316", "title": "Revistas de ficci\u00f3n cient\u00edfica", "text": ""}
{"id": "170317", "revid": "21293", "url": "https://gl.wikipedia.org/wiki?curid=170317", "title": "Subx\u00e9neros da ficci\u00f3n cient\u00edfica", "text": ""}
{"id": "170318", "revid": "21293", "url": "https://gl.wikipedia.org/wiki?curid=170318", "title": "Ficci\u00f3n cient\u00edfica dura", "text": ""}
{"id": "170320", "revid": "25871", "url": "https://gl.wikipedia.org/wiki?curid=170320", "title": "Marca Hisp\u00e1nica", "text": "A Marca hisp\u00e1nica era o territorio comprendido entre a fronteira pol\u00edtico-militar do Imperio carolinxio co Al-Andalus e os Pireneos, desde finais do s\u00e9culo VIII ata a s\u00faa independencia efectiva en diversos reinos e condados. A diferenza doutras marcas carolinxias, a Marca hisp\u00e1nica non ti\u00f1a unha estrutura administrativa unificada propia.\nTras a conquista musulm\u00e1 da Pen\u00ednsula Ib\u00e9rica, os carolinxios intervi\u00f1eron no nord\u00e9s peninsular a fins do s\u00e9culo VIII, co apoio da poboaci\u00f3n aut\u00f3ctona das monta\u00f1as. A dominaci\u00f3n franca f\u00edxose efectiva ent\u00f3n m\u00e1is ao sur tras a conquista de Xirona (785) e Barcelona (801). A chamada \u00abMarca Hisp\u00e1nica\u00bb quedou integrada por condados dependentes dos monarcas carolinxios a principios do s\u00e9culo IX. Para gobernar estes territorios, os reis francos designaron condes, uns de orixe franca e outros aut\u00f3ctonos, segundo criterios de eficacia militar na defensa das fronteiras e de lealdade e fidelidade \u00e1 coroa.\nO territorio ga\u00f1ado aos musulm\u00e1ns configurouse como a Marca Hisp\u00e1nica, en contraposici\u00f3n \u00e1 Marca Superior andalus\u00ed, e \u00eda de Pamplona ata Barcelona. De todos eles, os que alcanzaron maior protagonismo foron os de Pamplona, constitu\u00eddo no primeiro cuarto do s\u00e9culo IX en reino; Arag\u00f3n, constitu\u00eddo en condado independente en 809; Urgell, importante sede episcopal e condado con dinast\u00eda propia desde 815; e o condado de Barcelona, que co tempo converteuse en hexem\u00f3nico sobre os seus veci\u00f1os, os de Osona e Xirona."}
{"id": "170321", "revid": "15490", "url": "https://gl.wikipedia.org/wiki?curid=170321", "title": "Ram\u00f3n Berenguer IV o Santo", "text": "Ram\u00f3n Berenguer IV \"o Santo\", nado en Barcelona entre os anos 1113 e 1114 e finado en Borgo San Dalmazzo, preto de Tur\u00edn, o 7 de agosto de 1162 foi Conde de Barcelona, Xirona, Osona, Cerda\u00f1a e Ribagorza, e \"princeps\" do Arag\u00f3n, que na \u00e9poca significaba \"primus inter pares\".\nTraxectoria.\nOrixe familiar.\nEra fillo de Ram\u00f3n Berenguer III e Dulce de Provenza, a quen sucedeu no trono condal de Barcelona contra 1131, mentres o seu irm\u00e1n xemelgo Berenguer Ram\u00f3n suced\u00eda a seu pai no trono condal de Provenza. Era neto por li\u00f1a paterna de Ram\u00f3n Berenguer II e Mafalda de Apulia-Calabria, e por li\u00f1a materna de Gerbert de Gavald\u00e0 e Gerberga de Provenza.\nFoi cabaleiro templario como o fora, tam\u00e9n, seu pai, a\u00ednda que con car\u00e1cter temporal (\"miles ad terminum\")."}
{"id": "170322", "revid": "22570", "url": "https://gl.wikipedia.org/wiki?curid=170322", "title": "Exposici\u00f3n Universal", "text": "Exposici\u00f3n Universal \u00e9 o nome xen\u00e9rico de varias exposici\u00f3ns de grande envergadura celebradas por todo o mundo desde a segunda metade do s\u00e9culo XIX. A organizaci\u00f3n que se ocupa oficialmente de nomear as cidades organizadoras deste tipo de eventos \u00e9 a Oficina Internacional de Exposici\u00f3ns (BIE).\nAs exposici\u00f3ns aprobadas polo BIE poden ser consideradas universais, internacionais ou especializadas, cunha duraci\u00f3n de entre 3 e 6 meses. No entanto, calquera pa\u00eds ou cidade pode organizar feiras e exposici\u00f3ns similares sen o patronazgo do BIE.\nO concepto de exposici\u00f3n universal contribu\u00edu fortemente \u00e1 comunicaci\u00f3n social dos logros imperialistas, ao incorporarse como curiosidades elementos etnogr\u00e1ficos propios das culturas dominadas por parte das grandes potencias imperiais.\nDeste xeito, nestas megafeiras mostr\u00e1banse os grandes avances da invenci\u00f3n tecnol\u00f3xica \u00e1 beira das \u00faltimas expresi\u00f3ns (aceptadas pola Academia) da arte. A primeira exposici\u00f3n tivo lugar en Londres en 1756."}
{"id": "170323", "revid": "1810089", "url": "https://gl.wikipedia.org/wiki?curid=170323", "title": "Ram\u00f3n Berenguer IV", "text": ""}
{"id": "170324", "revid": "98629", "url": "https://gl.wikipedia.org/wiki?curid=170324", "title": "A Abad\u00eda, San Pedro de Benquerencia, Barreiros", "text": "A Abad\u00eda \u00e9 un lugar da parroquia de San Pedro de Benquerencia no concello lugu\u00e9s de Barreiros na comarca da Fonsagrada. Ti\u00f1a 13 habitantes no ano 2009 segundo datos do Instituto Nacional de Estad\u00edstica dos cales 4 eran homes e 9 eran mulleres.\nAt\u00f3pase a unha distancia de 2,5 quil\u00f3metros do concello."}
{"id": "170325", "revid": "6246344", "url": "https://gl.wikipedia.org/wiki?curid=170325", "title": "Efecto F\u00f6hn", "text": "O efecto F\u00f6hn, tam\u00e9n transcrito Foehn, \u00e9 o nome que recibe o vento c\u00e1lido e seco que bufa en sotavento dunha cordilleira. O F\u00f6hn foi descrito por primeira vez no Tirol, onde recibiu este nome.\nEste vento prod\u00facese en relevos monta\u00f1osos cando unha masa de aire c\u00e1lido e h\u00famido \u00e9 forzada a ascender para salvar ese obst\u00e1culo. Isto fai que o vapor de auga se arrefr\u00ede e experimente un proceso de condensaci\u00f3n ou sublimaci\u00f3n inversa formando nubes primeiro e precipit\u00e1ndose deseguido nas ladeiras de barlovento (nubes e choivas orogr\u00e1ficas). Cando isto ocorre existe un forte contraste clim\u00e1tico entre ambas as vertentes, con grande humidade e choiva a barlovento, mentres que a sotavento o tempo est\u00e1 despexado e a temperatura aumenta polo proceso de compresi\u00f3n adiab\u00e1tica. Este fen\u00f3meno est\u00e1 motivado porque o aire xa seco e c\u00e1lido descende rapidamente pola ladeira, quecendo a medida que aumenta a presi\u00f3n ao descender.\nEfectos.\nEn Galicia, esta situaci\u00f3n de ventos \u00e9 frecuente no Alto do Fiouco, provocando o peche da autov\u00eda A-8 a barlovento, mentres a sotavento, xa na Terra Ch\u00e1, o tempo est\u00e1 despexado.\nNomes.\nO vento F\u00f6hn recibe distintos nomes en funci\u00f3n do lugar onde se produce, como o \"chinook\" nas Monta\u00f1as Rochosas. En Espa\u00f1a ch\u00e1maselle \"air\u00edn de les casta\u00f1es\" en Asturias, \"abriguna\" en Cantabria, \"solano\" en Castela, \"levante\" no estreito de Xibraltar, \"cierzo\" no Val do Ebro, ou \"fogony\" no Pireneo catal\u00e1n."}
{"id": "170326", "revid": "10599", "url": "https://gl.wikipedia.org/wiki?curid=170326", "title": "Efecto Foehn", "text": ""}
{"id": "170327", "revid": "10599", "url": "https://gl.wikipedia.org/wiki?curid=170327", "title": "Efecto F\u00f6ehn", "text": ""}
{"id": "170328", "revid": "98629", "url": "https://gl.wikipedia.org/wiki?curid=170328", "title": "Califato de C\u00f3rdoba", "text": "O califato de C\u00f3rdoba foi un estado musulm\u00e1n andalus\u00ed proclamado por Abd al-Rahman III en 929. O califato puxo fin ao emirato independente instaurado por Abd al-Rahman I en 756 e perdurou oficialmente ata o ano 1031, en que foi abolido dando lugar \u00e1 fragmentaci\u00f3n do Estado omeia en multitude de reinos co\u00f1ecidos como taifas.\nO califato de C\u00f3rdoba foi a \u00e9poca de m\u00e1ximo esplendor pol\u00edtico, cultural e comercial do Al-Andalus.\nApoxeo do califato.\n \nOs reinados de Abd al-Rahman III (929-961) e o seu fillo Alhak\u00e9n II (961-976) constit\u00faen o per\u00edodo de apoxeo do califato omeia, no que se consolida o aparello estatal cordob\u00e9s.\nPara afianzar o aparello estatal os soberanos recorreron a oficiais fieis \u00e1 dinast\u00eda omeia, o cal configurou unha aristocracia palatina de \"fata'ls\" (escravos e libertos de orixe europea), que foi progresivamente aumentando o seu poder civil e militar, suplantando as\u00ed \u00e1 aristocracia de orixe \u00e1rabe. No ex\u00e9rcito incrementouse especialmente a presenza de continxentes b\u00e9rberes, debido \u00e1 intensa pol\u00edtica califal no Magreb. Abderram\u00e1n III someteu aos se\u00f1ores feudais, os cales pagaban tributos ou serv\u00edan no ex\u00e9rcito, contribu\u00edndo ao control fiscal do califato.\nAs empresas militares consolidaron o prestixio dos omeias f\u00f3ra do Al-Andalus e estaban orientadas a garantir a seguridade das rutas comerciais. A pol\u00edtica exterior canalizouse en tres direcci\u00f3ns: os reinos cristi\u00e1ns do norte peninsular, o Norte de \u00c1frica e o Mediterr\u00e1neo.\nRelaci\u00f3ns cos reinos cristi\u00e1ns.\nDurante os primeiros anos do califato, a alianza do rei leon\u00e9s Ramiro II con Navarra e o conde Fern\u00e1n Gonz\u00e1lez ocasionaron o desastre do ex\u00e9rcito califal na batalla de Simancas. Pero \u00e1 morte de Ramiro II, C\u00f3rdoba puido desenvolver unha pol\u00edtica de intervenci\u00f3n e arbitraxe nas querelas internas de leoneses, castel\u00e1ns e navarros, enviando frecuentemente continxentes armados para controlar aos reinos cristi\u00e1ns. A influencia do califato sobre os reinos cristi\u00e1ns do norte chegou a ser tal que entre 951 e 961, os reinos de Le\u00f3n, Navarra e Castela e o condado de Barcelona rend\u00edanlle tributo.\nAs relaci\u00f3ns diplom\u00e1ticas foron intensas. A C\u00f3rdoba chegaron embaixadores do conde de Barcelona Borrell, de Sancho Garc\u00e9s II de Navarra, de Elvira Ram\u00edrez de Le\u00f3n, de Garc\u00eda Fern\u00e1ndez de Castela e o conde Fernando Ans\u00farez entre outros. Estas relaci\u00f3ns non estiveron faltas de enfrontamentos b\u00e9licos, como o cerco de Gormaz de 975, onde un ex\u00e9rcito de cristi\u00e1ns enfrontouse ao xeneral Galib."}
{"id": "170329", "revid": "56817", "url": "https://gl.wikipedia.org/wiki?curid=170329", "title": "A Abad\u00eda", "text": "Unha abad\u00eda \u00e9 unha construci\u00f3n relixiosa. Como top\u00f3nimo, A Abad\u00eda pode referirse a:"}
{"id": "170333", "revid": "65337", "url": "https://gl.wikipedia.org/wiki?curid=170333", "title": "Lei de Fourier", "text": "A lei de Fourier, enunciada por primeira vez polo matem\u00e1tico e f\u00edsico franc\u00e9s Joseph Fourier, establece que a fluxo de calor por conduci\u00f3n a trav\u00e9s dun material \u00e9 proporcional ao gradiente negativo de temperatura \u00e9 \u00e1 secci\u00f3n do material. A constante de proporcionalidade entre o gradiente de temperatura e o fluxo de calor denom\u00ednase condutividade t\u00e9rmica.\nEsta lei \u00e9 unha das bases do estudo dos fen\u00f3menos de transporte xunto coa lei de Fick e a lei de Newton, que describen o transporte difusivo de materia e de cantidade de movemento respectivamente.\nEn forma diferencial.\nA lei de Fourier en forma diferencial amosa que a densidade de fluxo de calor formula_1, \u00e9 igual ao produto da condutividade t\u00e9rmica formula_2, e ao gradiente negativo de temperatura, formula_3. A densidade de fluxo de calor \u00e9 a cantidade de enerx\u00eda que se transmite por unidade de superficie e de tempo. Repres\u00e9ntase por un vector que indica a magnitude e a direcci\u00f3n do fluxo.\nonde (inclu\u00edndo as unidades do SI)\nA condutividade t\u00e9rmica, formula_2, t\u00f3mase a mi\u00fado como constante a\u00ednda que non sempre esta aproximaci\u00f3n \u00e9 axeitada. Polo xeral a condutividade t\u00e9rmica dun material var\u00eda coa temperatura a\u00ednda que esta variaci\u00f3n poida ser pequena no rango de temperaturas do que se trate. Ademais, en materiais anis\u00f3tropos a condutividade t\u00e9rmica pode variar coa orientaci\u00f3n polo que se representa por un tensor.\nEn moitas aplicaci\u00f3ns sinxelas, a lei de Fourier \u00e9 aplicada na s\u00faa forma monodimensional. As\u00ed, na direcci\u00f3n x,"}
{"id": "170335", "revid": "98629", "url": "https://gl.wikipedia.org/wiki?curid=170335", "title": "Branca Vilela", "text": "Branca Vilela Fern\u00e1ndez, nada na Coru\u00f1a o 6 de agosto de 1964, \u00e9 unha poeta galega.\nTraxectoria.\nRealizou estudos de Xesti\u00f3n Empresarial. Foi armadora dunha empresa francesa e outra espa\u00f1ola. Despois foi empresaria de restauraci\u00f3n e agora traballa na organizaci\u00f3n de congresos e recitais.\nEscritora dende moi nova, ga\u00f1ou alg\u00fans premios literarios. O seu primeiro poemario \"Anclas varadas en la memoria\" (en castel\u00e1n) apareceu en 2004. Co poemario \"A faciana das augas\" (2005) participou nun estudo da Universidade de Dakota do Norte e recibiu a menci\u00f3n de honra ao mellor poemario escrito en lingua romance o que a levou a facer unha xira por diferentes estados dos Estados Unidos. En 2008 foi finalista do II Premio Internacional Rub\u00e9n Dar\u00edo co libro \"Pr\u00e9stame tu voz\". Premio Escriduende o conxunto da s\u00faa obra (2016).\n\u00c9 membro da Asociaci\u00f3n de Escritores en Lingua Galega, socia fundadora do Pen Club Espa\u00f1a e pertence a comisi\u00f3n de mulleres escritoras do Pen Club Internacional. Foi codirectora das Xornadas Literarias: Fisterra Patrimonio Cultural Europeo, I Encontro Cabana de Berganti\u00f1os, I Encontro e organizadora do I Recital Po\u00e9tico Solidario."}
{"id": "170336", "revid": "23204", "url": "https://gl.wikipedia.org/wiki?curid=170336", "title": "A Abad\u00eda, San Vitoiro de Ribas de Mi\u00f1o, O Savi\u00f1ao", "text": "A Abad\u00eda \u00e9 un lugar da parroquia de San Vitoiro de Ribas de Mi\u00f1o no concello lugu\u00e9s do Savi\u00f1ao na comarca de Terra de Lemos. Segundo o IGE, en 2022 ti\u00f1a 8 habitantes (4 homes e 4 mulleres). At\u00f3pase a 12,5 km de Escair\u00f3n.\nPatrimonio.\nA igrexa parroquial, do s\u00e9culo XII, foi parte dun mosteiro segundo documentos do ano 911."}
{"id": "170337", "revid": "98629", "url": "https://gl.wikipedia.org/wiki?curid=170337", "title": "A Abad\u00eda, Santo Estevo de Ribas de Mi\u00f1o, O Savi\u00f1ao", "text": "A Abad\u00eda \u00e9 un lugar da parroquia de Santo Estevo de Ribas de Mi\u00f1o no concello lugu\u00e9s do Savi\u00f1ao na comarca de Terra de Lemos. Non ti\u00f1a habitantes no ano 2009 segundo datos do Instituto Nacional de Estad\u00edstica.\nAt\u00f3pase a unha distancia de 8 quil\u00f3metros do concello."}
{"id": "170338", "revid": "85894", "url": "https://gl.wikipedia.org/wiki?curid=170338", "title": "Francisco Javier Elola", "text": "Francisco-Javier Elola D\u00edaz-Varela, nado o 22 de setembro de 1877 en Monforte de Lemos e finado o 12 de maio de 1939 en Barcelona, foi un xu\u00edz e pol\u00edtico galego.\nTraxectoria.\nElola estudou dereito na Universidade de Santiago de Compostela, foi pasante no despacho de Francesc Pi i Margall en Madrid en 1901. Aprobou as oposici\u00f3n \u00e1 carreira fiscal e xudicial en 1905 exercendo en Galicia, Asturias, Catalu\u00f1a e Le\u00f3n, e o 4 de decembro de 1923, logo da proclamaci\u00f3n da ditadura de Primo de Rivera, entrou como vocal na Xunta Organizadora do Poder Xudicial. En 1924 nome\u00e1rono xu\u00edz do distrito de Chamber\u00ed e representou a Espa\u00f1a nos Congresos Penais Internacionais de Par\u00eds, Bruxelas (1926) e Budapest (1929).\nCo cambio de r\u00e9xime o goberno nomeouno Fiscal Xeral da Rep\u00fablica o 31 de maio de 1931 cesando o 31 de xullo ao entrar no Tribunal Supremo como novo maxistrado. Nas elecci\u00f3ns a Cortes Constitu\u00edntes de 1931 accedeu ao Parlamento como deputado pola provincia de Lugo nas listas do Partido Republicano Radical, participando nas discusi\u00f3ns sobre a organizaci\u00f3n do poder xudicial en Espa\u00f1a mesmo enfront\u00e1ndose co seu partido o que levar\u00eda a abandonalo e a non presentarse \u00e1s elecci\u00f3ns de 1933, continuando como maxistrado do Tribunal Supremo. En plena guerra civil, o 26 de agosto de 1936 foi nomeado presidente da Sala Terceira do Contencioso Administrativo do Tribunal Supremo de Espa\u00f1a, e o 16 de setembro xu\u00edz especial instrutor da causa pola insurrecci\u00f3n en todos os cuarteis e cant\u00f3ns militares da capital de Espa\u00f1a, gardou as formalidades legais, admit\u00edndolle ao xeneral Joaqu\u00edn Fanjul Go\u00f1i as probas que presentara, raz\u00f3n pola cal foi apartado da instruci\u00f3n. O 27 de agosto de 1937 accedeu \u00e1 presidencia da Xunta de Inspecci\u00f3n dos Tribunais de Madrid e en outubro de 1937 trasladouse a Catalu\u00f1a, onde en xu\u00f1o de 1938 defendeu os funcionarios dos xulgados de Barcelona acusados de quintacolumnismo.\nCando as tropas republicanas abandonaron Catalu\u00f1a en 1939, decidiu quedar ofrec\u00e9ndose a colaborar co novo r\u00e9xime, pero detido o 26 de febreiro proces\u00e1rono pola morte do xeneral Fanjul e os mortos da prisi\u00f3n Modelo de Madrid do 23 de agosto de 1936. Condenado a morte execut\u00e1rono en Barcelona o 12 de maio de 1939."}
{"id": "170339", "revid": "23204", "url": "https://gl.wikipedia.org/wiki?curid=170339", "title": "Abad\u00edn, Alba, Vilalba", "text": "Abad\u00edn \u00e9 un lugar da parroquia de Alba no concello lugu\u00e9s de Vilalba na comarca da Terra Ch\u00e1. Segundo o IGE, en 2021 ti\u00f1a 21 habitantes (11 homes e dez mulleres), o que sup\u00f3n unha diminuci\u00f3n respecto do ano 2015, cando ti\u00f1a 28 habitantes (16 homes e 12 mulleres).\nAt\u00f3pase a unha distancia de 4,5 quil\u00f3metros do concello."}
{"id": "170341", "revid": "22570", "url": "https://gl.wikipedia.org/wiki?curid=170341", "title": "A Abaira, Trabada, Trabada", "text": "A Abaira \u00e9 un lugar da parroquia de Trabada no concello lugu\u00e9s de Trabada na comarca da Mari\u00f1a Oriental. Ti\u00f1a 31 habitantes no ano 2009 segundo datos do Instituto Nacional de Estad\u00edstica, dos cales 22 eran homes e 9 eran mulleres."}
{"id": "170342", "revid": "98629", "url": "https://gl.wikipedia.org/wiki?curid=170342", "title": "Si\u00f3s de Abaixo, Si\u00f3s, Pant\u00f3n", "text": "Si\u00f3s de Abaixo \u00e9 un lugar da parroquia de Si\u00f3s no concello lugu\u00e9s de Pant\u00f3n na comarca de Terra de Lemos. Ti\u00f1a 39 habitantes no ano 2009 segundo datos do Instituto Nacional de Estad\u00edstica dos cales 17 eran homes e 22 eran mulleres.\nAt\u00f3pase a unha distancia de 3 quil\u00f3metros da capital do concello, O Castro de Ferreira."}
{"id": "170343", "revid": "7596", "url": "https://gl.wikipedia.org/wiki?curid=170343", "title": "Inmigraci\u00f3n", "text": "Ch\u00e1mase inmigraci\u00f3n \u00e1 entrada a un pa\u00eds de persoas que naceron ou proceden doutro lugar. Representa unha das d\u00faas opci\u00f3ns ou alternativas do termo migraci\u00f3n, que se aplica aos movementos de persoas dun lugar a outro e estes desprazamentos levan un cambio de residencia ben sexa temporal ou definitivo. As d\u00faas opci\u00f3ns dos movementos migratorios son: emigraci\u00f3n, que \u00e9 a sa\u00edda de persoas dun pa\u00eds, rexi\u00f3n ou lugar determinados para dirixirse a outro distinto e inmigraci\u00f3n, que \u00e9 a entrada nun pa\u00eds, rexi\u00f3n ou lugar determinados procedentes doutras partes. De maneira que unha emigraci\u00f3n leva como contrapartida posterior unha inmigraci\u00f3n no pa\u00eds ou lugar de chegada.\nAs\u00ed pois, resulta v\u00e1lido estudar as migraci\u00f3ns desde o punto de vista do pa\u00eds de acollida (ou mellor dito, de entrada, xa que non sempre os inmigrantes reciben unha boa acollida no pa\u00eds de entrada), xa que a situaci\u00f3n \u00e9 moi diferente e ata a mi\u00fado oposta \u00e1 do pa\u00eds ou lugar de emigraci\u00f3n. Unha enorme gama de situaci\u00f3ns pol\u00edticas e problemas exponse pola case sempre inevitable diferenciaci\u00f3n cultural, econ\u00f3mica e social existente entre as poboaci\u00f3ns inmigrantes e as do pa\u00eds de recepci\u00f3n, e ata entre os mesmos inmigrantes cando proceden de pa\u00edses e ata de continentes distintos."}
{"id": "170344", "revid": "839", "url": "https://gl.wikipedia.org/wiki?curid=170344", "title": "Saldo migratorio", "text": "O saldo migratorio \u00e9 o balance que existe entre a inmigraci\u00f3n e a emigraci\u00f3n nun determinado lugar, cando o saldo migratorio \u00e9 positivo, a poboaci\u00f3n aumenta; cando o saldo migratorio \u00e9 negativo, a poboaci\u00f3n dimin\u00fae (idea que non toma en conta a taxa de crecemento natural da poboaci\u00f3n, que ser\u00eda a diferenza entre a natalidade e a mortalidade nun ano determinado).\nSaldo migratorio = N\u00famero de inmigrantes - N\u00famero de emigrantes. Raz\u00f3n de orde baseada en que se houbese maior inmigraci\u00f3n, o saldo migratorio dar\u00eda un valor positivo. Isto faio m\u00e1is acorde \u00e1 realidade, pois \u00e9 cando a poboaci\u00f3n vese aumentada."}
{"id": "170346", "revid": "1131", "url": "https://gl.wikipedia.org/wiki?curid=170346", "title": "Las Ventas", "text": "A praza de touros de Las Ventas \u00e9 a maior praza de touros de Espa\u00f1a, e a terceira m\u00e1is grande do mundo logo da praza de Cidade de M\u00e9xico e a de Valencia (Venezuela). Est\u00e1 situada en Madrid e \u00e9 unha das prazas de touros m\u00e1is importantes do mundo.\nInaugurada o 17 de xu\u00f1o de 1931 co nome de Las Ventas del Esp\u00edritu Santo, por ser o nome da zona naquela \u00e9poca, non entrar\u00eda en funcionamento de forma definitiva ata 1934.\nFoi dese\u00f1ada polo arquitecto Jos\u00e9 Espeli\u00fa en estilo neomud\u00e9xar a ladrillo visto sobre unha estrutura met\u00e1lica. A decoraci\u00f3n, obra de Manuel Mu\u00f1oz Monasterio, realizouse en base a cer\u00e1micas cos escudos de todas as provincias espa\u00f1olas e outros motivos decorativos.\nTen capacidade para uns 25.000 espectadores. O \"ruedo\" mide 60 metros de di\u00e1metro e o largo da ruela \u00e9 de 2,2 metros. As s\u00faas localidades est\u00e1n distribu\u00eddas en 10 \"tendidos\", divididos en \"tendido\", \"grada\" e \"andanada\". A temporada de touros comeza en marzo e remata en outubro, destacando os d\u00edas da Feira de San Isidro, en maio. Des de 1951 at\u00f3pase nas s\u00faas dependencias o Museo Taurino."}
{"id": "170348", "revid": "1131", "url": "https://gl.wikipedia.org/wiki?curid=170348", "title": "La Monumental", "text": "La Monumental \u00e9 unha praza de touros da cidade de Barcelona, situada no barrio do Fort Pienc. Inaugurada en 1914 co nome de \"El Sport\", foi rebautizada en 1916 co seu nome actual. A \u00faltima corrida de touros que se celebrou foi o 25 de setembro de 2011, que foi tam\u00e9n a \u00faltima en Catalu\u00f1a, logo da abolici\u00f3n dos espect\u00e1culos taurinos por parte do Parlament o 28 de xullo de 2010.\nO edificio de 1914, obra de Joaquim Raspall, ti\u00f1a unha fachada de estilo noucentista e posteriormente encargouse a Ignasi Mas i Morell, en colaboraci\u00f3n con Dom\u00e8nec Sugranyes, engadir unha coroa exterior acabada en 1916, que \u00e9 a fachada que actualmente existe, de estilo mud\u00e9xar e bizantino.\nA praza ten capacidade para 19.582 espectadores. Foi a \u00faltima praza de touros de Barcelona onde se celebraron corridas, logo da desaparici\u00f3n das prazas de \"El Tor\u00edn\" e \"Les Arenes\". Actualmente, a Monumental \u00e9 escenario de actos musicais e espect\u00e1culos de circo."}
{"id": "170349", "revid": "89787", "url": "https://gl.wikipedia.org/wiki?curid=170349", "title": "Harry Potter (filmes)", "text": "A serie de filmes de Harry Potter est\u00e1 baseada nas sete novelas de \"Harry Potter\" escritas pola brit\u00e1nica J. K. Rowling. Unha vez finalizada, a saga estar\u00e1 formada por oito filmes de fantas\u00eda e aventuras. A franqu\u00eda est\u00e1 distribu\u00edda por Warner Bros. Pictures, producida por David Heyman e protagonizada por Daniel Radcliffe, Rupert Grint e Emma Watson como os tres personaxes principais, Harry Potter, Ron Weasley e Hermione Granger respectivamente. As recadaci\u00f3ns en salas internacionais converten \u00e1 saga na que m\u00e1is ingresos obtivo en todos os tempos, con cifras que acadan os 6 mil mill\u00f3ns de d\u00f3lares.\nLanzamento.\nJ. K. Rowling vendeu os dereitos das primeiras catro novelas da serie \u00e1 Warner Bros. por 1\u00a0000\u00a0000 de libras esterlinas. Despois do lanzamento do cuarto libro en xullo de 2001, estreouse a primeira pel\u00edcula, \"Harry Potter e a pedra filosofal\", o 16 de novembro de 2001. O filme recadou 90 mill\u00f3ns de d\u00f3lares s\u00f3 nos Estados Unidos. As seguintes tres adaptaci\u00f3ns cinematogr\u00e1ficas foron tam\u00e9n un \u00e9xito financeiro, ademais de contar coas cr\u00edticas positivas tanto de fans coma de cr\u00edticos. O quinto filme, \"Harry Potter e a Orde do F\u00e9nix\", estreouse o 11 de xullo de 2007 nos pa\u00edses de fala inglesa, ag\u00e1s no Reino Unido e Irlanda que o fixo o 12 de xullo. O sexto, \"Harry Potter e o misterio do pr\u00edncipe\", tivo a s\u00faa estrea o 15 de xullo de 2009 con aclamaci\u00f3ns da cr\u00edtica e rematou o seu paso polas salas como o segundo filme con maior recadaci\u00f3n do ano 2009. A \u00faltima novela, \"Harry Potter e as reliquias da morte\", foi separada en dous filmes: a primeira parte estreouse o 19 de novembro de 2010 e a segunda parte, conclusi\u00f3n das pel\u00edculas e a saga, o 15 de xullo de 2011. Orixinalmente, a parte 1 \u00eda lanzarse en formatos 3D e 2D, pero debido a un atraso no proceso de conversi\u00f3n ao 3D, Warner Bros. lanzou o filme s\u00f3 en cinemas 2D e IMAX. Non obstante, a parte 2 sair\u00e1 tanto en 2D coma en 3D como estaba pensado orixinalmente.\nRecepci\u00f3n.\nTodos os filmes acadaron un \u00e9xito financeiro e da cr\u00edtica, facendo da franqu\u00eda unha das m\u00e1is rendibles de Hollywood con outras como \"James Bond\", \"Star Wars\", \"Indiana Jones\" e \"Pirates of the Caribbean\". Por\u00e9n, as opini\u00f3ns sobre os filmes dividen aos fans dos libros, entre os cales est\u00e1n alg\u00fans que prefiren o enfoque m\u00e1is fiel das primeiras d\u00faas pel\u00edculas e aqueloutros que quedan coa proposta de personaxes presentada nas outras. Outros tam\u00e9n perciben cousas inconexas debido aos cambios de director, as\u00ed como tam\u00e9n a interpretaci\u00f3n de Michael Gambon do personaxe de Albus Dumbledore diferente da concepci\u00f3n que ti\u00f1a o finado Richard Harris. A autora J. K. Rowling apoiou en diversas ocasi\u00f3ns os filmes, e avaliou \"as reliquias da morte\" como a s\u00faa favorita da serie. Escribiu na s\u00faa p\u00e1xina web acerca dos cambios entre os libros e as pel\u00edculas que \"\u00e9 simplemente imposible incorporar absolutamente todas as li\u00f1as argumentais nun filme de menos de catro horas de duraci\u00f3n. Obviamente os filmes te\u00f1en restrici\u00f3ns; as novelas non te\u00f1en que preocuparse polo tempo e o orzamento [...]\".\nDistinci\u00f3ns.\nA saga cinematogr\u00e1fica en conxunto non conseguiu ning\u00fan Premio da Academia, non obstante, catro filmes da franqu\u00eda recibiron nomeamentos.\nRecadaci\u00f3n.\nAta o ano 2011, a franqu\u00eda de filmes de \"Harry Potter\" \u00e9 a que m\u00e1is recadou en toda a historia do cine, con beneficios de 7,7 mil mill\u00f3ns de d\u00f3lares en todo o mundo ata decembro de 2011 con oito filmes estreados."}
{"id": "170350", "revid": "1131", "url": "https://gl.wikipedia.org/wiki?curid=170350", "title": "La Maestranza", "text": "A Real Maestranza de Caballer\u00eda de Sevilla, ou La Maestranza, \u00e9 a praza de touros m\u00e1is antiga de Espa\u00f1a e est\u00e1 situada na cidade de Sevilla.\n\u00c9 a sede das corridas de touros que se realizan durante a Feira de Abril da cidade, unha das festas taurinas m\u00e1is importantes. \u00c9 un importante centro de atracci\u00f3n tur\u00edstica da cidade e est\u00e1 entre os momumentos m\u00e1is visitados de Sevilla.\nConstru\u00edda orixinalmente en madeira en 1733, lev\u00e1ronse a cabo as obras de construci\u00f3n da actual entre 1749 e 1881, ano en que quedou completamente pechada."}
{"id": "170351", "revid": "85894", "url": "https://gl.wikipedia.org/wiki?curid=170351", "title": "Rebordondo, Rebordondo, Cualedro", "text": "Rebordondo \u00e9 un lugar da parroquia de Rebordondo no concello ourens\u00e1n de Cualedro na comarca de Ver\u00edn. Ti\u00f1a 132 habitantes no ano 2011 segundo datos do INE e do IGE, dos cales 53 eran homes e 55 mulleres.\nTi\u00f1a 108 habitantes no ano 2009 segundo datos do Instituto Nacional de Estad\u00edstica dos cales 51 eran homes e 57 eran mulleres."}
{"id": "170352", "revid": "21293", "url": "https://gl.wikipedia.org/wiki?curid=170352", "title": "Queen Charlotte City", "text": ""}
{"id": "170354", "revid": "85894", "url": "https://gl.wikipedia.org/wiki?curid=170354", "title": "A Costeira, Carballeda, Carballeda de Avia", "text": "A Costeira \u00e9 un lugar da parroquia de San Miguel de Carballeda, no concello de Carballeda de Avia, na comarca do Ribeiro. Ti\u00f1a 56 habitantes no ano 2011 segundo datos do INE e do IGE, dos cales 30 eran homes e 26 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 59 habitantes (30 homes e 29 mulleres).\nSegundo o IGE en 2009 ti\u00f1a 59 habitantes (31 homes e 28 mulleres), o que sup\u00f3n unha diminuci\u00f3n respecto do ano 1999 canto ti\u00f1a 60 habitantes."}
{"id": "170356", "revid": "1131", "url": "https://gl.wikipedia.org/wiki?curid=170356", "title": "Rebordondo, Cualedro", "text": "San Marti\u00f1o de Rebordondo \u00e9 unha parroquia que se localiza no leste do concello de Cualedro. Segundo o IGE en 2015 ti\u00f1a 218 habitantes (113 homes e 105 mulleres) distribu\u00eddos en d\u00faas entidades de poboaci\u00f3n, Rebordondo e Pena Verde.\nOs dous lugares desta parroquia civil xunto co lugar de Paradi\u00f1a (Rebordondo, Monterrei), forman a parroquia eclesi\u00e1stica de Rebordondo do arciprestado da Limia da diocese de Ourense."}
{"id": "170358", "revid": "1888", "url": "https://gl.wikipedia.org/wiki?curid=170358", "title": "Lu\u00eds Milia M\u00e9ndez", "text": ""}
{"id": "170359", "revid": "89787", "url": "https://gl.wikipedia.org/wiki?curid=170359", "title": "Teina Bishop", "text": "Teina Bishop, nado o 11 de abril de 1959 en Aitutaki, \u00e9 un pol\u00edtico das Illas Cook.\nTraxectoria.\nBishop estudou na Universidade do Pac\u00edfico Sur e logo traballou como profesor de secundaria e en 1991 montou coa s\u00faa dona a s\u00faa propia empresa Bishops Cruises e en 1994 unha tenda en Arutanga. Accedeu por primeira vez ao Parlamento das Illas Cook como representante do Partido das Illas Cook na circunscrici\u00f3n de Arutanga-Reureu-Nikaupara. En 2003 renunciou ao seu escano logo de recurtes presupostarios que afectaban \u00e1 s\u00faa circunscrici\u00f3n, forzando elecci\u00f3ns parciais na s\u00faa circunscrici\u00f3n que ga\u00f1ou sen oposici\u00f3n. Bishop foi ministro de Medio Ambiente e Illas Exteriores durante cinco meses en 2006 e logo de ga\u00f1ar o seu partido as elecci\u00f3ns de 2010 entrou de novo en decembro de 2010 no gabinete como ministro de Educaci\u00f3n, Recursos Mari\u00f1os e Turismo."}
{"id": "170367", "revid": "1131", "url": "https://gl.wikipedia.org/wiki?curid=170367", "title": "Tati Mancebo", "text": "Carmen Mancebo L\u00f3pez, nada na Coru\u00f1a o 1 de agosto de 1969, \u00e9 unha poeta e tradutora galega.\nTraxectoria.\nLicenciada en Filolox\u00eda Inglesa pola Universidade de Santiago de Compostela en 1992. Como poeta publicou en 1995 o libro \"Na hora redonda\" e participou en publicaci\u00f3ns colectivas e recitais po\u00e9ticos. Traduciu gui\u00f3ns de cine e poes\u00eda inglesa, irlandesa e estadounidense para revistas e medios electr\u00f3nicos. Como editora, \u00e9 socia fundadora de Amigos de Azertyuiop (1995) xunto a Alfredo Ferreiro, Dulce Fern\u00e1ndez Gra\u00f1a e Fran\u00e7ois Davo. Foi directora comercial da editorial Galaxia desde 2021 ata o seu despedimento en setembro de 2022."}
{"id": "170369", "revid": "56817", "url": "https://gl.wikipedia.org/wiki?curid=170369", "title": "Stefan Deak", "text": "Stefan Deak, nado en Veternik o 23 de marzo de 1991, \u00e9 un futbolista serbio. Xoga de central.\nTraxectoria.\nO 3 de febreiro de 2012 foi cedido ao Happel Rishon LeZion CF."}
{"id": "170370", "revid": "139442", "url": "https://gl.wikipedia.org/wiki?curid=170370", "title": "Joma", "text": "Joma \u00e9 unha empresa espa\u00f1ola de roupa deportiva e material deportivo situada en Redondela, en Provincia de Pontevedra\nJoma fundouse en 1965 e comezou fabricando e distribu\u00edndo calzado en xeral. Non foi ata 1968 cando a marca decidiu enmarcarse dentro do sector do calzado deportivo e de tempo libre. Tras uns anos de \u00e9xito relativo, Joma lanzouse ao f\u00fatbol, e nos anos 1992, 1994 e 1998 foi a l\u00edder en vendas de f\u00fatbol do mercado espa\u00f1ol. En 1999 foi considerada a terceira marca en Espa\u00f1a logo de Nike e Adidas do sector deportes e a primeira en f\u00fatbol. Nos anos 1990 entrou no mercado do calzado para baloncesto competindo cas marcas internacionais do sector. Ent\u00f3n a empresa s\u00f3 fabricaba en Espa\u00f1a, na s\u00faa publicidade mencionaba este feito e que non empregaba man de obra barata. Parte da s\u00faa produci\u00f3n faise agora na China.\nActualmente, a s\u00faa actividade principal \u00e9 a fabricaci\u00f3n e comercializaci\u00f3n de calzado e t\u00e9xtil deportivo, especializada en produtos t\u00e9cnicos para o f\u00fatbol, atletismo, f\u00fatbol sala e tenis. En Portillo de Toledo conta cuns 15.000 m\u00b2 de nave e outros 70.000 m\u00b2 anexos.\nJoma \u00e9 a primeira espa\u00f1ola na clasificaci\u00f3n mundial de marcas deportivas. En Espa\u00f1a est\u00e1 \u00e1 cabeza en vendas e valoraci\u00f3n no mercado do f\u00fatbol sala e dentro das cinco mellores marcas de deporte.\nPos\u00fae filiais propias nos Estados Unidos de Am\u00e9rica, M\u00e9xico, Panam\u00e1, Hong Kong, Italia, Alema\u00f1a e o Reino Unido, e unha rede de distribuci\u00f3n que a fai estar presente en m\u00e1is de 70 pa\u00edses dos cinco continentes."}
{"id": "170371", "revid": "34155", "url": "https://gl.wikipedia.org/wiki?curid=170371", "title": "Umbro", "text": "Umbro \u00e9 unha compa\u00f1\u00eda inglesa fabricante de calzado, roupa deportiva e outros produtos relacionados co f\u00fatbol, o deporte en xeral e a moda, que vende os seus produtos en m\u00e1is de 90 pa\u00edses de todo o mundo. A s\u00faa sede principal at\u00f3pase en Cheadle, Gran Manchester, Inglaterra.\nEn outubro de 2007 foi mercada pola s\u00faa competidora estadounidense Nike. A finais de 2012 Nike vendeuna a Iconix Brand Group.\nUmbro \u00e9 a actual abastecedora de roupa deportiva das selecci\u00f3ns de Serbia, Guatemala, Canad\u00e1, Per\u00fa, Acerbaix\u00e1n, Groenlandia, Malaui, Mauritania, Taxiquist\u00e1n, Turkmenist\u00e1n, Cimbabue e O Salvador. Ademais viste 86 clubs profesionais de ligas de Europa, Am\u00e9rica e Asia.\nHistoria.\nInicios.\nA compa\u00f1\u00eda foi fundada en 1910 en Wilmslow, Cheshire, como Humphreys Brothers Clothing. En 1924 mudou o seu nome a Umbro, unha contracci\u00f3n do nome anterior Humphreys Brothers.\n\u2022 1924: Harold Humphreys estableceu Umbro co seu irm\u00e1n Wallace.\n\u2022 1934: Umbro abasteceu de roupa depoprtiva os finalistas da FA Cup e polo menos un equipo na final da seguinte d\u00e9cada. Para axudar \u00f3 esforzo da guerra, as f\u00e1bricas de Umbro utiliz\u00e1ronse para face-los uniformes das forzas brit\u00e1nicas e incluso accesorios para o interior de bombardeiros Lancaster.\n\u2022 1961: Umbro comezou a vende-las innovadoras botas de f\u00fatbol de Adidas no Reino Unido, parte dun acordo exclusivo coa compa\u00f1\u00eda alem\u00e1.\n\u2022 1966: 15 dos 16 equipos na Copa do Mundo de Inglaterra estaban equipados coa marca Umbro. S\u00f3 a Uni\u00f3n Sovi\u00e9tica, que accedera a levar roupa desta marca, non cumpriu co acordo. Ao mesmo tempo, Umbro estaba a abastecer kits para o 85 % dos clubs brit\u00e1nicos.\n\u2022 1967: Celtic FC converteuse no primeiro club brit\u00e1nico en ga\u00f1a-la Copa de Europa de clubs utilizando kits de Umbro.\n\u2022 1970: Umbro creou as s\u00faas camisolas estilo \"azteca\" para a Copa do Mundo.\n\u2022 1977: Liverpool FC ga\u00f1ou unha liga e d\u00faas Copas de Europa de clubs, o inicio da s\u00faa d\u00e9cada de \u00e9xito no f\u00fatbol, gran parte deste per\u00edodo coa marca dos rombos.\n\u2022 1980: un per\u00edodo de expansi\u00f3n masiva de Umbro, co crecemento da popularidade do f\u00fatbol nos EEUU e o \u00e9xito de Umbro entre os nenos estadounidenses.\n\u2022 D\u00e9cada de 1990: AFC Ajax de \u00c1msterdam ga\u00f1ou a Liga de Campi\u00f3ns da UEFA e a Copa Intercontinental en 1995 vestindo a marca. Manchester United converteuse na forza dominante no f\u00fatbol Ingl\u00e9s, coroado polo seu triplo \u00e9xito en 1999, tam\u00e9n usando roupa Umbro. Ademais, logrouse un acordo para vestir a Selecci\u00f3n de f\u00fatbol do Brasil, para axudar a cimenta-lo seu lugar no cume do f\u00fatbol mundial, que ga\u00f1ou a s\u00faa cuarta Copa do Mundo. Outra selecci\u00f3n de f\u00fatbol latinoamericana, Colombia, viviu unha espectacular \u00e9poca utilizando roupa deportiva da marca inglesa dende 1993 ata 1997.\n\u2022 D\u00e9cada de 2000: continuou o abastecemento de roupa deportiva para moitos equipos do continente americano. Umbro foi mercada por Nike en 2008 e vendida a Iconix Brand a finais del 2012. Para a revitalizaci\u00f3n da marca, Umbro lanzou o seu dese\u00f1o estilo \"Tailored\" comezando no 2009 e estendeu o concepto a t\u00f3dolos equipos abastecidos pola marca. Conseguiu tam\u00e9n prover de roupa co novo estilo a clubs coma o Club Nacional de Football, Independiente Santa Fe, Junior de Barranquilla, Liga Deportiva Universitaria, Universitario de Deportes, Colo Colo, Deportivo Cali, Club Sport Herediano, Club Deportivo Universidad Cat\u00f3lica, Estudiantes de La Plata, Atl\u00e9tico Tucum\u00e1n, V\u00e9lez Sarsfield, entre outros.\nVenda a Nike.\nO 19 de outubro de 2007, JJB Sports adquiriu unha participaci\u00f3n do 10,1 % en Umbro, nunha medida para protexer a s\u00faa participaci\u00f3n no mercado de camisolas de f\u00fatbol de Inglaterra. O 23 de outubro de 2007 anunciouse que Umbro acordara a s\u00faa venda a Nike. O consello de Umbro recomendou \u00f3s seus accionistas que votasen a favor da compra, pois se ofrec\u00eda un prezo moi competitivo para a empresa. O prezo das acci\u00f3ns de Umbro no momento da oferta era de preto de 130 P. O acordo foi aprobado polos reguladores en decembro de 2007.\nNike, en novembro de 2008, adquiriu a marca Umbro nunha operaci\u00f3n que valorou a marca brit\u00e1nica en 285 mill\u00f3ns de libras esterlinas (340 mill\u00f3ns de euros ou 580 mill\u00f3ns de d\u00f3lares). Umbro viu nesta compra unha oportunidade para amplia-lo seu negocio internacional. A marca deportiva tivo que perfila-las s\u00faas expectativas de beneficio para 2008 ante a ca\u00edda nas vendas da camisola da Selecci\u00f3n de f\u00fatbol de Inglaterra. Umbro accedeu \u00e1 proposta de Nike tras valorar que o seu rendemento financeiro ter\u00eda menos desequilibros \u00f3 pasar dun ano cun gran torneo f\u00fatbolistico (como un Mundial ou a Eurocopa) a outro sen torneos dese estilo.\nNike vendeu Umbro no mes de maio do ano 2012 por un prezo de 174 mill\u00f3ns de euros \u00e1 principal compa\u00f1\u00eda de xesti\u00f3n de marcas no mundo, Iconix Brand Group.\nFilosof\u00eda.\nO obxectivo do fundador da marca era facer unha roupa de equipo preparada para o deporte e que \u00e1 s\u00faa vez tivese estilo, chamado \"tailoring\", que se segue a facer.\nProdutos.\nAta mediados de 1980, a compa\u00f1\u00eda fabricou s\u00f3 roupa deportiva, camisolas de f\u00fatbol, en particular, os pantal\u00f3ns curtos e as calcetas, pero non ti\u00f1a relevancia no calzado. Finalmente, en 1985, Umbro decidiu introduci-la s\u00faa primeira bota de f\u00fatbol no mercado brasileiro. Este dese\u00f1o, m\u00e1is barato c\u00f3s produtos de marcas existentes, tales como Adidas, resultou ser popular e entrou en produci\u00f3n en masa a nivel internacional dous anos m\u00e1is tarde.\nUmbro tam\u00e9n fabricou un popular estilo de pantal\u00f3ns curtos, que acadou o seu punto m\u00e1ximo a finais de 1980 e principios de 1990. Estaban feitos de nailon, ti\u00f1an unha cintura con cord\u00f3n e, a mi\u00fado, vi\u00f1an en cores brillantes. Co crecemento do f\u00fatbol (\"soccer\") por parte da xente nova en ligas dos Estados Unidos nos anos 1980, moitos mozos, adolescentes e adultos novos comezaron a usar a roupa deportiva como roupa de diario. No apoxeo da moda, outras marcas de pantal\u00f3ns curtos de f\u00fatbol, tales coma Adidas, Diadora, Hummel, Lotto Sport Italia e Mitre, tam\u00e9n se fixeros populares. Os seus principais competidores neste mercado eran Reebok, Adidas, Nike, Puma, e Lotto Sport Italia.\nHoxe en d\u00eda, Umbro fabrica todo tipo de roupa deportiva, inclu\u00edndo roupa de adestramento e botas de f\u00fatbol. A compa\u00f1\u00eda \u00e9 tam\u00e9n un actor importante na fabricaci\u00f3n de roupa deportiva para alg\u00fans dos mellores equipos do mundo. As innovaci\u00f3ns recentes no departamento de Umbro de botas de f\u00fatbol incl\u00faen as botas Accuro, Medusae e Velocita."}
{"id": "170374", "revid": "5863", "url": "https://gl.wikipedia.org/wiki?curid=170374", "title": "Betanzos (hom\u00f3nimos)", "text": ""}
{"id": "170388", "revid": "98629", "url": "https://gl.wikipedia.org/wiki?curid=170388", "title": "Nicola Amoruso", "text": "Nicola Amoruso, nado en Cerignola o 29 de agosto de 1974, \u00e9 un exfutbolista italiano. Xogaba de dianteiro."}
{"id": "170391", "revid": "25871", "url": "https://gl.wikipedia.org/wiki?curid=170391", "title": "Oliver Twist", "text": "Oliver Twist ou o progreso dun neno de hospicio, co\u00f1ecida popularmente coa forma abreviada Oliver Twist, \u00e9 a segunda novela do autor ingl\u00e9s Charles Dickens. Publicouse orixinalmente como novela por entregas de aparici\u00f3n mensual na revista \"Bentley's Miscellany\", entre febreiro de 1837 e abril de 1839.\nA obra traduciuna do ingl\u00e9s Mois\u00e9s Barcia para Rinoceronte en 2021, ISBN: 978-84-17388-54-6.\nHistoria e caracter\u00edsticas.\nNun principio, o autor ti\u00f1a a intenci\u00f3n de que formase parte dunha obra m\u00e1is extensa, \"The Mudfog Papers\". Todas as entregas levaban como ilustraci\u00f3n un gravado de George Cruikshank.\n\u00c9 a primeira novela en lingua inglesa que ten un neno como protagonista e \u00e9 tam\u00e9n destacable polo seu escasamente rom\u00e1ntico tratamento do mundo dos criminais e as s\u00faas s\u00f3rdidas vidas. O libro leva o subt\u00edtulo de \"The Parish Boy's Progress\", unha alusi\u00f3n tanto a \"The Pilgrim's Progress\" de John Bunyan como a d\u00faas populares caricaturas dieciochescas de William Hogarth, \"A Rake's Progress\" e \"A Harlot's Progress\".\n\"Oliver Twist\" \u00e9 unha das primeiras novelas sociais da historia da literatura. Chama a atenci\u00f3n aos seus lectores sobre varios males sociais da \u00e9poca, como o traballo infantil ou a utilizaci\u00f3n de nenos para cometer delitos. Dickens b\u00farlase da hipocris\u00eda da s\u00faa \u00e9poca tratando estes temas tan serios con sarcasmo e humor negro. A novela puido ser inspirada pola historia de Robert Blincoe, un orfo cuxo relato sobre a dureza da s\u00faa vida como traballador infantil nun mu\u00ed\u00f1o de algod\u00f3n tivo unha gran difusi\u00f3n na d\u00e9cada de 1830.\nA novela foi adaptada en numerosas ocasi\u00f3ns para o cine, a televisi\u00f3n e o teatro musical. Traduciuse a numerosas linguas, entre elas o galego."}
{"id": "170393", "revid": "85894", "url": "https://gl.wikipedia.org/wiki?curid=170393", "title": "A Feira, Santa Mar\u00eda de Salceda, Salceda de Caselas", "text": "A Feira \u00e9 un lugar da parroquia de Santa Mar\u00eda de Salceda no concello pontevedr\u00e9s de Salceda de Caselas na comarca de Vigo. Segundo o IGE, en 2022 ti\u00f1a 48 habitantes (26 homes e 22 mulleres).\nPatrimonio.\nNeste lugar at\u00f3pase o Pazo de Aballe."}
{"id": "170394", "revid": "1131", "url": "https://gl.wikipedia.org/wiki?curid=170394", "title": "A Feira", "text": "Unha feira \u00e9 un evento social, econ\u00f3mico e cultural. Como top\u00f3nimo, A Feira pode referirse a:"}
{"id": "170395", "revid": "98629", "url": "https://gl.wikipedia.org/wiki?curid=170395", "title": "T\u00falio Costa", "text": "T\u00falio Humberto Pereira Costa, co\u00f1ecido como T\u00falio Costa ou T\u00falio Maravilha, nado en Goi\u00e2nia o 2 de xu\u00f1o de 1969, \u00e9 un exfutbolista brasileiro. que xogaba de dianteiro.\n\u00c9 o quinto maior anotador hist\u00f3rico do Campionato Brasileiro de F\u00fatbol con 129 goles, s\u00f3 superado por Roberto Dinamite, Rom\u00e1rio, Edmundo e Zico. Ademais, foi o m\u00e1ximo goleador do mesmo campionato as temporadas 1989, 1994 e 1995."}
{"id": "170400", "revid": "98629", "url": "https://gl.wikipedia.org/wiki?curid=170400", "title": "Tommy Hayes (rugby)", "text": "Tommy Hayes, nado o 31 de maio de 1980 en Limerick, \u00e9 un xogador de rugby irland\u00e9s que xoga na posici\u00f3n de oito.\nTraxectoria.\nEn 2011 xogaba nos Exeter Chiefs (equipo do cal \u00e9 o seu capit\u00e1n) da AVIVA Premiership, competici\u00f3n \u00e1 que chegaron logo de vencer nun play-off a dobre partido pola promoci\u00f3n ao Bristol en maio do 2010, conseguindo por primeira vez participar na m\u00e1xima categor\u00eda do rugby ingl\u00e9s. Chegou ao rugby ingl\u00e9s dende Irlanda da man do Plymouth Albion mais posteriormente foi traspasado ao equipo de Exeter.\nSeguindo os pasos do seu irm\u00e1n m\u00e1is vello, o piar John (xogador do Munster e do XV do trevo), Tommy xogou no Bruff R.F.C. da localidade de Bruff (Condado de Limerick) cando era novo, ga\u00f1ando o t\u00edtulo Sub-18 da All-Ireland League en 1997, cando Bruff derrotou aos Corinthians cun enseio no tempo engadido."}
{"id": "170403", "revid": "98629", "url": "https://gl.wikipedia.org/wiki?curid=170403", "title": "The Rescuers", "text": "The Rescuers \u00e9 un filme de animaci\u00f3n do ano 1977. Foi o vix\u00e9simo terceiro filme producido por Walt Disney Pictures. Foi estreado o 22 de xu\u00f1o de 1977 e distribu\u00eddo por Buena Vista Pictures nas salas de cinema dos Estados Unidos.\nO filme foi inspirado por unha serie de libros infant\u00eds escritos por Margery Sharp, en especial \"The Rescuers\" e \"Miss Bianca\". Estivo catro anos en produci\u00f3n, combinando os talentos de m\u00e1is de 250 persoas, inclu\u00edndo 40 animadores que produciron aproximadamente 330.000 debuxos; houbo 14 secuencias con 1.039 escenas separadas e 750 decorados.\nSinopse.\nO filme \u00e9 sobre unha sociedade de ratos, chamada \"Rescue Aid Society\", localizada en Nova York no soto do edificio das Naci\u00f3ns Unidas, que fan o ben no mundo real. Dous destes ratos, un conserxe chamado Bernard e a elegante delegada de Hungr\u00eda, chamada Miss Bianca, acoden ao rescate de Penny, unha p\u00edcara orfa que foi secuestrada, coa axuda do c\u00f3mico albatros Orville e unha variedade de animais habitantes do pantano na illa na que Penny est\u00e1 sendo cativa."}
{"id": "170405", "revid": "98629", "url": "https://gl.wikipedia.org/wiki?curid=170405", "title": "I Now Pronounce You Chuck and Larry", "text": "I Now Pronounce You Chuck and Larry \u00e9 un filme estadounidense do x\u00e9nero comedia, protagonizado por Adam Sandler. O filme fai unha cr\u00edtica sutil \u00e1 actual situaci\u00f3n dos homosexuais nos Estados Unidos, a\u00ednda que con moitos t\u00f3picos.\nA Conferencia Cat\u00f3lica de Bispos dos Estados Unidos categorizouno de \"Moralmente Ofensivo\".\"\nSinopse.\nChuck Levine (Adam Sandler) e Larry Valentine (Kevin James) son dous membros do Corpo de Bombeiros do Brooklyn, sendo tam\u00e9n bos amigos. Chuck prom\u00e9telle calquera cousa a Larry por terlle salvado a vida un d\u00eda no traballo, e Larry, vi\u00favo, preocupado polos problemas legais de non dar feito que os seus fillos aparezan como beneficiarios do seu seguro de vida, decide pedirlle matrimonio a Chuck. Este, a pesar de ser moi mullereiro, acepta, mais despois, tense que ir vivir con Larry e aparentar que son homosexuais pois a s\u00faa uni\u00f3n est\u00e1 sendo investigada e poden acabar na cadea."}
{"id": "170406", "revid": "27155", "url": "https://gl.wikipedia.org/wiki?curid=170406", "title": "Abiox\u00e9nese", "text": "Nas ciencias naturais, a orixe da vida na Terra relaci\u00f3nase coa teor\u00eda da abiox\u00e9nese no sentido moderno que se lle d\u00e1 en ciencia a este termo, e que estuda o como e o cando a vida apareceu e se desenvolveu na Terra e, hipoteticamente, noutros lugares do universo co\u00f1ecido, a partir do \"big bang\" (datado hai uns 13.700 mill\u00f3ns de anos) at\u00e9 os nosos d\u00edas.\nA cuesti\u00f3n da orixe da vida na Terra xerou nas ciencias da natureza un campo de estudo especializado cuxo obxectivo \u00e9 dilucidar como e cando xurdiu. A orixe da vida na Terra, a partir da materia inerte, p\u00f3dese datar, cos co\u00f1ecementos actuais, nun per\u00edodo comprendido entre hai uns 4.400 mill\u00f3ns de anos, cando se deron as condici\u00f3ns para que o vapor de auga puidera condensarse por primeira vez, e permanecer en estado l\u00edquido na superficie terrestre, e hai uns 2.700 mill\u00f3ns de anos, cando apareceron os primeiros indicios de vida.\nA orixe da vida xa foi tratada na antig\u00fcidade no \u00e1mbito de diversas relixi\u00f3ns e por diversas escolas filos\u00f3ficas. O contraste entre os modelos cient\u00edficos e o que se afirma literalmente nos textos sagrados das diversas relixi\u00f3ns orixinou debates, \u00e1s veces virulentos, entre a ciencia e a fe.\nDesde o punto de vista cient\u00edfico, a explicaci\u00f3n da orixe da vida parte do presuposto fundamental de que as primeiras formas viventes se orixinaron a partir de materia non vivente, a trav\u00e9s de reacci\u00f3ns que actualmente non se producen no noso planeta. A interrogante sobre como se orixinou a vida sobre a Terra p\u00faidose comezar a responder despois do desenvolvemento da teor\u00eda da evoluci\u00f3n por selecci\u00f3n natural, elaborada por Alfred Russel Wallace e Charles Darwin en 1858. Esta teor\u00eda suxer\u00eda que todas as formas de vida est\u00e1n relacionadas, por procederen dun antepasado com\u00fan extremadamente \"simple\" desde o punto de vista biol\u00f3xico.\nPero o principal problema \u00e9 comprender como se orixinou esta simple forma primordial, presumibelmente unha c\u00e9lula moi similar aos actuais procariotas, contendo a informaci\u00f3n xen\u00e9tica, conservada nos \u00e1cidos nucleicos, ademais de prote\u00ednas e outras biomol\u00e9culas indispens\u00e1beis para a propia supervivencia e reproduci\u00f3n. O proceso evolutivo que levou \u00e1 formaci\u00f3n dun sistema complexo e organizado (o primeiro ser vivente) a partir do mundo prebi\u00f3tico durou seguramente centos de mill\u00f3ns de anos, a trav\u00e9s de etapas sucesivas de fen\u00f3menos que, despois dun n\u00famero elevado de tentativas, e grazas \u00e1 intervenci\u00f3n da selecci\u00f3n natural, conduciron a sistemas progresivamente m\u00e1is complexos. A primeira etapa fundamental foi a produci\u00f3n de mol\u00e9culas org\u00e1nicas, como amino\u00e1cidos e nucle\u00f3tidos, que constit\u00faen \"os ladrillos da vida\" (o que se co\u00f1ece como s\u00edntese qu\u00edmica).\nOs experimentos de Stanley Miller e outros demostraron que esta s\u00edntese era realiz\u00e1bel nas supostas condici\u00f3ns fisicoqu\u00edmicas da Terra primordial, caracterizada por unha atmosfera redutora. Por outra parte, o achado de mol\u00e9culas org\u00e1nicas no espazo, no interior de nebulosas, cometas e meteoritos, demostrou que estas reacci\u00f3ns se produciron tam\u00e9n noutros lugares do universo, polo que alg\u00fans cient\u00edficos supuxeron que as primeiras biomol\u00e9culas foron transportadas \u00e1 Terra por medio de meteoritos.\nA cuesti\u00f3n m\u00e1is dif\u00edcil \u00e9 explicar como destes sinxelos compostos org\u00e1nicos, concentrados nos mares e constitu\u00edndo un chamado \"caldo primitivo\", puideron chegar a formarse c\u00e9lulas dotadas dos requisitos m\u00ednimos esenciais para poderen ser consideradas viventes, isto \u00e9, a capacidade de utilizar materiais presentes no ambiente para manter a propia estrutura, organizaci\u00f3n, e poder reproducirse.\nMoitos cient\u00edficos trataron de aclarar, mediante hip\u00f3teses e experimentos, as etapas fundamentais que conduciron \u00e1 vida, como a orixe dos primeiros pol\u00edmeros biol\u00f3xicos e, despois disto, dunha mol\u00e9cula capaz de producir copias dos mesmos, o \"replicador\", do que derivan os nosos xenes, e a formaci\u00f3n da primeira membrana biol\u00f3xica, que crear\u00edan compartimentos illados do ambiente externo, nos que evolucionaron os primeiros sistemas de reacci\u00f3ns e a primeira v\u00eda metab\u00f3lica catalizada por enzimas. Non obstante, a reconstruci\u00f3n da historia da vida presenta a\u00ednda moitos interrogantes, concernentes sobre todo \u00e1 sucesi\u00f3n dos eventos. Os progresos neste campo de investigaci\u00f3n vense obstaculizados pola carencia de rexistros f\u00f3siles e pola dificultade de reproducir estes procesos no laboratorio.\nMateria viva e materia inerte.\nQue \u00e9 a vida?\nEsta pregunta foi unha constante para os homes de todos os tempos, que intentaron atopar o porqu\u00e9 da diferenza entre os seres vivos e os que non o son. A\u00ednda hoxe desco\u00f1ecemos a natureza da vida, de xeito que non \u00e9 pos\u00edbel dar unha definici\u00f3n concisa dela. Os bi\u00f3logos cren que poden diferenciar \"o vivente\" do \"non vivente\", a\u00ednda que esta diferenciaci\u00f3n, nalg\u00fans casos, non sexa f\u00e1cil.\nDesde os primeiros momentos da historia do pensamento da nosa civilizaci\u00f3n occidental, as ideas sobre a vida encadr\u00e1ronse en d\u00faas doutrinas filos\u00f3ficas opostas: as materialistas ou mecanicistas, que supo\u00f1\u00edan que a vida non era m\u00e1is que o resultado dunha organizaci\u00f3n m\u00e1is ou menos complexa da materia, e as vitalistas ou finalistas, que propo\u00f1\u00edan que a vida ti\u00f1a a s\u00faa orixe nunha forza superior que insuflaba aos seres un \"principio vital\" que, no caso dos homes, se identificaba coa alma.\nOs primeiros defensores destas teor\u00edas foron dous fil\u00f3sofos da Grecia cl\u00e1sica, Dem\u00f3crito (460-370 a. C.), influente fil\u00f3sofo presocr\u00e1tico, disc\u00edpulo de Leucipo, famoso por formular unha teor\u00eda at\u00f3mica para o cosmos, e Arist\u00f3teles (384 a. C.-322 a. C.), fil\u00f3sofo, l\u00f3xico e cient\u00edfico da Antiga Grecia, disc\u00edpulo, desde os 17 anos, de Plat\u00f3n, co que estudou na s\u00faa famosa Academia en Atenas.\nO primeiro deles, claramente materialista, supo\u00f1\u00eda que toda a materia estaba formada por unhas diminutas part\u00edculas, tan pequenas que el mesmo as chamou \u00e1tomos (grego \u1f04\u03c4\u03bf\u03bc\u03bf\u03c2, \"\u00e1tomos\", indivisible, de \u03b1-, 'non-' + \u03c4\u03ad\u03bc\u03bd\u03c9 - \"temno\", 'cortar'). Estes \u00e1tomos, segundo Dem\u00f3crito, ser\u00edan os respons\u00e1beis das caracter\u00edsticas da materia.\nAs\u00ed, por exemplo, o lume queimaba porque estaba formado por \u00e1tomos cubertos de espi\u00f1as, do mesmo xeito que as propiedades da auga se deb\u00edan a que os seus \u00e1tomos eran moi lixeiros e posu\u00edan unha superficie lisa. Seguindo esta teor\u00eda, o fil\u00f3sofo grego supo\u00f1\u00eda ent\u00f3n que a vida se deb\u00eda unicamente a que os seres que a posu\u00edan ti\u00f1an un tipo particular de \u00e1tomos arredondados que, dispersos por todo o organismo, lles proporcionaban as caracter\u00edsticas vitais.\nTotalmente oposto a esta teor\u00eda, Arist\u00f3teles manti\u00f1a que os seres vivos estaban compostos de id\u00e9nticos elementos que a materia inerte, pero que, a diferenza desta, posu\u00edan unha forza ou \"principio vital\" concedido por un ser superior. Este principio vital consider\u00e1base inmortal, non tendo a vida fin en si mesma, sen\u00f3n en funci\u00f3n do seu Creador.\nA\u00ednda que ao longo dos anos ambas as teor\u00edas sufriron modificaci\u00f3ns, a pol\u00e9mica sobre o materialismo e o vitalismo foi unha constante hist\u00f3rica influ\u00edda m\u00e1is por doutrinas filos\u00f3ficas e relixiosas ca por un estrito pensamento cient\u00edfico.\nDesde o punto de vista cient\u00edfico, as teor\u00edas materialistas e vitalistas pretenden definir un concepto abstracto de vida, mentres que o estudo dos seres vivos, da s\u00faa orixe e da s\u00faa evoluci\u00f3n est\u00e1 baseado unicamente nos datos obxectivos sobre estes seres: a s\u00faa organizaci\u00f3n, a s\u00faa estrutura e o seu comportamento.\nA definici\u00f3n de morte.\nPor outra parte, o concepto de \"vida\" ou existencia \u00e9 insepar\u00e1bel do de \"morte\" ou \"inexistencia\", e a s\u00faa transcendencia, foi e \u00e9 diferente nos distintos lugares e \u00e9pocas da historia da humanidade. A importancia primordial da vida para o ser humano compr\u00f3base na s\u00faa influencia na linguaxe, de forma que son numerosos os diferentes usos e expresi\u00f3ns que conte\u00f1en este termo. S\u00f3 existe vida naquilo que pode morrer. Cada un dos seres vivos que existen sobre o noso planeta presentan un ciclo vital: nalg\u00fan momento nacen, durante un per\u00edodo m\u00e1is ou menos longo desenvolven a s\u00faa vida e, finalmente, morren.\nA discusi\u00f3n filos\u00f3fica sobre a definici\u00f3n de vida vai unida \u00e1 propia definici\u00f3n de morte, sobre todo cando esta se refire aos seres humanos. As\u00ed, para os fil\u00f3sofos vitalistas, a morte dunha persoa prod\u00facese no momento no que a alma abandona o corpo, mentres que os materialistas entenden a morte como unha fase m\u00e1is do ciclo da materia.\nAs funci\u00f3ns vitais.\nSe dar unha definici\u00f3n en abstracto do que \u00e9 a vida sup\u00f3n unha tarefa dif\u00edcil, diferenciar entre un ser vivo e outro que non o \u00e9 parece relativamente simple. Para iso debemos atopar unha forma de describir o que queremos dicir cando dicimos que imos estudar algo que est\u00e1 vivo. E fac\u00e9molo reco\u00f1ecendo certos trazos, certas \"caracter\u00edsticas\", que son com\u00fans a todos os seres vivos e non o son aos non viventes.\nEn resumo, os seres vivos te\u00f1en unha organizaci\u00f3n celular do seu corpo e realizan unha serie de funci\u00f3ns, chamadas funci\u00f3ns vitais por presentarse s\u00f3 nos seres vivos. Estas p\u00f3dense reunir en tres grandes grupos ou tipos: de nutrici\u00f3n ou autoconservaci\u00f3n, que serven para o mantemento do individuo; de relaci\u00f3n ou autorregulaci\u00f3n, que permiten ao individuo o reco\u00f1ecemento do medio externo e interno, necesario para a nutrici\u00f3n e a reproduci\u00f3n; e as de reproduci\u00f3n ou autoperpetuaci\u00f3n, que aseguran o mantemento da especie.\nNiveis de organizaci\u00f3n dos seres vivos.\nO desenvolvemento de todas as ramas da biolox\u00eda en xeral, e da bioqu\u00edmica e a biolox\u00eda celular en particular, permitiu estudar con todo detemento os seres vivos at\u00e9 as s\u00faas estruturas m\u00e1is sinxelas. As\u00ed, p\u00faidose comprobar que todos eles est\u00e1n formados pola coordinaci\u00f3n dunha serie de sistemas cada vez m\u00e1is simples.\nAo estudarmos un animal superior podemos observar que est\u00e1 formado por unha serie de aparellos e sistemas (circulatorio, dixestivo, nervioso etc.) que, coordinados entre si, permiten a existencia do animal. Pero, \u00e1 s\u00faa vez, estes aparellos est\u00e1n constitu\u00eddos por \u00f3rganos (coraz\u00f3n, pulm\u00f3ns, est\u00f3mago, enc\u00e9falo etc.), formando unha estrutura que d\u00e1 lugar a cada un dos aparellos ou sistemas.\nEste resultado, que poder\u00eda continuar at\u00e9 estruturas cada vez menores, m\u00e1is os datos obtidos por f\u00edsicos e qu\u00edmicos, permiten afirmar que toda a materia existente na Natureza est\u00e1 dividida nunha serie de \"chanzos xer\u00e1rquicos\", de tal xeito que os elementos de cada un deles est\u00e1n formados pola estrutura organizada dun conxunto, maior ou menor, de elementos do nivel anterior. Esta escala de niveis de organizaci\u00f3n est\u00e1 constitu\u00edda, de menor a maior grao de complexidade, por part\u00edculas elementais, \u00e1tomos, mol\u00e9culas, org\u00e1nulos, c\u00e9lulas, tecidos, \u00f3rganos, sistemas de \u00f3rganos ou aparellos, organismos, poboaci\u00f3ns, comunidades, ecosistemas, biomas e biosfera, entendido este \u00faltimo termo como o conxunto de todos os seres vivos que existen na Natureza m\u00e1is as condici\u00f3ns ambientais que os arrodean. Para facilitar o seu estudo, podemos reunir estes niveis en cinco grandes grupos: \"nivel molecular\", \"nivel celular\", \"nivel org\u00e1nico\", \"nivel poboacional\" e \"nivel de ecosistema\".\nEn cada un destes niveis de organizaci\u00f3n danse d\u00faas calidades: unidade e diversidade. Por exemplo, existe unha certa unidade nas clases de \u00e1tomos e mol\u00e9culas que compo\u00f1en todos os seres vivos; hai unha unidade na forma na que se agrupan as mol\u00e9culas nos diferentes \u00f3rganos etc. Por\u00e9n, existe tam\u00e9n unha gran diversidade pois, a\u00ednda estando formados por \u00e1tomos iguais ou tendo estruturas b\u00e1sicas moi similares, cada un dos elementos encadrados nun nivel de organizaci\u00f3n pos\u00faen caracter\u00edsticas diferenciais, distintos comportamentos \u2014tanto a nivel f\u00edsico coma qu\u00edmico\u2014 e, en fin, propiedades varias que permiten distinguir con exactitude cada un dos elementos dos outros.\nA an\u00e1lise dos elementos dos distintos niveis de organizaci\u00f3n permite chegar, dentro da Natureza, a unha exacta diferenciaci\u00f3n entre a materia viva e a inerte. Se observamos cada un destes niveis notaremos que \u00e9 a partir dun deles, o dos org\u00e1nulos, cando aparecen as \"funci\u00f3ns vitais\" caracter\u00edsticas dos seres vivos. Isto significa que todo nivel organizativo que se ache por debaixo deste, haber\u00e1 de posu\u00edr o car\u00e1cter de \"materia inerte\", mentres que, a partir do nivel de org\u00e1nulo, toda a materia existente no universo ser\u00e1 considerada como \"materia viva\".\nOs org\u00e1nulos son considerados o primeiro nivel de organizaci\u00f3n que empeza a presentar mostras de vida porque na s\u00faa composici\u00f3n qu\u00edmica hai xa mol\u00e9culas inexistentes na materia inerte \u2014as \"biomol\u00e9culas\"\u2014 que ser\u00e1n as respons\u00e1beis das caracter\u00edsticas propias de todo ser vivo.\n\u00c1 busca da orixe da vida.\nA orixe da vida. Teor\u00eda da xeraci\u00f3n espont\u00e1nea.\nA\u00ednda que a exacta complexidade bioqu\u00edmica e celular dos seres vivos non foi co\u00f1ecida at\u00e9 hai uns poucos anos, sab\u00edase desde sempre que a estrutura de animais e plantas era moito m\u00e1is complexa c\u00e1 da materia inerte. Hai xa moitos s\u00e9culos que este co\u00f1ecemento levou aos homes a pregunt\u00e1rense a orixe desta complexidade ou, o que \u00e9 o mesmo, a orixe da vida. Se nos preguntamos hoxe pola orixe dun cabalo ou dun pi\u00f1eiro, \u00e9 f\u00e1cil responder que estes proceden doutros seres vivos semellantes a eles. \u00c9 f\u00e1cil xeneralizar a resposta e conclu\u00edr que a vida ten como orixe outra vida preexistente.\nPero non sempre foi as\u00ed. A pouca base cient\u00edfica existente na antig\u00fcidade deu lugar a que a soluci\u00f3n \u00e1 pregunta da orixe da vida se achase en doutrinas m\u00e1is filos\u00f3ficas ca cient\u00edficas, entre as que destacou a teor\u00eda da xeraci\u00f3n espont\u00e1nea, formulada inicialmente por Arist\u00f3teles. Arist\u00f3teles admit\u00eda que, en xeral, os seres vivos se orixinan doutros seres vivos semellantes, pero que igualmente pod\u00edan orixinarse da materia inerte e, dado o enorme prestixio deste fil\u00f3sofo da antiga Grecia, tivo vixencia at\u00e9 mediado o s\u00e9culo XIX, sobre todo porque a s\u00faa hip\u00f3tese vitalista cadraba moi ben coas concepci\u00f3ns relixiosas do cristianismo. Esta tendencia represent\u00e1rona sobre todo os fil\u00f3sofos chamados neoplat\u00f3nicos, \u00e1 fronte dos cales estaba Plotino, quen consideraba a xeraci\u00f3n espont\u00e1nea como resultado da entrada na materia dun esp\u00edrito vivificador.\nTodo o pensamento da Idade Media estivo grandemente influ\u00eddo por Arist\u00f3teles e, por tanto, a crenza na xeraci\u00f3n espont\u00e1nea mant\u00edvose. Nesta \u00e9poca os chamados Pais da Igrexa, como San Basilio (igrexa oriental) ou Santo Agosti\u00f1o (igrexa occidental), consideraban a xeraci\u00f3n espont\u00e1nea como unha verdade indiscut\u00edbel, e moi de acordo coa Biblia, sempre que se aceptara que o \"esp\u00edrito vivificador\" da materia era insuflado por Deus. As\u00ed mesmo defenderon estas ideas San Tom\u00e9 e os escol\u00e1sticos.\nMesmo no Renacemento, \u00e9poca na que a observaci\u00f3n dos fen\u00f3menos naturais \u00e9 cada vez maior e m\u00e1is exacta, e na Idade Moderna, seguiuse a admitir esta teor\u00eda. Personaxes como William Harvey (1578-1657), c\u00e9lebre polo descubrimento da chamada circulaci\u00f3n maior do sangue, pese a pronunciar a famosa frase \"omne vivum ex ovo\" (todo ser vivo procede dun ovo), segue admitindo a posibilidade da xeraci\u00f3n espont\u00e1nea para animais inferiores. No mesmo caso est\u00e1n Jan Baptista van Helmont (1577-1644), autor de numerosos traballos sobre fisiolox\u00eda vexetal, Ren\u00e9 Descartes (1596-1650) ou Isaac Newton (1642-1727), que estableceron leis exactas da natureza pero aceptaron sen cr\u00edtica ningunha a xeraci\u00f3n espont\u00e1nea.\nO primeiro en enfrontarse ao \"dogma\" da xeraci\u00f3n espont\u00e1nea foi o italiano Francesco Redi (1626-1697) que cun sinxelo experimento, consistente en deixar durante varios d\u00edas uns anacos de carne en frascos, parte deles descubertos e parte pechados hermeticamente, comprobou que na carne situada nos frascos abertos apareceran gran n\u00famero de vermes, e moscas voando, pero nos frascos pechados non aparec\u00eda ning\u00fan. Os seus detractores consideraron err\u00f3neo o experimento, xa que se non aparec\u00edan vermes nos frascos pechados era debido \u00e1 falta de aireaci\u00f3n. Redi repetiu o experimento cun terceiro grupo de frascos, pechados cunha tea porosa, que deixaba pasar o aire pero non \u00e1s moscas, e tampouco nestes apareceron vermes. Pero nin con esas. Ademais, a influencia da xeraci\u00f3n espont\u00e1nea era tan grande, que o mesmo Redi admit\u00edaa nalg\u00fans casos, coma nos vermes intestinais ou nos da madeira (larvas de couzas).\nAlgo m\u00e1is tarde, e debido aos descubrimentos dos \"anim\u00e1lculos\" (microorganismos) polo holand\u00e9s Anton van Leeuwenhoek (1632-1723), bi\u00f3logo afeccionado e excepcional observador, deron novo pulo \u00e1s discusi\u00f3ns e volveron a repetirse experimentos que permitiran comprobar a veracidade ou falsidade da xeraci\u00f3n espont\u00e1nea, a\u00ednda que agora limitadas aos seres microsc\u00f3picos. A pol\u00e9mica de m\u00e1is sona foi a que mantiveron o brit\u00e1nico John Needham (1713-1781) e o italiano Lazzaro Spallanzani (1729-1799). Ambos os dous cultivaron microorganismos en caldos nutritivos quentando os recipientes, pechados hermeticamente, que os conti\u00f1an, aparecendo nos de Needham microorganismos. Spallanzani replicou dicindo que o ingl\u00e9s non quentaba suficientemente o caldo, como fac\u00eda el, que o chegaba a facer ferver (\u00e9 dicir, o esterilizaba, que diriamos hoxe) e, daquela, os microorganismos no aparec\u00edan. Needham retrucou dicindo que \"a calor excesiva\" destru\u00eda o \"principio vital\". A maior\u00eda dos cient\u00edficos contempor\u00e1neos d\u00e9ronlle a raz\u00f3n a Needham.\nXa no s\u00e9culo XIX, concretamente en 1836, o fisi\u00f3logo alem\u00e1n Theodor Schwann (1810-1882), famoso pola s\u00faa contribuci\u00f3n ao establecemento da teor\u00eda celular, introduciu nos caldos de cultivo aire esterilizado por quecemento, non aparecendo nos cultivos microbio ning\u00fan. Pero a pesar desta evidencia, moitos cient\u00edficos da \u00e9poca a\u00ednda manti\u00f1an que a esterilizaci\u00f3n (a\u00ednda que fora a do aire, e non do caldo) destru\u00eda a \"forza vital\". Ademais, o progresivo co\u00f1ecemento de microorganismos como as bacterias favoreceu o mantemento da idea espontane\u00edsta.\nA Academia de Ciencias de Francia, por aquelas datas, ofrecera un premio ao investigador que lograra solucionar definitivamente tan vello problema. Dito premio conced\u00e9uselle ao f\u00edsico e qu\u00edmico, pero sobre todo bacteri\u00f3logo, Louis Pasteur (1822-1895), en 1862. O m\u00e9rito de Pasteur foi enorme, xa que foi quen de probar a invalidez dunha teor\u00eda que se mantivera durante vinte e cinco s\u00e9culos. O sabio franc\u00e9s comezou por aclarar a presenza de microorganismos vivos no aire, para o que ideou un mecanismo de aspiraci\u00f3n do mesmo a trav\u00e9s dun tubo obturado con nitrato de celulosa; despois de vinte e catro horas extra\u00eda a nitrocelulosa, na que se observaba un sedimento que, lavado e observado ao microscopio, demostraba que al\u00ed hab\u00eda, efectivamente, microorganismos.\nPara demostrar que estes microorganismos do aire estaban vivos e eran a causa da descomposici\u00f3n dos l\u00edquidos org\u00e1nicos, e non o resultado da mesma, introduciu l\u00edquidos org\u00e1nicos en recipientes de fondo redondo cos colos estirados e unidos a un tubo de platino que \u00eda quentando at\u00e9 po\u00f1elo incandescente; despois arrefriaba o aire mediante unha corrente de auga antes de que penetrara no recipiente e, unha vez cheo este de aire, pechaba o colo \u00e1 chama dun queimador de gas. Nestas condici\u00f3ns, os l\u00edquidos mant\u00ed\u00f1anse inalter\u00e1beis. Quedaba, pois, demostrado que os l\u00edquidos org\u00e1nicos postos en contacto co aire est\u00e9ril non se alteraban, nin tampouco se produc\u00edan no seu seo x\u00e9neses espont\u00e1neas de organismos vivos, e que calquera destes fen\u00f3menos depend\u00eda exclusivamente dos microorganismos do aire, sendo por tanto desbotada para sempre a teor\u00eda da xeraci\u00f3n espont\u00e1nea.\nNoutras palabras, a presenza da vida mesma fai a busca da orixe da vida dependente das condici\u00f3ns de esterilidade que se dan no laboratorio. M\u00e1is precisamente, o os\u00edxeno producido polas diferentes formas de vida \u00e9 moi activo a escala molecular, o cal prexudica calquera intento de formaci\u00f3n de vida.\nA cuesti\u00f3n da orixe da vida: condici\u00f3ns ambientais na Terra primixenia.\nOs fundamentos.\nUnha vez sentada, grazas a Pasteur, a base de que a vida procede de si mesma, quedaba por aclarar o como e o cando se orixinou a primeira vida sobre a Terra. Para tratar de esclarecer este punto d\u00e9ronse d\u00faas circunstancias particularmente favor\u00e1beis: a formulaci\u00f3n da teor\u00eda da evoluci\u00f3n por Charles Darwin (1809-1882), e o enorme desenvolvemento da f\u00edsica, a qu\u00edmica e a xen\u00e9tica. Os datos achegados pola teor\u00eda evolucionista e as disciplinas anteriormente citadas suscitan o problema da orixe da vida dentro dun contexto evolutivo.\nA idea de utilizar a evoluci\u00f3n para explicar o fen\u00f3meno vital non \u00e9 nova. O franc\u00e9s Jean-Baptiste de Monet, co\u00f1ecido por Lamarck (1744-1829) suxerira que a materia mineral poder\u00eda xerar substancias org\u00e1nicas que poder\u00edan ordenarse pouco a pouco. Non obstante, haber\u00eda que agardar a\u00ednda bastantes anos para que se formularan teor\u00edas m\u00e1is completas.\nRealmente, durante o s\u00e9culo XIX sentaron as bases de todo o co\u00f1ecemento biol\u00f3xico posterior. Os fitos m\u00e1is salient\u00e1beis, por orde cronol\u00f3xica, foron os seguintes:\nPrimeiros pasos.\nPero non puido ser at\u00e9 o s\u00e9culo XX, grazas ao progresivo co\u00f1ecemento da composici\u00f3n qu\u00edmica dos seres vivos, por unha parte, e da orixe e evoluci\u00f3n do sistema solar e do planeta Terra, por outra, cando se puido abordar cientificamente o problema da orixe da vida sobre o noso planeta.\nO \"corpus\" de estudos sobre a orixe da vida forma unha \u00e1rea limitada de investigaci\u00f3n, a pesar do seu profundo impacto na biolox\u00eda e a comprensi\u00f3n humana do mundo natural. Co obxectivo de reconstru\u00edr o evento empr\u00e9ganse diversos enfoques baseados en estudos tanto de campo como de laboratorio. Por unha parte o ensaio qu\u00edmico no laboratorio e, por outra, a observaci\u00f3n de procesos xeoqu\u00edmicos ou astroqu\u00edmicos que produzan os constitu\u00edntes da vida nas condici\u00f3ns nas que se pensa que puideron suceder no seu contorno natural. Na tarefa de determinar estas condici\u00f3ns t\u00f3manse datos da xeolox\u00eda da \"idade escura\" da Terra a partir de an\u00e1lises radiom\u00e9tricas de rochas antigas, meteoritos, asteroides, as\u00ed como a observaci\u00f3n astron\u00f3mica de procesos de formaci\u00f3n estelar. Por outra parte, int\u00e9ntanse achar as pegadas presentes nos actuais seres vivos daqueles procesos mediante a xen\u00f3mica comparada e a busca do xenoma m\u00ednimo. E, por \u00faltimo, tr\u00e1tase de verificar as pegadas da presenza da vida nas rochas, como microf\u00f3siles, desviaci\u00f3ns na proporci\u00f3n de is\u00f3topos de orixe biox\u00e9nica e a an\u00e1lise de contornas, moitas veces extrem\u00f3filas, semellantes aos paleoecosistemas iniciais. Existen unha serie de observaci\u00f3ns que intentan describir as condici\u00f3ns fisicoqu\u00edmicas nas que puido emerxer a vida, pero a\u00ednda non se ten un cadro razoabelmente completo acerca de como puido ser esta orixe. Propux\u00e9ronse varias teor\u00edas, sendo a hip\u00f3tese do mundo de ARN e a teor\u00eda do mundo de ferro-xofre as m\u00e1is consideradas pola comunidade cient\u00edfica.\nPara o co\u00f1ecemento das condici\u00f3ns iniciais empr\u00e9gase a teor\u00eda xeoqu\u00edmica no estudo das rochas antigas, efect\u00faanse simulaci\u00f3ns de laboratorio e por medio de ordenadores. Un dos puntos centrais \u00e9 determinar a dispo\u00f1ibilidade de elementos e mol\u00e9culas esenciais, en especial metais, posto que son indispens\u00e1beis como cofactores na bioqu\u00edmica actual, as\u00ed como o seu estado redox nas distintas localizaci\u00f3ns. As\u00ed mesmo, \u00e9 esencial datar as primeiras manifestaci\u00f3ns da vida para aproximar o lapso de tempo no que estamos buscando.\nComposici\u00f3n da atmosfera, os oc\u00e9anos e a codia terrestre no e\u00f3n Hadeico.\nA formaci\u00f3n e acreci\u00f3n da Terra tivo que ter lugar, ao mesmo tempo que o sistema solar, hai uns 4.600 mill\u00f3ns de anos, como resultado da condensaci\u00f3n de po c\u00f3smico e gases interestelares, e de sucesivos choques de meteoritos, segundo diferentes m\u00e9todos radiom\u00e9tricos. Nos primeiros tempos ser\u00eda unha especie de b\u00f3la quente na que a superficie (e as zonas m\u00e1is internas) estaban fundidas. A medida que foi arrefriando formouse a codia s\u00f3lida, constitu\u00edda principalmente por silicatos. As rochas m\u00e1is antigas co\u00f1ecidas, situadas en Groenlandia, datan de hai uns 3.800 mill\u00f3ns de anos. Hai suficientes indicios nestas e noutras rochas antigas como para poder reconstru\u00edr a historia da Terra nos seus primeiros momentos, e saber que tipo de ambiente predominaba na s\u00faa superficie.\nA diferenciaci\u00f3n do manto terrestre, a partir de an\u00e1lises da serie samario/neodimio en rochas de Isua, Groenlandia, puido ser bastante r\u00e1pida, talvez en menos de 100 mill\u00f3ns de anos. Posteriores estudos confirman esta formaci\u00f3n temper\u00e1 das capas de silicatos terrestres.\nAo mesmo tempo que a codia terrestre formouse a atmosfera primitiva, de car\u00e1cter m\u00e1is ou menos redutor, composta por vapor de auga, di\u00f3xido de carbono, metano, amon\u00edaco, anh\u00eddrido sulfuroso e cloruro de hidr\u00f3xeno. Non hab\u00eda os\u00edxeno libre. Ao descender a temperatura, o vapor de auga da atmosfera condensou e caeu en forma de chuvia, o que terminou por formar os oc\u00e9anos, ao acelerarse o arrefriamento da superficie e permitir a existencia de auga l\u00edquida.\nSuxeriuse que os oc\u00e9anos poder\u00edan aparecer no e\u00f3n Hadeico tan cedo como hai 200 mill\u00f3ns de anos despois da formaci\u00f3n da Terra, nun ambiente quente (100\u00a0\u030aC) e redutor, e cun pH inicial de 5,8 que subiu rapidamente cara \u00e1 neutralidade. Esta idea foi apoiada por Wilde quen elevou a dataci\u00f3n dos cristais de circ\u00f3n encontrados en cuarcitas metamorfizadas do \"terrane\" do gneis de Monte Narryer, en Australia occidental, do que previamente se pensaba que era de 4.100 - 4.200 mill\u00f3ns de anos a 4.402 mill\u00f3ns de anos. Outros estudos realizados m\u00e1is recentemente no cinto de basalto de Nuvvuagittuq, ao norte do Quebec, empregando neodimio-142 confirman, estudando rochas do tipo falsa anfibolita (cummingtonita-anfibolita), a existencia moi temper\u00e1 dunha codia, cunha dataci\u00f3n de 4.360 mill\u00f3ns de anos.\nIsto significa que os oc\u00e9anos e a codia continental existiron dentro dos 150 primeiros mill\u00f3ns de anos despois da formaci\u00f3n da Terra. A pesar disto, o ambiente hadeico era enormemente hostil para a vida. Ser\u00edan frecuentes as colisi\u00f3ns con grandes obxectos c\u00f3smicos, incluso de m\u00e1is de 500 quil\u00f3metros de di\u00e1metro, suficientes para vaporizar o oc\u00e9ano durante meses tras o impacto, o que formar\u00eda nubes de vapor de auga mesturado con po de rochas ascendendo a elevadas altitudes que cubrir\u00edan todo o planeta. Despois duns cantos meses a altitude desas nubes comezar\u00eda a diminu\u00edr, pero a base da nube continuar\u00eda a\u00ednda estando elevada probabelmente durante os seguintes mil anos, despois do cal comezar\u00eda a chover a unha altitude m\u00e1is baixa. Durante 2.000 anos as chuvias consumir\u00edan lentamente as nubes, devolvendo os oc\u00e9anos \u00e1 s\u00faa profundidade orixinal s\u00f3 3.000 anos despois do impacto.\nO pos\u00edbel bombardeo intenso tard\u00edo provocado probabelmente polos movementos posicionais dos planetas gasosos xigantes, que cribaron a L\u00faa e os planetas interiores (Mercurio, Marte e, posibelmente, a Terra e Venus) hai de 3.800 a 4.100 mill\u00f3ns de anos probabelmente esterilizar\u00edan o planeta se a vida xa aparecera nese per\u00edodo.\nPrimeiras evidencias directas da aparici\u00f3n da vida.\nSegundo as evidencias actuais, a\u00ednda que est\u00e1n suxeitas a controversia, a vida debeu aparecer tras o arrefriamento do planeta que seguiu ao bombardeo intenso tard\u00edo, hai uns 4.000 mill\u00f3ns de anos. A\u00ednda que todos os seres vivos actuais parecen provir dun \u00fanico organismo ancestral, neste asunto cabe preguntarse se houbo varias aparici\u00f3ns \"fortu\u00edtas\" de formas de vida das que s\u00f3 sobreviviu unha, ou se ben esas formas de vida a\u00ednda sobreviven porque non sabemos buscalas.\nUnha das formas de verificar a actividade biol\u00f3xica \u00e9 unha curiosa propiedade dos sistemas celulares, como a fotos\u00edntese, que incorporan CO2 de diversas fontes para transformalo en mol\u00e9culas org\u00e1nicas. Existen dous is\u00f3topos est\u00e1beis do carbono, C12 e C13, permanecendo est\u00e1beis as s\u00faas abundancias relativas na atmosfera. Cando se incorpora o CO2 por un sistema biol\u00f3xico, este prefire o is\u00f3topo m\u00e1is lixeiro, arrequecendo as rochas carbonatadas no outro is\u00f3topo.\nA proba dunha aparici\u00f3n temper\u00e1 da vida v\u00e9n do cinto supracortical de Isua en Groenlandia occidental e de formaci\u00f3ns similares nas veci\u00f1as illas de Akilia. O carbono que forma parte das formaci\u00f3ns rochosas ten unha concentraci\u00f3n de 13C elemental de aproximadamente -5,5, o que debido a que en ambiente bi\u00f3tico adoita preferirse o is\u00f3topo m\u00e1is lixeiro do carbono,12C, a biomasa ten unha 13C de entre -20 e -30. Estas \"sinaturas\" isot\u00f3picas cons\u00e9rvanse nos sedimentos e Mojzis usou esta t\u00e9cnica para suxerir que a vida xa existiu no planeta hai 3.850 mill\u00f3ns de anos. Lazcano e Miller (1994) suxiren que a rapidez da evoluci\u00f3n da vida est\u00e1 determinada pola taxa de auga recirculante a trav\u00e9s das fumarolas submarinas centrooce\u00e1nicas. A recirculaci\u00f3n completa leva uns 10 mill\u00f3ns de anos, por iso calquera composto org\u00e1nico producido daquela poder\u00eda alterarse ou destru\u00edrse por temperaturas que excedan os 300\u00a0\u030aC. Ambos estiman que o desenvolvemento a partir dun xenoma de 100 quilobases dun heter\u00f3trofo primitivo de ADN/prote\u00ednas at\u00e9 a xeraci\u00f3n dun xenoma de 7.000 xenes dunha cianobacteria filamentosa requirir\u00eda tan s\u00f3 7 mill\u00f3ns de anos.\nBiox\u00e9nese en ambiente c\u00e1lido contra fr\u00edo.\nSe se examinan os per\u00edodos libres de cataclismos producidos por impactos de meteoritos que impedir\u00edan o establecemento de protoorganismos autorreplicantes, a vida puido desenvolverse en diferentes ambientes primitivos. O estudo levado a cabo por Maher e Stephenson amosa que se os sistemas hidrotermais mari\u00f1os profundos propician un lugar acept\u00e1bel para a orixe da vida, e a abiox\u00e9nese puido suceder en datas tan temper\u00e1s como entre hai 4.000 e hai 4.200 mill\u00f3ns de anos, mentres que se sucedera na superficie da Terra a abiox\u00e9nese s\u00f3 poder\u00eda ocorrer hai entre 3.700 e 4.000 mill\u00f3ns de anos.\nOutros traballos de investigaci\u00f3n suxiren un comezo da vida m\u00e1is fr\u00edo. Os traballos de Stanley Miller mostraron que os ingredientes da vida adenina e guanina requiren condici\u00f3ns de conxelaci\u00f3n para a s\u00faa s\u00edntese, mentres que a citosina e o uracilo precisan temperaturas de ebulici\u00f3n. Base\u00e1ndose nestas investigaci\u00f3ns suxeriu que a orixe da vida implicar\u00eda condici\u00f3ns de conxelaci\u00f3n e meteoritos impactando.\nUn artigo da publicaci\u00f3n \"Discover Magazine\" apunta cara \u00e1 investigaci\u00f3n de Stanley Miller indicando que se poden formar sete amino\u00e1cidos diferentes e 11 tipos de nucleobases en xeo, como cando se deixou amon\u00edaco e cianuro no xeo ant\u00e1rtico entre 1972 e 1997, as\u00ed como \u00e1 investigaci\u00f3n levada a cabo por Hauke Trinks amosando a formaci\u00f3n de mol\u00e9culas de ARN de 400 bases de lonxitude en condici\u00f3ns de conxelaci\u00f3n utilizando un molde de ARN (unha cadea sinxela de ARN que gu\u00eda a formaci\u00f3n dunha nova cadea). A medida que a nova cadea de ARN medraba, os novos nucle\u00f3tidos \u00edanse adherindo ao molde.\nA explicaci\u00f3n que se deu para a inusitada velocidade destas reacci\u00f3ns a semellante temperatura \u00e9 que se trataba dunha conxelaci\u00f3n eut\u00e9ctica. A medida que se forman cristais de xeo, este permanece puro: s\u00f3 se unen as mol\u00e9culas de auga ao cristal en crecemento, mentres que as impurezas como o sal ou o cianuro quedan exclu\u00eddas. Estas impurezas acaban amoreadas en bolsas microsc\u00f3picas de l\u00edquido entre o xeo, e \u00e9 esa concentraci\u00f3n o que fai que as mol\u00e9culas choquen entre si con m\u00e1is frecuencia.\nA s\u00edntese abi\u00f3tica.\nOparin e Haldane.\nUnha vez desbotada a xeraci\u00f3n espont\u00e1nea, a cuesti\u00f3n da orixe da vida centr\u00e1base en intentar explicar a orixe da primeira c\u00e9lula. Os co\u00f1ecementos da astronom\u00eda e a orixe do sistema solar permit\u00edan especular sobre as condici\u00f3ns en que xurdira este sistema vivo. At\u00e9 1924 non se realizou ning\u00fan progreso real, cando o bioqu\u00edmico ruso Aleksandr Oparin (1894-1980) demostrou experimentalmente que o os\u00edxeno atmosf\u00e9rico imped\u00eda a s\u00edntese de mol\u00e9culas org\u00e1nicas, que son os constitu\u00edntes necesarios para o xurdimento da vida. Nese mesmo ano publicou unha pequena obra titulada \"A orixe da vida\", onde expo\u00f1\u00eda unha teor\u00eda quimiosint\u00e9tica, segundo a cal as mol\u00e9culas org\u00e1nicas puideran evolucionar f\u00f3ra de todo organismo, reunirse e formar sistemas sometidos aos principios da evoluci\u00f3n.\nPor outra parte, en 1929, o pintoresco cient\u00edfico escoc\u00e9s John Burdon Sanderson Haldane (1892-1964), xenetista, bi\u00f3logo evolutivo e un dos fundadores da xen\u00e9tica de poboaci\u00f3ns, entre outras cousas, publicou un libro sobre a orixe da vida no que expo\u00f1\u00eda as s\u00faas ideas, semellantes \u00e1s de Oparin, e \u00e1s que chegou de forma independente. Hai que sinalar que o libri\u00f1o de Oparin foi traducido ao ingl\u00e9s en 1939, polo que at\u00e9 esta data permaneceu practicamente desco\u00f1ecido en occidente.\nNa s\u00faa obra \"A orixe e o desenvolvemento da vida\", Oparin desenvolv\u00eda a teor\u00eda quimiosint\u00e9tica. Para el as condici\u00f3ns existentes cando se formou a Terra ser\u00edan totalmente diferentes \u00e1s que existen na actualidade, trat\u00e1ndose dunha atmosfera redutora que favorecer\u00eda a formaci\u00f3n de pol\u00edmeros e dificultar\u00eda a s\u00faa hidr\u00f3lise unha vez formados. Nestas condici\u00f3ns formar\u00edanse mol\u00e9culas org\u00e1nicas sinxelas a partir das cales se poden formar os compo\u00f1entes das prote\u00ednas, dos \u00e1cidos nucleicos) e dos azucres sinxelos. Estes compostos disolver\u00edanse nos oc\u00e9anos, que se ir\u00edan arrequecendo progresivamente en materia org\u00e1nica, formando o chamado caldo primitivo onde, segundo Oparin, xurdir\u00eda a primeira c\u00e9lula viva de modo espont\u00e1neo. As mol\u00e9culas org\u00e1nicas ir\u00edanse asociando para formaren as macromol\u00e9culas que integran a materia viva. Este proceso ir\u00eda acompa\u00f1ado dunha selecci\u00f3n natural en virtude da cal unicamente perdurar\u00edan os coacervados que tiveran capacidade de autos\u00edntese e de autoduplicaci\u00f3n, que ir\u00edan evolucionando cara a formas cada vez m\u00e1is complexas e est\u00e1beis. Atopari\u00e1monos as\u00ed nos albores do tipo de c\u00e9lula m\u00e1is sinxela, a primeira forma de vida ou \"nivel celular\".\nO mesmo ano Haldane tam\u00e9n suxeriu que os oc\u00e9anos prebi\u00f3ticos da Terra, moi diferentes dos seus correspondentes actuais, formaran un \"caldo quente dilu\u00eddo\" no cal se poder\u00edan formar os compostos org\u00e1nicos. A esta idea chamouna biopoese (do grego \u03b2\u03af\u03bf\u03c2, \"b\u00edos\", 'vida' e \u03c0\u03bf\u03b9\u03ae\u03c3\u03b9\u03c2 \"poi\u00e9sis\", 'formaci\u00f3n'), \u00e9 dicir, o proceso polo cal a materia viva xorde de mol\u00e9culas autorreplicantes pero non vivas.\nNon sabemos cando e como estes grupos moleculares grandes e complexos se perfeccionaron at\u00e9 convert\u00e9rense en verdadeiras estruturas viventes. Probabelmente os agregados moleculares obter\u00edan a enerx\u00eda necesaria doutras mol\u00e9culas org\u00e1nicas existentes no caldo primitivo e de procesos elementais de fermentaci\u00f3n. Resultado destes \u00faltimos ser\u00eda a acumulaci\u00f3n cada vez maior de di\u00f3xido de carbono, creando talvez as condici\u00f3ns favor\u00e1beis para a aparici\u00f3n do proceso fotosint\u00e9tico.\nO experimento de Miller.\nA teor\u00eda de Oparin non deixa de ser unha hip\u00f3tese. Pese a iso puido ser confirmada, en parte, grazas ao qu\u00edmico estadounidense Stanley Miller (1930-2007).\nEn 1953 era un estudante bolseiro, diplomado en qu\u00edmica na Universidade de Chicago, alumno de Harold Clayton Urey (que fora premio Nobel de Qu\u00edmica en 1934) e tivo a idea de simular nun bal\u00f3n de vidro a atmosfera primitiva coa mestura de gases proposta por Oparin e Haldane e bombardeala con descargas el\u00e9ctricas de 60.000 volts, que simular\u00edan as radiaci\u00f3ns solares \u00e1s que nesa \u00e9poca deber\u00eda estar sometida a superficie do noso planeta.\nCando, ao cabo dunha semana, analizou os produtos resultantes das reacci\u00f3ns, comprobou que se sintetizaran compostos org\u00e1nicos e, en particular, amino\u00e1cidos, a partir dos cales se forman as prote\u00ednas, que son os compo\u00f1entes fundamentais da materia viva. \u00c9 dicir, Miller conseguira formar compostos org\u00e1nicos en condici\u00f3ns prebiol\u00f3xicas.\nO gran m\u00e9rito de Miller foi, pois, demostrar que a formaci\u00f3n de mol\u00e9culas org\u00e1nicas, en condici\u00f3ns an\u00e1logas \u00e1s da Terra primixenia, non s\u00f3 era pos\u00edbel, sen\u00f3n prob\u00e1bel, \u00e1 vez que sentou as bases dunha nova disciplina cient\u00edfica, a qu\u00edmica prebiol\u00f3xica ou qu\u00edmica prebi\u00f3tica.\nEn realidade, o experimento de Miller non proba de forma rotunda a teor\u00eda de Oparin, a\u00ednda que si demostra a parte m\u00e1is conflitiva da mesma. En efecto, puxo de manifesto a posibilidade de que, nas condici\u00f3ns que supostamente se deron no noso planeta hai mill\u00f3ns de anos, a materia inerte puidera experimentar unha serie de transformaci\u00f3ns que deran lugar \u00e1 constituci\u00f3n de compostos org\u00e1nicos.\nPor\u00e9n, a segunda parte da teor\u00eda de Oparin, segundo a cal estas mol\u00e9culas foron agrup\u00e1ndose durante per\u00edodos de mill\u00f3ns de anos at\u00e9 lograr adquirir as caracter\u00edsticas dun ser vivo, deber\u00e1n probarse mediante a teor\u00eda da evoluci\u00f3n.\nPor outra parte, o experimento de Miller serviu de punto de partida a gran n\u00famero de investigadores. Seguindo a s\u00faa t\u00e9cnica de someter diversos compostos org\u00e1nicos a unha potente fonte de enerx\u00eda nun ambiente redutor, homes como Fox, Or\u00f3, Calvin ou Sagan, entre outros, seguiron despexando importantes inc\u00f3gnitas do noso pasado.\nExox\u00e9nese. A hip\u00f3tese de Hoyle: a panspermia.\nUnha alternativa \u00e1 abiox\u00e9nese na Terra \u00e9 a hip\u00f3tese de que a vida primitiva puido formarse orixinalmente f\u00f3ra da Terra. A panspermia \u00e9 unha hip\u00f3tese que suxire que a esencia da vida est\u00e1 diseminada por todo o universo, e que a vida comezou na Terra grazas \u00e1 chegada de tales sementes ao noso planeta.\nEn 1879, o fisi\u00f3logo e f\u00edsico alem\u00e1n Hermann von Helmholtz (1821-1824), propuxo a teor\u00eda da panspermia, na que defend\u00eda que a vida ter\u00eda chegado \u00e1 Terra desde outro lugar do universo a trav\u00e9s de material procedente do exterior. Este precipitar\u00edase sobre a Terra primitiva traendo cantidades significativas de mol\u00e9culas org\u00e1nicas complexas. Nos cometas hai incrustaci\u00f3ns de capas externas que son substancias bituminosas formadas por compostos de carbono en reacci\u00f3ns iniciadas maiormente por luz ultravioleta.\nOutra hip\u00f3tese relacionada con esta \u00e9 que a vida se formou en primeiro lugar no Marte primixenio, e que foi transportada \u00e1 Terra cando material da s\u00faa codia foi expulsado de Marte por un asteroide e por impactos de cometas para, m\u00e1is tarde, alcanzar a Terra.\nA Terra estivo sometida, desde a s\u00faa formaci\u00f3n, a un bombardeo constante de materia c\u00f3smica. Durante os primeiros 500 mill\u00f3ns de anos este bombardeo debeu de ser extraordinariamente intenso. As s\u00faas pegadas foron borradas pola grande actividade xeol\u00f3xica desenvolvida na s\u00faa superficie, pero na L\u00faa \u2014que non tivo nin ten esta actividade\u2014 obs\u00e9rvase claramente a enorme cantidade de cr\u00e1teres de impacto causados polo choque de meteoritos na s\u00faa superficie. E existen estudos que suxiren a pos\u00edbel existencia de bacterias capaces de sobrevivir longos per\u00edodos de tempo incluso no espazo exterior, o que apoiar\u00eda o mecanismo subxacente deste proceso.\nSobre a Terra a\u00ednda caen meteoritos, que nos permiten co\u00f1ecer a composici\u00f3n doutros astros distintos ao noso. A an\u00e1lise do meteorito Murchison, as\u00ed chamado por caer en 1969 na localidade dese nome, en Australia, e que foi moi ben estudado, permitiu confirmar a teor\u00eda de Hoyle \u2014polo menos no sentido de que puideron chegar \u00e1 Terra mol\u00e9culas org\u00e1nicas procedentes do exterior\u2014, pois se atopou que conti\u00f1a proporci\u00f3ns de \"materia biol\u00f3xica\" equivalentes \u00e1s achadas no experimento de Miller, inclu\u00eddas de uracilo e xantina, dous precursores das mol\u00e9culas que configuran o ARN e o ADN.\nO maior inconveniente desta teor\u00eda \u00e9 que non resolve o problema inicial de como xurdiu a vida, sen\u00f3n que se limita a trasladar a responsabilidade da orixe a outro lugar. Tampouco aclara como poder\u00edan ter sobrevivido as bacterias \u00e1s alt\u00edsimas temperaturas e \u00e1s forzas involucradas nun impacto contra a Terra. De todos modos co\u00f1\u00e9cense bacterias extrem\u00f3filas capaces de soportar condici\u00f3ns de radiaci\u00f3n, temperatura e presi\u00f3n igualmente extremas. Pese aos esforzos de Hoyle, a credibilidade da panspermia est\u00e1 hoxe en decadencia, el mesmo reco\u00f1eceu que a s\u00faa teor\u00eda simplemente traslada o problema a outro lugar e a outro tempo.\nOs experimentos de Fox: as microesferas.\nA publicaci\u00f3n da teor\u00eda de Oparin e a confirmaci\u00f3n parcial da mesma mediante o experimento de Miller deron lugar a que moitos bi\u00f3logos encami\u00f1aran as s\u00faas investigaci\u00f3ns a descubrir como fora o longo proceso no cal a materia inerte chegou a acadar as estruturas que permitir\u00edan posteriormente o nacemento das primeira c\u00e9lulas.\nNeste aspecto destacan as teor\u00edas elaboradas hai poucos anos polo bioqu\u00edmico estadounidense Sidney W. Fox (1912-1998). Segundo Fox, a aparici\u00f3n da vida sobre o noso planeta non tivo lugar s\u00f3 no mar, como propo\u00f1\u00eda a teor\u00eda de Oparin, sen\u00f3n que tam\u00e9n poder\u00eda ter sucedido sobre a terra firme. Para confirmar a s\u00faa teor\u00eda fixo unha serie de experimentos, nas d\u00e9cadas dos 50 e os 60, nos que demostrou que, a temperaturas pr\u00f3ximas aos 1.000\u00a0\u00b0C, unha mestura de gases similar \u00e1 que supostamente formaba a atmosfera primitiva chegaba a sufrir unha serie de transformaci\u00f3ns tales que se lograba a s\u00edntese de amino\u00e1cidos, que \u00e1 s\u00faa vez se unir\u00edan entre si formando pequenos p\u00e9ptidos, que Fox denominou \"proteinoides\" debido ao seu parecido coas prote\u00ednas que forman parte de todos os seres vivos.\nQuentou despois unha mestura destes proteinoides con auga de mar observando que, ao arrefriar, se produc\u00eda un proceso de repregamento dos proteinoides sobre si mesmos, adoptando unha forma globosa, vis\u00edbel ao microscopio, polo que lle deu o nome de microesferas. Estas microesferas estar\u00edan limitadas por unha dupla capa que as protexer\u00eda do exterior, e que ademais utilizar\u00edan para intercambiar materiais co medio de forma selectiva, aparecendo as\u00ed o devanceiro do que posteriormente ser\u00eda a membrana plasm\u00e1tica.\nAs microesferas de Fox poder\u00edan considerarse xa como entidades heter\u00f3trofas, porque a trav\u00e9s da membrana tomar\u00edan do exterior substancias como auga, glicosa, amino\u00e1cidos etc. que, despois dunha serie de transformaci\u00f3ns, producir\u00edan a enerx\u00eda suficiente para que continuara o desenvolvemento da microesfera. Por iso describiu este tipo de formaci\u00f3ns como \"protoc\u00e9lulas\", capaces de crecer e de reproducirse.\n\u00daltimas fases da evoluci\u00f3n prebiol\u00f3xica.\nComo apareceu a vida?\nXa foran as microesferas de Fox, os coacervados de Oparin na auga, ambas as entidades ao mesmo tempo, ou outras formas non determinadas, nun momento dado aparecer\u00edan sobre o noso planeta unha serie de estruturas que ti\u00f1an un grao de complexidade moito maior c\u00f3 resto da materia que as arrodeaba.\nUnha vez aparecidas comezou a actuar sobre elas o mecanismo da evoluci\u00f3n e a selecci\u00f3n natural, mediante a cal moitas desaparecer\u00edan mentres que outras, as que m\u00e1is desenvolvida ti\u00f1an a s\u00faa estrutura, continuar\u00edan medrando e fac\u00e9ndose cada vez m\u00e1is complexas.\nNon obstante, \u00e9 prob\u00e1bel que estes cambios non tivesen lugar dunha forma lenta e paulatina, sen\u00f3n mediante bruscas variaci\u00f3ns, produc\u00edndose no interior das mesmas novas e m\u00e1is complexas substancias org\u00e1nicas, e pequenos org\u00e1nulos capaces de realizar funci\u00f3ns cada vez m\u00e1is dif\u00edciles.\nE, tras unha \u00faltima transformaci\u00f3n, converter\u00edanse en c\u00e9lulas capaces de desenvolver xa de forma definitiva todas as funci\u00f3ns vitais.\nSeguramente os procesos da evoluci\u00f3n prebiol\u00f3xica nunca poder\u00e1n ser demostrados, e a s\u00faa existencia quedar\u00e1 reducida a unha teor\u00eda con maior ou menor n\u00famero de probas ao seu favor ou na s\u00faa contra, xa que un proceso coma este ser\u00e1 practicamente impos\u00edbel de reproducir experimentalmente. Non obstante, a evoluci\u00f3n prebiol\u00f3xica conta coa suficiente cantidade de probas ao seu favor como para que na actualidade sexa considerada v\u00e1lida pola maior parte da comunidade cient\u00edfica. A\u00ednda que non te\u00f1amos datos inequ\u00edvocos de que sucedeu hai tanto tempo, podemos tratar de reconstru\u00edr o pasado grazas a indicios sobre o comportamento das mol\u00e9culas en condici\u00f3ns simuladas semellantes \u00e1s que supostamente reinaban nos inicios da Terra. De querermos analizar como apareceu a vida na Terra, debemos partir dunha definici\u00f3n de ser vivo como a seguinte:\nE se buscamos un sistema capaz de cumprir estas caracter\u00edsticas comprobaremos que, de todas as mol\u00e9culas pos\u00edbeis, a mellor candidata a mol\u00e9cula inicial \u00e9 o \u00e1cido ribonucleico (ARN). A hip\u00f3tese m\u00e1is aceptada actualmente \u00e9 a seguinte:\nO caldo primitivo \u00edase arrequecendo a medida que ca\u00edan os compostos producidos na atmosfera. De todos estes, os nucle\u00f3tidos ti\u00f1an a propiedade de un\u00edrense entre si formando compostos est\u00e1beis. O azar puido determinar que alg\u00fans destes agrupamentos se uniran \u00e1 vez para formar mol\u00e9culas m\u00e1is grandes, os polinucle\u00f3tidos. Posibelmente as\u00ed construir\u00edase a primeira mol\u00e9cula de ARN. Certas mol\u00e9culas de ARN adquirir\u00edan a capacidade de dirixir a s\u00edntese de prote\u00ednas. Por outra parte, algunhas destas mol\u00e9culas acadar\u00edan a propiedade de facilitar a formaci\u00f3n de copias id\u00e9nticas de si mesmas (de replicarse).\nO ARN est\u00e1 hoxe considerado como mellor candidato a primeira mol\u00e9cula biol\u00f3xica porque ten informaci\u00f3n para facer copias de si mesmo e os cient\u00edficos pensan que a propia mol\u00e9cula poder\u00eda dirixir o proceso, a\u00ednda que se desco\u00f1ece como puido formarse dito ARN. Este \u00e1cido nucleico est\u00e1 composto por catro tipos de ribonucle\u00f3tidos diferentes nos que o \u00fanico que cambia duns a outros \u00e9 a base nitroxenada, que pode ser adenina (A), guanina (G), citosina (C) ou uracilo (U). Os outros compo\u00f1entes son ribosa e \u00e1cido fosf\u00f3rico.\nEstrutura qu\u00edmica das bases nitroxenadas. No ADN a timina substit\u00fae ao uracilo do ARN.\nAs mol\u00e9culas de ARN constr\u00faense todas do mesmo modo, pero pode cambiar \"a orde\" na que se coloquen as bases, orixinando as\u00ed diferentes mensaxes biol\u00f3xicas. Por outra parte, demostrouse recentemente que mol\u00e9culas de ARN poden catalizar certas reacci\u00f3ns (actividade de ribozima). Isto \u00e9 o que fai que moitos bi\u00f3logos pensen que o ARN foi a primeira mol\u00e9cula capaz de autorreplicarse. Pero, no proceso de copiarse a si mesma ou autorreplicaci\u00f3n, prod\u00facense con frecuencia cambios ou erros na orde de colocaci\u00f3n das bases nitroxenadas. Estes erros, que son herdados polas mol\u00e9culas fillas, cham\u00e1molos mutaci\u00f3ns. As mutaci\u00f3ns son a fonte da variabilidade dos seres vivos.\nA maior\u00eda destes erros producir\u00edan mol\u00e9culas aparentemente normais no seu funcionamento, ou quizais defectuosas, pero algunhas destas mutaci\u00f3ns, por azar, puido dar lugar a mol\u00e9culas con \"mellor capacidade de reproduci\u00f3n\". Entre todas as variantes, aquelas que se reproduciran con m\u00e1is eficiencia dar\u00edan lugar a m\u00e1is copias de si mesmas, desprazando lentamente \u00e1s menos eficientes: aparecer\u00eda deste xeito a selecci\u00f3n natural como mecanismo evolutivo para escoller as variantes mellor adaptadas. Debido \u00e1 presenza da membrana externa, as prote\u00ednas sintetizadas por unha determinada mol\u00e9cula de ARN quedaban retidas e dispo\u00f1\u00edbeis s\u00f3 para o ARN que as orixinara, o que aumentar\u00eda a s\u00faa eficacia. Estas ves\u00edculas, que nun momento determinado puideron estrangularse e dividirse, deberon ser as precursoras das primeiras c\u00e9lulas.\nEstas c\u00e9lulas primitivas deberon de ser moi pequenas, e de forma esf\u00e9rica. Conter\u00edan enzimas e prote\u00ednas, e a s\u00faa informaci\u00f3n xen\u00e9tica localizar\u00edase no ARN. Talvez consum\u00edan moitos tipos de mol\u00e9culas org\u00e1nicas, como gl\u00edcidos, nucle\u00f3tidos e amino\u00e1cidos. Nalg\u00fan momento do proceso evolutivo producir\u00edase a \"aparici\u00f3n do ADN\" ou \u00e1cido desoxirribonucleico, que substitu\u00edu ao ARN, na maior parte dos organismos, na funci\u00f3n de \"almacenar a informaci\u00f3n\" para a s\u00edntese de prote\u00ednas.\nEvoluci\u00f3n biol\u00f3xica: cara \u00e1 c\u00e9lula eucariota.\nHoxe sabemos que a vida apareceu na Terra hai uns 4.000 mill\u00f3ns de anos. En Warrawoona (Australia) hai xa anos J. W. Shopt atopou unhas formaci\u00f3ns rochosas en forma de columnas ou de c\u00fapulas chamadas estromat\u00f3litos que ti\u00f1an unha antig\u00fcidade duns 3.500 mill\u00f3ns de anos e, canda elas, f\u00f3siles que recordan fileiras de c\u00e9lulas semellantes \u00e1s das algas azuis ou cianobacterias.\nPor outra parte, en Groenlandia atop\u00e1ronse rochas sedimentarias formadas hai m\u00e1is de 3.800 mill\u00f3ns de anos (son as m\u00e1is antigas das encontradas at\u00e9 agora). A presenza de rochas sedimentarias proba que naquela \u00e9poca xa exist\u00eda auga, indispens\u00e1bel para a vida. Ademais, nestas rochas ach\u00e1ronse indicios da presenza de carbono.\nDe calquera forma, parece que a vida puido orixinarse hai uns 3.800 mill\u00f3ns de anos con c\u00e9lulas semellantes \u00e1s das bacterias actuais.\nA evoluci\u00f3n posterior destas c\u00e9lulas primitivas pode esquematizarse do seguinte xeito:\nTeor\u00eda endosimbi\u00f3tica.\nAs causas e a maneira de producirse esta evoluci\u00f3n cara \u00e1 c\u00e9lula eucariota expl\u00edcanse hoxe por d\u00faas teor\u00edas principais: a \"aut\u00f3xena\" e a \"endosimbi\u00f3tica\".\nSegundo a teor\u00eda aut\u00f3xena, formulada por F. J. A. Taylor e E. D. Dodson, o incremento progresivo do tama\u00f1o das c\u00e9lulas ir\u00eda acompa\u00f1ado dun desenvolvemento de compartimentos no citoplasma, para o que a membrana celular se invaxinar\u00eda e ir\u00eda formando a membrana nuclear e os demais compartimentos membranosos especializados (ret\u00edculo endoplasm\u00e1tico, aparello de Golgi, mitocondrias, cloroplastos). A\u00ednda que ten ao se favor, entre outras cousas, o feito de que todas as membranas celulares te\u00f1en a mesma estrutura \u2014o que suxire unha orixe com\u00fan, a partir da plasm\u00e1tica\u2014 ao non observ\u00e1rense na actualidade formas intermedias deste proceso, esta teor\u00eda non recibe hoxe moitas adhesi\u00f3ns.\nDe acordo coa teor\u00eda endosimbi\u00f3tica, debida \u00e1 bi\u00f3loga estadounidense Lynn Margulis (nada en 1938), unha gran bacteria anaerobia fagocitar\u00eda e incorporar\u00eda, sen dixerila, outra bacteria aerobia, pero de menor tama\u00f1o, establec\u00e9ndose entre elas unha relaci\u00f3n simbi\u00f3tica, de maneira que a bacteria pequena acaba transform\u00e1ndose nunha mitocondria. As\u00ed poder\u00eda formarse a primeira c\u00e9lula eucari\u00f3tica heter\u00f3trofa, que poder\u00eda dar lugar \u00e1s c\u00e9lulas dos animais e dos fungos.\nOutro proceso de endosimbiose puido establecerse entre a c\u00e9lula eucari\u00f3tica as\u00ed formada e outra do tipo das cianobacterias actuais (aut\u00f3trofa). Esta, m\u00e1is pequena, poder\u00eda converterse nun cloroplasto, form\u00e1ndose as\u00ed unha c\u00e9lula antecesora das algas e dos vexetais. Posteriormente incorporar\u00edanse bacterias do tipo das espiroquetas, que se converter\u00edan en centr\u00edolos, flaxelos e fibrilas. Estas novas estruturas intervir\u00edan na ordenaci\u00f3n dos elementos do citoplasma. E o centr\u00edolo, ao longo do tempo, chegar\u00eda a controlar a ordenaci\u00f3n dos cromosomas, o que poder\u00eda ser a orixe da mitose.\nA teor\u00eda da endosimbiose, ou da endosimbiose seriada, como tam\u00e9n se a co\u00f1ece, \u00e9 a que conta con maior apoio da comunidade cient\u00edfica na actualidade. As principais probas ao seu favor son:\nEn todo caso, a teor\u00eda endosimbi\u00f3tica non resolve completamente todos os interrogantes de como xurdiron as c\u00e9lulas eucari\u00f3ticas a partir das procari\u00f3ticas. Tampouco non explica como o material xen\u00e9tico do n\u00facleo chegou a rodearse dunha membrana.\nModelos actuais.\nNon existe un modelo xeneralizado da orixe da vida. Os modelos actualmente m\u00e1is aceptados constr\u00faense dunha ou doutra maneira sobre certo n\u00famero de descubrimentos acerca da orixe dos compo\u00f1entes moleculares e celulares da vida, enumerados na orde m\u00e1is o menos aproximada na que se postularon:\nA orixe das biomol\u00e9culas b\u00e1sicas, a\u00ednda que non se estableceu completamente, \u00e9 menos controvertido que o significado e orde dos pasos 2 e 3. Os reactivos qu\u00edmicos inorg\u00e1nicos b\u00e1sicos a partir dos cales se formou a vida son metano, amon\u00edaco, auga, sulfuro de hidr\u00f3xeno (H2S), di\u00f3xido de carbono e ani\u00f3n fosfato.\nA\u00ednda non se sintetizou unha protoc\u00e9lula utilizando os compo\u00f1entes b\u00e1sicos que te\u00f1a as propiedades necesarias para a vida (o chamado enfoque \"de abaixo a arriba\"). Sen esta proba de principio, as explicaci\u00f3ns tenden a quedar curtas. Non obstante, alg\u00fans investigadores est\u00e1n traballando neste campo como, por exemplo, Jack Szostak da Universidade Harvard. Outros autores argumentaron que un enfoque \"de arriba a abaixo\" ser\u00eda m\u00e1is prob\u00e1bel. Un destes intentos realizouno Craig Venter e colaboradores no \"Institute for Genomic Research\". Utilizaba enxe\u00f1er\u00eda xen\u00e9tica con c\u00e9lulas procariotas cunha cantidade de xenes progresivamente menor, intentando discernir en que punto se alcanzaban os requisitos m\u00ednimos para a vida. O bi\u00f3logo John Desmon Bernal cu\u00f1ou o termo biopoese para este proceso, e suxiriu que hab\u00eda un n\u00famero de \"estadios\" claramente definidos que se pod\u00edan reco\u00f1ecer \u00e1 hora de explicar a orixe da vida:\nBernal suxeriu que a evoluci\u00f3n darwiniana puido comezar moi cedo, nalg\u00fan momento entre os dous primeiros estadios listados. P\u00f3dese argumentar que o cambio m\u00e1is crucial que a\u00ednda segue sen recibir resposta por esta teor\u00eda \u00e9 como estes \"ladrillos\" org\u00e1nicos relativamente simples polimerizan forman estruturas m\u00e1is complexas, interactuando de modo consistente para formar unha protoc\u00e9lula. Por exemplo, nun ambiente acuoso, a hidr\u00f3lise de olig\u00f3meros/pol\u00edmeros nos seus constitu\u00edntes monom\u00e9ricos est\u00e1 enerxeticamente favorecida sobre a condensaci\u00f3n de mon\u00f3meros individuais en pol\u00edmeros. Ademais, o experimento de Miller produce moitas substancias que acabar\u00edan dando reacci\u00f3ns cruzadas cos amino\u00e1cidos ou terminando a cadea pept\u00eddica.\nHip\u00f3tese de W\u00e4chstersh\u00e4user.\nOutra pos\u00edbel resposta a este misterio da polimerizaci\u00f3n prop\u00faxoa G\u00fcnter W\u00e4chtersh\u00e4user en 1980, na s\u00faa teor\u00eda do ferro-xofre. Nela postulou a evoluci\u00f3n das rotas (bio)qu\u00edmicas como o fundamento da evoluci\u00f3n da vida. Incluso presentou un sistema consistente para rastrexar as pegadas da actual bioqu\u00edmica desde as reacci\u00f3ns ancestrais que proporcionaban rotas alternativas para a s\u00edntese de \"ladrillos org\u00e1nicos\" a partir de compo\u00f1entes gasosos simples.\nAo contrario que nos experimentos cl\u00e1sicos de Miller, que depend\u00edan de fontes externas de enerx\u00eda (como relampos simulados ou irradiaci\u00f3n UV), os \"sistemas de W\u00e4chstersh\u00e4user\" ve\u00f1en cunha fonte de enerx\u00eda incorporada, os sulfuros de ferro e outros minerais (por exemplo a pirita). A enerx\u00eda liberada a partir das reacci\u00f3ns redox deses sulfuros met\u00e1licos non s\u00f3 estar\u00eda dispo\u00f1\u00edbel para a s\u00edntese de mol\u00e9culas org\u00e1nicas, sen\u00f3n tam\u00e9n para a formaci\u00f3n de olig\u00f3meros e pol\u00edmeros. Prop\u00f3n por iso a hip\u00f3tese de que tales sistemas poder\u00edan ser capaces de evolucionar at\u00e9 formaren conxuntos autocatal\u00edticos de entidades autorreplicantes metabolicamente activas, que ser\u00edan as precursoras das actuais formas de vida.\nO experimento tal e como foi levado a cabo rendeu unha produci\u00f3n relativamente pequena de dip\u00e9ptidos (do 0,4 % ao 12,5 %) e unha produci\u00f3n a\u00ednda moi inferior de trip\u00e9ptidos (0,003 %), e os autores advirtiron de que \"baixo estas mesmas condici\u00f3ns os dip\u00e9ptidos se hidrolizaban rapidamente\". Outra cr\u00edtica do resultado \u00e9 que o experimento non inclu\u00eda ningunha organomol\u00e9cula que puidera con maior probabilidade dar reacci\u00f3ns cruzadas ou terminar a cadea (Huber e W\u00e4chsterh\u00e4user, 1998).\nA \u00faltima modificaci\u00f3n da hip\u00f3tese do ferro-xofre propux\u00e9rona William Martin e Michael Russell en 2002. De acordo co seu escenario, as primeiras formas celulares de vida puideron evolucionar dentro das chamadas \"fontes hidrotermais\" (chemineas ou fumarolas negras) nas profundidades onde se encontran as zonas de expansi\u00f3n do fondo oce\u00e1nico. Estas estruturas consisten en diminutas cavernas que est\u00e1n revestidas por delgadas paredes membranosas de sulfuros met\u00e1licos. Por tanto, estas estruturas resolver\u00edan varios puntos cr\u00edticos dos sistemas de W\u00e4chstersh\u00e4user \"puros\" dunha soa vez:\nEste modelo sit\u00faa ao \"\u00faltimo antepasado com\u00fan universal\" (LUCA, do ingl\u00e9s \"Last Universal Common Ancestor\") dentro dunha cheminea negra, en lugar de asumir a existencia dunha forma de vida libre de LUCA. O \u00faltimo paso evolutivo ser\u00eda a s\u00edntese dunha membrana lip\u00eddica que finalmente permitira ao organismo abandonar o sistema no interior da microcaverna das fumarolas negras e comezar a s\u00faa vida independente. Este postulado dunha adquisici\u00f3n tard\u00eda dos l\u00edpidos \u00e9 consistente coa presenza de tipos completamente diferentes de l\u00edpidos de membrana en arqueobacterias e eubacterias (m\u00e1is os eucariotas) cunha fisiolox\u00eda moi similar en todas as formas de vida noutros aspectos.\nOutro asunto sen resolver na evoluci\u00f3n qu\u00edmica \u00e9 a orixe da homoquiralidade. Por exemplo, todos os mon\u00f3meros te\u00f1en a mesma \"man dominante\" (os amino\u00e1cidos son zurdos e os \u00e1cidos nucleicos e azucres son destros). A homoquiralidade \u00e9 esencial para a formaci\u00f3n de ribozimas funcionais (e probabelmente tam\u00e9n de prote\u00ednas). A orixe da homoquiralidade poder\u00eda explicarse simplemente por unha asimetr\u00eda inicial por casualidade seguida dunha descendencia com\u00fan.\nOs traballos levados a cabo en 2003 por cient\u00edficos de Purdue identificaron o amino\u00e1cido serina como a prob\u00e1bel ra\u00edz que provoca a homoquiralidade das mol\u00e9culas. A serina forma enlaces particularmente fortes cos amino\u00e1cidos da mesma quiralidade, o cal d\u00e1 lugar a un grupo de oito mol\u00e9culas que poder\u00edan todas elas ser destras ou zurdas. Esta propiedade contraponse \u00e1 doutros amino\u00e1cidos que son capaces de formar enlaces d\u00e9biles cos amino\u00e1cidos de quiralidade oposta. A\u00ednda que o misterio de por que acabou sendo dominante a serina zurda est\u00e1 sen resolver, os resultados suxiren unha resposta \u00e1 cuesti\u00f3n da transmisi\u00f3n quiral: o como as mol\u00e9culas org\u00e1nicas dunha quiralidade mante\u00f1en a dominancia unha vez que se establece a asimetr\u00eda.\nTeor\u00eda da praia radioactiva.\nZachary Adam, da Universidade de Washington en Seattle, afirma que procesos mareais maiores que os actuais, producidos por unha L\u00faa situada a unha distancia moito menor, poder\u00edan concentrar part\u00edculas radioactivas de uranio e outros elementos radioactivos na marea alta nas praias primordiais onde deberon ser os respons\u00e1beis de xerar os compo\u00f1entes elementais da vida. De acordo cos modelos de computaci\u00f3n publicados en \"Astrobiology\" un dep\u00f3sito de tales materiais radioactivos poder\u00eda ter a mesma reacci\u00f3n nuclear autosostida que se d\u00e1 no xacemento de uranio de Oklo, en Gab\u00f3n. Esta area radioactiva subministra suficiente enerx\u00eda como para xerar mol\u00e9culas org\u00e1nicas, como amino\u00e1cidos e azucres a partir de acetonitrilo procedente da auga. A monazita radioactiva tam\u00e9n libera fosfatos sol\u00fabeis nos espazos que se encontran entre os grans de area, fac\u00e9ndoos bioloxicamente acces\u00edbeis. As\u00ed pois os amino\u00e1cidos, azucres e fosfatos sol\u00fabeis poden producirse simultaneamente, de acordo con Adam. Os act\u00ednidos radioactivos, que ent\u00f3n se encontraban en maiores concentraci\u00f3ns, puideron formar parte de complexos \u00f3rganomet\u00e1licos. Estes complexos puideron ser importantes como primeiros catalizadores nos procesos da vida.\nJohn Parnell, da Universidade de Aberdeen, suxire que tales procesos formaron parte do \"crisol da vida\" nos comezos de calquera planeta rochoso at\u00e9 que este fora o suficientemente grande como para xerar un sistema de tect\u00f3nica de placas que achegara minerais radioactivos \u00e1 superficie. Posto que se cre que a Terra na s\u00faa orixe estaba formada por moitas \"microplacas\", dar\u00edanse condici\u00f3ns favor\u00e1beis para este tipo de procesos.\nHomoquiralidade.\nAlg\u00fans procesos da evoluci\u00f3n qu\u00edmica deber\u00edan explicar a orixe da homoquiralidade, \u00e9 dicir, o feito de que todos os compo\u00f1entes elementais dos seres vivos te\u00f1en a mesma quiralidade, sendo os amino\u00e1cidos levoxiros, e os azucres ribosa e desoxirribosa dos \u00e1cidos nucleicos dextroxiros, as\u00ed como os fosfoglic\u00e9ridos quirais. P\u00f3dense sintetizar mol\u00e9culas quirais, pero en ausencia dunha fonte de quiralidade ou dun catalizador quiral, f\u00f3rmase unha mestura 50/50 de ambos os enanti\u00f3meros, \u00e1 cal se lle chama mestura rac\u00e9mica. Clark suxeriu que a homoquiralidade puido comezar no espazo, posto que os estudos sobre os amino\u00e1cidos do meteorito Murchison amosaron que a L-alanina era d\u00faas veces m\u00e1is frecuente que a forma D, e o \u00e1cido L-glut\u00e1mico era tres veces m\u00e1is prevalente que a s\u00faa contrapartida dextroxira. Suxeriuse que a luz polarizada tivo o poder de destru\u00edr un dos enanti\u00f3meros dentro do disco protoplanetario. Noyes demostrou que a desintegraci\u00f3n beta provocaba a destruci\u00f3n da D-leucina nunha mestura rac\u00e9mica, e que a presenza de 14C, presente en grandes cantidades nas substancias org\u00e1nicas do ambiente primitivo da Terra, poder\u00eda ser a causa. Robert M. Hazen publicou informes de experimentos realizados en distintas superficies cristalinas quirais que actuaban como pos\u00edbeis lugares de concentraci\u00f3n e ensamblamento de mon\u00f3meros quirais en macromol\u00e9culas. Unha vez estabilizado o sistema, a quiralidade poder\u00eda seleccionarse favorabelmente pola evoluci\u00f3n. Os traballos con compostos org\u00e1nicos encontrados en meteoritos tenden a suxerir que a quiralidade \u00e9 unha caracter\u00edstica da s\u00edntese abiox\u00e9nica, posto que os amino\u00e1cidos actuais son levoxiros, mentres que os azucres son predominantemente dextroxiros.\nAutoorganizaci\u00f3n e replicaci\u00f3n.\nSe se considera, como a mi\u00fado sucede, que a autoorganizaci\u00f3n e a autorreplicaci\u00f3n son os procesos principais que caracterizan aos sistemas vivos, c\u00f3mpre dicir que hai moitos tipos de mol\u00e9culas abi\u00f3ticas que exhiben estas caracter\u00edsticas nas condici\u00f3ns adecuadas. Por exemplo, Martin e Russel demostraron que a formaci\u00f3n dun compartimento distinto do ambiente por membranas celulares e a autoorganizaci\u00f3n de reacci\u00f3ns redox autocontidas son os atributos m\u00e1is conservados entre os seres vivos, e isto l\u00e9vaos a argumentar que a materia inorg\u00e1nica con estes atributos poder\u00edan estar entre os atributos m\u00e1is prob\u00e1beis do antepasado com\u00fan de todos os seres vivos.\nDas mol\u00e9culas org\u00e1nicas \u00e1s protoc\u00e9lulas.\nA cuesti\u00f3n de \"como unhas mol\u00e9culas org\u00e1nicas simples forman unha protoc\u00e9lula\" leva moito tempo sen resposta, pero existen moitas hip\u00f3teses. Algunhas destas postulan unha temper\u00e1 aparici\u00f3n dos \u00e1cidos nucleicos (teor\u00edas denominadas \"primeiro os xenes\") mentres que outras postulan que primeiro apareceron as reacci\u00f3ns bioqu\u00edmicas e as rotas metab\u00f3licas (as \"primeiro o metabolismo\"). Recentemente apareceron tendencias con modelos h\u00edbridos que combinan aspectos de ambas as d\u00faas.\nModelos \"primeiro os xenes\": o mundo de ARN.\nA hip\u00f3tese do mundo de ARN enunciouna Walter Gilbert, da Universidade Harvard, con base nos experimentos de Thomas Cech (Universidade de Colorado) e Sidney Altman (Universidade Yale) en 1980. Suxiren que as mol\u00e9culas relativamente curtas de ARN poder\u00edan formarse espontaneamente de xeito que foran capaces de catalizar a s\u00faa propia replicaci\u00f3n continua. \u00c9 dif\u00edcil calibrar a probabilidade desta formaci\u00f3n. Expux\u00e9ronse algunhas hip\u00f3teses de como puido suceder isto. As primeiras membranas celulares puideron formarse espontaneamente a partir de proteinoides (mol\u00e9culas similares a prote\u00ednas que se producen cando se quentan soluci\u00f3ns de amino\u00e1cidos). Cando est\u00e1n \u00e1 concentraci\u00f3n correcta en soluci\u00f3n acuosa forman microesferas que, segundo se observou, presentan unha conduta similar \u00e1 dos compartimentos rodeados de membrana.\nOutras posibilidades incl\u00faen sistemas de reacci\u00f3ns qu\u00edmicas que te\u00f1en lugar no interior de susbtratos de arxila ou na superficie de rochas pir\u00edticas. Entre os factores que apoian un papel importante para o ARN na vida primitiva incl\u00faese a s\u00faa habilidade para replicarse; a s\u00faa habilidade tanto para almacenar informaci\u00f3n coma para catalizar reacci\u00f3ns qu\u00edmicas (como ribozimas); o seu papel important\u00edsimo como intermediario na expresi\u00f3n e mantemento da informaci\u00f3n xen\u00e9tica (en forma de ADN) nos organismos modernos e na facilidade da s\u00faa s\u00edntese qu\u00edmica ou, polo menos, dos compo\u00f1entes da mol\u00e9cula baixo as condici\u00f3ns aproximadas da Terra primitiva. Produc\u00edronse artificialmente no laboratorio mol\u00e9culas de ARN relativamente curtas capaces de duplicar a outras.\nUn punto de vista lixeiramente distinto sobre esta mesma hip\u00f3tese \u00e9 a de que un tipo diferente de \u00e1cido nucleico, como os \u00e1cidos nucleicos pept\u00eddicos (ANP) ou os \u00e1cidos nucleicos de treosa (TNA) foron os primeiros en emerxer como mol\u00e9culas autorreprodutoras para seren despois substitu\u00eddas polo ARN.\nA\u00ednda quedan alg\u00fans problemas coa hip\u00f3tese do mundo de ARN, en particular a inestabilidade do ARN cando se exp\u00f3n \u00e1 radiaci\u00f3n ultravioleta, a dificultade de activar e ligar os nucle\u00f3tidos, a carencia de fosfato dispo\u00f1\u00edbel en soluci\u00f3n, requirida para constru\u00edr a s\u00faa columna vertebral, e a inestabilidade da base citosina (que \u00e9 suscept\u00edbel \u00e1 hidr\u00f3lise). Recentes experimentos tam\u00e9n suxiren que as estimaci\u00f3ns orixinais do tama\u00f1o dunha mol\u00e9cula de ARN capaz de autorreplicaci\u00f3n eran moi probabelmente amplamente subestimadas. Formas m\u00e1is modernas da teor\u00eda do mundo de ARN propo\u00f1en que unha simple mol\u00e9cula era capaz de autorreplicaci\u00f3n (que outro \"mundo\" por tanto evolucionou co tempo at\u00e9 producir o mundo de ARN). Neste momento, non obstante, as distintas hip\u00f3teses te\u00f1en insuficientes probas que o apoien. Moitas destas poden ser simuladas e probadas no laboratorio, pero a ausencia de rochas sedimentarias sen alterar desde un momento tan inicial na historia da Terra deixa poucas oportunidades de probar adecuadamente esta hip\u00f3tese.\nModelos \"primeiro o metabolismo\": o mundo de ferro-xofre e outros.\nAlg\u00fans modelos rexeitan a idea da autorreplicaci\u00f3n dun \"xene espido\" e postulan a aparici\u00f3n dun metabolismo primitivo que puido proporcionar un ambiente para a posterior emerxencia da replicaci\u00f3n do ARN. Unha das primeiras encarnaci\u00f3ns desta idea foi a presentada en 1924 pola noci\u00f3n de Alexander Oparin de primitivas ves\u00edculas autorreplicantes que precederon ao descubrimento da estrutura do ADN. As variantes m\u00e1is recentes dos anos 1980 e 1990 incl\u00faen a teor\u00eda do mundo de ferro-xofre de G\u00fcnter W\u00e4chtersh\u00e4user e modelos presentados por Christian de Duve baseados na qu\u00edmica dos tio\u00e9steres.\nEntre alg\u00fans modelos m\u00e1is abstractos e te\u00f3ricos da plausibilidade da emerxencia do metabolismo sen a presenza de xenes incl\u00faese un modelo matem\u00e1tico presentado por Freeman Dyson a principios dos anos 1980 e a noci\u00f3n de Stuart Kauffman de conxuntos colectivamente autocatal\u00edticos, discutidos xa avanzada a d\u00e9cada. Por\u00e9n, a idea de que un ciclo metab\u00f3lico pechado, como o ciclo redutor do \u00e1cido c\u00edtrico proposto por G\u00fcnter W\u00e4chstersh\u00e4user, puido formarse espontaneamente, a\u00ednda permanece sen probas. De acordo con Leslie Orgel, un l\u00edder nos estudos sobre a orixe da vida durante algunhas das pasadas d\u00e9cadas, hai raz\u00f3ns para crer que a afirmaci\u00f3n permanecer\u00e1 as\u00ed. Nun artigo titulado \"Self-Organizing Biochemichal Cycles\" Orgel resume a s\u00faa an\u00e1lise da proposta estipulando que \"polo de agora non existe raz\u00f3n para esperar que ciclos de m\u00faltiples pasos como o ciclo redutor do \u00e1cido c\u00edtrico puidera autoorganizarse na superficie de FeS/FeS2 ou dalg\u00fan outro mineral\". \u00c9 pos\u00edbel que outro tipo de rota metab\u00f3lica se usara nos comezos da vida. Por exemplo, en lugar do ciclo redutor do \u00e1cido c\u00edtrico, a rota aberta do acetil-CoA (outra das catro v\u00edas reco\u00f1ecidas de fixaci\u00f3n de di\u00f3xido de carbono na natureza actualmente) poder\u00eda ser m\u00e1is compat\u00edbel coa idea de autoorganizaci\u00f3n nunha superficie de sulfuro met\u00e1lico. O enzima clave desta v\u00eda, mon\u00f3xido de carbono deshidroxenase/acetil-CoA, ten ancorados grupos mixtos de sulfuro de ferro e n\u00edquel nos seus centros de reacci\u00f3n e cataliza a formaci\u00f3n de acetil-CoA (que poder\u00eda considerarse como unha forma moderna de acetilo-tiol) nun \u00fanico paso.\nTeor\u00eda da burbulla.\nAs ondas que rompen nas costas crean unha delicada escuma composta por burbullas. Os ventos que varren o oc\u00e9ano te\u00f1en tendencia a levar cousas \u00e1 costa, de forma similar \u00e1 madeira que se amorea \u00e1 deriva nunha praia. \u00c9 pos\u00edbel que as mol\u00e9culas org\u00e1nicas puideran concentrarse nos bordos costeiros dun xeito parecido. As augas costeiras m\u00e1is superficiais tam\u00e9n tenden a seren m\u00e1is c\u00e1lidas, concentrando m\u00e1is tarde as mol\u00e9culas org\u00e1nicas por evaporaci\u00f3n. Mentres as burbullas formadas maiormente por auga estalan rapidamente, ocorre que as burbullas de graxa son moito m\u00e1is est\u00e1beis, d\u00e1ndolle m\u00e1is tempo a cada burbulla en particular para levar a cabo estes cruciais experimentos.\nOs fosfol\u00edpidos son un bo exemplo dun composto graxo que se cre que foi prevalente nos mares prebi\u00f3ticos. Debido a que os fosfol\u00edpidos te\u00f1en unha cabeza hidrof\u00edlica nun extremo e unha cola hidrof\u00f3bica no outro, te\u00f1en tendencia a formar espontaneamente bicapas lip\u00eddicas en auga. Unha burbulla de monocapa lip\u00eddica s\u00f3 pode conter graxa, mentres que unha burbulla de bicapa lip\u00eddica s\u00f3 pode conter auga, sendo un prob\u00e1bel precursor das modernas membranas celulares. Se unha prote\u00edna acaba incrementando a integridade da s\u00faa burbulla nutriz, ent\u00f3n a burbulla ten unha gran vantaxe e acaba situ\u00e1ndose na c\u00faspide da selecci\u00f3n natural. A primitiva reproduci\u00f3n poder\u00eda visualizarse cando as burbullas estalaban, liberando o resultado do experimento no seu medio circundante. Unha vez que se libera unha cantidade suficiente do \"material correcto\", poder\u00edase lograr o desenvolvemento dos primeiros procariotas, eucariotas e organismos multicelulares. De modo similar, as burbullas formadas unicamente por mol\u00e9culas similares a prote\u00ednas, chamadas microesferas, formar\u00edanse espontaneamente baixo as condici\u00f3ns adecuadas. Pero non hai precursores prob\u00e1beis das modernas membranas celulares, posto que as membranas celulares est\u00e1n compostas primariamente de compo\u00f1entes lip\u00eddicos m\u00e1is que de compo\u00f1entes aminoac\u00eddicos.\nUn modelo recente posto a punto por Fernando e Rowe suxire que o confinamento dun metabolismo autocatal\u00edtico non-enzim\u00e1tico dentro das protoc\u00e9lulas poder\u00eda ser un modo de evitar o problema das reacci\u00f3ns colaterais que son t\u00edpicas dos modelos de \"metabolismo primeiro\".\nModelos h\u00edbridos.\nUnha crecente comprensi\u00f3n dos erros dos modelos que consideran puramente \"primeiro os xenes\" ou \"primeiro o metabolismo\" est\u00e1 levando a tendencias cara a modelos que incorporan aspectos de ambos. Concretamente e, base\u00e1ndose na implausibilidade lox\u00edstica do modelo do mundo de ARN, Robert Griffith estableceu un modelo de cooperaci\u00f3n entre o ARN, os primitivos p\u00e9ptidos e l\u00edpidos cuxa secuencia ser\u00eda como segue: a materia org\u00e1nica xerada mediante s\u00edntese abi\u00f3tica nos oc\u00e9anos primitivos separar\u00edase en fases por densidade e solubilidade. A s\u00edntese de mon\u00f3meros complexos e tam\u00e9n de pol\u00edmeros ter\u00eda lugar en superficies hidrof\u00edlicas e nas s\u00faas proximidades (interfases) tanto no medio acuoso coma no a\u00e9reo. A replicaci\u00f3n e a traduci\u00f3n encontrar\u00edan o seu lugar id\u00f3neo na interfase de elementos emulsificados de car\u00e1cter hidrof\u00f3bico. Os primeiros \u00e1cidos nucleicos codificar\u00edan preferentemente arxinina. Estes p\u00e9ptidos arrequecidos en arxinina servir\u00edan para secuestrar e transferir enlaces de fosfato ricos en enerx\u00eda. Isto far\u00eda que os p\u00e9ptidos foran esenciais para o mantemento dos \u00e1cidos nucleicos, ricos en fosfato, e ao mesmo tempo manter\u00edanos cerca das interfases lip\u00eddicas.\nOutros modelos.\nAutocat\u00e1lise.\nO et\u00f3logo brit\u00e1nico Richard Dawkins escribiu sobre a autocat\u00e1lise como unha explicaci\u00f3n potencial para a orixe da vida no seu libro \"A historia do antepasado\" (2004). Os autocatalizadores son substancias que catalizan a s\u00faa propia produci\u00f3n e te\u00f1en por tanto a propiedade de ser un replicador molecular simple. Neste libro, Dawkins cita experimentos levados a cabo por Julius Rebek e colaboradores no \"Sripps Research Institute\" de California no que combinan aminoadenosina e \u00e9ster de pentafluorofenilo co autocatalizador \u00e9ster tri\u00e1cido de aminoadenosina (AATE). Un sistema do experimento conti\u00f1a variantes de AATE que catalizaban a s\u00faa propia s\u00edntese. Este experimento demostraba a posibilidade de que a autocat\u00e1lise pod\u00eda ser competente nunha poboaci\u00f3n de entidades con herdanza, que poder\u00eda interpretarse como unha forma rudimentaria de selecci\u00f3n natural.\nTeor\u00eda da arxila.\nGraham Cairns-Smith, da Universidade de Glasgow, presentara unha hip\u00f3tese sobre a orixe da vida en 1985 baseada na arxila que foi adoptada como unha explicaci\u00f3n plaus\u00edbel por s\u00f3 uns poucos cient\u00edficos (inclu\u00edndo a Richard Dawkins). A teor\u00eda da arxila postula que as mol\u00e9culas org\u00e1nicas complexas creceron gradualmente nunha plataforma de replicaci\u00f3n non org\u00e1nica preexistente \u2014cristais de silicato en disoluci\u00f3n\u2014. A complexidade das mol\u00e9culas acompa\u00f1antes que se desenvolv\u00eda como unha funci\u00f3n das presi\u00f3ns de selecci\u00f3n en tipos de cristais de arxila extr\u00e1ese ent\u00f3n para servir \u00e1 replicaci\u00f3n de mol\u00e9culas org\u00e1nicas independentemente da s\u00faa \"pista de engalaxe\" no seu silicato.\nCairns-Smith \u00e9 un firme cr\u00edtico doutros modelos de evoluci\u00f3n qu\u00edmica. Non obstante admite que, como moitos modelos da orixe da vida, o seu tam\u00e9n ten defectos (Horgan 1991). \u00c9 verdadeiramente \"sacar a vida de debaixo das pedras\".\nPeggy Rigou do Instituto Nacional de Investigaci\u00f3n Agron\u00f3mica de EE.\u00a0UU. (INRA), en Jouy-en-Josas, Francia, publicou na edici\u00f3n do 11 de febreiro de \"Science News\" que os pri\u00f3ns son capaces de unirse a part\u00edculas de arxila e abandonar estas part\u00edculas cando a arxila se carga negativamente. A\u00ednda que non fai ningunha referencia \u00e1s implicaci\u00f3ns para as teor\u00edas da orixe da vida, esta investigaci\u00f3n poder\u00eda suxerir que os pri\u00f3ns son unha rota prob\u00e1bel cara \u00e1s primeiras mol\u00e9culas reprodutoras. En 2007, Kahr e colaboradores publicaron os seus experimentos que examinan a idea de que os cristais poden actuar como unha fonte de informaci\u00f3n transfer\u00edbel, usando cristais de ftalato de potasio hidroxenado. Os cristais \"nai\" con imperfecci\u00f3ns cort\u00e1ronse e us\u00e1ronse como sementes para criar cristais \"fillos\" a partir da soluci\u00f3n. Ent\u00f3n examinaron a distribuci\u00f3n das imperfecci\u00f3ns no sistema cristalino e encontraron que as imperfecci\u00f3ns dos cristais nai realmente reproduc\u00edanse nos fillos. Os cristais fillos ti\u00f1an moitas imperfecci\u00f3ns adicionais. Para unha conduta paraxen\u00e9tica as imperfecci\u00f3ns adicionais deber\u00edan ser moito menores que as dos pais, e de a\u00ed que Kahr concl\u00faa que os cristais \"non eran o suficientemente fieis como para almacenar informaci\u00f3n dunha xeraci\u00f3n \u00e1 seguinte\".\nModelo de Gold de \"Biosfera profunda e quente\".\nO descubrimento dos nanobios (estruturas filamentosas m\u00e1is pequenas que as bacterias que conte\u00f1en ADN) en rochas profundas, levou a unha teor\u00eda controvertida presentada por Thomas Gold a principios dos anos 1990 na que se expo\u00f1\u00eda que a vida se desenvolveu ao principio non na superficie da Terra, sen\u00f3n varios quil\u00f3metros baixo a superficie. Agora s\u00e1bese que a vida microbiana \u00e9 abundante a m\u00e1is de cinco quil\u00f3metros baixo a superficie da Terra en forma de arqueobacterias, que se considera que se orixinaron ou antes ou aproximadamente ao mesmo tempo que as eubacterias, moitas das cales viven na superficie (inclu\u00edndo os oc\u00e9anos). Afirmou que o descubrimento de vida microbiana baixo a superficie doutro corpo do sistema solar dar\u00eda un creto significativo a esta teor\u00eda. Tam\u00e9n dic\u00eda que unha subministraci\u00f3n de nutrientes dunha fonte profunda e inalcanz\u00e1bel promover\u00eda a supervivencia porque a vida que xorde nun amoreamento de materia org\u00e1nica probabelmente consumir\u00eda todo o seu alimento e acabar\u00eda extingu\u00edndose.\nO mundo de l\u00edpidos.\nHai unha teor\u00eda que afirma que as primeiras substancias autorreplicantes eran de tipo lip\u00eddico. S\u00e1bese que os fosfol\u00edpidos forman bicapas na auga se est\u00e1 sometida a axitaci\u00f3n. Esta estrutura \u00e9 id\u00e9ntica \u00e1 das membranas celulares. Estas mol\u00e9culas non se encontraban na Terra primixenia, a\u00ednda que outras cadeas anfif\u00edlicas longas tam\u00e9n forman membranas. Ademais, estes corpos p\u00f3dense expandir por inserci\u00f3n de l\u00edpidos adicionais, e baixo unha expansi\u00f3n excesiva poden sufrir escisi\u00f3ns espont\u00e1neas que conservan o mesmo tama\u00f1o e composici\u00f3n de l\u00edpidos en ambas as proxenies. A idea principal desta teor\u00eda \u00e9 que a composici\u00f3n molecular dos corpos lip\u00eddicos \u00e9 a primeira forma de almacenar informaci\u00f3n e a evoluci\u00f3n conduce \u00e1 aparici\u00f3n de entidades polim\u00e9ricas como o ARN ou el ADN que poden almacenar informaci\u00f3n favorabelmente. A\u00ednda non se falou de ning\u00fan mecanismo que apoie a teor\u00eda do mundo de l\u00edpidos.\nO modelo do polifosfato.\nO problema con moitos dos modelos de abiox\u00e9nese \u00e9 que o equilibrio termodin\u00e1mico favorece aos amino\u00e1cidos dispersos m\u00e1is que aos seus pol\u00edmeros, os polip\u00e9ptidos; \u00e9 dicir, que a polimerizaci\u00f3n \u00e9 endot\u00e9rmica. O que fai falta \u00e9 unha causa que promova a polimerizaci\u00f3n. Unha soluci\u00f3n ao problema pode encontrarse nas propiedades dos polifosfatos. Os polifosfatos f\u00f3rmanse pola polimerizaci\u00f3n dos i\u00f3ns ordinarios de monofosfato (PO4\u22123) baixo a acci\u00f3n da radiaci\u00f3n ultravioleta. Os polifosfatos poden catalizar a polimerizaci\u00f3n dos amino\u00e1cidos a polip\u00e9ptidos, reducindo a barreira de enerx\u00eda e facendo as\u00ed fact\u00edbel o proceso.\nHip\u00f3tese do mundo de HAP.\nPostul\u00e1ronse outras fontes de mol\u00e9culas complexas, inclu\u00edndo algunhas de orixe extraterrestre, estelar ou interestelar. Por exemplo, s\u00e1bese a partir de an\u00e1lises espectrais e directos que hai mol\u00e9culas org\u00e1nicas en cometas e meteoritos. En 2004 un equipo de investigaci\u00f3n detectou trazas de hidrocarburos arom\u00e1ticos polic\u00edclicos (HAPs) nunha nebulosa. Estas son as mol\u00e9culas m\u00e1is complexas achadas no espazo at\u00e9 o momento. O uso dos HAP tam\u00e9n foi proposto como precursor do mundo de ARN na hip\u00f3tese do mundo de HAP. O Telescopio Espacial Spitzer detectou recentemente unha estrela, a HH 46-IR, que est\u00e1 form\u00e1ndose nun proceso similar ao do Sol. No disco de material que rodea a estrela hai unha gran variedade de mol\u00e9culas que incl\u00faen os compostos de cianuro, hidrocarburos e hidr\u00f3xido de carbono. Tam\u00e9n se atoparon HAPs por toda a superficie da galaxia M81, que est\u00e1 a 12 mill\u00f3ns de anos luz da Terra, confirmando a s\u00faa ampla distribuci\u00f3n no espazo.\nO modelo da ecopoese.\nO modelo da ecopoese desenvolv\u00e9rono os cient\u00edficos brasileiros F\u00e9lix de Sousa e Rodrigues Lima. \u00c9 un modelo que integra elementos e observaci\u00f3ns de varios outros. Nesta teor\u00eda \u00e9 o ambiente f\u00edsico (\u03bf\u03b9\u03ba\u03cc\u03c3) o que promove a aparici\u00f3n da vida nos estadios temper\u00e1ns en lugar de facelo na aparici\u00f3n ao azar de organismos que posteriormente condicionan o contorno, en especial en canto \u00e1 acumulaci\u00f3n de os\u00edxeno. Prop\u00f3n que os ciclos xeoqu\u00edmicos dos elementos biox\u00e9nicos, dirixidos por unha atmosfera primordial rica en os\u00edxeno procedente da fot\u00f3lise do vapor de auga evaporado dos oc\u00e9anos e hipercarb\u00f3nica, puideron ser a base dun metabolismo planetario de car\u00e1cter espacialmente continuo e global, que preceder\u00eda e condicionar\u00eda a aparici\u00f3n gradual dunha vida como a actual, organizada en organismos descontinuos (individualizados).\nAlgunhas das s\u00faas predici\u00f3ns son as seguintes:\nHip\u00f3tese da x\u00e9nese m\u00faltipla.\nProducir\u00edase a aparici\u00f3n de diferentes formas de vida case simultaneamente na historia temper\u00e1 da Terra.. Dado que parece existir un \u00fanico antepasado com\u00fan entre todos os seres vivos, as outras formas estar\u00edan extinguidas, deix\u00e1ndonos f\u00f3siles a trav\u00e9s da s\u00faa diferente bioqu\u00edmica. Por exemplo, polo uso doutros elementos, como o ars\u00e9nico en lugar do f\u00f3sforo, e sobrevivindo como extrem\u00f3filas ou simplemente permanecendo ignoradas ao seren an\u00e1logas aos organismos actuais. Hartman, por exemplo, combina algunhas teor\u00edas propo\u00f1endo o seguinte:\nArgumentos contrarios \u00e1 orixe abiox\u00e9nica.\nO moderno concepto de abiox\u00e9nese sufriu as cr\u00edticas dos cient\u00edficos ao longo dos anos. O astr\u00f3nomo Sir Fred Hoyle pronunciouse neste sentido base\u00e1ndose na probabilidade de que a abiox\u00e9nese suceda por azar. O f\u00edsico Hubert Yockey criticaba a abiox\u00e9nese no sentido de crela m\u00e1is pr\u00f3xima \u00e1 teolox\u00eda que \u00e1 ciencia. Outros cient\u00edficos propuxeron contrapuntos \u00e1 abiox\u00e9nese, como Harold Urey, Stanley Miller, Francis Crick (bi\u00f3logo molecular) e tam\u00e9n caber\u00eda ali\u00f1ar neste sentido a hip\u00f3tese da panspermia dirixida de Leslie Orgel.\n\u00c9 dif\u00edcil probar ou desmentir a abiox\u00e9nese; por tanto, a hip\u00f3tese ten moitas cr\u00edticas, tanto da comunidade cient\u00edfica como desde posici\u00f3ns non cient\u00edficas. Non obstante, a investigaci\u00f3n e a xeraci\u00f3n de hip\u00f3teses contin\u00faan coa esperanza de desenvolver un mecanismo te\u00f3rico satisfactorio da abiox\u00e9nese.\nHoyle.\nSir Fred Hoyle, xunto con Chandra Wickramasinghe, foi un cr\u00edtico da abiox\u00e9nese. En concreto, Hoyle rexeitaba que a evoluci\u00f3n qu\u00edmica puidera explicar a orixe natural da vida: o seu argumento base\u00e1base principalmente na improbabilidade de que os que se estima que foron os compo\u00f1entes necesarios chegaran a agregarse pola evoluci\u00f3n qu\u00edmica. A\u00ednda que as teor\u00edas modernas tratan este argumento, Hoyle nunca viu a evoluci\u00f3n qu\u00edmica como unha explicaci\u00f3n razo\u00e1bel. Hoyle prefer\u00eda a panspermia como unha explicaci\u00f3n natural alternativa da orixe da vida na Terra.\nYockey.\nO te\u00f3rico da informaci\u00f3n Hubert Yockey argumentaba que a investigaci\u00f3n sobre a evoluci\u00f3n qu\u00edmica se enfronta aos seguintes problemas:\nNun libro que escribiu 15 anos despois, Yockey defend\u00eda a idea de que a abiox\u00e9nese xurdir\u00eda a partir dun caldo primitivo \u00e9 un paradigma errado:\nYockey, en xeral, manifesta unha actitude altamente cr\u00edtica cara aos que dan creto \u00e1s orixes naturais da vida, a mi\u00fado facendo uso de palabras como \"fe\" ou \"ideolox\u00eda\". As publicaci\u00f3ns de Yockey fix\u00e9ronse as favoritas nas mans dos creacionistas, a\u00ednda que el non se considera a si mesmo como creacionista.\n= Notas ="}
{"id": "170407", "revid": "23204", "url": "https://gl.wikipedia.org/wiki?curid=170407", "title": "Chris Penn", "text": "Christopher Shannon \"Chris\" Penn, nado nos \u00c1nxeles o 10 de outubro de 1965 e finado en Santa Monica (California) o 24 de xaneiro de 2006, foi un actor estadounidense. Normalmente ti\u00f1a papeis de personaxes brutos, delincuentes, de clase traballadora ou c\u00f3micos. D\u00faas das s\u00faas actuaci\u00f3ns m\u00e1is memorables foron en \"Reservoir Dogs\" de Quentin Tarantino, no papel de Nice Guy Eddie, e en \"True Romance\" como Nicky Dimes. En 1996 ga\u00f1ou o premio ao mellor actor secundario no Festival Internacional de Cine de Venecia polo filme \"The Funeral\".\nTraxectoria.\nFoi o menor dos tres fillos do director de cine Leo Penn e a actriz Eileen Ryan, e irm\u00e1n do tam\u00e9n actor Sean Penn e o m\u00fasico Michael Penn. Foi parella da modelo Steffiana de la Cruz entre 1993 e 1999.\nComezou a actuar aos 11 anos en \"Loft Studio\" e fixo o seu debut cinematogr\u00e1fico en 1979 na pel\u00edcula \"Charlie and the Talking Buzzard\". En 1983 participou en \"Rumble Fish\", drama dirixido por Francis Ford Coppola, e en \"All the Right Moves\", protagonizada por Tom Cruise, onde interpretaba o seu mellor amigo. Tam\u00e9n tivo un papel no musical \"Footloose\" de 1984, no western dirixido por Clint Eastwood \"Pale Rider\" de 1985 e en \"All the Right Moves\" (1986), compart\u00eda pel\u00edcula co seu irm\u00e1n Sean Penn e s\u00faa nai.\nEn 1993 traballa en \"Short Cuts\" de Robert Altman, onde interpretou a un encargado da limpeza dunha piscina preocupado pola s\u00faa esposa, traballadora dunha li\u00f1a er\u00f3tica que atend\u00eda aos clientes desde a s\u00faa casa.\nInterveu nun episodio da serie de televisi\u00f3n \"\" durante a temporada 2004-2005, p\u00faxolle a voz a Eddie Pulaski no videoxogo e participou en \"The Darwin Awards\", pel\u00edcula estreada un d\u00eda despois da s\u00faa morte no Festival de Cine de Sundance.\nFalecemento.\nChris Penn foi atopado morto na s\u00faa casa de Santa Monica o 24 de xaneiro de 2006, con 40 anos. A pesar do seu consumo pasado de drogas, a autopsia realizada pola forense do condado dos \u00c1nxeles revelou que a causa principal da morte fora unha cardiomiopat\u00eda non espec\u00edfica, provocada por unha dilataci\u00f3n do coraz\u00f3n e unha serie de medicamentos. O seu irm\u00e1n Sean Penn ten dito que a morte do seu irm\u00e1n foi producida principalmente polo seu elevado peso.\nEst\u00e1 soterrado do cemiterio de Holy Cross de Culver City (California)."}
{"id": "170408", "revid": "43327", "url": "https://gl.wikipedia.org/wiki?curid=170408", "title": "Rush Hour", "text": "Rush hour p\u00f3dese referir a:"}
{"id": "170410", "revid": "5863", "url": "https://gl.wikipedia.org/wiki?curid=170410", "title": "Manuel Vidal Villaverde", "text": "Manuel Vidal Villaverde, nado en Vigo en 1946, \u00e9 un xornalista e poeta galego.\nTraxectoria.\nTen colaborado como xornalista en \"El Progreso\" e \"Faro de Vigo\", e faino actualmente en \"Galicia Hoxe\" e en Atl\u00e1ntico Diario, con artigos preferentemente literarios.\nTen publicado tam\u00e9n diversos traballos nas revistas \"Man Com\u00fan\", \"Grial\" e \"Cuadernos para el di\u00e1logo\", e mostras do seu labor po\u00e9tico en \"Coordenadas (poes\u00eda galega actual)\" e en \"Nord\u00e9s\". \u00c9 membro da Asociaci\u00f3n de Escritores en Lingua Galega."}
{"id": "170411", "revid": "5863", "url": "https://gl.wikipedia.org/wiki?curid=170411", "title": "Fidel Vidal P\u00e9rez", "text": "Fidel Vidal P\u00e9rez, nado en Ribeira o 19 de xaneiro de 1942, \u00e9 un psiquiatra, pintor e escritor galego.\nTraxectoria.\nEstudou Medicina na Universidade de Santiago de Compostela. Reside na Coru\u00f1a desde 1972, onde exerce como a s\u00faa profesi\u00f3n. Foi profesor de Ciencias Psicosociais e de Enfermer\u00eda Psiqui\u00e1trica na Universidade da Coru\u00f1a. Pertence \u00e1 Asociaci\u00f3n Galega de Sa\u00fade Mental e \u00e1 Asociaci\u00f3n de Escritores en Lingua Galega. Entre outras publicaci\u00f3ns, ten colaborado en \"Luzes de Galiza\" e \"Casahamlet\" (A Coru\u00f1a), as\u00ed como en \"Mani Art\" (Francia), \"Art-Life\" (Estados Unidos), \"De Segni di Sogni\" (Italia), \"Copy-Left\" (Su\u00edza), ou \"Leopold Bloom\" (Hungr\u00eda).\nComo pintor expuxo, ademais de Galicia en Madrid, Barcelona, Huelva, Utrecht, Seattle, Florian\u00f3polis, Mil\u00e1n, Oslo e Ontario."}
{"id": "170412", "revid": "98629", "url": "https://gl.wikipedia.org/wiki?curid=170412", "title": "Abanante, Lobios, Sober", "text": "Abanante \u00e9 un lugar da parroquia de Lobios no concello lugu\u00e9s de Sober na comarca de Terra de Lemos. No ano 2009 segundo datos do Instituto Nacional de Estad\u00edstica ti\u00f1a un habitante, o cal era un home.\nEste lugar at\u00f3pase a 10 quil\u00f3metros da capital do concello."}
{"id": "170413", "revid": "98629", "url": "https://gl.wikipedia.org/wiki?curid=170413", "title": "Carballeda, Lobios, Sober", "text": "Carballeda \u00e9 un lugar da parroquia de Lobios no concello lugu\u00e9s de Sober na comarca de Terra de Lemos. Ti\u00f1a 1 habitante no ano 2009 segundo datos do Instituto Nacional de Estad\u00edstica, dos cales 1 era home e 0 eran mulleres, mais oito anos despois xa non figuraba ning\u00fan habitante de dereito."}
{"id": "170414", "revid": "85894", "url": "https://gl.wikipedia.org/wiki?curid=170414", "title": "Abanqueiro, Abanqueiro, Boiro", "text": "Abanqueiro \u00e9 un lugar da parroquia de Abanqueiro no concello coru\u00f1\u00e9s de Boiro na comarca do Barbanza. Ti\u00f1a 236 habitantes no ano 2009 segundo datos do Instituto Nacional de Estad\u00edstica, dos cales 111 eran homes e 125 eran mulleres.\nEste lugar at\u00f3pase a 3 quil\u00f3metros da capital do concello."}
{"id": "170415", "revid": "85894", "url": "https://gl.wikipedia.org/wiki?curid=170415", "title": "Chancelas, Abanqueiro, Boiro", "text": "Chancelas \u00e9 un lugar da parroquia de Abanqueiro no concello coru\u00f1\u00e9s de Boiro na comarca do Barbanza. Ti\u00f1a 75 habitantes no ano 2009 segundo datos do Instituto Nacional de Estad\u00edstica, dos cales 38 eran homes e 37 eran mulleres."}
{"id": "170416", "revid": "23204", "url": "https://gl.wikipedia.org/wiki?curid=170416", "title": "Chancelas, Combarro, Poio", "text": "Chancelas \u00e9 un lugar da parroquia de Combarro no concello pontevedr\u00e9s de Poio na comarca de Pontevedra. Segundo o IGE, en 2022 ti\u00f1a 373 habitantes (199 homes e 174 mulleres).\nEste lugar at\u00f3pase a 5,3 quil\u00f3metros da capital do concello."}
{"id": "170417", "revid": "1131", "url": "https://gl.wikipedia.org/wiki?curid=170417", "title": "Chancelas", "text": "O top\u00f3nimo galego Chancelas pode referirse a:"}
{"id": "170418", "revid": "85894", "url": "https://gl.wikipedia.org/wiki?curid=170418", "title": "A Chancela, Logrosa, Negreira", "text": "A Chancela \u00e9 un lugar da parroquia de Logrosa no concello coru\u00f1\u00e9s de Negreira na comarca da Barcala. Segundo o Instituto Nacional de Estad\u00edstica en 2009 ti\u00f1a 165 habitantes (82 homes e 83 mulleres).\nEste lugar at\u00f3pase a 0,2 quil\u00f3metros da capital do concello. Neste lugar est\u00e1 o pazo de Albari\u00f1a."}
{"id": "170419", "revid": "85894", "url": "https://gl.wikipedia.org/wiki?curid=170419", "title": "A Chancela, Xubial, Melide", "text": "A Chancela \u00e9 un lugar da parroquia de Xubial no concello coru\u00f1\u00e9s de Melide na comarca da Terra de Melide. Segundo o Instituto Nacional de Estad\u00edstica en 2009 ti\u00f1a un habitante (un home).\nEste lugar at\u00f3pase a 7 quil\u00f3metros da capital do concello."}
{"id": "170420", "revid": "1131", "url": "https://gl.wikipedia.org/wiki?curid=170420", "title": "Carballedo (hom\u00f3nimos)", "text": "O top\u00f3nimo galego Carballedo \u00e9 un fit\u00f3nimo derivado de e referido a un terreo con abundancia de carballos. Pode referirse a:"}
{"id": "170421", "revid": "27249", "url": "https://gl.wikipedia.org/wiki?curid=170421", "title": "Chancela", "text": "O top\u00f3nimo galego A Chancela pode referirse a:"}
{"id": "170422", "revid": "85894", "url": "https://gl.wikipedia.org/wiki?curid=170422", "title": "Chancela, Augas Santas, Palas de Rei", "text": "Chancela \u00e9 un lugar da parroquia de Augas Santas no concello lugu\u00e9s de Palas de Rei na comarca da Ulloa. Segundo o Instituto Galego de Estat\u00edstica, en 2021 ti\u00f1a 7 habitantes, dos cales 3 eran homes e 4 eran mulleres, o que sup\u00f3n un aumento respecto do ano 2009, cando ti\u00f1a 6 habitantes, dos cales 3 eran homes e 3 eran mulleres.\nEste lugar at\u00f3pase a 7 quil\u00f3metros da capital do concello."}
{"id": "170423", "revid": "1131", "url": "https://gl.wikipedia.org/wiki?curid=170423", "title": "Toyota RSC", "text": "O Toyota RSC (siglas de \"Rugged Sport Coupe\") foi un prototipo de autom\u00f3bil todo terreo de d\u00faas portas de Toyota, amosado ao p\u00fablico por vez primeira no Sal\u00f3n do Autom\u00f3bil de Chicago de 2001.\nFoi dese\u00f1ado por Calty como un veh\u00edculo puramente conceptual, sen ningunha intenci\u00f3n de chegar \u00e1 s\u00faa produci\u00f3n en serie, pero para conectar emocionalmente con posibles compradores novos. O dese\u00f1o venc\u00e9llao cos coches de rally do Campionato Mundial de Rallys, con li\u00f1as moi funcionais e ausencia de elementos de luxo. Baseouse no Toyota RAV4 ."}
{"id": "170424", "revid": "5863", "url": "https://gl.wikipedia.org/wiki?curid=170424", "title": "Anfitri\u00f3n (Plauto)", "text": "Anfitri\u00f3n \u00e9 unha traxicomedia do poeta latino Tito Maccio Plauto.\nArgumento.\nA obra conta como X\u00fapiter se disfraza do xeneral Anfitri\u00f3n para enganar \u00e1 s\u00faa muller Alcmena e as\u00ed gozar dunha longa noite de paix\u00f3n con ela. Coa axuda do seu fillo, o deus Mercurio, disfrazado do escravo Sosia, consegue os seus prop\u00f3sitos, creando unha serie de malentendidos, onde reside a comicidade da obra. Destas relaci\u00f3ns do deus coa matrona Alcmena nace o heroe H\u00e9rcules.\nAdaptaci\u00f3ns.\nA obra foi traducida ao galego por Mercedes Voado e Mar\u00eda Xes\u00fas Frei, publicada en 1991 por Editorial Galaxia xunto con \"Asinaria\". Tam\u00e9n foi adaptada ao teatro en 2012 por C\u00e1ndido Paz\u00f3 co t\u00edtulo de \"E ti quen v\u00e9s sendo?\" para Tal\u00eda Teatro."}
{"id": "170428", "revid": "5863", "url": "https://gl.wikipedia.org/wiki?curid=170428", "title": "Jonathan Mej\u00eda", "text": "Jonathan Mej\u00eda Ruiz, co\u00f1ecido como Jona, nado o 7 de xaneiro de 1989 en M\u00e1laga, \u00e9 un futbolista hondure\u00f1o-espa\u00f1ol, internacional coa selecci\u00f3n de . Xoga de dianteiro no Alcoyano, da Primeira Divisi\u00f3n RFEF.\nTraxectoria.\nComezos.\nNado en M\u00e1laga (Andaluc\u00eda), Jonathan Mej\u00eda comezou a s\u00faa carreira no mundo f\u00fatbol na barriada de El Palo. A continuaci\u00f3n pasou por todas as categor\u00edas inferiores do M\u00e1laga at\u00e9 chegar ao filial, o Atl\u00e9tico Malague\u00f1o. Con tan 19 anos, vaise \u00e1s filas do Lorca Deportiva (temporada 2008\u22122009) onde coincidiu tam\u00e9n co seu irm\u00e1n Antonio. O seu debut na Segunda Dvisi\u00f3n B foi o 26 de outubro de 2008, en Madrid, ante o Atl\u00e9tico de Madrid B, con vitoria lorquina 2-3, xogando Jona o \u00faltimos quince minutos do partido. O seu primeiro gol, por partida dobre, chegar\u00eda o 1 de novembro na d\u00e9cimo primeira xornada de liga, fronte Las Palmas Atl\u00e9tico. Co Lorca, Jona, xogou un total de 26 partidos, dos cales 22 foron en liga e 4 na promoci\u00f3n de ascenso \u00e1 Segunda Divisi\u00f3n. Xogou o seu \u00faltimo partido co conxunto murciano, o 7 de xu\u00f1o de 2009, na fase de promoci\u00f3n de ascenso, fronte ao Villarreal B, con derrota por 2-3 fronte ao filial castellonenco, ficando eliminados playoff.\nTras finalizar campa\u00f1a en terras murcianas, Jona cruza o estreito para asinar pola UD Melilla, tam\u00e9n de Segunda B. O seu debut co Melilla produciuse o 2 de setembro de 2009, en partido de Copa do Rei ante o Sant Andreu. En liga o seu debut, tivo lugar o 19 de setembro na cuarta xornada de liga, con derrota 1-0 ante o Caravaca. Jona xogou un total de once partidos coa camiseta do Melilla, dos cales nove foron de liga, un de copa e un de promoci\u00f3n. Por\u00e9n, non conseguiu facer goles. Tras finalizar a temporada asina polo Deportivo da Coru\u00f1a, que o incorpora ao seu filial, sendo convocado en m\u00e1is dunha ocasi\u00f3n polo primeiro equipo, co que debutou nun partido amig\u00e1bel. O seu debut co Fabril tivo lugar o 5 de agosto de 2010, no Anxo ante o conxunto local, o Lugo. Jona comezou o partido de titular e foi substitu\u00eddo aos 58 minutos. O seu primeiro gol co filial deportivista chegou o 12 de decembro de 2010 fronte ao Alcal\u00e1 de Henar\u00e9s. Co Deportivo B xogou 28 partidos e anotou 5 goles.\n\u00c1 tempada seguinte asina co Zamora CF de Segunda B. Debuta o 21 de agosto de 2011 con motivo da primeira xornada de liga fronte \u00e1 SD Ponferradina. O partido finaliza con derrota para o seu equipo (1\u22120), xogando Jona 60 minutos de partido. O seu primeiro gol co Zamora chega na terceira xornada de liga ante a Gimn\u00e1stica de Torrelavega, sendo o resultado final de 1-1. Co Zamora CF, xogou un total de 36 partidos logrando marcar 12 goles, a s\u00faa mellor marca at\u00e9 a data.\nContrato profesional.\nA seguinte temporada, a 2012\u221213, asina co Ourense, tam\u00e9n da Segunda B. O seu debut cos ourens\u00e1ns ser\u00eda o 29 de agosto de 2012 en partido de Copa do Rei ante o Real \u00c1vila, onde xogou 22 minutos e conseguiu o gol da vitoria do cadro galego no minuto 77 (2-1). Co Ourense, s\u00f3 en 20 partidos da primeira metade da temporada na primeira volta, 18 deles en liga e 2 de copa, conseguiu a cifra de 13 goles. A s\u00faa destac\u00e1bel primeira volta en Galiza, perm\u00edtelle asinar un contrato profesional co Granada CF da Primeira Divisi\u00f3n, equipo que o cede inmediatamente ao Vit\u00f3ria de Guimar\u00e3es da Primeira Liga. Al\u00ed procl\u00e1mase campi\u00f3n da Ta\u00e7a de Portugal ante o SL Benfica.\nPara a tempada 2013\u221214 volta ser cedido, esta vez ao Real Ja\u00e9n da Segunda Divisi\u00f3n. No conxunto andaluz debutou como futbolista profesional en Espa\u00f1a. Foi o 18 de agosto de 2013, con motivo da primeira xornada, no Estadio de la Victoria de Xa\u00e9n, entrando de titular e disputando o noventa minutos de partido, na derrota por 1\u22122 ante a SD Eibar. O seu primeiro gol en Segunda Divisi\u00f3n chegou na seguinte xornada en Soria, onde o seu equipo perder\u00eda por 4\u22122 no Estadio de los Pajaritos ante o Numancia. Tam\u00e9n ante os numantinos xogar\u00eda o seu primeiro partido de Copa do Rei co Real Ja\u00e9n, conseguindo o gol que clasificou ao sei equipo aos dezaseisavos de final, onde tam\u00e9n eliminaron ao Deportivo da Coru\u00f1a, para caer finalmente en oitavos ante o Espanyol.\nO 15 de febreiro de 2014 o Real Ja\u00e9n derrotou por 3-0 ao Las Palmas con dous goles de Jona. \u00c9 destac\u00e1bel que na celebraci\u00f3n do primeiro gol, Jona amosou unha camisola co lema \"\u00c1nimo peque\u00f1ines\" (do castel\u00e1n: \"Moita forza rapaci\u00f1os\") en apoio aos nenos enfermos de cancro. Isto produciu que a Real Federaci\u00f3n Espa\u00f1ola de F\u00fatbol lle impuxese unha sanci\u00f3n de multa de 2.000 \u20ac. Esta noticia levantou un gran balbordo, sobre todo nas redes sociais onde seareiros, familiares e amigos, amosaban o seu apoio ao xogador. M\u00e1is tarde a Federaci\u00f3n retirar\u00eda dita sanci\u00f3n. Co Real Ja\u00e9n en xogou un total de 43, partidos, dos cales 39 foron de liga e 4 de copa do Rei, acumulando un total de 3.526 minutos xogados e destap\u00e1ndose como goleador con 17 goles marcados, 16 en Liga e un en Copa. Durante esta estancia en Xa\u00e9n, Jona foi chamado a xogar coa Selecci\u00f3n de f\u00fatbol de Honduras, pa\u00eds de orixe do seu pai.\nAsentamento en Segunda Divisi\u00f3n.\nEn 2014 comeza a pretemporada co Granada coa intenci\u00f3n de ter oportunidade de xogar na Primeira Divisi\u00f3n. Con todo, finalmente \u00e9 cedido ao C\u00e1diz de Segunda B, rexeitando ofertas de clubs de maior categor\u00eda como Real Betis, o Real Valladolid, o Osasuna ou o propio Real Ja\u00e9n. Jona debuta co C\u00e1diz o 23 de agosto, do 2014, no Estadio Ram\u00f3n de Carranza, ante o Betis B, entrando de titular e anotando o seu primeiro gol co equipo andaluz. no minuto 21, na vitoria cadista 2-0. O 15 de febreiro de 2015, o C\u00e1diz imp\u00faxose por 1-0 ao Real Ja\u00e9n, entrando de titular e conseguindo o gol da vitoria do conxunto cadista ante o seu ex-equipo e compa\u00f1eiros. Jona non celebrou o por respecto ao seu antigo club club e pediu perd\u00f3n \u00e1 afecci\u00f3n xienense desprazada at\u00e9 terras gaditanas. Finalmente remata a temporada con 38 partidos de liga disputados onde anota 21 goles.\nTras finalizar a temporada, o Granada CF fai oficial o seu traspaso ao Albacete na s\u00faa p\u00e1xina web por m\u00e1is de 400.000 euros. Con todo, anota tan s\u00f3 5 goles en 29 partidos co equipo manchego. NA seguinte temporada, 2016\u221217, \u00e9 cedido ao UCAM Murcia, equipo recentemente ascendido \u00e1 Segunda Divisi\u00f3n na s\u00faa primeira experiencia na categor\u00eda. A\u00ednda que o equipo acaba por descender, Jona \u00e9 durante toda a temporada un dos xogadores m\u00e1is fundamentais do club, conseguindo 15 goles en 37 partidos. Por\u00e9n, fallou un penalti decisivo na \u00faltima xornada que poder\u00eda ter axudado \u00e1 salvaci\u00f3n do equipo.\nNo ver\u00e1n de 2017 o Albacete traspasa a Jona ao C\u00f3rdoba por uns 350.000 euros. Tras unha decepcionante primeira volta, na que consegue 3 goles en 15 partidos, o club decide cedelo ao C\u00e1diz no mercado de inverno. No equipo andaluz non consegue anotar ning\u00fan gol nos catorce encontros que disputa. En xullo de 2018 \u00e9 novamente cedido, esta vez ao Club Deportivo Lugo, equipo que xa tentara a s\u00faa fichaxe no pasado."}
{"id": "170429", "revid": "25871", "url": "https://gl.wikipedia.org/wiki?curid=170429", "title": "Juan Carlos Real", "text": "Juan Carlos Real Ru\u00edz, m\u00e1is co\u00f1ecido como Juan Carlos, nado na Coru\u00f1a o 15 de marzo de 1991, \u00e9 un futbolista galego. Xoga de mediapunta no Huesca, da Segunda Divisi\u00f3n.\nTraxectoria.\nCanteira do Deportivo e Fabril (2001-2013).\nNado na Coru\u00f1a en 1991, Juan Carlos \u00e9 froito da canteira do principal equipo da s\u00faa cidade, o Deportivo da Coru\u00f1a, ao que chegou procedente procedente do Victoria CF cando a\u00ednda estaba na idade de alev\u00edn. Desde ent\u00f3n foi progresando por todas as categor\u00edas inferiores do club herculino. Na tempada 2009\u201310 empezou a xogar no Deportivo B, que naquel ent\u00f3n militaba na Terceira Divisi\u00f3n, conseguindo no seu ano de debut o ascenso a Segunda Divisi\u00f3n B, con Tito Ramallo no banco. Na tempada 2010\u201311, xa na categor\u00eda de bronce e con tan s\u00f3 19 anos, converteuse nun xogador imprescindible para o filial branquiazul, chegando a xogar 36 partidos e marcando 4 goles. A\u00ednda as\u00ed, o \"D\u00e9por\" B, no que xogaban entre outros Diego Rivas, Ra\u00fal Carnero, Insua, Rochela, Dani Rodr\u00edguez, A\u00f1\u00f3n e Jona, non puido conseguir a permanencia, volvendo outra vez a Terceira. O 22 de xullo de 2011 chegoulle a oportunidade de debutar co primeiro equipo nun amigable de pretemporada, contra o Viveiro CF, onde formou no medio do campo xunto a Jes\u00fas V\u00e1zquez.\nDeportivo da Coru\u00f1a e primeira etapa no Huesca (2013-2015).\nNa tempada 2011\u201312 conseguiu marcar un total de 15 goles co Fabril. O bo rendemento fixo que debutara co primeiro equipo en partido oficial, sendo o seu primeiro encontro un partido de Copa do Rei, na vitoria do \"D\u00e9por\" fronte o Girona FC (5\u20131) o 7 de setembro de 2011. En Segunda Divisi\u00f3n, o seu debut produciuse no derradeiro partido da campa\u00f1a 2011\u201312, co equipo xa proclamado campi\u00f3n, na vitoria fronte o Villarreal B a domicilio (0\u20131). \nO 14 de xaneiro de 2013, no mercado de inverno, marchou cedido ao SD Huesca at\u00e9 o final da tempada 2012\u201313. No conxunto aragon\u00e9s participou en 10 partidos, conseguindo marcar o seu primeiro gol como profesional nunha vitoria (2\u20131) do Huesca ante o Numancia en Los Pajaritos, onde bateu ao gardameta Iago Herrer\u00edn. \nTras o descenso de Deportivo a Segunda Divisi\u00f3n, para a tempada 2013\u201314 Juan Carlos regresou ao club coru\u00f1\u00e9s, onde o adestrador Fernando V\u00e1zquez lle deu bastantes minutos de xogo. Chegou a participar en 29 partidos, 19 deles como titular, sobre todo cara o final da tempada, cando o seu equipo se xogaba o ascenso \u00e1 Primeira Divisi\u00f3n, obxectivo que conseguiu vencendo na pen\u00faltima xornada ao Real Ja\u00e9n.\nPrimeira etapa no Tenerife e paso por Roman\u00eda (2015-2017).\nNa tempada 2014/15, co equipo en Primeira e con V\u00edctor Fern\u00e1ndez no banco, non contou apenas con minutos, polo que en xaneiro rescindiu o seu contrato co club e fichou polo CD Tenerife. No equipo canario xogou 19 partidos ata o final da tempada, marcando un gol. Despois de rematar o seu contrato e estar uns meses sen equipo, en xaneiro de 2016 asinou co CRF Cluj roman\u00e9s. Uns meses despois da s\u00faa chegada, disputou a final da Copa de Roman\u00eda contra o Dinamo de Bucarest no Arena Na\u021bional\u0103. Marcou o primeiro gol do seu equipo e, despois de que o partido acabase 2-2, anotou o lanzamento decisivo na quenda de penaltis, d\u00e1ndolle as\u00ed o cuarto t\u00edtulo de Copa ao seu club.\nSegunda etapa no Tenerife e Almer\u00eda (2017-2019).\nTras unha segunda tempada en Roman\u00eda, regresou \u00e1 disciplina do Tenerife en xullo de 2017, asinando un contrato por dous anos. Foi titular durante a primeira parte da tempada 2017/18 con Pep Mart\u00ed como adestrador, marcando 8 goles, pero trala chegada ao banco de Andoni Etxeberria foi relegado \u00e1 suplencia, polo que ao remate da campa\u00f1a rescindiu o seu contrato.\nFichou ent\u00f3n polo Almer\u00eda, realizando unha gran campa\u00f1a na Segunda Divisi\u00f3n, disputando como titular case todos os partidos e marcando 10 goles.\nSegunda etapa no Huesca (2019-actualidade).\nNo ver\u00e1n de 2019 fichou polo Huesca, comezando as\u00ed a s\u00faa segunda etapa no equipo aragon\u00e9s. No equipo adestrado por M\u00edchel coincidiu cos tam\u00e9n galegos Mosquera, Ferreiro e o seu excompa\u00f1eiro no Fabril Insua, e proclamouse campi\u00f3n da categor\u00eda, no que foi o segundo ascenso \u00e1 Primeira Divisi\u00f3n da historia do club. Na seguinte campa\u00f1a disputou s\u00f3 15 partidos, case todos como suplente, pero renovou o seu contrato por d\u00faas campa\u00f1as m\u00e1is.\nSelecci\u00f3n galega.\nFoi convocado pola selecci\u00f3n galega nas categor\u00edas sub-16 e sub-18."}
{"id": "170430", "revid": "25871", "url": "https://gl.wikipedia.org/wiki?curid=170430", "title": "Diego Vieytes", "text": "Diego Vieytes Salgado, nado en Ourense o 30 de xu\u00f1o de 1990, \u00e9 un futbolista galego. Xoga de defensa e o seu club actual \u00e9 o CD Boiro."}
{"id": "170431", "revid": "785", "url": "https://gl.wikipedia.org/wiki?curid=170431", "title": "Trofeo Teresa Herrera 2001", "text": "A 56\u00ba edici\u00f3n do Trofeo Teresa Herrera celebrouse na Coru\u00f1a entre o 9 e o 11 de agosto de 2001. O campi\u00f3n foi o Deportivo da Coru\u00f1a, que derrotou na final ao Real Madrid, logrando o seu noveno t\u00edtulo.\nO xogador do Deportivo V\u00edctor foi elixido mellor xogador do torneo."}
{"id": "170432", "revid": "85894", "url": "https://gl.wikipedia.org/wiki?curid=170432", "title": "Chancela, Maianca, Oleiros", "text": "Chancela \u00e9 un lugar da parroquia de Maianca no concello coru\u00f1\u00e9s de Oleiros na comarca da Coru\u00f1a."}
{"id": "170434", "revid": "32797", "url": "https://gl.wikipedia.org/wiki?curid=170434", "title": "Liberdade, S\u00e3o Paulo", "text": "Liberdade \u00e9 un famoso barrio e distrito situado na zona centro da cidade brasileira de S\u00e3o Paulo. \u00c9 o maior reduto da comunidade xaponesa da cidade e a maior colonia do mundo f\u00f3ra do Xap\u00f3n. A s\u00faa superficie \u00e9 de 3,7\u00a0km\u00b2 e a poboaci\u00f3n de 57.860 habitantes (2010) e ten unha densidade de poboaci\u00f3n de 156.38 hab./km\u00b2."}
{"id": "170435", "revid": "89787", "url": "https://gl.wikipedia.org/wiki?curid=170435", "title": "Tereapii Piho", "text": "Tereapii Piho, nado o 25 de agosto de 1960 en Rakahanga, \u00e9 un pol\u00edtico das Illas Cook.\nTraxectoria.\nTereapii educouse en Nova Zelandia, accedeu ao Parlamento por vez primeira en 2006 representando \u00e1 circunscrici\u00f3n de Manihiki como dem\u00f3crata derrotando ao l\u00edder do Partido das Illas Cook, Henry Puna.\nEn decembro de 2009 entrou no gabinete logo do cesamento de Terepai Maoate e a marcha dos ministros dem\u00f3cratas, levando as carteiras de Xustiza, Sa\u00fade, Interior, Mocidade e Deportes, como consecuencia o Partido Dem\u00f3crata expulsouno o 8 de abril de 2010, a\u00ednda que con posterioridade readmit\u00edrono, nas elecci\u00f3ns de 2010 perdeu o escano fronte a Henry Puna."}
{"id": "170436", "revid": "89787", "url": "https://gl.wikipedia.org/wiki?curid=170436", "title": "Terepai Maoate (fillo)", "text": "Terepai Maoate, nado o 5 de decembro de 1961 en Manihiki, \u00e9 un pol\u00edtico das Illas Cook, fillo do antigo primeiro ministro Terepai Maoate.\nTraxectoria.\nMaoate entrou no Parlamento en 2004 pola circunscrici\u00f3n de Amuri-Ureia en Aitutaki como dem\u00f3crata. Foi viceministro de Finanzas e Sa\u00fade. Nas elecci\u00f3ns de 2010 non logrou revalidar o seu escano."}
{"id": "170438", "revid": "56817", "url": "https://gl.wikipedia.org/wiki?curid=170438", "title": "Vaso sangu\u00edneo", "text": "Un vaso sangu\u00edneo \u00e9 unha estrutura oca e tubular que conduce o sangue impulsada pola acci\u00f3n do coraz\u00f3n.\nTipos de vasos sangu\u00edneos.\nOs vasos sangu\u00edneos clasif\u00edcanse en tres grupos:\nEstrutura dos vasos sangu\u00edneos.\nA estrutura do sistema cardiovascular \u00e9 repetitiva e consiste na disposici\u00f3n conc\u00e9ntrica de tres capas de diferentes variedades de catro tecidos b\u00e1sicos, que son os seguintes: \nA estrutura da parede dos vasos do aparato circulatorio \u00e9 diferente segundo a s\u00faa funci\u00f3n:"}
{"id": "170439", "revid": "1308", "url": "https://gl.wikipedia.org/wiki?curid=170439", "title": "Vasos sangu\u00edneos", "text": ""}
{"id": "170440", "revid": "1308", "url": "https://gl.wikipedia.org/wiki?curid=170440", "title": "Pulm\u00f3ns", "text": ""}
{"id": "170441", "revid": "1308", "url": "https://gl.wikipedia.org/wiki?curid=170441", "title": "Tecido biol\u00f3xico", "text": ""}
{"id": "170442", "revid": "1308", "url": "https://gl.wikipedia.org/wiki?curid=170442", "title": "Sistema cardiovascular", "text": ""}
{"id": "170443", "revid": "1131", "url": "https://gl.wikipedia.org/wiki?curid=170443", "title": "Xard\u00edn Bot\u00e1nico de M\u00e9rida", "text": "O Xard\u00edn Bot\u00e1nico de M\u00e9rida \u00e9 un xard\u00edn bot\u00e1nico, fundado en 1991 pola Universidade de Los Andes para a preservaci\u00f3n da fauna e da investigaci\u00f3n da rexi\u00f3n, est\u00e1 situado na cidade de M\u00e9rida, Venezuela. O xard\u00edn ocupa unha superficie de 44 hect\u00e1reas que foron doadas pola universidade. Para o seu desenvolvemento foi dividido en zonas, dependendo do tipo de flora plantada, a maior das cales est\u00e1 ocupada por unha fraga de pi\u00f1eiros nativos.\nHistoria.\nEn 1991, a Facultade de Ciencias da Universidade de Los Andes creou o xard\u00edn bot\u00e1nico co fin de dotar \u00e1 cidade e \u00e1 universidade dun sitio para o estudo e divulgaci\u00f3n da biodiversidade. A universidade dotou para o proxecto un terreo de 44 hect\u00e1reas dentro das zonas a car\u00f3n da mencionada facultade no extremo norte da cidade para o desenvolvemento do miemo.\nO 8 de decembro de 2002 o Xard\u00edn Bot\u00e1nico abriuse ao p\u00fablico en xeral, mant\u00e9ndose aberto durante todo o ano."}
{"id": "170444", "revid": "5863", "url": "https://gl.wikipedia.org/wiki?curid=170444", "title": "Pe\u00f1ausende", "text": "Pe\u00f1ausende \u00e9 un concello de Espa\u00f1a, na provincia de Zamora, na comunidade aut\u00f3noma de Castela e Le\u00f3n. Ten unha superficie de 95,02 quil\u00f3metros cadrados, cunha poboaci\u00f3n de 489 habitantes e unha densidade de poboaci\u00f3n de 5,15 habitantes por quil\u00f3metro cadrado."}
{"id": "170450", "revid": "89787", "url": "https://gl.wikipedia.org/wiki?curid=170450", "title": "Augusto Alguer\u00f3", "text": "Augusto Alguer\u00f3 Dasca, nado en Barcelona o 23 de febreiro de 1934 e finado en Torremolinos o 16 de xaneiro de 2011, foi un compositor e director de orquestra espa\u00f1ol.\nSeguiu os seus estudos musicais no Conservatorio Municipal de Barcelona e estudou a carreira de Medicina. A s\u00faa carreira musical comezou na d\u00e9cada dos 50, cando ti\u00f1a 16 anos de idade. Entre 1961 e 1974 estivo casado coa actriz Carmen Sevilla, coa que tivo un fillo, Augusto J. Alguer\u00f3, tam\u00e9n compositor. En 1986 volveu casar, desta vez con Natividad Benito. Faleceu en Torremolinos o 16 de xaneiro de 2011 debido a unha parada cardiorrespiratoria mentres durm\u00eda."}
{"id": "170452", "revid": "98629", "url": "https://gl.wikipedia.org/wiki?curid=170452", "title": "A Abasteira, Espasante, Ortigueira", "text": "A Abasteira \u00e9 un lugar da parroquia de Espasante no concello coru\u00f1\u00e9s de Ortigueira na comarca do Ortegal.\nEste lugar at\u00f3pase a 5,6 quil\u00f3metros da capital do concello."}
{"id": "170453", "revid": "1888", "url": "https://gl.wikipedia.org/wiki?curid=170453", "title": "Severino Barros de Lis", "text": "Antonio Severino Barros de Lis, nado en Cerdedo-Cotobade en 1887 e finado en Madrid o 9 de maio de 1939, foi un avogado e pol\u00edtico galego.\nTraxectoria.\nEstudou Dereito na Universidade de Santiago de Compostela. Ga\u00f1ou a oposici\u00f3n \u00e1 Xudicatura e \u00e1 de Secretarios xudiciais. Foi xu\u00edz en varias localidades espa\u00f1olas e secretario xudicial na Audiencia de Burgos. Finalmente desempe\u00f1ou a secretar\u00eda da Sala Terceira do Tribunal Supremo de Espa\u00f1a. Xa en decembro de 1930 manifestou o seu prop\u00f3sito de presentarse como candidato a deputado polo distrito de Ponte Caldelas con car\u00e1cter agrario-rexionalista. Foi elixido deputado pola provincia de Pontevedra nas listas da CEDA nas elecci\u00f3ns xerais de 1933 e 1936. O golpe de Estado do 18 de xullo de 1936 colleuno en Madrid, onde permaneceu agochado durante a guerra civil.\nVida persoal.\nPrimo de Manuel de Lis Varela. Casou con Carmen Gaspar e foi pai de Jes\u00fas Barros de Lis Gaspar."}
{"id": "170454", "revid": "21293", "url": "https://gl.wikipedia.org/wiki?curid=170454", "title": "Xard\u00edn bot\u00e1nico de M\u00e9rida", "text": ""}
{"id": "170455", "revid": "21293", "url": "https://gl.wikipedia.org/wiki?curid=170455", "title": "Xard\u00edn bot\u00e1nico R\u00eda do Burgo", "text": ""}
{"id": "170457", "revid": "89787", "url": "https://gl.wikipedia.org/wiki?curid=170457", "title": "Lei antitabaco 28/2005", "text": "A lei 28/2005, de medidas sanitarias fronte \u00f3 tabaquismo, popularmente co\u00f1ecida como lei antitabaco, veu regula-la venda e publicidade do tabaco e establecer os lugares onde se prohibe fumar, as\u00ed como as condici\u00f3ns que deben reuni-las zonas nas que se permite. A denominaci\u00f3n oficial \u00e9 \"Lei 28/2005, de 26 de decembro, de medidas sanitarias fronte \u00f3 tabaquismo e reguladora da venda, a subministraci\u00f3n, o consumo e a publicidade dos produtos do tabaco\". Entrou en vixencia o 1\u00ba de xaneiro de 2006.\nAs novidades m\u00e1is relevantes respecto \u00e1 situaci\u00f3n da normativa legal ata esa data foron a prohibici\u00f3n de fumar en t\u00f3dolos centros de traballo e a obrigatoriedade de establecer zonas libres de fume nos lugares de ocio (bares, cafeter\u00edas e establecementos de restauraci\u00f3n) dunha superficie superior \u00f3s 100 m2.\nO 30 de decembro de 2010, ditouse unha modificaci\u00f3n \u2013lei 42/2010- que estendeu a prohibici\u00f3n de fumar a t\u00f3dolos lugares de ocio, independentemente do seu tama\u00f1o.\nContidos m\u00e1is relevantes da Lei 28/2005.\nA lei antitabaco 28/2005 transcribe \u00e1 normativa espa\u00f1ola a directiva 2003/33/CE relativa \u00e1 aproximaci\u00f3n das disposici\u00f3ns dos Estados membros en materia de publicidade dos produtos do tabaco, que se ditara co obxectivo de unifica-la lexislaci\u00f3n que, nos diferentes pa\u00edses da Uni\u00f3n Europea, regulaba a publicidade en prensa, radio e televisi\u00f3n do tabaco e as formas de promoci\u00f3n e patrocinio, sempre dentro do respecto \u00f3 libre mercado e a libre circulaci\u00f3n en Europa dos medios de comunicaci\u00f3n. Esta directiva prohibe a publicidade na prensa ou outras publicaci\u00f3ns impresas distintas das destinadas exclusivamente \u00f3s profesionais do comercio do tabaco, as\u00ed como nos servizos da sociedade da informaci\u00f3n. Prohibe tam\u00e9n toda forma de publicidade de produtos do\ntabaco na radio, as\u00ed como o patrocinio de calquera programa de radio por empresas dedicadas \u00e1 fabricaci\u00f3n ou venda de tabaco.\nA transposici\u00f3n \u00f3 ordenamento nacional desta directiva foi m\u00e1is lonxe c\u00f3 que prev\u00eda a mesma e representou un claro endurecemento das pol\u00edticas contra o tabaco. Os aspectos m\u00e1is destacados desta nova lei afectaron \u00f3s seguintes puntos:\nNo tocante a bares e cafeter\u00edas establec\u00e9ronse distintas posibilidades segundo a superficie \u00fatil do establecemento. Cando a superficie \u00fatil fose inferior a 100 m2 deix\u00e1base \u00e1 vontade do propietario permitir fumar ou non no local. No caso dos establecementos de maior tama\u00f1o, consider\u00e1banse, en principio, como espazos libres de fume pero pod\u00edan reservar unha zona para fumadores sempre que esta non superase un 30% da superficie nin, en todo caso, supera-los 300 m2. Os hoteis pod\u00edan reservar un m\u00e1ximo do 30% das s\u00faas habitaci\u00f3ns para fumadores.\nPara a realizaci\u00f3n das obras necesarias para cumpri-los requisitos de separaci\u00f3n (paredes divisorias e sistemas de extracci\u00f3n de aire), conced\u00e9uselle \u00f3 sector hostaleiro un prazo de oito meses, ata o 1\u00ba de setembro de 2006. Transcorrido ese prazo, as inspecci\u00f3ns realizadas en Galicia detectaron que case a metade dos locais non realizaran as reformas para adaptarse \u00e1 lei .\nDesenvolvemento da lei 28/2005 nas comunidades aut\u00f3nomas.\nA lei delegaba nas comunidades aut\u00f3nomas o desenvolvemento da norma no relativo \u00e1 concreci\u00f3n de certos aspectos, como a forma e colocaci\u00f3n das advertencias \u00f3 p\u00fablico que indicaran se se permit\u00eda fumar ou non, as caracter\u00edsticas da separaci\u00f3n entre zonas de fumadores e non fumadores ou o concepto de superficie \u00fatil. Por\u00e9n, non t\u00f3dalas comunidades publicaron o decreto correspondente: Galicia, por exemplo, non chegou a publicalo a\u00ednda que circulou un borrador; comunidades como Castela e Le\u00f3n, Valencia, Madrid ou Murcia si que o fixeron (Murcia non o fixo ata o ver\u00e1n de 2008), mentres que outras se limitaron a defini-lo formato dos carteis de advertencia. Tampouco os programas de inspecci\u00f3n que desenvolveron foron homox\u00e9neos, polo que o resultado foi un nivel de cumprimento moi irregular e fortes enfrontamentos entre o goberno central e alg\u00fans gobernos auton\u00f3micos, como o madrile\u00f1o. As\u00ed, Castela e Le\u00f3n s\u00f3 esix\u00eda separar \"con calquera elemento que garanta que o espazo destinado a non fumadores permaneza libre de fumes\"; Madrid permit\u00eda fumar en vodas e celebraci\u00f3ns privadas (tam\u00e9n Castela e Le\u00f3n), as\u00ed como nas cafeter\u00edas de empresa, ademais de prorrogar por seis meses m\u00e1is o prazo de adaptaci\u00f3n. En consecuencia, as diferenzas no tratamento da lei dalgunhas comunidades foron consideradas polo goberno central como unha desvirtuaci\u00f3n da norma, polo que recorreu ante o Tribunal Superior de Xustiza os decretos promulgados por Valencia, Castela e Le\u00f3n, A Rioxa e Madrid .\nComo se dixo, Galicia non chegou a promulgar ning\u00fan decreto auton\u00f3mico para desenvolve-la norma a\u00ednda que o 9 de agosto de 2006 se presentou un borrador \u00f3s sectores afectados . Neste borrador que, segundo o Director Xeral de Sa\u00fade P\u00fablica, Ram\u00f3n Medina, pretend\u00edase amplia-los dereitos dos non fumadores e restrinxir m\u00e1is os espazos para fumadores, respecto \u00f3s m\u00ednimos establecidos na lei, prohib\u00edase, por exemplo, a venda de tabaco en t\u00f3dolos bares e cafeter\u00edas de menos de 100 m2, independentemente de que o propietario permitise fumar ou non. A separaci\u00f3n dos espazos de fumadores e de non fumadores deb\u00eda ser unha barreira f\u00edsica, s\u00f3lida, do chan \u00f3 teito e con porta de peche autom\u00e1tico. Engad\u00eda outra novidade: que o 80% das sanci\u00f3ns impostas por infracci\u00f3ns a esta norma se destinasen \u00f3 desenvolvemento de programas de investigaci\u00f3n, educaci\u00f3in, prevenci\u00f3n e control do tabaquismo.\nInspecci\u00f3n e grao de cumprimento.\nAs inspecci\u00f3ns oficiais para comproba-lo cumprimento da lei comezaron inmediatamente trala s\u00faa entrada en vigor, a\u00ednda que fundamentalmente foron como consecuencia de denuncias presentadas. A modo de exemplo, a prensa informaba que en Galicia houbo, durante o primeiro mes, 21 denuncias (15 por fumar en zonas prohibidas, 4 por sinalizaci\u00f3n incorrecta e 2 por colocaci\u00f3n inadecuada das m\u00e1quinas expendedoras) . A 10 de maio, tras 4 meses de aplicaci\u00f3n da lei, hab\u00eda 176 denuncias (o 80% por fumar en zonas prohibidas, o 14% por sinalizaci\u00f3n ausente ou incorrecta e o 6% polas m\u00e1quinas expendedoras) . En agosto, tras 7 meses, as denuncias eran xa 271 e publ\u00edcanse por primeira vez as inspecci\u00f3ns de oficio, en n\u00famero de 311. Como resultado destas actuaci\u00f3ns inco\u00e1ronse, a esa altura, 53 expedientes sancionadores, 37 deles por faltas graves (permitir fumar en zonas prohibidas) .\nDurante o primeiro ano de vixencia da norma, 1.121 establecementos de hostalar\u00eda, dos 2.527 inspeccionados, presentaba distintos tipos de incumprimento, o que se traduciu en 208 expedientes sancionadores . Un ano m\u00e1is tarde -decembro de 2007- o 60% dos locais de m\u00e1is de 100 metros segu\u00eda incumprindo a norma .\nMoitos establecementos realizaron as obras necesarias para adaptarse \u00e1s novas normas, nuns casos reducindo a superficie \u00fatil para non supera-los 100 m2 que obrigaban \u00e1 segregaci\u00f3n, noutros casos illando zonas reservadas para fumadores, pero segu\u00eda sendo habitual o consumo de tabaco en locais onde a norma o prohib\u00eda, as\u00ed como a presenza de menores en locais onde se fumaba.\nModificaci\u00f3n da lei.\nTodo o anterior, xunto \u00e1 desprotecci\u00f3n dos traballadores dos establecementos onde se permit\u00eda fumar, fixo necesaria unha modificaci\u00f3n da lei que ampliase os espazos libres de fume e eliminase as inconcreci\u00f3ns que deron p\u00e9 a interpretaci\u00f3ns diversas nas distintas Comunidades. Outra evidencia do insatisfactorio resultado desta lei foi que s\u00f3 un 10-20% dos locais de menos de 100 metros se declararon espazos libres de fume. De a\u00ed a promulgaci\u00f3n da modificaci\u00f3n contida na lei 42/2010 que se resume na prohibici\u00f3n absoluta -con excepci\u00f3ns moi puntuais- de fumar en calquera espazo p\u00fablico pechado.\nA resposta social parec\u00eda ser, en 2006, favorable \u00e1 promulgaci\u00f3n e aplicaci\u00f3n da lei. Segundo unha enquisa da Sociedade Espa\u00f1ola de Medicina de Familia e Comunitaria, o 78% dos non fumadores e o 62% dos fumadores calificaban de acerto a promulgaci\u00f3n da lei . Outras estat\u00edsticas, elaboradas polo Centro de Investigaci\u00f3ns Sociol\u00f3xicas (CIS), obte\u00f1en datos m\u00e1is conservadores: o 17% dos fumadores consideraban moi boa a lei nun primeiro momento, cifra que se reduciu \u00f3 12% en 2008; canto os non fumadores, o 50,8% v\u00edan a lei como moi boa en 2005, pero en 2008 s\u00f3 manti\u00f1a esta opini\u00f3n o 20,3%. O informe Pinilla, sobre esta evoluci\u00f3n da opini\u00f3n p\u00fablica, concl\u00fae que \"parece que los espa\u00f1oles est\u00e1n descontentos con la ley que tenemos en la actualidad\".\n\u00c1s t\u00f3dalas raz\u00f3ns anteriores debe sumarse a comprobaci\u00f3n de que as ameazas de cuantiosas perdas econ\u00f3micas e aumento do paro, que auguraban os colectivos que se opo\u00f1\u00edan \u00e1 aprobaci\u00f3n da lei cinco anos antes, demostr\u00e1ronse infundadas. Mentres que a Federaci\u00f3n Espa\u00f1ola de Hostalar\u00eda e Restauraci\u00f3n estimaba que a lei de 2005 \u00eda provoca-la perda de 1.600 mill\u00f3ns de euros e de 22.000 empregos, estudos posteriores realizados pola Asociaci\u00f3n de Econom\u00eda da Sa\u00fade puxeron de manifesto que nin houbo descenso nas cifras de negocio sen\u00f3n, \u00f3 contrario, 2.200 mill\u00f3ns de euros de beneficio en 2006 respecto a 2005, nin despedimentos masivos sen\u00f3n, \u00f3 contrario, un aumento de emprego en hostalar\u00eda de 34.000 postos de traballo \u00f3 ano, segundo o informe Pinilla . Este informe non se estende a m\u00e1is al\u00e1 de 2008 para non sufri-la influencia da posterior crise econ\u00f3mica, cuxos efectos desvirtuar\u00edan os resultados."}
{"id": "170459", "revid": "98629", "url": "https://gl.wikipedia.org/wiki?curid=170459", "title": "Terepai Maoate", "text": "Terepai Tuamure Maoate, nado o 1 de setembro de 1934 en Rarotonga e finado o 9 de xullo de 2012, foi un m\u00e9dico e pol\u00edtico das Illas Cook que foi primeiro ministro do 18 de novembro de 1999 ao 11 de febreiro de 2002.\nTraxectoria.\nEstudou na Escola de Medicina de Fidxi e na Universidade de Auckland, traballou como m\u00e9dico en diversas illas do pa\u00eds e como cirurxi\u00e1n xefe do Hospital de Rarotonga ata que en 1976 nome\u00e1rono director de Servizos Cl\u00ednicos do Ministerio de Sa\u00fade. En 1983 entrou no Parlamento representando \u00e1 circunscrici\u00f3n de Ngatangiia como dem\u00f3crata, foi ministro de Sa\u00fade e Agricultura no gabinete de Tom Davis e de 1985 e 1989 foi tam\u00e9n viceprimeiro ministro. En 1998 Maoate converteuse no novo l\u00edder do Partido Dem\u00f3crata e l\u00edder da oposici\u00f3n, logo das elecci\u00f3ns de 1999 que non lle deron maior\u00eda absoluta a partido ning\u00fan, o Parlamento elixiou a Maoate primeiro ministro ata que o seu viceprimeiro ministro Robert Woonton o depuxo o 11 de febreiro de 2002, pasando a ser o l\u00edder da oposici\u00f3n.\nNo comezo do ano 2003 un\u00edronse as d\u00faas fracci\u00f3ns nas que se dividira o Partido Dem\u00f3crata e Maoate volveu ao gabinete como viceprimeiro ministro substitu\u00edndo ao l\u00edder do Partido das Illas Cook Geoffrey Henry.. Non obstante Maoate renunciou e propuxo unha moci\u00f3n de confianza ao goberno en novembro. A escisi\u00f3n dun grupo de parlamentarios dem\u00f3cratas en 2004 impediulle ser elixido primeiro ministro logo das elecci\u00f3ns de 2004 pero volveu ser nomeado viceprimeiro ministro en 2005, o que engadiu en xullo de 2009 a carteira de Asuntos Exteriores.\nEn decembro de 2009 destitu\u00edron a Maoate como viceprimeiro ministro en favor de Robert Wigmore, provocando a dimisi\u00f3n masiva dos ministros dem\u00f3cratas e a retirada do apoio ao goberno En xu\u00f1o de 2010 Wigmore substitu\u00eduno como o l\u00edder dos dem\u00f3cratas\nPara as elecci\u00f3ns de 2010 intentou ser elixido como o candidato dem\u00f3crata pero perdeu nas primarias, decidindo concorrer como independente sen conseguir escano.\nMaoate leva o t\u00edtulo tradicional de \"Maoate Mataiapo\" baixo a dinast\u00eda Pa Ariki da vaka Takitumu. En 2007 a ra\u00ed\u00f1a nomeouno cabaleiro da Orde do Imperio Brit\u00e1nico. e ten un fillo, Terepai Maoate tam\u00e9n pol\u00edtico."}
{"id": "170461", "revid": "23204", "url": "https://gl.wikipedia.org/wiki?curid=170461", "title": "Lei antitabaco 42/2010", "text": "A lei 42/2010 v\u00e9n modifica-la anterior lei 28/2005, de medidas sanitarias fronte \u00f3 tabaquismo aumentando os espazos libres de fume do tabaco. A tal fin estende a prohibici\u00f3n de fumar a t\u00f3dolos locais p\u00fablicos pechados sexa cal for a s\u00faa superficie e perm\u00edteo s\u00f3 nos espazos abertos, e a\u00ednda as\u00ed con certas limitaci\u00f3ns. A novidade fundamental desta lei respecto \u00e1 anterior foi a prohibici\u00f3n da posibilidade de habilitar zonas de fumadores nos establecementos de ocio, de modo que a partir do 2 de xaneiro de 2011, data da entrada en vixencia, quedaba prohibido fumar en t\u00f3dolos locais p\u00fablicos pechados.\nFundamentos da modificaci\u00f3n da lei.\nAs raz\u00f3ns que xustificaron a modificaci\u00f3n da anterior lei antitabaco, tras s\u00f3 cinco anos de aplicaci\u00f3n, son diversas. Fundamentalmente, a necesidade de avanzar na protecci\u00f3n da sa\u00fade dos cidad\u00e1ns, especialmente no relativo \u00f3s menores de idade e \u00f3s traballadores dos establecementos nos que se fumaba. Os primeiros segu\u00edan accediendo con frecuencia en locais p\u00fablicos pechados (bares, cafeter\u00edas, restaurantes) nos que se permit\u00eda fumar; os segundos constitu\u00edan o \u00fanico sector laboral que ata ese momento se atopaba desprotexido dos efectos do fume ambiental no seu posto de traballo.\nOutra argumentaci\u00f3n exposta no pre\u00e1mbulo da modificaci\u00f3n da lei foi \"satisface-las demandas dos cidad\u00e1ns, como corroboran enquisas oficiais recentemente realizadas\". A estes efectos, o Comit\u00e9 Nacional para a Prevenci\u00f3n do Tabaquismo fixera p\u00fablica unha enquisa segundo a cal o 69,2% da poboaci\u00f3n apoiaba medidas m\u00e1is dr\u00e1sticas fronte \u00f3 tabaco. Outra enquisa do \"Eurobarometer Survey\" evidenciaba un apoio do 69% \u00e1 prohibici\u00f3n de fumar nos restaurantes e do 61% nos bares e pubs. Outra, do propio Ministerio de Sanidade, cifraba ese apoio \u00e1 prohibici\u00f3n nun 69,2% en restaurantes, 61,1% en bares e 57,9% en discotecas .\nOutra consideraci\u00f3n que se tivo presente foi a evidencia do cativo resultado da lei antitabaco 28/2005, no que se refire \u00e1 creaci\u00f3n de espazos libres de fume ambiental: s\u00f3 un 10-20% dos locais de menos de 100 metros se declararon espazos libres de fume. A estes pobres resultados contribu\u00edron as inconcreci\u00f3ns da norma que deron p\u00e9 a interpretaci\u00f3ns diversas nas distintas Comunidades, co resultado de que o Goberno central tivo que recorrer ante o Tribunal Superior de Xustiza os decretos auton\u00f3micos promulgados Valencia, Madrid, Castela e Le\u00f3n e A Rioxa .\nA resposta social parec\u00eda ser, trala aplicaci\u00f3n da lei en 2006, favorable \u00e1 s\u00faa promulgaci\u00f3n e aplicaci\u00f3n. Segundo unha enquisa da Sociedade Espa\u00f1ola de Medicina de Familia e Comunitaria, o 78% dos non fumadores e o 62% dos fumadores calificaban de acerto a promulgaci\u00f3n da lei . Outras estat\u00edsticas, elaboradas polo CIS, obte\u00f1en datos m\u00e1is conservadores: o 17% dos fumadores consideraban moi boa a lei nun primeiro momento, cifra que se reduciu \u00f3 12% en 2008; canto os non fumadores, o 50,8% v\u00edan a lei como moi boa en 2005, pero en 2008 s\u00f3 manti\u00f1a esta opini\u00f3n o 20,3%. O informe Pinilla, sobre esta evoluci\u00f3n da opini\u00f3n p\u00fablica, concl\u00fae que \"parece que los espa\u00f1oles est\u00e1n descontentos con la ley que tenemos en la actualidad\".\nA t\u00f3dalas raz\u00f3ns anteriores debe sumarse a comprobaci\u00f3n de que as ameazas de cuantiosas perdas econ\u00f3micas e aumento do paro, que auguraban os colectivos que se opo\u00f1\u00edan \u00e1 aprobaci\u00f3n da lei cinco anos antes, demostr\u00e1ronse infundadas. Mentres que a Federaci\u00f3n Espa\u00f1ola de Hostalar\u00eda e Restauraci\u00f3n estimaba que a lei de 2005 \u00eda provoca-la perda de 1.600 mill\u00f3ns de euros e de 22.000 empregos, estudos posteriores realizados pola Asociaci\u00f3n de Econom\u00eda da Sa\u00fade puxeron de manifesto que nin houbo descenso nas cifras de negocio sen\u00f3n, \u00f3 contrario, 2.200 mill\u00f3ns de euros de beneficio en 2006 respecto a 2005, nin despedimentos masivos sen\u00f3n, \u00f3 contrario, un aumento de emprego en hostalar\u00eda de 34.000 postos de traballo \u00f3 ano, segundo o informe Pinilla . Este informe non se estende a m\u00e1is al\u00e1 de 2008 para non sufri-la influencia da posterior crise econ\u00f3mica, cuxos efectos desvirtuar\u00edan os resultados.\nTodo o anterior levou a que o Goberno, coa pr\u00e1ctica unanimidade do Congreso, aprobase en 2010 unha modificaci\u00f3n da lei 28/2005 ampliando as restrici\u00f3ns \u00e1s zonas nas que se pod\u00eda fumar.\nModificaci\u00f3ns introducidas respecto \u00e1 normativa anterior.\nA modificaci\u00f3n m\u00e1is significativa da lei foi inclu\u00edr entre os espazos nos que se prohibe fumar t\u00f3dolos locais de ocio (hoteis, hostais, bares, cafeter\u00edas, restaurantes, salas de teatro, cine e calquera espect\u00e1culo p\u00fablico realizado en espazos pechados), suprimindo a diferenciaci\u00f3n que a norma anterior establec\u00eda entre establecementos de m\u00e1is ou menos de 100 m2. A \u00fanica excepci\u00f3n que se mant\u00e9n \u00e9 a referida a hoteis e similares, que poden reservar habitaci\u00f3ns para fumadores, nun m\u00e1ximo do 30%, e que deber\u00e1n estar separadas do resto das habitaci\u00f3ns e sinalizadas permanentemente; os traballadores do establecemento non poder\u00e1n acceder \u00f3 interior das habitaci\u00f3ns mentres se atope alg\u00fan cliente no seu interior, ag\u00e1s en casos de emerxencia.\nMantense a posibilidade de crear clubs privados de fumadores, xa contemplada na norma de 2005, pero s\u00f3 se admitir\u00e1 a presenza de socios (o que excl\u00fae a presenza de empregados), carecer\u00e1n de \u00e1nimo de lucro e non poder\u00e1n comercializar ning\u00fan tipo de produtos consumibles; proh\u00edbese a entrada de menores de idade nestes clubs. Mant\u00e9n, igualmente, a posibilidade de reservar espazos para fumadores nos establecementos penitenciarios e centros psiqui\u00e1tricos, \u00f3s que se engaden agora as residencias de anci\u00e1ns ou de persoas con discapacidade. Nestes casos excepcionais, as zonas reservadas ser\u00e1n salas pechadas destinadas exclusivamente a internos ou residentes fumadores ou espazos \u00f3 aire libre, e estar\u00e1n sinalizadas e dotadas de sistemas de ventilaci\u00f3n independente.\nPresenta tam\u00e9n outras novidades, como inclu\u00edr entre as zonas libres de fume certos espazos \u00f3 aire libre, como son os comprendidos dentro do recinto dos centros sanitarios, docentes e formativos , as\u00ed como parques infant\u00eds e zonas de xogo para os meni\u00f1os. Respecto a estes espazos \u00f3 aire libre nos que se prohibe fumar, a lei non establece, en ning\u00fan caso, distancias m\u00ednimas nin prohibe fumar nas inmediaci\u00f3ns ou nas zonas pr\u00f3ximas: proh\u00edbese nos espazos comprendidos dentro dos propios recintos .\nProh\u00edbese a emisi\u00f3n en calquera medio de comunicaci\u00f3n de programas ou imaxes nas que aparezan presentadores, colaboradores ou invitados fumando ou mostrando, directa ou indirectamente, marcas ou logotipos asociados \u00f3 tabaco.\nA pesar desta prohibici\u00f3n xeral, c\u00f3mpre advertir que segue sendo obrigatorio colocar avisos de advertencia no acceso e interior dos establecementos, prohibindo fumar cando as\u00ed proceda ou indicando as zonas habilitadas, no seu caso.\nAs infracci\u00f3ns leves sancionaranse con multas de 30 a 600 euros; as graves, de 601 a 10.000 euros; e as moi graves, desde 10.001 a 600.000 euros.\nCumprimento da lei e reacci\u00f3n popular.\nA promulgaci\u00f3n desta modificaci\u00f3n da lei antitabaco reproduciu a pol\u00e9mica social que se viviu trala aprobaci\u00f3n da anterior lei cinco anos antes. A prensa e a televisi\u00f3n recolleu as mesmas posturas enfrontadas dos que rexeitaban novas restrici\u00f3ns, que a interpretaron como unha nova inxerencia do Estado nas liberdades individuais, ou anunciaban seguras perdas econ\u00f3micas por perda de clientes e de permanencia de clientes nos establecementos; e a dos que reclamaban o dereito a un aire libre de fumes e o cumprimento das obrigas do Estado de defende-la sa\u00fade de t\u00f3dolos cidad\u00e1ns.\nUnha das intervenci\u00f3ns m\u00e1is pol\u00e9micas foi a da Defensora do Pobo, en funci\u00f3ns, Mar\u00eda Luisa Cava de Llano, que nunha entrevista en Televisi\u00f3n Espa\u00f1ola o 10 de xaneiro ped\u00eda unha lei que conciliase intereses, que respondese a un acordo entre as partes e que non prexudicase a ningu\u00e9n. Baseaba estas opini\u00f3ns nas queixas recibidas no seu departamento por parte de propietarios de establecementos de ocio, pola perda de clientela e vendas que estaban sufrindo, nun momento especialmente delicado pola crise econ\u00f3mica xeral. Remataba sinalando que \"a xente xa est\u00e1 farta de prohibici\u00f3ns e necesita liberdade de movemento para discernir entre o que molesta ou non \u00f3s demais\".\nOs medios de comunicaci\u00f3ns recolleron durante os primeiros d\u00edas numerosas reacci\u00f3ns contrarias, de particulares e de establecementos que se declaraban insubmisos e proclamaban publicamente a s\u00faa decisi\u00f3n de seguir permitindo fumar \u00f3s seus clientes. Xa o 26 de xaneiro se celebrou, en Palencia, a primeira manifestaci\u00f3n en contra . Algunhas organizaci\u00f3ns sociais comezaron a solicitar sinaturas para esixir a derrogaci\u00f3n desta lei."}
{"id": "170463", "revid": "5298", "url": "https://gl.wikipedia.org/wiki?curid=170463", "title": "Nachos", "text": ""}
{"id": "170465", "revid": "5298", "url": "https://gl.wikipedia.org/wiki?curid=170465", "title": "Transformador tesla", "text": ""}
{"id": "170466", "revid": "22570", "url": "https://gl.wikipedia.org/wiki?curid=170466", "title": "Brian Chase", "text": "Brian Chase (nado o 2 de decembro de 1978 en Long Island, Nova York) \u00e9 un bater\u00eda estadounidense co\u00f1ecido por tocar na banda de indie rock Yeah Yeah Yeahs. Foi elixido pola revista en li\u00f1a \"Gigwise\" como un dos 50 mellores bater\u00edas de todos os tempos.\nBiograf\u00eda.\nChase medrou en Long Island, Nova York e asistiu \u00e1 Friends Academy en Locust Valley, e ao Oberlin Conservatory of Music.\nAdemais de tocar en Yeah Yeah Yeahs Chase tam\u00e9n o fai na banda The Seconds, e adoitaba a tocar coa banda da s\u00faa ex-moza Emily Manzo ata que a parella se desfixo no ano 2006. Actuou con varos d\u00faos experimentais con outros m\u00fasicos como Stefan Tcherepnin e Seth Misterka, co cal editou un CD no ano 2007 a trav\u00e9s do selo australiano Heathen Skulls. Outros m\u00fasicos cos que tocou son Jessica Pavone, Mary Halvorson, Moppa Elliott, e os grupos Oakley Hall, Blarvustert e The Sway Machinery.\nEn maio do 2010 o d\u00fao Chase/Misterka actuou no \"Melbourne International Jazz Festival\" e despois realizou unha xira por australia durante un mes.\nNa actualidade vive en Greenpoint, Brooklyn. \u00c9 sinest\u00e9sico e ve cores cando toca ou escoita m\u00fasica."}
{"id": "170470", "revid": "98629", "url": "https://gl.wikipedia.org/wiki?curid=170470", "title": "\u00c1lvaro Negredo", "text": "\u00c1lvaro Negredo S\u00e1nchez, nado en Madrid o 20 de agosto de 1985, \u00e9 un futbolista espa\u00f1ol. Xoga de dianteiro e o seu actual equipo \u00e9 o C\u00e1diz CF da Liga Santander . \u00c9 apodado \"El tibur\u00f3n de Vallecas\". Xogou na selecci\u00f3n de f\u00fatbol de Espa\u00f1a, coa que ga\u00f1ou a Eurocopa de 2012 e foi convocado para xogar os partidos de clasificaci\u00f3n para o Mundial de 2010.\nCarreira profesional.\nInicios.\nNegredo comezou a xogar ao f\u00fatbol en Vallecas e axi\u00f1a ingresou nas categor\u00edas inferiores do Rayo Vallecano. En 2004 foi ascendido o primeiro equipo e disputou a Segunda divisi\u00f3n B, categor\u00eda que disputaba o club vallecano naquel intre.\nNo ver\u00e1n de 2005 foi fichado polo Real Madrid C.F. para incorporalo a s\u00faa filial Real Madrid Castilla, da Segunda divisi\u00f3n. O seu debut coa camiseta do filial madridista foi na final do Trofeo Teide, que acabou con vitoria por 2-1. Na s\u00faa primeira tempada non disputou moistos partidos, debido a que Roberto Soldado era dianteiro centro titular, pero coas constantes convocatorias do valenci\u00e1n o primeiro equipo comenzouse a facer un oco no once titular.\nNa tempada 2006-07 \u00c1lvaro Negredo foi fixo no once do Castilla e tivo un torneo destacado, pese a que o seu equipo descendeu a Segunda B, ao converterse nun dos goleadores da competici\u00f3n e o m\u00e1ximo artilleiro do Castilla con 18 tantos.O seu desempe\u00f1o chamou a atenci\u00f3n do italiano Fabio Capello, adestrador do primeiro equipo, que o convocou para alg\u00fans partidos da Copa do Rei.\nU.D. Almer\u00eda.\nEn xulio de 2007 \u00e9 contratado polo UD Almer\u00eda da Primeira divisi\u00f3n, gard\u00e1ndose o Madrid unha opci\u00f3n de recompra m\u00e1xima de dous anos. O 26 de agosto de 2007 debuta na Primeira Divisi\u00f3n na vitoria ante o Deportivo da Coru\u00f1a por 3-0 marcando o primeiro gol da tempada para o conxunto vermellibrancos. O 2 de febreiro de 2008 fixo un dos dous goles cos que o seu equipo venceu o seu exequipo Real Madrid, o l\u00edder da competencia nese momento. O 19 de abril marcoulle en d\u00faas ocasions o Sevilla F. C. na vitoria dos vermellibrancos 4-1 en su visita o S\u00e1nchez Pizju\u00e1n. Na s\u00faa primeira tempada cos andaluces marcou 13 goles, deixando os almerienses na oitava posici\u00f3n.\nXa na segunda tempada, en febreiro de 2008 marcoulle un par de goles o Valencia C.F. a pesar da derrota do seu equipo por 3-2 na s\u00faa visita o Mestalla. Para o 19 de abril volveu a marcar un dobrete fronte o Osasuna cando vencen o cadro vermello por 2-1. A segunda campa\u00f1a conclu\u00edu como un dos m\u00e1ximos anotadores da liga con 19 tantos, a\u00ednda que o seu club tivo un retroceso ao acabar na posici\u00f3n d\u00e9cimo primeira.\nSevilla F.C..\nAo finalizar a s\u00faa segunda tempada co Almer\u00eda, o Real Madrid exerceu a opci\u00f3n de recompra que gardaba por un prezo estimado de 5 mill\u00f3ns de euros. O 20 de agosto do 2009 o Sevilla F. C. chegou a un acordo co Real Madrid e fichou ao futbolista cun contrato de 5 anos. Os detalles da operaci\u00f3n non foron dados a co\u00f1ecer polos clubs, pero a prensa sinalou que foi pr\u00f3xima aos 15 mill\u00f3ns de euros, a fichaxe m\u00e1is cara da historia sevillista, cunha cl\u00e1usula de 80 mill\u00f3ns de euros. Acabou a tempada 2009-2010 marcando 15 goles.\nSelecci\u00f3n nacional.\nO 6 de outubro de 2009 Negredo \u00e9 convocado por Vicente del Bosque a Selecci\u00f3n de f\u00fatbol de Espa\u00f1a para disputar os partidos de clasificaci\u00f3n \u00e1 Copa Mundial de F\u00fatbol de 2010 en contra da Armenia e Bosnia e Herzegovina. No partido contra Armenia, Negredo fai o seu debut, o entrar de cambio no segundo tempo por Fernando Torres. Nese partido Espa\u00f1a imponse por 2-1. No seguinte partido contra Bosnia e Herzegovina, Negredo anota o seu primeiro dobrete coa selecci\u00f3n. Nese partido Espa\u00f1a imponse por 2-5.\nO 20 de maio de 2010, pese a ser preconvocado para o Mundial de Sur\u00e1frica 2010, o seleccionador espa\u00f1ol decide deixalo f\u00f3ra da lista definitiva para o torneo.\nClubs e estad\u00edsticas.\n\"\u00daltima actualizaci\u00f3n: 24 de novembro de 2010\""}
{"id": "170474", "revid": "5863", "url": "https://gl.wikipedia.org/wiki?curid=170474", "title": "Xestor de comunidade", "text": "Un xestor de comunidade (en ingl\u00e9s \"Community Manager\"), \u00e9 a persoa que se encarga de crear, de xestionar e de dinamizar unha comunidade virtual en Internet, independentemente da plataforma ou das ferramentas dixitais empregadas, co obxectivo de conseguir que as persoas usuarias participen e interact\u00faen entre elas. Esta figura aparece, nun principio, para coordinar e administrar os foros de Internet mais a s\u00faa importancia vai aumentar ao apareceren as redes sociais como Facebook, Tuenti ou Twitter.\nNo \u00e1mbito empresarial, o xestor de comunidade enc\u00e1rgase de xestionar as relaci\u00f3ns dunha empresa coa s\u00faa clientela dentro do mundo dixital, grazas aos co\u00f1ecementos das necesidades, das estratexias de organizaci\u00f3n e os intereses desta. Un xestor de comunidade ten de se perfilar como un estratego en comunicaci\u00f3n en li\u00f1a, con co\u00f1ecementos de mercadotecnia, publicidade e relaci\u00f3ns p\u00fablicas con finalidade comercial.\nO ou a xestora de comunidade ten de desenvolver unha estratexia capaz de constru\u00edr relaci\u00f3ns arredor dunha marca e manter interacci\u00f3ns persoais cos membros da marca que representa. A xesti\u00f3n do respons\u00e1bel de comunidade c\u00e9ntrase en co\u00f1ecer a necesidade das persoas usuarias e plasmala na comunidade. No caso de empresas, estas necesidades transm\u00edtense internamente para que o empresariado as valore e modifique en consecuencia no seu produto ou no seu servizo. O obxectivo final \u00e9 conseguir que estas mudanzas incrementen a cohesi\u00f3n e a cantidade de persoas usuarias da rede as\u00ed como a mellora da calidade do servizo.\nO perfil dun ou dunha xestora de comunidade ten de contar con certas caracter\u00edsticas para realizar o seu traballo. Son importantes capacidades sociais para fomentar a interacci\u00f3n entre os membros dunha comunidade e unha s\u00f3lida experiencia tanto a nivel de usuario e como membro dun equipo web."}
{"id": "170475", "revid": "2351", "url": "https://gl.wikipedia.org/wiki?curid=170475", "title": "Community manager", "text": ""}
{"id": "170476", "revid": "56817", "url": "https://gl.wikipedia.org/wiki?curid=170476", "title": "A Pesqueira", "text": "Co top\u00f3nimo A Pesqueira pod\u00e9monos referir a varios lugares de Galicia:"}
{"id": "170479", "revid": "23204", "url": "https://gl.wikipedia.org/wiki?curid=170479", "title": "Tratado de Londres (1604)", "text": "O Tratado de Londres de 1604 foi un tratado de paz, asinado por Espa\u00f1a e Inglaterra na cidade de Londres o 28 de agosto de 1604 que marcou o final da Guerra anglo-espa\u00f1ola de 1585-1604.\nAs negociaci\u00f3ns tiveron lugar no Somerset House, polo que o tratado \u00e9 co\u00f1ecido tam\u00e9n como a Conferencia de Somerset House. As condici\u00f3ns do tratado foron favorables a Espa\u00f1a, pero \u00e1 vez Espa\u00f1a houbo de comprometerse a non intentar invadir Inglaterra.\nAntecedentes.\nEn 1603, Espa\u00f1a e Inglaterra levan case 20 anos en guerra, con enormes perdas para ambos os pa\u00edses. Coa excepci\u00f3n de d\u00faas vitorias inglesas nos primeiros momentos da guerra (a expedici\u00f3n de Drake de 1587 e a da Armada Invencible en 1588), os sucesivos enfrontamentos cont\u00e1banse en vitorias espa\u00f1olas. En 1589 a Invencible Inglesa foi repelida na costa de Portugal, con grandes perdas. Ademais, miles de soldados ingleses foran enviados a Francia e Flandres para loitar xunto aos rebeldes contra as tropas espa\u00f1olas, practicamente sen \u00e9xito. Un levantamento cat\u00f3lico en Irlanda, apoiado ocasionalmente por Espa\u00f1a, desangraba Inglaterra de homes, di\u00f1eiro e moral (Guerra dos Nove Anos). O tesouro ingl\u00e9s estaba esgotado pola guerra, tras d\u00e9cadas de fornecer fondos aos rebeldes protestantes en Francia e Flandres, e problemas sanitarios (a peste) e alimentarios (malas colleitas).\nEngadido a isto, os esforzos espa\u00f1ois para defender a Frota de Indias resultaran exitosos. Tam\u00e9n fracasaron todos os intentos ingleses de apropiarse dalgunha das posesi\u00f3ns espa\u00f1olas de ultramar: John Hawkins e Francis Drake morreron en 1595 e 1596, nun desastroso ataque contra as posesi\u00f3ns espa\u00f1olas no Caribe. En 1596, C\u00e1diz foi atacada de novo por unha frota combinada anglo-holandesa, o que causou enormes danos na cidade, a\u00ednda que os atacantes non puideron levar o tesouro da Frota de Indias. Outros ataques mar\u00edtimos ingleses, como o intento de toma dos Azores en 1597, s\u00f3 cultivaron fracasos.\nA situaci\u00f3n en Espa\u00f1a tampouco era demasiado boa, tras d\u00e9cadas de guerra cos rebeldes holandeses, Francia, Inglaterra, o Imperio otom\u00e1n e os piratas berberiscos, que obrigaban a satisfacer o custo de manter un ex\u00e9rcito profesional, a mari\u00f1a, e a defensa dun imperio estendido por catro continentes. A situaci\u00f3n foi agravada por unha epidemia de peste en Castela.\nFilipe II morreu en 1598 sendo sucedido por Filipe III, e tras a morte de Isabel I de Inglaterra en 1603, o seu sucesor Xacobe I de Inglaterra imp\u00f3n unha pol\u00edtica menos belicosa, suspendendo as hostilidades con Espa\u00f1a.\nCondici\u00f3ns.\nNeste contexto hai que entender que a promesa de Xacobe I de non intervir nos asuntos continentais fose suficiente para Filipe III para asinar a paz. A cambio, Espa\u00f1a renunciaba a nomear un rei cat\u00f3lico para a coroa de Inglaterra, e ata a garantir tolerancia inglesa ao catolicismo.\nSegundo as condici\u00f3ns do tratado, Inglaterra renunciaba a prestar ning\u00fan tipo de axuda aos Pa\u00edses Baixos, abr\u00eda o Canle da Mancha ao transporte mar\u00edtimo espa\u00f1ol, prohib\u00eda aos seus s\u00fabditos levar mercanc\u00edas de Espa\u00f1a a Holanda ou viceversa, e promet\u00eda suspender as actividades dos piratas no Oc\u00e9ano Atl\u00e1ntico. A cambio, Espa\u00f1a conced\u00eda facilidades ao comercio ingl\u00e9s nas Indias espa\u00f1olas.\nA renuncia de Inglaterra a continuar axudando aos rebeldes holandeses foi a base da tregua de 1609 que supuxo que Inglaterra e Espa\u00f1a estiveran en paz ata 1624.\nDelegaci\u00f3ns.\nA delegaci\u00f3n inglesa estivo composta por:\nOs delegados espa\u00f1ois provi\u00f1an dos diferentes reinos ent\u00f3n baixo dominio espa\u00f1ol:"}
{"id": "170482", "revid": "5863", "url": "https://gl.wikipedia.org/wiki?curid=170482", "title": "Joaquim Ventura", "text": "Joaquim Ventura Ruiz, nado en Barcelona o 7 de xullo de 1954, \u00e9 escritor en catal\u00e1n e en galego.\nTraxectoria.\nActualmente reside en Premi\u00e0 de Mar (Barcelona). Licenciado en Filolox\u00edas Galega e Portuguesa pola Universitat de Barcelona 1993 e doutor en Filolox\u00eda Rom\u00e1nica pola mesma universidade 1997, coa tese \"El Grup N\u00f3s i la cultura europea: autoretrat duna generaci\u00f3\", que obtivo a cualificaci\u00f3n de apto cum laude por unanimidade. Ga\u00f1ou o Premio Letras Galegas da Universidade de Santiago de Compostela nas edici\u00f3ns de 1992 e 1993.\nAl\u00e9n de poeta en catal\u00e1n (Premi Universitat de Barcelona, 1992; Premi Philologi, 1993), en galego colabora en prensa como columnista de opini\u00f3n (Galicia Hoxe) e como cr\u00edtico literario en diversas publicaci\u00f3ns, entre elas Faro de Vigo. Foi finalista do Premio Nacional da Cr\u00edtica.\nAl\u00e9n de investigador da literatura galega tanto da s\u00faa \u00e9poca medieval como da contempor\u00e1nea, con m\u00e1is de trinta traballos, tam\u00e9n \u00e9 tradutor ao catal\u00e1n de autores galegos como Eduardo Blanco Amor, Ram\u00f3n Otero Pedrayo, \u00c1lvaro Cunqueiro e Ferm\u00edn Bouza-Brey. Colaborou no proxecto da Enciclopedia Galega de H\u00e9rcules Edici\u00f3ns co cap\u00edtulo da narrativa entre 1916 e 1936."}
{"id": "170484", "revid": "85894", "url": "https://gl.wikipedia.org/wiki?curid=170484", "title": "Abavides, Abavides, Trasmiras", "text": "Abavides \u00e9 un lugar da parroquia de Abavides no concello ourens\u00e1n de Trasmiras na comarca da Limia. No ano 2022 ti\u00f1a 164 habitantes, dos cales 77 eran homes e 87 mulleres.\nEste lugar at\u00f3pase a 3,5 quil\u00f3metros da capital do concello."}
{"id": "170487", "revid": "2074", "url": "https://gl.wikipedia.org/wiki?curid=170487", "title": "Copa del Rey", "text": ""}
{"id": "170488", "revid": "2074", "url": "https://gl.wikipedia.org/wiki?curid=170488", "title": "Copa del Rey de F\u00fatbol", "text": ""}
{"id": "170491", "revid": "85894", "url": "https://gl.wikipedia.org/wiki?curid=170491", "title": "O Aveal, San Fiz de Monfero, Monfero", "text": "O Aveal \u00e9 un lugar da parroquia de San Fiz de Monfero no concello coru\u00f1\u00e9s de Monfero na comarca do Eume. Ti\u00f1a 15 habitantes no ano 2010 segundo datos do INE dos cales 6 eran homes e 9 eran mulleres.\nEste lugar at\u00f3pase a 1 quil\u00f3metro da capital do concello."}
{"id": "170492", "revid": "1131", "url": "https://gl.wikipedia.org/wiki?curid=170492", "title": "O Aveal", "text": "O top\u00f3nimo galego O Aveal pode referirse a:"}
{"id": "170494", "revid": "85894", "url": "https://gl.wikipedia.org/wiki?curid=170494", "title": "O Aveal, Crecente, A Pastoriza", "text": "O Aveal \u00e9 un lugar da parroquia de Crecente no concello lugu\u00e9s da Pastoriza na comarca da Terra Ch\u00e1. Segundo o IGE, en 2019 ti\u00f1a 6 habitantes (4 homes e 2 mulleres).\nEste lugar at\u00f3pase a 4,5 quil\u00f3metros da capital do concello."}
{"id": "170495", "revid": "6306387", "url": "https://gl.wikipedia.org/wiki?curid=170495", "title": "Li Ning Company Limited", "text": "Li Ning Company Limited (en ; Li-N\u00edng Y\u01d2uxi\u00e0n G\u014dngs\u012b), \u00e9 o maior provedor chin\u00e9s de calzado e material deportivo, sobre todo na Rep\u00fablica Popular da China. A compa\u00f1\u00eda foi fundada en 1990 polo antigo ximnasta ol\u00edmpico pola China Li Ning.\nLi Ning ten a Nike e Adidas como os seus competidores principais, pero os produtos deportivos Li Ning seguen sendo m\u00e1is populares na China que calquera marca competidora estranxeira. A empresa patrocina a un gran n\u00famero de atletas e equipos, tanto da China como do estranxeiro.\nEn 2005 Li Ning creou unha compa\u00f1\u00eda conxunta coa empresa de roupa deportiva francesa AIGLE obtendo o dereito exclusivo da distribuci\u00f3n dos produtos de AIGLE na China durante 50 anos.\nEn 2006, os ingresos correntes de Li Ning alcanzaron os 418 mil mill\u00f3ns de d\u00f3lares, e as ganancias totais de aproximadamente $39 mil mill\u00f3ns de d\u00f3lares. Desde o marzo de 2007, hab\u00eda 4.297 tendas de venda ao detalle de Li Ning. A empresa directamente pos\u00fae algunhas tendas pero o resto son franqu\u00edas."}
{"id": "170497", "revid": "1888", "url": "https://gl.wikipedia.org/wiki?curid=170497", "title": "Carlos V\u00e1zquez Gonz\u00e1lez (xornalista)", "text": "Carlos V\u00e1zquez Gonz\u00e1lez, nado en Neira de Cabaleiros (L\u00e1ncara) en 1968, \u00e9 un xornalista e escritor galego.\nTraxectoria.\nFixo estudos de Dereito na Universidade de Santiago de Compostela. Os seus comezos nos medios de comunicaci\u00f3n tiveron lugar no diario \"El Progreso\" de Lugo. En 2001 pasou a colaborar con \"La Voz de Galicia\", sendo redactor neste xornal e locutor de Radio Voz, colaborando tam\u00e9n coa Cadena SER e a COPE. Traballa como xornalista e fotoxornalista freelance para as revistas \"ECO\", \"Trasluz\" e para o xornal \"La Voz de Galicia\".\nDe 2004 a 2009 organizou canda a Conceller\u00eda de Cultura e Turismo do Concello de Lugo unha Demostraci\u00f3n de Oficios Tradicionais, feito que xunto coas reportaxes etnogr\u00e1ficas publicadas en \"La Voz de Galicia\" e na revista \"Trasluz\" lle permitiu ao autor afondar na etnograf\u00eda galega.\nActualmente vive na cidade de Lugo."}
{"id": "170498", "revid": "85894", "url": "https://gl.wikipedia.org/wiki?curid=170498", "title": "O Aveal, Vilamateo, Vilarmaior", "text": "O Aveal \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 11 habitantes no ano 2010 segundo datos do INE, dos cales 6 eran homes e 5 eran mulleres.\nEste lugar at\u00f3pase a 3 quil\u00f3metros da capital do concello."}
{"id": "170500", "revid": "1888", "url": "https://gl.wikipedia.org/wiki?curid=170500", "title": "Xos\u00e9 Lu\u00eds V\u00e1zquez Somoza", "text": "Xos\u00e9 Lu\u00eds V\u00e1zquez Somoza, nado en Zolle (Gunt\u00edn) o 19 de febreiro de 1961, \u00e9 escritor galego en lingua galega.\nTraxectoria.\nLicenciado en Filolox\u00eda, a s\u00faa tese de Licenciatura (in\u00e9dita) foi \"O galego en Zolle (Gunt\u00edn)\". En 2009 ga\u00f1ou o premio de investigaci\u00f3n Condado de Pallares por \"O galego en Zolle (Gunt\u00edn)\". Foi catedr\u00e1tico de Lingua e Literatura galega no IES Lucus Augusti de Lugo."}
{"id": "170502", "revid": "22570", "url": "https://gl.wikipedia.org/wiki?curid=170502", "title": "Pier Gerlofs Donia", "text": "Pier Gerlofs Donia, nado contra 1480 en Kimswert e finado en 1520 en Snits, foi un guerreiro, rebelde e pirata fris\u00f3n que se converteu nun heroe popular, m\u00e1is co\u00f1ecido polo alcume \"Grutte Pier\" (o \"Gran Pedro\" na antiga ortograf\u00eda do fris\u00f3n) polo seu gran tama\u00f1o.\nTraxectoria.\nPier Gerlofs era fillo de Fokel Sybrants Bonga e Gerlof Piers, o pai era de orixe labrega mentres a nai proced\u00eda da nobreza. Pier era descendente de Haring Harinxma (1323\u20131404) e primo terceiro de Jancko Douwama. O 29 de xaneiro de 1515 mercenarios sax\u00f3ns ao servizo de Xurxo de Saxonia saquearon Kimswert, violaron e asasinaron \u00e1 s\u00faa dona e queimaron a igrexa local e as propiedades de Donia e este comezou a chamar \u00e1 loita contra os ocupantes, armando un grupo de rebeldes co\u00f1ecidos como A esperanza negra que contaron co apoio de Carlos de Egmond, duque de Gelre e que consist\u00edan principalmente de campesi\u00f1os pobres, nobres empobrecidos e delincuentes que actuaron como piratas principalmente contra buques holandeses e ingleses, sobre todo no Zuiderzee. Na maior batalla, que se produciu en 1515, capturaron 28 nav\u00edos holandeses.\nO 24 de xu\u00f1o de 1517, Grutte Pier e o seu grupo, consistente en 4000 homes procedente de Frisia e Gueldria, sa\u00edron de Frisi, aportaron preto de Wervershoof e avanzaron ata Medemblik, captur\u00e1rona, matando a moitos dos seus habitantes e facendo a moitos outros prisioneiros, sen conseguir conquistar o Castelo de Medemblik, defendido por Joost van Buren, prend\u00e9ronlle lume a cidade, o que tam\u00e9n fixeron en Alkmaar. Conquistaron tam\u00e9n a cidade de Asperen, utiliz\u00e1ndoa como base. En resposta a eses ataques e o fracaso do Capit\u00e1n Xeneral de Amstelland, Waterland e Gooiland en defender os seus territorios o Stadhouder de Holanda organizou unha frota de guerra en xullo de 1517, comandada por Anthonius van den Houte e a\u00ednda que comezou con \u00e9xito, queimando alg\u00fans nav\u00edos fris\u00f3ns preto de Bunschoten, Grutte Pier respondeu tomando 11 dos seus nav\u00edos nunha batalla preto de Hoorn en 1518., e pouco despois desa vitoria Pier derrotou a 300 holandeses en Hindeloopen, segundo a lenda fixo repetir os prisioneiros un shibboleth para distinguir os fris\u00f3ns dos infiltrados holandeses e baixoalem\u00e1ns\" B\u00fbter, brea en griene tsiis, wa't dat net sizze kin is gjin oprjochte Fries\" (Manteiga, pan e queixo verde: se non o podes dicir, non es un verdadeiro fris\u00f3n). \nMalia os seus \u00e9xitos, non puido impedir que Frisia seguise baixo o control dos burgundios e desilusionado retirouse en 1519 deixando a xefatura dos seus homes a Wierd Jelckama e morreu pacificamente na s\u00faa casa de Snits o 18 de outubro de 1520.."}
{"id": "170503", "revid": "21293", "url": "https://gl.wikipedia.org/wiki?curid=170503", "title": "Grutte Pier", "text": ""}
{"id": "170506", "revid": "23204", "url": "https://gl.wikipedia.org/wiki?curid=170506", "title": "Willem de Sitter", "text": "Willem de Sitter, nado o 6 de maio de 1872 en Snits e finado o 20 de novembro de 1934 en Leiden, foi un matem\u00e1tico, f\u00edsico e astr\u00f3nomo neerland\u00e9s\nTraxectoria.\nDe Sitter, fillo do xu\u00edz Lamoraal Ulbo de Sitter e Catharina Bestling e neto do pol\u00edtico liberal e alcalde de Groningen Willem de Sitter estudou matem\u00e1tica e f\u00edsica na Universidade de Groningen,comezando a se interesar pola astronom\u00eda. Traballou con Jacobus Kapteyn nun cat\u00e1logo de estrelas no Observatorio astron\u00f3mico de Cidade do Cabo en Sur\u00e1frica (1897\u20131899), despois traballou durante oito anos como axudante de Kapteyn no laboratorio de astronom\u00eda de Groningen e en 1908 accedeu \u00e1 c\u00e1tedra de astronom\u00eda na Universidade de Lieden e foi director do seu observatorio astron\u00f3mico desde 1919 ata a s\u00faa morte.\nDe Sitter fixo importantes achegas \u00e1 cosmolox\u00eda f\u00edsica. En 1932 xunto con Albert Einstein publicou o artigo \"On the Relation between the Expansion and the Mean Density of the Universe\", na revista \"Proceedings of the National Academy of Sciences\" na que conxeturaban que pod\u00eda existir gran cantidade de materia que non emitise luz, o que agora se co\u00f1ece como materia escura. De Sitter tam\u00e9n estableceu os conceptos co\u00f1ecidos como Espazo de Sitter e Universo de Sitter, unha soluci\u00f3n para a teor\u00eda da relatividade xeral libre de materia e cunha constante cosmol\u00f3xica positiva, o que resulta nun universo baldeiro que se expande exponencialmente. De Sitter tam\u00e9n foi famoso polas s\u00faas investigaci\u00f3ns obre o planeta X\u00fapiter."}
{"id": "170512", "revid": "1812958", "url": "https://gl.wikipedia.org/wiki?curid=170512", "title": "A Igrexa de Xes\u00fas Cristo dos Santos dos \u00daltimos D\u00edas", "text": ""}
{"id": "170513", "revid": "56817", "url": "https://gl.wikipedia.org/wiki?curid=170513", "title": "Emma Smith", "text": "Emma Hale Smith Bidamon, nada en Harmony Township (Pensilvania) o 10 de xullo de 1804 e finada en Nauvoo (Illinois) o 30 de abril de 1879, foi a esposa de Joseph Smith (Jr.) ata a morte deste en 1844, e unha das l\u00edderes nos comezos do movemento dos Santos dos \u00daltimos D\u00edas. Foi nomeada en 1842 como a presidenta inaugural dunha organizaci\u00f3n de servizo composta por mulleres chamada nese ent\u00f3n Sociedade de Socorro de Mulleres de Nauvoo para daquela ser reorganizada en Utah como un dos fundamentos da Igrexa de Xes\u00fas Cristo dos Santos dos \u00daltimos D\u00edas co nome Sociedade de Socorro."}
{"id": "170514", "revid": "98629", "url": "https://gl.wikipedia.org/wiki?curid=170514", "title": "Franz Stock", "text": "Franz Stock, nado o 21 de setembro de 1904 en Neheim-H\u00fcsten, Renania do Norte-Westfalia e finado o 24 de febreiro de 1948 en Par\u00eds, foi un sacerdote cat\u00f3lico co\u00f1ecido por auxiliar aos prisioneiros franceses na represi\u00f3n nazi en Par\u00eds.\nTraxectoria.\nNado nunha familia obreira, realizou estudos filos\u00f3ficos e teol\u00f3xicos en Paderborn. En 1926 participa no Congreso democr\u00e1tico internacional pola Paz, nun contexto de belicismo e ascenso de r\u00e9ximes autoritarios. En 1932 foi ordenado sacerdote.\nEn 1934 \u00e9 nomeado reitor da misi\u00f3n cat\u00f3lica alem\u00e1 en Par\u00eds, pero co estoupido da segunda guerra mundial debe retornar a Alema\u00f1a.\nTras a ocupaci\u00f3n alem\u00e1 de Francia volve a Par\u00eds. Preocupado pola represi\u00f3n nazi, comeza a visitar as prisi\u00f3ns de Fresnes, La Sant\u00e9 e Cherche Midi. Recibe a encomenda de atender aos condenados a morte polo que \u00e9 dos poucos non integrados no aparello militar ou nazi que se move con certa liberdade polas prisi\u00f3ns onde se ateigaban os represaliados pola ocupaci\u00f3n. Comeza as\u00ed un labor clandestino de asistencia aos prisioneiros e de posta en contacto coas s\u00faas familias e amigos arriscando a s\u00faa propia vida; filtra informaci\u00f3n, mesmo memorizando as mensaxes, que impiden novas represi\u00f3ns e evita m\u00e1is detenci\u00f3ns e torturas. Prepara os testemu\u00f1os nos xu\u00edzos que conseguen atenuar as penas.\nCando as forzas estadounidenses liberan Par\u00eds en 1944, \u00e9 detido no hospital de la Piet\u00e9 e fano prisioneiro de guerra. Deste xeito, comeza un labor de atenci\u00f3n aos prisioneiros alem\u00e1ns. Chega a organizar un seminario no campo de prisioneiros preto de Orle\u00e1ns.\nEn 1947 \u00e9 nomeado doutor honoris causa pola Universidade de Friburgo.\nNa celebraci\u00f3n do cincuenta aniversario da s\u00faa morte participaron o Presidente do Senado franc\u00e9s Ren\u00e9 Morony e o chanceler da Rep\u00fablica Federal Alem\u00e1 Helmut Kohl.\nEst\u00e1 en marcha o proceso de beatificaci\u00f3n."}
{"id": "170516", "revid": "23204", "url": "https://gl.wikipedia.org/wiki?curid=170516", "title": "Adriaan van Maanen", "text": "Adriaan van Maanen, nado o 31 de marzo de 1884 en Snits e finado o 26 de xaneiro de 1946 en Pasadena foi un astr\u00f3nomo neerland\u00e9s-estadounidense.\nTraxectoria.\nVan Maanen naceu nunha familia acomodada de Frisia, estudou astronom\u00eda na Universidade de Utrecht e logo traballou brevemente na Universidade de Groninga. En 1911 marchou aos Estados Unidos onde traballou como voluntario no Obsrevatorio Yerkes, ao ano seguinte foi traballar ao Observatorio Mount Wilson e al\u00ed permaneceu activo ata a s\u00faa morte en 1946. Especializouse na medici\u00f3n do movemento estelar e a determinaci\u00f3n das paralaxes co gran reflector de 60 polgadas. Mediu os movementos astrom\u00e9ticos internos en varias galaxias espirais, que supo\u00f1\u00edan que tales obxectos eran sistemas constitu\u00eddos por gas e estrelas no interior da V\u00eda L\u00e1ctea, pero as s\u00faas medici\u00f3ns entraron en contradici\u00f3n coas realizadas por Edwin Hubble para a Gran Nebulosa de Andromeda.. En 1935 determinouse que a medici\u00f3n de Hubble era correcta e a de van Maanen incorrecta. A van Maanen tam\u00e9n se debe o descubrimento da Estrela de Van Maanen."}
{"id": "170517", "revid": "23204", "url": "https://gl.wikipedia.org/wiki?curid=170517", "title": "Trofeo Teresa Herrera 2008", "text": "A 63\u00ba edici\u00f3n do Trofeo Teresa Herrera celebrouse na Coru\u00f1a entre o 17 e o 19 de agosto de 2008. O campi\u00f3n foi o Deportivo da Coru\u00f1a, que derrotou na final ao Atl\u00e9tico de Madrid, logrando o seu 16\u00ba t\u00edtulo e o noveno de xeito consecutivo."}
{"id": "170526", "revid": "47401", "url": "https://gl.wikipedia.org/wiki?curid=170526", "title": "Mudar Badran", "text": "Mudar Seyyid Muhammad Badran, en \u00e1rabe \u0645\u0636\u0631 \u0628\u062f\u0631\u0627\u0646, nado en Jerash en 1934 e finado o 22 de abril de 2023, foi un pol\u00edtico xordano. Foi primeiro ministro de Xordania desde 1976 at\u00e9 1984, menos desde 1979 at\u00e9 1980. Volveu ser primeiro ministro desde 1989 at\u00e9 1991. Tam\u00e9n ministro de exteriores de 1976 at\u00e9 1979 e ministro de defensa durante a maior parte do seu mandato.\nO seu irm\u00e1n, Adnan Badran, tam\u00e9n traballou na pol\u00edtica."}
{"id": "170527", "revid": "2074", "url": "https://gl.wikipedia.org/wiki?curid=170527", "title": "Rayo Vallecano CF", "text": ""}
{"id": "170531", "revid": "98629", "url": "https://gl.wikipedia.org/wiki?curid=170531", "title": "Anthonie Cornelis Oudemans", "text": "Anthonie (Antoon) Cornelis Oudemans, nado o 12 de novembro de 1858 en Batavia e finado do 14 de xaneiro de 1943 en Arnhem, foi un zo\u00f3logo neerland\u00e9s.\nTraxectoria.\nEra fillo do astr\u00f3nomo neerland\u00e9s Jean Abraham Chr\u00e9tien Oudemans e neto do fil\u00f3logo Anthonie Cornelis Oudemans, polo que recibiu o seu nome. A s\u00faa tese de doutoramente foi sobre os \"platihelmintos\". En 1885 nome\u00e1rono director dos xard\u00edns zool\u00f3xicos da Haia, descrubriu varios insectos e unha especie de primate, o \"Lophocebus aterrimus\". En 1892 publicou \"The Great Sea Serpent\", un estudo dos informes de avistamento de serpes mari\u00f1as nos oc\u00e9anos do mundo, e conclu\u00edu que tales criaturas deb\u00eda ser un membro desco\u00f1ecido dos pinn\u00edpedes que el chamou \"Megophias megophias\". Bernard Heuvelmans referiuse a este libro como o comezo da criptozoolox\u00eda.\nEn 1895 deixou A Haia para ensinar biolox\u00eda en Snits. Publicou m\u00faltiples artigos cient\u00edficos, e en 1917 un sobre o extinto dodo, \"Dodo-studi\u00ebn: naar aanleiding van de vondst van een gevelsteen met dodo-beeld van 1561 te Vere\". En 1942 doou ao Rijksmuseum van Natuurlijke Historie a s\u00faa importante colecci\u00f3n de \u00e1caros que consist\u00eda en 5.981 exemplares de 1.316 especies.."}
{"id": "170532", "revid": "29398", "url": "https://gl.wikipedia.org/wiki?curid=170532", "title": "Sergio Ag\u00fcero", "text": "Sergio Leonel Ag\u00fcero del Castillo, co\u00f1ecido como Kun Ag\u00fcero, nado en Quilmes, na provincia de Buenos Aires o 2 de xu\u00f1o de 1988, \u00e9 un exfutbolista arxentino. Obtivo a s\u00faa nacionalidade espa\u00f1ola o 3 de decembro do 2010. Xogaba como dianteiro ou como media punta.\nTraxectoria.\nAtl\u00e9tico de Madrid.\nO balance da s\u00faa tempada 2006-2007 no Atl\u00e9tico mostra que debutou na totalidade dos corenta e dous partidos oficiais do seu equipo; vinte e sete como titular e marcando sete goles. A\u00ednda que o atl\u00e9tico quedou na s\u00e9tima posici\u00f3n da liga e avanzado ata os dezaseisavos da final da Copa do Rei.\nNa tempada 2007-2008 colaborou para que o seu equipo sexa un dos ga\u00f1adores da Copa Intertoto, clasific\u00e1ndose para a Copa da UEFA. Grazas a esta competici\u00f3n, o 16 de agosto marcou o seu primeiro gol internacional, fronte o equipo FK Vojvodina serbio. Xogou nove partidos, dos cales marcou seis goles e s\u00f3 unha expulsi\u00f3n. O motivo desa expulsi\u00f3n foi que, mentres xogaban pola Copa da UEFA fronte o Bolton Wanderers ingl\u00e9s, lle cuspiu a un rival. Por esta sentenza estivo sen poder xogar a volta. Na Copa do Rei participou en catro partidos, quedando o seu equipo eliminado de cuartos da final. As s\u00faas mellores actuaci\u00f3ns foron por liga, disputando trinta e sete partidos e marcando vinte goles m\u00e1is. Xunto cos seus compa\u00f1eiros logrou un cuarto posto que permitiu clasificar o Atl\u00e9tico na liga de Campi\u00f3ns da UEFA tras doce anos.\nSergio recibiu o Premio Antonio Puerta (mellor xogador da tempada) e o Trofeo EFE (mellor xogador iberoamericano).\nNa tempada 2008-2009 presentada para o Atl\u00e9tico como un triplo desaf\u00edo: Liga, Copa do Rei e Liga de Campi\u00f3ns. Sergio comezou a temporada tan s\u00f3 catro d\u00edas despois da final ol\u00edmpica, colaborando cun gol para que o seu equipo derrote ao FC Schalke 04 alem\u00e1n por 4-0. Pola liga debutou ante o M\u00e1laga o 31 de agosto. Pola Copa do Rei, o Atl\u00e9tico caeu en oitavos na final fronte o FC Barcelona.\nNa tempada 2009-2010, ao non ser clasificados en oitavos na final de Liga de Campi\u00f3ns da UEFA, puideron pasar aos dezaseisavos da final da Europa League. E as\u00ed, proclamouse campi\u00f3n da UEFA Europa League tras vencer ao equipo Fulham FC 2-1, con goles de Diego Forl\u00e1n. A\u00ednda que tam\u00e9n acabaron subcampi\u00f3ns da Copa do Rei tras perder contra o Sevilla FC cun marcador de 0-2.\nAo comezo da tempada do 2010-2011, foi campi\u00f3n da Supercopa de Europa tras vencer ao Inter de Mil\u00e1n por 2-0, onde anotou o seu segundo gol. Esa mesma temporada, o 11 de decembro de 2010, disputar\u00eda fronte ao Deportivo da Coru\u00f1a o que ser\u00eda o seu partido n\u00famero 300, que acabar\u00eda coa vitoria de dous a cero, na que el mesmo meteu eses dous goles. O 4 de xaneiro do 2011, Sergio anunciou a renovaci\u00f3n do contrato ata o ano 2014 e o d\u00eda seguinte ser\u00eda elixido o segundo capit\u00e1n do equipo, compartido con Diego Forl\u00e1n.\nVida persoal.\nSergio Ag\u00fcero est\u00e1 emparellado con Gianinna Maradona, filla do exfutbolista e ex-director t\u00e9cnico da selecci\u00f3n arxentina Diego Maradona, dende o principio do 2008, coa que ten un fillo espa\u00f1ol, chamado Benjam\u00edn Ag\u00fcero Maradona, que naceu o d\u00eda 19 de febreiro de 2009 en Madrid. Sentimentalmente tam\u00e9n se lle vinculou con anterioridade \u00e1s [[modelo (moda)|modelos]] [[Eliana Guercio]], con quen supostamente manti\u00f1a un breve romance, e [[Jesica Cirio]], pola cal demostraba un profundo interese.\nSergio Ag\u00fcero participou na pel\u00edcula de [[Santiago Segura]] \"Torrente 4\" (2011) xunto con outros futbolistas como [[\u00c1lvaro Arbeloa]], [[Sergio Ramos]], [[Ra\u00fal Albiol]] e [[Gonzalo Higua\u00edn]].\nEstat\u00edsticas.\nReferencias:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en Quilmes]]\n[[Categor\u00eda:Nados en 1988]]\n[[Categor\u00eda:Futbolistas da Arxentina]]\n[[Categor\u00eda:Futbolistas de Espa\u00f1a]]\n[[Categor\u00eda:Dianteiros de f\u00fatbol]]\n[[Categor\u00eda:Xogadores do CA Independiente]]\n[[Categor\u00eda:Xogadores do Atl\u00e9tico de Madrid]]\n[[Categor\u00eda:Xogadores do Manchester City FC]]\n[[Categor\u00eda:Xogadores do FC Barcelona]]\n[[Categor\u00eda:Xogadores da selecci\u00f3n de f\u00fatbol da Arxentina]]\n[[Categor\u00eda:Xogadores do Mundial de F\u00fatbol de 2014]]\n[[Categor\u00eda:Futbolistas ol\u00edmpicos da Arxentina]]\n[[Categor\u00eda:Futbolistas nos Xogos Ol\u00edmpicos de 2008]]\n[[Categor\u00eda:Medallistas nos Xogos Ol\u00edmpicos de 2008]]\n[[Categor\u00eda:Medallistas ol\u00edmpicos de ouro pola Arxentina]]\n[[Categor\u00eda:Medallistas ol\u00edmpicos en f\u00fatbol]]\n[[Categor\u00eda:Personalidades de Twitch]]\n[[Categor\u00eda:Xogadores do Mundial de F\u00fatbol de 2010]]\n[[Categor\u00eda:Xogadores do Mundial de F\u00fatbol de 2018]]\n[[Categor\u00eda:Futbolistas ga\u00f1adores da Copa Am\u00e9rica]]"}
{"id": "170534", "revid": "27155", "url": "https://gl.wikipedia.org/wiki?curid=170534", "title": "Pteropus giganteus", "text": "Pteropus giganteus \u00e9 un morcego cuxo corpo mide uns 30 cent\u00edmetros de lonxitude e chega a ter unha envergadura alar de 120 cm. Pesa en media 800 g. O pelo ten tons marr\u00f3n avermellados, pardos e negruzcos, m\u00e1is claros na parte inferior.\nDistrib\u00faese ao longo da India, Bangladesh, sur da China, Maldivas, Nepal, Paquist\u00e1n e Sri Lanka. Vive en bosques, nos que se alimenta de froita. A s\u00faa actividade \u00e9 nocturna despraz\u00e1ndose a zonas cultivadas, onde poden causar graves danos. Durante o d\u00eda permanecen colgados das \u00e1rbores sendo moi patente a s\u00faa presenza. Conforman grupos xer\u00e1rquicos. As femias af\u00e1stanse antes do parto e as cr\u00edas fican baixo as \u00e1s da nai durante cinco meses."}
{"id": "170535", "revid": "27155", "url": "https://gl.wikipedia.org/wiki?curid=170535", "title": "Pteropus livingstonii", "text": "Pteropus livingstonii \u00e9 unha especie de morcego da familia Pteropodidae."}
{"id": "170537", "revid": "56817", "url": "https://gl.wikipedia.org/wiki?curid=170537", "title": "Pteropus vampyrus", "text": "Pteropus vampyrus \u00e9 unha especie de morcego da familia \"Pteropodidae\". At\u00f3pase en Kampuchea, Vietnam, Indonesia, Malaisia, Birmania, Tailandia, Filipinas, Brunei, Tonga e Vanuatu.\nComo os demais integrantes do x\u00e9nero \"Pteropus\", \u00e9 frux\u00edvoro e alim\u00e9ntase exclusivamente de froitos, flores, pole e n\u00e9ctar. \u00c9 co\u00f1ecido por ser o m\u00e1is grande da familia e presentar a maior envergadura da apertura alar, entre 140 e 180 cm. Como outros megaquir\u00f3pteros, carece da habilidade da ecolocalizaci\u00f3n."}
{"id": "170538", "revid": "1308", "url": "https://gl.wikipedia.org/wiki?curid=170538", "title": "Ecolocalizaci\u00f3n", "text": ""}
{"id": "170545", "revid": "98629", "url": "https://gl.wikipedia.org/wiki?curid=170545", "title": "Scream 2", "text": "Scream 2 \u00e9 a continuaci\u00f3n de \"Scream, vix\u00eda quen chama\", dirixida por Wes Craven no ano 1997 e protagonizada por Neve Campbell, Courtney Cox e David Arquette, entre outros.\nSinopse.\nNesta segunda entrega Sidney fai vida normal na universidade cando unha parella \u00e9 asasinada. Inmediatamente Sidney e o seu amigo Randy (interpretado por Jamie Kannedy) volven a revivir todo o pesadelo sucedido en Woodsboro un ano atr\u00e1s. Ningu\u00e9n esta a salvo e menos Sidney porque o asasino quere terminar o que Billy Loomis e Stu Macher empezaron."}
{"id": "170546", "revid": "1131", "url": "https://gl.wikipedia.org/wiki?curid=170546", "title": "PS, I Love You", "text": "P.S. I Love You (en galego, \"P.D. qu\u00e9rote\") \u00e9 un libro que foi escrito pola escritora irlandesa Cecilia Ahern e que foi publicado no ano 2004.\nSinopse.\nHolly Kennedy \u00e9 unha moza americana que est\u00e1 profundamente namorada do seu marido, Gerry, un rapaz irland\u00e9s con quen pensaba pasar o resto da s\u00faa vida, pero o destino non llo permite. Gerry morre con tan so 35 anos, deixando a Holly totalmente esnaquizada. Pero el decidiu que Holly non \u00eda a estar soa e d\u00e9ixalle unha serie de cartas escritas por el nos seus \u00faltimos meses de vida, e que ir\u00e1n axudando a Holly a superalo e sobre todo a non sentirse soa. As\u00ed ela tam\u00e9n ira descubrindo cousas sobre si mesma, e sobre a s\u00faa familia e amigos.\nAdaptaci\u00f3n cinematogr\u00e1fica.\nA adaptaci\u00f3n cinematogr\u00e1fica deste libro, \"P.S. I Love You\", foi estreada nos Estados Unidos o 21 de decembro do 2007. Est\u00e1 protagonizada por Hilary Swank no papel de Holly Kennedy e Gerard Butler no papel de Gerry. Tam\u00e9n participan na pel\u00edcula actores como Lisa Kudrow (co\u00f1ecida mundialmente como Phoebe en \"Friends\") ou Kathy Bates (\"Tomates verdes fritos\")."}
{"id": "170548", "revid": "5863", "url": "https://gl.wikipedia.org/wiki?curid=170548", "title": "Pablo Sarabia", "text": "Pablo Sarabia Garc\u00eda, nado en Madrid o 11 de maio de 1992, \u00e9 un futbolista espa\u00f1ol. Xoga de centrocampista\u00a0e o seu actual equipo \u00e9 o Sevilla FC.\nTen un gran manexo de bal\u00f3n coa s\u00faa perna esquerda. Tr\u00e1tase dun xogador r\u00e1pido no un contra un, con gran disparo desde diferentes distancias con ambas pernas.\nTraxectoria.\nSarabia xogou na Escola de F\u00fatbol Madrid Oeste Boadilla, en Boadilla del Monte (Madrid), onde se formou para dar o salto a canteira madridista na categor\u00eda infantil en 2004.\nEmpezou a tempada 2008/09 no xuvenil A das categor\u00edas inferiores do Real Madrid, xogando de vez en cando no Real Madrid C. O 3 de xaneiro de 2010 debutou co Real Madrid Castilla contra o Alcorc\u00f3n, substitu\u00edndo a Samuel no minuto 58 de partido. No seu terceiro partido no Castilla, o primeiro no estadio Alfredo Di St\u00e9fano, foi titular e marcou o segundo gol que axudar\u00eda a conseguir a vitoria do Castilla sobre o Racing B. Ademais deu o pase do terceiro gol madridista nun lanzamento de esquina, quedando as\u00ed demostrada a s\u00faa capacidade para meter goles e tam\u00e9n para dalos.\nEn setembro de 2010 rumore\u00e1base a venda de Sarabia ao equipo portugu\u00e9s Sporting de Braga no mercado invernal por 3 mill\u00f3ns de euros, a\u00ednda que non se produciu o traspaso.\nO 8 de decembro de 2010 debutou co Real Madrid en Liga de Campi\u00f3ns, no encontro Real Madrid 4-0 Auxerre, substitu\u00edndo a Cristiano Ronaldo a falta de 20 minutos para o final do partido."}
{"id": "170555", "revid": "75439", "url": "https://gl.wikipedia.org/wiki?curid=170555", "title": "Envergadura", "text": "A envergadura \u00e9 o ancho da vela maior dunha embarcaci\u00f3n a vela, o ancho que ten de fronte as aves ou outros animais alados (como pterod\u00e1ctilos, morcegos ou insectos) coas \u00e1s totalmente estendidas cara os lados ou, por extensi\u00f3n, o ancho dunha aeronave dun extremo ao outro das \u00e1s."}
{"id": "170556", "revid": "88215", "url": "https://gl.wikipedia.org/wiki?curid=170556", "title": "Chang Myon", "text": "Chang Myon, nado o 28 de agosto de 1899 e finado o 4 de xu\u00f1o de 1966, foi un educador, diplom\u00e1tico e pol\u00edtico surcoreano. Foi vicepresidente de Corea do Sur durante uns meses en 1960 e primeiro ministro entre 1950 e 1952 e de novo de 1960 a 1961."}
{"id": "170557", "revid": "88215", "url": "https://gl.wikipedia.org/wiki?curid=170557", "title": "Kim Young-sam", "text": "Kim Young-sam(\uae40\uc601\uc0bc), nado o 20 de decembro de 1927 e finado en Se\u00fal o 22 de novembro de 2015, foi un pol\u00edtico surcoreano que foi presidente de Corea do Sur dende o 25 de febreiro de 1993 ata 25 de febreiro de 1998."}
{"id": "170558", "revid": "1093", "url": "https://gl.wikipedia.org/wiki?curid=170558", "title": "Chun Doo-hwan", "text": "Chun Doo-hwan(\uc804\ub450\ud658), nado en Hapcheon o 18 de xaneiro de 1931 e finado en Yeonhui-dong (Se\u00fal) o 23 de novembro de 2021, foi un pol\u00edtico surcoreano que foi presidente de Corea do Sur dende o 1 de setembro de 1980 ata o 24 de febreiro de 1988."}
{"id": "170560", "revid": "1987", "url": "https://gl.wikipedia.org/wiki?curid=170560", "title": "Park Chung-hee", "text": "Park Chung-hee (en coreano: \ubc15\uc815\ud76c; \u6734\u6b63\u7199), nado o 14 de novembro de 1917 e finado o 26 de outubro de 1979, foi un pol\u00edtico e militar surcoreano que foi presidente de Corea do Sur dende o 17 de decembro de 1963 ata o 26 de outubro de 1979 e primeiro ministro en funci\u00f3ns do 18 de xu\u00f1o ao 9 de xullo de 1962."}
{"id": "170561", "revid": "1987", "url": "https://gl.wikipedia.org/wiki?curid=170561", "title": "Uni\u00f3n por un Movemento Popular", "text": "A uni\u00f3n por un Movemento Popular (en franc\u00e9s: \"Union pour un mouvement populaire, UMP\") \u00e9 un partido pol\u00edtico franc\u00e9s de centro-dereita, membro do Partido Popular Europeo."}
{"id": "170563", "revid": "1987", "url": "https://gl.wikipedia.org/wiki?curid=170563", "title": "Trixeraci\u00f3n", "text": "A Trixeneraci\u00f3n \u00e9 un procedemento similar \u00e1 coxeraci\u00f3n no que se consegue fr\u00edo, ademais de enerx\u00eda el\u00e9ctrica e calor, t\u00edpicos da coxeraci\u00f3n, todo a partir dun mesmo combustible ou unha mesma fonte de enerx\u00eda primaria.\nA aparici\u00f3n dos sistemas de trigeneraci\u00f3n ten a s\u00faa orixe na chamada xeraci\u00f3n distribu\u00edda ou descentralizada, que consiste en localizar o sistema de xeraci\u00f3n no mesmo lugar onde se atopan os usuarios finais, ou moi preto deles.\nA forma tradicional de obter estes produtos enerx\u00e9ticos \u00e9 por separado: consumir a electricidade da rede, producir a calor mediante caldeiras de combustible f\u00f3sil e o fr\u00edo a partir de ciclos de refrixeraci\u00f3n por compresi\u00f3n, que consomen enerx\u00eda el\u00e9ctrica. Os sistemas de trigeneraci\u00f3n e coxeraci\u00f3n pos\u00faen certas vantaxes econ\u00f3micas e ambientais respecto a forma convencional de xeraci\u00f3n, entre elas un maior rendemento t\u00e9rmico global, que permite o aforro de enerx\u00eda primaria e a reduci\u00f3n de emisi\u00f3ns.\nA combinaci\u00f3n da coxeraci\u00f3n coa absorci\u00f3n d\u00e1 lugar \u00e1 trixeraci\u00f3n. A absorci\u00f3n \u00e9 un proceso polo que se pode obter fr\u00edo a partir dunha fonte de calor.\nA calor residual que se obt\u00e9n \u00e9 a suma da producida pola xeraci\u00f3n de electricidade, m\u00e1is o subtra\u00eddo do proceso de refrixeraci\u00f3n. Co que se consegue m\u00e1is cantidade de calor malia a menor temperatura, coa desvantaxe de que as pos\u00edbeis aplicaci\u00f3ns desta calor poden verse reducidas.\nNa \u00e9poca estival, a demanda de calor baixa considerabelmente, polo que a calor producida nos equipos de coxeraci\u00f3n p\u00f3dese aproveitar para \"xerar\" fr\u00edo para o aire acondicionado necesario nesta \u00e9poca. Deste xeito cons\u00e9guese a partir dunha \u00fanica enerx\u00eda primaria (gas natural) tres tipos de enerx\u00eda, xunto cun importante aforro econ\u00f3mico e unha boa alternativa para o medio ambiente (Por\u00e9n estamos a mellorar a eficiencia global do proceso compar\u00e1ndoa coa dos procesos por separado)."}
{"id": "170565", "revid": "23204", "url": "https://gl.wikipedia.org/wiki?curid=170565", "title": "Frieda B. Hennock", "text": "Frieda Barkin Hennock, nada o 27 de decembro de 1904 en Kovel e finada o 20 de xu\u00f1o de 1960 en Nova York, foi unha avogada estadounidense.\nTraxectoria.\nHennock naceu na Ucra\u00edna tsarista nunha familia xud\u00eda que emigrou aos Estados Unidos en 1910. En Nova York estudou dereito na Brooklyn Law School e graduouse en 1924. Entre 1926 e 1948 traballou como avogada no Estado de Nova York especializ\u00e1ndose en dereito corporativo. En 1948 Harry Truman nomeouna para servir na Comisi\u00f3n Federal de Comunicaci\u00f3ns, foi a primeira muller en entrar nela, e tivo un papel decisivo na decisi\u00f3n da FCC de asignar canles \u00e1s televisi\u00f3ns educativas , o que ser\u00eda o xermolo da televisi\u00f3n p\u00fablica nos Estados Unidos. En 1955 deixou a FCC volvendo ao exercicio da avogac\u00eda."}
{"id": "170566", "revid": "21293", "url": "https://gl.wikipedia.org/wiki?curid=170566", "title": "T\u00e9l\u00e9 Wallis et Futuna", "text": ""}
{"id": "170567", "revid": "98629", "url": "https://gl.wikipedia.org/wiki?curid=170567", "title": "Juande Ramos", "text": "Juan de la Cruz \"Juande\" Ramos Cano, nado en Pedro Mu\u00f1oz (Cidade Real) o 25 de setembro de 1954, \u00e9 un exfutbolista e actual adestrador de f\u00fatbol espa\u00f1ol. Xogaba na posici\u00f3n de centrocampista."}
{"id": "170568", "revid": "98629", "url": "https://gl.wikipedia.org/wiki?curid=170568", "title": "Pieter Sjoerds Gerbrandy", "text": "Pieter Sjoerds Gerbrandy, nado o 13 de abril de 1885 en Goai\u00efngea e finado o 7 de setembro de 1961 na Haia, foi un avogado e pol\u00edtico neerland\u00e9s que foi primeiro ministro do goberno neerland\u00e9s no exilio, durante a segunda guerra mundial, do 3 de setembro de 1940 ata o 24 de xu\u00f1o de 1945\nTraxectoria.\nGerbrandy naceu nunha aldea preto de Snits en Frisia. Estudou na Universidade Libre de \u00c1msterdan, despois de se graduar en 1911 exerceu como avogado en Leiden e despois en Snits. En 1918 como capit\u00e1n na reserva foi de voluntario \u00e1 Haia para facer fronte \u00e1 proclamaci\u00f3n da revoluci\u00f3n socialista polo l\u00edder socialista Pieter Jelles Troelstra. Entre 1920 a 1930 foi membro da asemblea provincial polo Partido Antirrevolucionario. Desde 1930 era profesor na Universidade Libre de \u00c1msterdan e en 1939 fora ministro de Xustiza no gabinete de Dirk Jan de Geer contra a recomendaci\u00f3n do seu partido. Tras a invasi\u00f3n alem\u00e1 en 1940, e o exilio da familia real e o goberno, polo seu rexeitamento da pol\u00edtica derrotista de De Geer a ra\u00ed\u00f1a Guillermina nomeouno primieiro ministro do goberno neerland\u00e9s no exilio, servindo tam\u00e9n como ministro de xustiza e colonias. Pola s\u00faa iniciativa comezou a emitir Radio Oranje que subministraba informaci\u00f3n \u00e1 poboaci\u00f3n neerlandesa baixo ocupaci\u00f3n alem\u00e1 e no que el emit\u00eda chamados \u00e1 poboaci\u00f3n. Despois da liberaci\u00f3n du sur do pa\u00eds, ao marchar os ministros socialistas formou un novo goberno, estritamente subordinado ao goberno militar e tras a total liberaci\u00f3n dos Pa\u00edses Baixos cesou nas s\u00faas funci\u00f3ns. Gerbrandy op\u00faxose \u00e1 chamada \"pol\u00edtica indonesia\" e presidiu de 1946 a 1950 o Comit\u00e9 Nacional para a Preservaci\u00f3n da Unidade do Reino, que se opu\u00f1a \u00e1 independencia de Indonesia. Entre 1948 e 1959 foi deputado no Parlamento, e en 1955 conced\u00e9ronlle o t\u00edtulo de Ministro de Estado e en 1956 estivo na co\u00f1ecida como comisi\u00f3n Beel que se encargou do affaire Greet Hofmans e da s\u00faa relaci\u00f3n coa Casa Real."}
{"id": "170569", "revid": "21293", "url": "https://gl.wikipedia.org/wiki?curid=170569", "title": "Pieter Gerbrandy", "text": ""}
{"id": "170570", "revid": "98629", "url": "https://gl.wikipedia.org/wiki?curid=170570", "title": "Luis Fern\u00e1ndez Toledo", "text": "Luis Fern\u00e1ndez Toledo, nado en Tarifa (C\u00e1diz) o 2 de outubro de 1959, \u00e9 un exfutbolista e actual adestrador de f\u00fatbol hispano-franc\u00e9s. Xogaba de defensa ou centrocampista e actualmente adestra \u00e1 selecci\u00f3n israel\u00ed."}
{"id": "170572", "revid": "56817", "url": "https://gl.wikipedia.org/wiki?curid=170572", "title": "Partido pol\u00edtico europeo", "text": "Un partido pol\u00edtico europeo (formalmente partido pol\u00edtico a escala europea), \u00e9 un tipo de organizaci\u00f3n pol\u00edtica transnacional que opera a nivel da Uni\u00f3n Europea.\nCaracter\u00edsticas.\nDe acordo coa regulamentaci\u00f3n que deles fai o Regulamento (CE) 2004/2003, do Parlamento Europeo e do Consello da Uni\u00f3n Europea , p\u00f3dese tratar de d\u00faas formas de organizaci\u00f3n e participaci\u00f3n pol\u00edtica enteiramente distintas, a saber:\nPartidos e organizaci\u00f3ns.\nPartidos reco\u00f1ecidos.\nOs seguintes partidos pol\u00edticos europeos est\u00e1n reco\u00f1ecidos pola Uni\u00f3n Europea:\nPartidos non reco\u00f1ecidos.\nOutras alianzas de partidos representadas no PE (non reco\u00f1ecidas como partidos pol\u00edticos europeos) son:\nOutras organizaci\u00f3ns transnacionais.\n\u00c1 parte dos partidos europeos arriba indicados, que se basean nunha infraestrutura de partidos estatais/nacionais, tam\u00e9n existen algunhas organizaci\u00f3ns europeas estruturadas de xeito unicamente transnacional. Por\u00e9n, de momento ningunha destas organizaci\u00f3ns cumpre cos criterios para formaren un partido pol\u00edtico europeo."}
{"id": "170574", "revid": "98629", "url": "https://gl.wikipedia.org/wiki?curid=170574", "title": "V\u00edctor Mu\u00f1oz Manrique", "text": "V\u00edctor Mu\u00f1oz Manrique, nado en Zaragoza o 15 de marzo de 1957, \u00e9 un exfutbolista e actual adestrador de f\u00fatbol espa\u00f1ol. Xogaba de centrocampista e foi internacional coa selecci\u00f3n espa\u00f1ola. Na actualidade adestra o Real Zaragoza.\nTraxectoria.\nEn marzo de 2014 foi contratado como adestrador do Real Zaragoza, en substituci\u00f3n de Paco Herrera."}
{"id": "170575", "revid": "23204", "url": "https://gl.wikipedia.org/wiki?curid=170575", "title": "Batalla das Dunas (1639)", "text": "A batalla naval das Dunas foi unha batalla entre as armadas espa\u00f1ola e holandesa que tivo lugar o 21 de outubro de 1639 na rada das Dunas -ou dos Baix\u00edos- (The Downs), preto da costa do condado de Kent, en Inglaterra, no transcurso da Guerra dos Oitenta Anos.\nAntecedentes.\nDespois de que os franceses cortasen en 1638 o Cami\u00f1o dos espa\u00f1ois e atacasen varios portos da costa atl\u00e1ntica, nun intento desesperado por reforzarse, reabastecerse e pagar as s\u00faas tropas en Flandres, en 1639 f\u00f3rmase en C\u00e1diz unha escuadra de 23 barcos e 1\u00a0679 homes de mar para operar contra Francia e Holanda ao mando de Antonio de Oquendo. Saen cara a Flandres, un\u00edndose na Coru\u00f1a as outras escuadras que van formar parte da misi\u00f3n. A misi\u00f3n principal \u00e9 levar tropas e di\u00f1eiro a Flandres.\nPreparaci\u00f3n.\nReuni\u00f3n da Armada na Coru\u00f1a.\nO 17 de xullo chegaron a C\u00e1diz a frota do almirante Ibarra que escoltaba as frotas procedentes do Novo Mundo, xa a finais de agosto chegan \u00e1 Coru\u00f1a as naves de Antonio de Oquendo, fondeando fora do porto para permitir a sa\u00edda do resto da frota.\nRe\u00fanense as\u00ed as escuadras de:\nNa Coru\u00f1a \u00fanense as escuadras de:\nAdemais, acomp\u00e1\u00f1anlles 12 nav\u00edos ingleses fretados como transporte das tropas que iban reforzar as dos Pa\u00edses Baixos.\nEn total fret\u00e1ronse 45 barcos de guerra de diferentes tama\u00f1os e trinta de transporte, divididos en sete escuadr\u00f3ns. Entre todas levaban, segundo as versi\u00f3ns estranxeiras, 27 000 homes. Algunhas versi\u00f3ns espa\u00f1olas red\u00facenos a 6 000. A realidade debeu ser uns 14\u00a0000, dos que 8\u00a0000 eran homes de mar e guerra e o resto, infanter\u00eda.\nPara o Conde-Duque de Olivares os buques e dotaci\u00f3ns estaban nun estado excelente de preparaci\u00f3n e adestramento, e \"non sa\u00edra armada como esta desde a xornada de Inglaterra\" (V\u00e9xase Armada Invencible). Para o almirante Feij\u00f3, da escuadra de Galicia, estaban faltos de todo, a xente era forzada, non hab\u00eda bastantes artilleiros e ti\u00f1an pouca experiencia etc.\nEncontro cos holandeses no Canal da Mancha.\nO 31 de agosto fanse ao mar, deixando aos transportes ingleses navegar soltos, a vangarda form\u00e1baa a escuadra de Dunkerque, como expertos do Canal da Mancha.\nAs frotas francesas, inferiores en n\u00famero, non presentaron ningunha resistencia e refuxi\u00e1ronse nos portos, na canle atop\u00e1base \u00e1 espera o almirante holand\u00e9s Maarten Harpertszoon Tromp, con 13 naves, que atacou a frota hisp\u00e1nica o av\u00edstarse as escuadras en augas inglesas, \u00e1 altura de Beachy Head, o 15 de setembro pola noite, coa t\u00e1ctica de combate en li\u00f1a e can\u00f3ns de alta cadencia e ao amencer do 16 xa con 6 naves adicionais, Oquendo intenta abordar \u00e1 capit\u00e1 holandesa, non consegu\u00edndoo e recibindo a cambio numerosos canonazos, que deixaron a s\u00faa nave case desarmada e con 43 mortos e outros tantos feridos. Ao longo do d\u00eda establ\u00e9cense escaramuzas, co \u00fanico resultado da voadura dunha nave holandesa. O combate segue o 17, entre escaramuzas e combate artilleiro, sen permitir os holandeses que os espa\u00f1ois se acheguen a tiro de arcabuz.\nO 18 \u00fanenselle a Tromp 16 naves, pero mantense a mesma t\u00e1ctica. Caen no combate os almirantes Guadalupe e Ulajani, estando a piques de ser apresado o gale\u00f3n de Oquendo.\nNestes tres d\u00edas de combate, os contendentes esgotaron toda a p\u00f3lvora e munici\u00f3ns. Tromp entra en Calais, onde o gobernador facil\u00edtalle 500 toneladas de p\u00f3lvora, repara os seus buques, desembarca aos feridos e, en 20 horas, est\u00e1 de novo no mar listo para o combate.\nEntrada da Armada nas Dunas (Downs).\nOquendo poder\u00eda facer o mesmo nos portos amigos de Dunkerque ou Mardique (hoxe Fort-Mardyck, 10\u00a0km ao leste de Dunkerque), pero, dubidando do calado de Mardique, onde pensaba que non pod\u00edan entrar os seus gale\u00f3ns grandes, as\u00ed como dada a proximidade da rada das Dunas -ou dos Baix\u00edos- (The Downs) na costa do condado de Kent, en Inglaterra, e considerando que os ingleses eran neutrais, decide refuxiarse al\u00ed, para intentar aprovisionarse e reparar os seus barcos.\nAos ingleses non lles fai graza a decisi\u00f3n espa\u00f1ola, e o enfado vese agravado por non saudar Oquendo \u00e1 bandeira inglesa do almirante Pennigton, que se atopaba fondeado na rada. Ante o enfado ingl\u00e9s, e dada a s\u00faa precaria situaci\u00f3n, Oquendo cede. Os ingleses ceden o fondeadoiro interior aos espa\u00f1ois, e fondean entre a armada espa\u00f1ola e a holandesa.\nOquendo intenta conseguir provisi\u00f3ns de guerra, informando da s\u00faa presenza ao embaixador de Espa\u00f1a en Londres e ao gobernador dos Pa\u00edses Baixos, conseguindo as\u00ed reforzo de mari\u00f1eiros e soldados desde Dunkerque. Organiza transportes en buque lixeiros para levar a Flandres o di\u00f1eiro e os soldados que transportaba con ese destino. O 27 de setembro, aproveitando unha espesa n\u00e9boa, organiza un convoi con 13 pataches e fragatas que acompa\u00f1an a 56 embarcaci\u00f3ns costeiras (a maior\u00eda pesqueiros vindos de Dunkerque), que chegan sen novidade a Flandres, a pesar de estar Tromp bloqueando a sa\u00edda da rada.\nTromp mant\u00e9n unha escuadra fondeada na sa\u00edda da rada e outra navegando pola Canle. Disp\u00f3n de 114 a 120 naves, entre elas 17 brulotes. Alg\u00fans relatos contan que permite o paso de buques de apoio espa\u00f1ois con cordames e arboraduras, para que Oquendo poida reparar antes as s\u00faas naves e as\u00ed poder establecer combate.\nA batalla.\nO 20 de outubro Oquendo leva un mes fondeado na rada das Dunas, cando chegan as primeiras subministraci\u00f3ns de p\u00f3lvora, este \u00e9 escaso, e rep\u00e1rteo entre os gale\u00f3ns.\nTromp ten noticias diso, e decide atacar antes de que os espa\u00f1ois se rearmen completamente, polo que exp\u00f3n ao almirante ingl\u00e9s que foi atacado polos espa\u00f1ois e que, polo tanto, procede a atacarlles. Lanza os seus brulotes sobre a escuadra fondeada, pero os espa\u00f1ois pican amarras e fanse ao mar. Entre a confusi\u00f3n producida polos brulotes e unha espesa borraxeira, s\u00f3 conseguen sa\u00edr da rada 21 buques para enfrontarse a m\u00e1is de 100 holandeses. Os demais varan nos bancos de area e a costa dos Downs.\nTromp lanza tres brulotes contra a capit\u00e1 de Oquendo. Este consegue desembarazarse dos tres, pero un deles eng\u00e1nchase na proa do gale\u00f3n \"Santa Teresa\", de Lope de Hoces, que lle segu\u00eda e que se perde envolvido en chamas.\nA batalla establ\u00e9cese cos gale\u00f3ns espa\u00f1ois pelexando illados contra forzas cinco veces superiores.\nPola noite, aproveitando a escuridade, alg\u00fans espa\u00f1ois conseguen desembarazarse dos seus atacantes e, os que poden, dir\u00edxense a Mardique, chegando a nave de Oquendo, a de Masibriadi e 7 buques m\u00e1is da Escuadra de Dunkerque.\nDo resto dos barcos, 9 rend\u00e9ronse, estando en tan mal estado que tres afund\u00edronse cando eran levados a porto holand\u00e9s, e os demais embarrancaron nas costas francesas ou flamengas para non entregarse ao inimigo.\nDos que vararan nos baix\u00edos (\"The Downs\"), 9 conseguiron chegar a Dunkerque.\nConsecuencias.\nAs perdas espa\u00f1olas foron estimadas polos holandeses en 43 buques e 6\u00a0000 homes e as holandesas estimadas polos espa\u00f1ois en 10 buques e uns 1\u00a0000 homes. As frotas hisp\u00e1nicas non lograron un volume similar de barcos ata a d\u00e9cada de 1780.\nDin que Oquendo, que estaba gravemente enfermo, dixo ao chegar a Mardique: \u00ab\"xa non me queda m\u00e1is que morrer, pois trouxen a porto con reputaci\u00f3n a nave e o estandarte\"\u00bb.\nHoubo quen, desde Espa\u00f1a, viu a acci\u00f3n de Oquendo como unha gran faza\u00f1a, xa que conseguira levar os reforzos e os di\u00f1eiros ao ex\u00e9rcito de Flandres, e salvou \u00e1 capit\u00e1 e ao estandarte real ante forzas abrumadoramente superiores. Esquecen que, se en lugar de refuxiarse na rada de \"The Downs\", se dirixise aos portos de Flandres, non perder\u00eda case toda a s\u00faa frota.\nSegundo o historiador e almirante portugu\u00e9s Costa Quintella, Oquendo portouse m\u00e1is como comandante\" [de buque] \"que como xeral e almirante, xa que, sen m\u00e1is que p\u00f3r en li\u00f1a os seus nav\u00edos\" [no primeiro encontro], \"puido aniquilar aos seus inimigos\"\u00bb."}
{"id": "170576", "revid": "8758", "url": "https://gl.wikipedia.org/wiki?curid=170576", "title": "Batalla das Dunas", "text": "Houbo varias batallas co\u00f1ecidas con este mesmo nome:"}
{"id": "170577", "revid": "89787", "url": "https://gl.wikipedia.org/wiki?curid=170577", "title": "Malgudi Days", "text": "Malgudi Days \u00e9 unha serie de televisi\u00f3n da India baseada nas obras de R.K. Narayan e dirixida polo director kanar\u00e9s Shankar Nag en 1986, filmada integramente preto de Agumbe no distrito de Shimoga (Karnakata) . En 2004 Kavitha Lankesh realizou unha nova serie baseada nesta co t\u00edtulo de \"The return of Malgudi Days\" que se emitiu en 2006. As historias da serie proceden dos libros \"A Horse and Two Goats\", \"Malgudi Days\", \"Swami and Friends\" e \"Vendor Of Sweets\"."}
{"id": "170579", "revid": "56817", "url": "https://gl.wikipedia.org/wiki?curid=170579", "title": "World News Now", "text": "\"World News Now (WNN)\" \u00e9 un programa informativo que emite de madrugada a ABC, cun ton festeiro, irreverente e humor\u00edstico, entre os seus presentadores estiveron Thalia Assuras, Aaron Brown, Kevin Newman, Alison Stewart, Liz Cho ou Anderson Cooper. O programa em\u00edtese \u00e1s 1:30 a. m. en tres segmentos de media hora, cunha duraci\u00f3n total de hora e media de luns a venres, a\u00ednda que moitas estaci\u00f3ns locais emiten s\u00f3 parte do programa mentres que cobren o resto con programaci\u00f3n local. O mesmo equipo produce \"America This Morning\" que se emite \u00e1s 4:00 a.m. O programa incl\u00fae informes de correpondentes de ABC NewsOne ou repetidos de World News, tam\u00e9n se d\u00e1 a informaci\u00f3n do tempo para todos os Estados Unidos e reportaxes de Nightline ou da BBC."}
{"id": "170580", "revid": "88215", "url": "https://gl.wikipedia.org/wiki?curid=170580", "title": "Aleksandr Ivanovich Oparin", "text": "Aleksandr Iv\u00e1novich Oparin, nado en 1894 e finado en 1980, foi un bioqu\u00edmico ruso. Foi co\u00f1ecido polas s\u00faas investigaci\u00f3ns acerca da orixe da vida.\nTraxectoria.\nEn 1924 Oparin demostrou experimentalmente que o os\u00edxeno atmosf\u00e9rico imped\u00eda a s\u00edntese de mol\u00e9culas org\u00e1nicas, que son os constitu\u00edntes necesarios para o xurdimento da vida. Nese mesmo ano publicou unha pequena obra titulada \"A orixe da vida\", onde expo\u00f1\u00eda unha teor\u00eda quimiosint\u00e9tica, que causou unha grande conmoci\u00f3n, cando foi co\u00f1ecida, entre os bi\u00f3logos. Segundo esta teor\u00eda, as mol\u00e9culas org\u00e1nicas puideran evolucionar f\u00f3ra de todo organismo, reunirse e formar sistemas cada vez m\u00e1is complexos, sometidos aos principios da da evoluci\u00f3n, particularmente \u00e1 selecci\u00f3n natural. A s\u00faa li\u00f1a de investigaci\u00f3n coincidiu en moitos puntos coa desenvolvida polo escoc\u00e9s John Burdon Sanderson Haldane, a\u00ednda que por cami\u00f1os totalmente independentes. Hai que sinalar que o libri\u00f1o de Oparin foi traducido ao ingl\u00e9s en 1939, polo que at\u00e9 esta data permaneceu practicamente desco\u00f1ecido en occidente.\nNa s\u00faa obra \"A orixe e o desenvolvemento da vida\", Oparin desenvolv\u00eda a teor\u00eda quimiosint\u00e9tica. Para el as condici\u00f3ns existentes cando se formou a Terra ser\u00edan totalmente diferentes \u00e1s que existen na actualidade. Non existir\u00edan os gases que constit\u00faen hoxe a atmosfera, sen\u00f3n outros como hidr\u00f3xeno, metano, amon\u00edaco e vapor de auga, non contendo os\u00edxeno e sendo, por tanto, redutora. Este car\u00e1cter redutor favorece a formaci\u00f3n de pol\u00edmeros a partir dos mon\u00f3meros correspondentes, e dificulta a hidr\u00f3lise daqueles unha vez formados.\nAs reacci\u00f3ns qu\u00edmicas que poder\u00edan producirse nesta atmosfera estar\u00edan favorecidas polas achegas enerx\u00e9ticas procedentes de:\nNestas condici\u00f3ns formar\u00edanse mol\u00e9culas org\u00e1nicas sinxelas, como o \u00e1cido cianh\u00eddrico e o formaldehido, a partir dos cales p\u00f3dense formar amino\u00e1cidos (que son os compo\u00f1entes das prote\u00ednas, as bases bases p\u00faricas e bases pirimid\u00ednicas (que son un dos compo\u00f1entes dos nucle\u00f3tidos que integran os \u00e1cidos nucleicos) e os azucres sinxelos (monosac\u00e1ridos, como a glicosa). Estes compostos disolver\u00edanse nos oc\u00e9anos primitivos, que se ir\u00edan arrequecendo progresivamente en materia org\u00e1nica, formando o chamado caldo primitivo onde, segundo Oparin, xurdir\u00eda a primeira c\u00e9lula viva de modo espont\u00e1neo.\nAs mol\u00e9culas org\u00e1nicas presentes no caldo primitivo ir\u00edanse asociando para formaren as macromol\u00e9culas que integran a materia viva, s\u00edntese que ocorrer\u00eda unicamente en determinados lugares da superficie terrestre, como no lodo dos fondos oce\u00e1nicos, na area dos esteiros, ou nos poros dalgunhas rochas volc\u00e1nicas, como a pumita. Para tratar de pescudar como se desenvolver\u00eda o progresivo incremento no que ao grao de complicaci\u00f3n se refire, realizou unha serie de experimentos que fundamentalmente se baseaban en engadir \u00e1 auga que conti\u00f1a macromol\u00e9culas de distintas caracter\u00edsticas seroalbumina (prote\u00edna que est\u00e1 disolvida no plasma sangu\u00edneo) e goma ar\u00e1biga. Neste medio form\u00e1banse pequenas e viscosas gotas microsc\u00f3picas de coloides semil\u00edquida, que Oparin denominou coacervados (do lat\u00edn \"coacervare\", 'xuntar', 'amorear'). Estes coacervados estaban formados por macromol\u00e9culas organizadas, e posu\u00edan unha membrana que os separaba do medio externo. Este nivel de organizaci\u00f3n da materia corresponde ao que co\u00f1ecemos como \"nivel de org\u00e1nulo celular\".\nOparin pensou que algo semellante ocorrera coa materia que \u00eda formar os organismos. Ademais, este proceso ir\u00eda acompa\u00f1ado simultaneamente dunha selecci\u00f3n natural en virtude da cal unicamente perdurar\u00edan os coacervados que tiveran capacidade de autos\u00edntese e de autoduplicaci\u00f3n, que ir\u00edan evolucionando cara a formas cada vez m\u00e1is complexas e est\u00e1beis. Atopari\u00e1monos as\u00ed nos albores do tipo de c\u00e9lula m\u00e1is sinxela, a primeira forma de vida ou \"nivel celular\".\nSegundo o profesor Loren S. Graham, no seu ensaio \"Science, philosophy, and human behavior in the Soviet Union. New York: Columbia University Press\", Oparin recibiu o pulo para comezar as s\u00faas investigaci\u00f3ns nun intento de demostrar o materialismo dial\u00e9ctico no contexto do que posteriormente se chamar\u00eda a guerra fr\u00eda na antiga Uni\u00f3n de Rep\u00fablicas Socialistas Sovi\u00e9ticas. Pero, de feito, moitas teor\u00edas modernas da orixe da vida a\u00ednda toman as ideas de Oparin como punto de partida."}
{"id": "170581", "revid": "85894", "url": "https://gl.wikipedia.org/wiki?curid=170581", "title": "Zee TV", "text": "Zee TV \u00e9 unha cadea de televisi\u00f3n por sat\u00e9lite da India propiedade de Zee Entertainment Enterprises, que \u00e9 parte de Essel Group, e que ten a s\u00faa sede en Mumbai, (Maharashtra), que emite programaci\u00f3n en hindi e noutras linguas da India. As s\u00faas emisi\u00f3ns chegan a Asia Meridional, Europa, Oriente Medio, \u00c1frica, Asia Oriental, Australasia e Am\u00e9rica do Norte.\nTraxectoria.\nZee TV fundouna Subhash Chandra en outubro de 1992, foi a primeira canle por sat\u00e9lite en hindi, en principio ti\u00f1a un acorde de cooperaci\u00f3n con STAR TV, non obstante, STAR finalizou a s\u00faa colaboraci\u00f3n con ZEE TV cando News Corporation de Rupert Murdoch mercou STAR TV. Zee TV chegou ao Reino Unido en 1995 e aos Estados Unidos en 1998, pa\u00eds onde alg\u00fans programas subtit\u00falanse en ingl\u00e9s e onde alg\u00fans anuncios tam\u00e9n se emiten nesa lingua."}
{"id": "170583", "revid": "895", "url": "https://gl.wikipedia.org/wiki?curid=170583", "title": "Paris Saint-Germain Football Club", "text": ""}
{"id": "170584", "revid": "1131", "url": "https://gl.wikipedia.org/wiki?curid=170584", "title": "Emmanuel Adebayor", "text": "Sheyi Emmanuel Adebayor nado en Lom\u00e9 o 26 de febreiro de 1984, \u00e9 un futbolista togol\u00e9s. Xoga de dianteiro e o seu club actual \u00e9 o Tottenham Hotspur."}
{"id": "170587", "revid": "1987", "url": "https://gl.wikipedia.org/wiki?curid=170587", "title": "Dinast\u00eda Han", "text": "A dinast\u00eda Han (chin\u00e9s tradicional: \u6f22\u671d, chin\u00e9s simplificado: \u6c49\u671d) gobernou China dende o 206 a. C. ata o 220 d.C. marcando un per\u00edodo de prosperidade econ\u00f3mica e cultural e unha expansi\u00f3n territorial na Historia da China. Foi precedida pola dinast\u00eda Qin (221\u2013206 a.C.) e seguiuna o per\u00edodo dos Tres Reinos (220-280 d.C.)\nDurante a dinast\u00eda Han, os seus reis adoptaron os ensinos dos grandes fil\u00f3sofos da antig\u00fcidade, Lao Zi e Confucio. O goberno desenvolveuse ben logrando expansi\u00f3n territorial. Fomentouse a educaci\u00f3n e a escritura co recentemente inventado papel de arroz. Propiciouse un grande intercambio de mercador\u00edas pola ruta da seda, que vai do oc\u00e9ano Pac\u00edfico ata Persia e a India. A China converteuse oficialmente nun Estado confuciano e prosperou no \u00e1mbito interno: a agricultura, os produtos manufacturados e o comercio floreceron, e a poboaci\u00f3n chegou aos 50 mill\u00f3ns. Entrementres, o imperio estendeu a s\u00faa influencia cultural e pol\u00edtica sobre os actuais Vietnam, Asia central, Mongolia e Corea antes de se derrubar baixo unha combinaci\u00f3n de presi\u00f3ns internas e externas. O primeiro dos dous per\u00edodos da dinast\u00eda, chamado Dinast\u00eda Han Anterior (\u524d\u6f22\u671d, qi\u00e1n h\u00e0n ch\u00e1o) ou Dinast\u00eda Han Occidental (\u897f\u6f22\u671d, x\u012b h\u00e0n ch\u00e1o) que durou ata o ano 9, tivo a s\u00faa capital en Chang'an (actual Xi'an, provincia de Shaanxi). A Dinast\u00eda Han Posterior (\u5f8c\u6f22\u671d, h\u00f2u h\u00e0n ch\u00e1o) ou Dinast\u00eda Han Oriental (\u6771\u6f22\u671d, d\u014dng h\u00e0n ch\u00e1o), que durou do 25 ao 220, tivo a s\u00faa capital en Luoyang. A convenci\u00f3n de denominalas occidental e oriental \u00fasase hoxe en d\u00eda para evitar a confusi\u00f3n coa dinast\u00eda Han do per\u00edodo das Cinco Dinast\u00edas e os Dez Reinos, a\u00ednda que a nomenclatura de anterior/posterior se usaba nos textos hist\u00f3ricos, inclu\u00edndo en Zizhi Tongjian de Sima Guang. A dinast\u00eda foi fundada pola familia Li\u00fa (\u5289).\nOs logros intelectuais, art\u00edsticos e literarios reviviron e floreceron durante a dinast\u00eda Han. O per\u00edodo Han produciu o historiador m\u00e1is famoso da China, Sima Qian (145\u00a0a.C. - 87a.C.?), cuxas \"Memorias hist\u00f3ricas\" prov\u00e9n unha cr\u00f3nica detallada desde os tempos da lendaria dinast\u00eda Xia a aqueles do emperador Wu (141a.C. - 87\u00a0a.\u00a0C.). Os avances tecnol\u00f3xicos tam\u00e9n marcaron este per\u00edodo. Un dos grandes inventos chineses, o papel, data da \u00e9poca Han.\nSer\u00eda correcto afirmar que os imperios contempor\u00e1neos dos Han e os romanos eran os maiores que exist\u00edan nese momento no mundo co\u00f1ecido. A pesar de que non hab\u00eda unha relaci\u00f3n directa entre os dous, ambos eran conscientes da existencia do outro, e exist\u00eda un v\u00ednculo comercial a trav\u00e9s dos outros imperios que exist\u00edan en Asia Central e que actuaban como intermediarios, como Partia. Era un intercambio bastante desigual; China exportaba especias, teas, e, principalmente, seda. O imperio romano unicamente pod\u00eda ofrecer ouro e prata en troco, pois non posu\u00edan outras manufacturas de interese para os chineses. Un dos poucos contactos directos rexistrados entre ambos os imperios aparecen no Hou Hanshu onde se conta que un convoi romano representando a Antonino P\u00edo alcanzou a capital Luoyang e foi recibido polo emperador Huan.\nA dinast\u00eda Han, que deu nome ao principal grupo \u00e9tnico da China, \"Os Han\", foi notable tam\u00e9n polo seu poder\u00edo militar. O imperio expandiuse cara ao oeste ata chegar \u00e1 depresi\u00f3n de Tarim (na actual Rexi\u00f3n Aut\u00f3noma Uigur de Xinjiang. Os ex\u00e9rcitos chineses tam\u00e9n invadiron e se anexionaron partes do norte da Vietnam e Corea no final do s\u00e9culo II\u00a0a.\u00a0C. Pero o control por parte dos Hans das rexi\u00f3ns perif\u00e9ricas era xeralmente escaso. Para asegurar a paz cos poderes locais f\u00f3ra da China, a Corte Han desenvolveu un \"sistema tributario\" mutuamente ben\u00e9fico. Aos estados non chineses permit\u00edase autonom\u00eda a cambio da aceptaci\u00f3n simb\u00f3lica da dominaci\u00f3n Han. Os lazos tributarios confirm\u00e1ronse e reforz\u00e1ronse a trav\u00e9s de ligaz\u00f3ns matrimoniais entre clases altas e intercambios peri\u00f3dicos de agasallos e bens.\nEtimolox\u00eda.\nSegundo os \"Rexistros do Gran Historiador\", tras o colapso da dinast\u00eda Qin o hexem\u00f3n Xiang Yu nomeou a Liu Bang pr\u00edncipe do pequeno feudo de Hanzhong, chamado as\u00ed pola s\u00faa localizaci\u00f3n no r\u00edo Han (no moderno suroeste de Shaanxi). Tras a vitoria de Liu Bang na disputa Chu-Han, a dinast\u00eda Han resultante recibiu o nome do feudo de Hanzhong.\nHistoria.\nCambio din\u00e1stico: dos Qin aos Han.\nA primeira dinast\u00eda imperial da China foi a dinast\u00eda Qin (221-206 a.C.), que instaurou as bases da futura China. Os Qin, mediante a conquista militar, unificar\u00f3n o territorio tras o per\u00edodo dos Reinos Combatentes, pero o seu imperio volveuse inestable despois da morte do seu primeiro emperador, Qin Shi Huang. Xurdiron en todo o pa\u00eds unha serie de revoltas que envolveron campesi\u00f1os, prisioneiros, soldados e descendentes dos nobres dos nomeados Reinos Combatentes. Chen Sheng e Wu Guang, membros dun grupo de 900 soldados asignados \u00e1 loita contra os xiongnu, foron os l\u00edderes da primeira revolta.\nAs continuas revoltas e enfrontamentos levaron \u00e1 ca\u00edda definitiva da dinast\u00eda Qin no 206 a.C., co ascenso ao poder de Xiang Yu, un destacado comandante militar sen co\u00f1ecemento pol\u00edtico, que dividiu China en 18 estados feudais. Como resultado desta divisi\u00f3n comezou un novo per\u00edodo de catro anos de revoltas e enfrontamentos, e cada un dos dezaoito estados tomou unha posici\u00f3n entre o bando de Xiang Yu e o de Liu Bang. Finalment o ano 202 a.C. as tropas partidarias de Liu Bang derrotan as de Xiang Yu na batalla de Gaixian (actualment Anhui). Como resultado da derrota Xiang Yu suicidase e Liu Bang proclamouse a si mesmo emperador (\"huangdi\") por pedimento dos seus seguidores, e postumamente ser\u00eda co\u00f1ecido como emperador Gaozu (r.\u00a0202\u2013195 a.C.). Chang'an (actual Xi'an) vai ser elixida como a nova capital de imperio reunificado. \nEmpr\u00e9gase a convenci\u00f3n de denominar estes per\u00edodos como occidental e oriental para evitar a confusi\u00f3n coa dinast\u00eda Han do Per\u00edodo das Cinco Dinast\u00edas e os Dez Reinos. A nomenclatura de anterior e posterior \u00e9 empregada en textos hist\u00f3ricos como no \"Zizhi Tongjian\" de Sima Guang.\nHan Occidental.\nA principios da dinast\u00eda dos Han occidentais , tam\u00e9n co\u00f1ecido como o Antigo Han , no terzo occidental do imperio exist\u00edan trece comandancias controladas centralmente -inclu\u00edda a rexi\u00f3n da capital-, mentres que os dous terzos orientais estaban divididos en dez reinos semiaut\u00f3nomos.. Para aplacar aos seus destacados comandantes da guerra con Chu, o emperador Gaozu enfeudou a alg\u00fans deles como reis. \nNo ano 196 a.C., a corte Han substituio a todos estes reis menos a un (a excepci\u00f3n estaba no Reino de Changsha) por membros da familia real Liu, xa que se cuestionaba a lealdade ao trono dos non parentes. Tras varias insurrecci\u00f3ns dos reis Han -a maior das cales foi a Rebeli\u00f3n dos Sete Estados no ano 154 a.C.-, a corte imperial promulgou unha serie de reformas a partir do ano 145 a.C. que limitaban o tama\u00f1o e o poder destes reinos e divid\u00edan os seus antigos territorios en novas comandancias controladas centralmente. Os reis xa non pod\u00edan nomear ao seu propio persoal; este deber foi asumido pola corte imperial. Os reis convert\u00e9ronse en xefes nominais dos seus feudos e recadaron unha parte dos ingresos fiscais como os seus ingresos persoais. Os reinos nunca foron abolidos do todo e existiron durante o resto da era Han Occidental e Oriental.\nAo norte da China propia, o xefe n\u00f3made xiongnu Modu Chanyu (r. 209 174 a.C.) conquistou varias tribos que habitaban a parte oriental da Estepa euroasi\u00e1tica. Ao final do seu reinado, controlaba Manchuria, Mongolia, e a Conca do Tarim, subxugando a m\u00e1is de vinte estados ao leste de Samarcanda. O emperador Gaozu estaba preocupado polas abundantes armas de ferro fabricadas por Hanos que se comerciaban cos xiongnu ao longo das fronteiras setentrionais, e estableceu un embargo comercial contra o grupo. \nEn represalia, os xiongnu invadiron a actual provincia de Shanxi, onde derrotaron \u00e1s forzas Han en Baideng no 200 a.C. . Tras as negociaci\u00f3ns, o acordo \"heqin\" de 198 a.C. manti\u00f1a nominalmente aos l\u00edderes dos xiongnu e hanos como socios iguais nunha alianza matrimonial real, pero os hanos v\u00edronse obrigados a enviar grandes cantidades de artigos de tributo como seda, roupa, comida e vi\u00f1o aos xiongnu.\nA pesar do tributo e a negociaci\u00f3n entre Laoshang Chanyu (r. 174- 160 a.C.) e o Emperador Wen (r. 180-157 a.C.) para reabrir os mercados fronteirizos, moitos dos subordinados xiongnu do Chanyu optaron por non obedecer o tratado e asaltaban periodicamente os territorios Han ao sur da Gran Muralla en busca de mercador\u00edas adicionais. Nunha conferencia da corte convocada polo Emperador Wu (r. 141-87 a.C.) no 135 a.C., o consenso maioritario dos ministros foi manter o acordo \"heqin\". O emperador Wu aceptouno, a pesar das continuas incursi\u00f3ns xiongnu. \nCon todo, unha conferencia da corte ao ano seguinte convenceu \u00e1 maior\u00eda de que un enfrontamento limitado en Mayi que implicase o asasinato do Chanyu sumir\u00eda ao reino xiongnu no caos e beneficiar\u00eda os Han. Cando este complot fracasou no 133 a.C., O emperador Wu lanzou unha serie de invasi\u00f3ns militares masivas en territorio xiongnu. O asalto culminou no 119 a.C. na batalla de Mobei, cando os comandantes Han Huo Qubing (m.\u00a0117 a.C.) e Wei Qing (m.\u00a0106 a.C.) obrigaron \u00e1 corte xiongnu a fuxir cara ao norte do deserto de Gobi, e as forzas han chegaron tan ao norte como o lago Baikal.\nTras o reinado de Wu, as forzas Han continuaron loitando contra os xiongnu. O l\u00edder xiongnu Huhanye Chanyu (r. 58-31a.C.) someteuse finalmente a os Han como vasalo tributario no 51 a.C. O pretendente rival de Huhanye ao trono, Zhizhi Chanyu (r. 56-36a.C.), foi asasinado polas forzas Han ao mando de Chen Tang e Gan Yanshou () na batalla de Zhizhi, na actual Taraz, Casaquist\u00e1n.\nNo ano 121 a.C., as forzas Han expulsaron aos xiongnu dun vasto territorio que abarcaba desde o Corredor de Hexi ata Lop Nur. Repeleron unha invasi\u00f3n conxunta dos xiongnu e dos qiangs deste territorio noroccidental no 111 a.C. Nese mesmo ano, a corte Han estableceu catro novas comandancias fronteirizas nesta rexi\u00f3n para consolidar o seu control: Jiuquan, Zhangyi, Dunhuang e Wuwei. A maior\u00eda dos habitantes da fronteira eran soldados. En ocasi\u00f3ns, a corte trasladaba pola forza a campesi\u00f1os a novos asentamentos fronteirizos, xunto con escravos propiedade do goberno e convictos que realizaban traballos forzados. A corte tam\u00e9n animou aos plebeos, como granxeiros, comerciantes, terratenentes e traballadores contratados, a emigrar voluntariamente \u00e1 fronteira.\nMesmo antes da expansi\u00f3n dos Han por Asia Central, as viaxes do diplom\u00e1tico Zhang Qian do 139 ao 125 a.C. estableceran contactos chineses con moitas civilizaci\u00f3ns circundantes. Zhang atopouse con Dayuan (Fergana), Kangju (Sogdiana) e Daxia (Bactriana, antigo reino grecobactriano); tam\u00e9n recompilou informaci\u00f3n sobre Shendu (val do r\u00edo Indo do norte da India) e Anxi (o imperio parto). Todos estes pa\u00edses acabaron recibindo embaixadas Han. Estas conexi\u00f3ns marcaron o comezo da ruta da seda, rede comercial que se estendeu ata o Imperio Romano, levando artigos Han, como a seda, a Roma e artigos romanos, como artigos de vidro, a China.\nEntre os anos 115 e 60 a.C. aproximadamente, as forzas Han loitaron contra os xiongnu polo control das cidades-estado dos oasis da conca do Tarim. Os Han acabaron vencendo e estableceron o Protectorado das Rexi\u00f3ns Occidentais no 60 a.C., que se ocupaba da defensa e os asuntos exteriores da rexi\u00f3n. Os Han tam\u00e9n expandironse cara ao sur. A conquista naval de Nanyue no 111 a.C. expandiu o reino Han ao que hoxe son as modernas Guangdong, Guangxi, e norte de Vietnam. Yunnan foi incorporada ao reino Han coas conquista do reino de Dian no 109 a.C., seguida de partes da Pen\u00ednsula de Corea coa conquista Han de Gojoseon e os establecementos coloniais da comandancia de Xuantu e da comandancia de Lelang no 108 a.C. No primeiro censo nacional co\u00f1ecido da China, realizado no 2\u00a0d.C., rexistrouse unha poboaci\u00f3n de 57.671.400 individuos en 12.366.470 fogares.\nPara pagar as s\u00faas campa\u00f1as militares e a s\u00faa expansi\u00f3n colonial, o emperador Wu nacionalizou varias industrias privadas. Creou monopolios do goberno central administrados en gran parte por antigos comerciantes. Estes monopolios inclu\u00edan a produci\u00f3n de sal, ferro e licor, as\u00ed como moeda de bronce. O monopolio do licor s\u00f3 durou do 98 ao 81 a.C., e os monopolios do sal e o ferro foron finalmente abolidos a principios dos Han orientais. A emisi\u00f3n de moeda seguiu sendo monopolio do goberno central durante o resto da dinast\u00eda Han.\nOs monopolios gobernamentais foron finalmente derrogados cando unha facci\u00f3n pol\u00edtica co\u00f1ecida como os reformistas adquiriu maior influencia na corte. Os reformistas opux\u00e9ronse \u00e1 facci\u00f3n modernista que dominara a pol\u00edtica da corte no reinado do emperador Wu e durante a posterior rexencia de Huo Guang (m.\u00a068 a.C.). Os modernistas defend\u00edan unha pol\u00edtica exterior agresiva e expansionista apoiada nos ingresos procedentes da forte intervenci\u00f3n do goberno na econom\u00eda privada. Os reformistas, por\u00e9n, anularon estas pol\u00edticas, favorecendo un enfoque cauteloso e non expansivo da pol\u00edtica exterior, unha reforma orzamentaria frugal e taxas impositivas m\u00e1is baixas impostas aos empresarios privados.\nO reinado de Wang Mang e a guerra civil.\nWang Zhengjun (71 a.C. \u2013 13 d.C.) foi a primeira emperatriz, daquela emperatriz vi\u00fava e finalmente gran emperatriz vi\u00fava durante os reinados dos emperadores Yuan. (r 49-33 a.C.), Cheng (r 33-7 a.C.), e Ai (r 7-1 a.C.), respectivamente. Durante este tempo, unha sucesi\u00f3n dos seus parentes homes ostentou o t\u00edtulo de rexente. Tras a morte de Ai, o sobri\u00f1o de Wang Zhengjun, Wang Mang (45 a.C.-23 d.C.), foi nomeado rexente como Mariscal de Estado o 16 de agosto baixo o mandato do emperador Ping (r 1 a,C-6 d.C).\nCando Ping morreu o 3 de febreiro do 6 d. C., Ruzi Ying (m. 25 d. C.) foi elixido como herdeiro e Wang Mang foi designado para servir como emperador en funci\u00f3ns do neno. Wang prometeu cederlle o control a Liu Ying unha vez que fose maior de idade. A pesar desta promesa, e contra as protestas e revoltas da nobreza, Wang Mang afirmou o 10 de xaneiro que o divino Mandato do Ceo esix\u00eda o fin da dinast\u00eda Han e o comezo da s\u00faa: a dinast\u00eda Xin (9-23 dC).\u00ba\nApoxeo cultural.\nA corte foi centro de actividade intelectual, literaria, musical e art\u00edstica. Desenvolveuse a poes\u00eda \"fu\". Salientan os templos funerarios e os obxectos de terracota ou bronce, os parques e xard\u00edns ex\u00f3ticos, as figuri\u00f1as que substitu\u00edan aos sacrificios humanos. O defunto de sangue real era cuberto con placas de xade, que chegou a unha elaboraci\u00f3n exquisita como pedra do ceo.\nAdemais da creaci\u00f3n dunha universidade propiciada polo letrado Dong Zongshu, salientou o historiador Sima Qian autor das \"Shiji\" ou Memorias hist\u00f3ricas. Continuou o seu labor Ban Gu, quen escribiu o \"Han Shu\" que narra a historia da dinast\u00eda Han occidental.\nO confucianismo impregnou a mentalidade chinesa e foi utilizado para fundamentar o poder dos emperadores."}
{"id": "170588", "revid": "10599", "url": "https://gl.wikipedia.org/wiki?curid=170588", "title": "Primeira Divisi\u00f3n espa\u00f1ola", "text": ""}
{"id": "170589", "revid": "98629", "url": "https://gl.wikipedia.org/wiki?curid=170589", "title": "Organigrama", "text": "Un organigrama \u00e9 a representaci\u00f3n gr\u00e1fica da estrutura dunha empresa ou organizaci\u00f3n ou a representaci\u00f3n esquem\u00e1tica da organizaci\u00f3n ou das operaci\u00f3ns sucesivas dunha tarefa ou dun proceso industrial ou inform\u00e1tico.\nOrganigrama inform\u00e1tico.\nEn termos de programaci\u00f3n inform\u00e1tica, un organigrama ou organigrama l\u00f3xico \u00e9 unha estrutura gr\u00e1fica que define a sucesi\u00f3n de eventos, opci\u00f3ns e acci\u00f3ns polas que pasar\u00e1 o c\u00f3digo para chegar a unha ou outra opci\u00f3n que o usuario da aplicaci\u00f3n quere que se execute. \nTerminolox\u00eda.\nA orixe do termo, tanto para a acepci\u00f3n empresarial como para a inform\u00e1tica, \u00e9 \"organigramme,\" do franc\u00e9s \"organiser\" 'organizar' e \"-gramme \"'-grama', \u00e1 s\u00faa vez do grego \u03b3\u03c1\u03ac\u03bc\u03bc\u03b1 (escrito, letra).\nA mesma acepci\u00f3n \u00e9 recollida en portugu\u00e9s, onde tam\u00e9n existen as variantes \"ordinogama\" e \"organograma\" e \"fluxograma\"\",\" e en castel\u00e1n.\nNo eido inform\u00e1tico tam\u00e9n se emprega o termo diagrama de fluxo.\nOrganigrama de organizaci\u00f3n ou de empresa.\nRepresenta as estruturas departamentais e, nalg\u00fans casos, as persoas que as dirixen, compo\u00f1endo un esquema sobre as relaci\u00f3ns xer\u00e1rquicas e competenciais na organizaci\u00f3n.\nO organigrama \u00e9 un modelo abstracto e sistem\u00e1tico, coa funci\u00f3n de ser unha idea uniforme da estrutura formal dunha organizaci\u00f3n. Debe conter os elementos indispens\u00e1beis e ser sinxelo de utilizar."}
{"id": "170591", "revid": "23204", "url": "https://gl.wikipedia.org/wiki?curid=170591", "title": "Mahabharat", "text": "Mahabharat \u00e9 unha serie de televisi\u00f3n da India baseada no epopea \"Mahabharata\" que se emitiu entre 1988 e 1990 con grande \u00e9xito. No Reino Unido emitiuna a BBC cunha audiencia de 5 mill\u00f3ns, moito para unha serie subtitulada que se emit\u00eda nas tardes. I\nInt\u00e9rpretes.\nParticipantes na guerra.\nA favor dos Pandavas\nA favor dos Kauravas"}
{"id": "170592", "revid": "1888", "url": "https://gl.wikipedia.org/wiki?curid=170592", "title": "Marco V. Garc\u00eda Quintela", "text": ""}
{"id": "170594", "revid": "1987", "url": "https://gl.wikipedia.org/wiki?curid=170594", "title": "R\u00edo As\u00f3n", "text": "O As\u00f3n \u00e9 un r\u00edo situado no norte de Espa\u00f1a, na cornixa Cant\u00e1brica, que discorre por zona oriental de Cantabria e desemboca no Mar Cant\u00e1brico."}
{"id": "170595", "revid": "23204", "url": "https://gl.wikipedia.org/wiki?curid=170595", "title": "Panspermia", "text": "A panspermia (do grego \u03b1\u03bd\u03c0-, \"pan-\", 'todo', e \u03c3\u03c0\u03ad\u03c1\u03bc\u03b1, \"sp\u00e9rma\", 'semente', \u00e9 dicir, 'a universalidade dos xermes da vida'), \u00e9 unha hip\u00f3tese que suxire que a esencia da vida est\u00e1 diseminada por todo o universo, e que a vida comezou na Terra grazas \u00e1 chegada de tales sementes ao noso planeta. Esta idea ten a s\u00faa orixe nalgunhas das consideraci\u00f3ns do fil\u00f3sofo grego Anax\u00e1goras e \u00e9 unha alternativa \u00e1 abiox\u00e9nese na Terra. O termo cu\u00f1ouno o bi\u00f3logo alem\u00e1n Hermann Ritcher en 1865, deriv\u00e1ndoo da hip\u00f3tese de que a vida primitiva puido formarse orixinalmente f\u00f3ra da Terra.\nCaracter\u00edsticas.\nEn 1879, Hermann von Helmholtz (1821-1824), fisi\u00f3logo e f\u00edsico alem\u00e1n propuxo a teor\u00eda da panspermia, na que defend\u00eda que a vida non ter\u00eda xurdido na Terra, sen\u00f3n que chegar\u00eda a ela desde outro lugar do universo, posibelmente en cometas ou en meteoritos. Sup\u00f3n que unha chuvia de material procedente do exterior que se precipitou sobre a Terra primitiva puido traer cantidades significativas de mol\u00e9culas org\u00e1nicas complexas e, talvez, a mesma vida primitiva formada no espazo fora tra\u00edda \u00e1 Terra por asteroides, cometas ou meteoritos doutros sistemas estelares.\nOs compo\u00f1entes org\u00e1nicos son relativamente com\u00fans no espazo, especialmente no sistema solar exterior, onde as substancias vol\u00e1tiles non se evaporan polo quecemento solar. Nos cometas hai incrustaci\u00f3ns de capas externas de material escuro que se pensa que son substancias bituminosas compostas por material org\u00e1nico complexo formado por compostos de carbono simples despois de reacci\u00f3ns iniciadas maiormente por irradiaci\u00f3n de luz ultravioleta (e que, por iso, alg\u00fans astr\u00f3nomos chaman aos cometas \"b\u00f3las de neve sucias\").\nOutra hip\u00f3tese relacionada con esta \u00e9 que a vida se formou en primeiro lugar no Marte primixenio, e que foi transportada \u00e1 Terra cando material da s\u00faa codia foi expulsado de Marte por un asteroide e por impactos de cometas para, m\u00e1is tarde, alcanzar a Terra.\n\u00c9 dif\u00edcil encontrar evidencias para ambas as hip\u00f3teses e pode que haxa que esperar a que se traian mostras de cometas e de Marte para o seu estudo. Ademais, ningunha delas responde realmente \u00e1 cuesti\u00f3n de como se orixinou por primeira vez a vida, sen\u00f3n que soamente traslada esta orixe a outro planeta ou cometa. Non obstante, ampl\u00eda o abano de condici\u00f3ns baixo as que se puido formar a vida, desde as pos\u00edbeis condici\u00f3ns primitivas da Terra a, literalmente, as condici\u00f3ns de todo o universo. Incrementar\u00edase as\u00ed o campo de probabilidade para que a vida se desenvolva. Non se require que se desenvolva en cada planeta no que se ache, sen\u00f3n m\u00e1is ben nunha soa localizaci\u00f3n e que posteriormente se estenda pola galaxia cara a outros sistemas estelares a trav\u00e9s do material cometario.\nEsta idea recibiu ultimamente novos pulos debido a recentes descubrimentos sobre microorganismos moi resistentes. As\u00ed, alg\u00fans cient\u00edficos, como Francis Crick (1916-2004) e, sobre todo, o astr\u00f3nomo Sir Fred Hoyle (1915-2001), eminente matem\u00e1tico, astrof\u00edsico e escritor brit\u00e1nico, trataron de revitalizar a teor\u00eda da panspermia, apoiados na idea de que certos organismos terrestres (certas bacterias, cianobacterias e liques) son extraordinariamente resistentes a condici\u00f3ns adversas e que, eventualmente, poder\u00edan viaxar polo espazo e colonizar outros planetas, de xeito que as \"sementes\" da vida puideron ter unha orixe extraterrestre.\nO maior inconveniente desta teor\u00eda \u00e9 que non resolve o problema inicial de como xurdiu a vida, sen\u00f3n que se limita a trasladar a responsabilidade da orixe a outro lugar. Outra obxecci\u00f3n \u00e1 panspermia \u00e9 que as bacterias non sobrevivir\u00edan \u00e1s alt\u00edsimas temperaturas e \u00e1s forzas involucradas nun impacto contra a Terra, a\u00ednda que non se chegou a posici\u00f3ns conclu\u00edntes neste punto (nin a favor nin en contra), pois co\u00f1\u00e9cense algunhas especies de bacterias extrem\u00f3filas capaces de soportar condici\u00f3ns de radiaci\u00f3n, temperatura e presi\u00f3n extremas, que fan pensar que a vida puidiera adquirir formas insospeitadamente resistentes.\nPor iso, pese aos esforzos de Hoyle, a credibilidade da panspermia est\u00e1 hoxe en decadencia. El mesmo reco\u00f1eceu que a s\u00faa teor\u00eda non \u00e9 realmente unha explicaci\u00f3n sobre a orixe da vida, sen\u00f3n que simplemente traslada o problema a outro lugar e a outro tempo. De todos os xeitos, do experimento de Miller e a teor\u00eda de Hoyle, podemos conclu\u00edr o seguinte:"}
{"id": "170597", "revid": "23204", "url": "https://gl.wikipedia.org/wiki?curid=170597", "title": "A Whisper in the Noise", "text": "A Whisper in the Noise \u00e9 un proxecto de art rock do compositor West Thordson. Baseado na area metropolitana de Minneapolis-St. Paul, o grupo \u00e9 co\u00f1ecido polo seu son escuro e a s\u00faa instrumentaci\u00f3n \u00fanica, as\u00ed como polas s\u00faas presentaci\u00f3ns ao vivo. Evitando o uso m\u00e1is tradicional da guitarra e os teclados pesados, a instrumentaci\u00f3n de A Whisper in the Noise incl\u00fae violonchelo, viol\u00edn, trompa, sintetizador, teclados, baixo e distintos tipos de percusi\u00f3n. A expresi\u00f3n minimalista resultante, o arranxo \u00fanico dos instrumentos, e a inclusi\u00f3n de elementos visuais durante os concertos fixeron que abanda fose descrita como art rock."}
{"id": "170598", "revid": "865", "url": "https://gl.wikipedia.org/wiki?curid=170598", "title": "The Album Leaf", "text": "The Album Leaf \u00e9 un proxecto musical en solitario de Jimmy LaValle fundado en San Diego (California) en 1998. \u00c9 co\u00f1ecido polo uso da electr\u00f3nica, sintetizadores e pianos Rhodes. As s\u00faas actuaci\u00f3ns adoitan a contar con arte visual proxectada."}
{"id": "170599", "revid": "865", "url": "https://gl.wikipedia.org/wiki?curid=170599", "title": "The American Dollar", "text": "The American Dollar \u00e9 unha banda de post-rock/ambient formada en Queens, Nova York no ano 2005 polos amigos do instituto John Emanuele e Richard Cupolo. The American Dollar publicou cinco \u00e1lbums de estudio, tres \u00e1lbums de remesturas e dous EPs, tanto a trav\u00e9s de selos independientes como da s\u00faa propia discogr\u00e1fica Yesh Music. "}
{"id": "170602", "revid": "98629", "url": "https://gl.wikipedia.org/wiki?curid=170602", "title": "Lista de personalidades en selos de Espa\u00f1a", "text": "Esta \u00e9 unha lista de persoas que apareceron nos selos de correos de Espa\u00f1a desde 1850 at\u00e9 outubro de 2010, sendo un total de arredor 510 personalidades, reais e imaxinarias. \nIncl\u00faese na lista o ano no que apareceron por primeira vez."}
{"id": "170605", "revid": "114944", "url": "https://gl.wikipedia.org/wiki?curid=170605", "title": "David de Gea", "text": "David de Gea Quintana, nado en Madrid o 7 de novembro de 1990, \u00e9 un futbolista espa\u00f1ol. Xoga de porteiro e o seu actual club \u00e9 o Manchester United F.C.\nTraxectoria.\nNaceu circunstancialmente en Madrid o 7 de novembro de 1990 e criouse en Illescas (Toledo). Empezou a xogar ao f\u00fatbol con 8 anos na escola da localidade de Casarrubuelos (Madrid), posteriormente estivo xogando no Colexio Castilla (Torrej\u00f3n de la Calzada) cando ti\u00f1a 12 anos, e con 14 anos cham\u00e1rono do Atl\u00e9tico de Madrid. Con 16 foi convocado para xogar coa Selecci\u00f3n Espa\u00f1ola sub-16 e aos 19 xogou o seu primeiro partido en Primeira Divisi\u00f3n.\nAtl\u00e9tico de Madrid.\nO 30 de setembro de 2009 debutou, debido \u00e1 lesi\u00f3n do porteiro titular do equipo, Roberto, nun partido oficial co primeiro equipo do Atl\u00e9tico de Madrid, nun encontro de Liga de Campi\u00f3ns que enfrontaba ao Atl\u00e9tico contra o FC Porto no Est\u00e1dio do Drag\u00e3o. O 3 de outubro debuta no Estadio Vicente Calder\u00f3n e det\u00e9n un penalti; o seu equipo vence por 2-1 ao Zaragoza e sae ovacionado pola afecci\u00f3n colchoneira. O 24 de outubro de 2009 xoga o seu segundo partido na Liga contra o Mallorca, o resultado \u00e9 de 1-1.\nNo partido pertencente \u00e1 ida dos dezaseisavos de final da UEFA Europa League, que o seu club disputou o 18 de febreiro de 2010 no Estadio Vicente Calder\u00f3n, lesionouse tendo que ser substitu\u00eddo por Asenjo no minuto 25 da segunda parte, cando o equipo ga\u00f1aba 1 a 0 (gol de Reyes) ao Galatasaray turco. Poucos minutos logo de ser substitu\u00eddo os turcos empataban o encontro, nunha desafortunada sa\u00edda do meta Asenjo, sendo este o resultado final.\nO 12 de maio de 2010, De Gea xoga como porteiro titular do Atl\u00e9tico de Madrid na final da UEFA Europa League, ga\u00f1\u00e1ndolla ao Fulham por 2-1, con ambos os goles do dianteiro uruguaio Diego Forl\u00e1n. En dita final, David de Gea realiza varias paradas de m\u00e9rito cando o marcador reflect\u00eda o 1-1, evitando as\u00ed a derrota do seu equipo.\nO 19 de maio de 2010, tan s\u00f3 unha semana logo da primeira final, disputa a segunda consecutiva, esta vez da Copa do Rei. O Atl\u00e9tico perde contra o Sevilla FC por dous goles a cero. Dita final disputouse no Camp Nou de Barcelona.\nO 27 de agosto de 2010, o Atl\u00e9tico xoga a final da Supercopa de Europa contra o Inter de Mil\u00e1n. O porteiro madrile\u00f1o det\u00e9n un penalti a Diego Milito nos \u00faltimos minutos de partido e procl\u00e1mase campi\u00f3n, sendo o resultado final do partido dous a cero.\nFoi galardoado como Xogador Revelaci\u00f3n da tempada 2009\u201310.\nSelecci\u00f3n nacional.\nDe Gea formou parte da selecci\u00f3n espa\u00f1ola que se foi campioa do Europeo sub-17 e subcampioa no Mundial Sub-17 de 2007. \nO 10 de maio de 2010, foi inclu\u00eddo por Vicente del Bosque na preselecci\u00f3n de 30 xogadores que poder\u00edan representar a Espa\u00f1a na Copa Mundial de Sur\u00e1frica de 2010. Con todo finalmente foi descartado na lista definitiva de 23 xogadores que deu o 20 de maio.\nO 25 de xu\u00f1o de 2011 proclamouse campi\u00f3n da Eurocopa sub-21.\nEstat\u00edsticas.\n\"A columna goles ref\u00edrese a goles encaixados. Actualizado a 26 de xaneiro de 2011.\""}
{"id": "170606", "revid": "25871", "url": "https://gl.wikipedia.org/wiki?curid=170606", "title": "Tom Marsters", "text": "Tom John Marsters, nado o 4 de agosto de 1945 en Palmerston, \u00e9 un pol\u00edtico das Illas Cook.\nTraxectoria.\nEstudou en Rarotonga e no Avele Agriculture College en Samoa e Grimsby Institute of Technology no Reino Unido., logo de graduarse traballou como funcionario p\u00fablico, foi secretario do Partido das Illas Cook desde 1968 e ata 1999. Entrou por vez primeira no Parlamento ao se presentar para unhas elecci\u00f3ns parciais en 1991 na circunscrici\u00f3n de Murienua. Marsters foi ministro de Traballo no gabinete de Geoffrey Henry, cesando en 1997 en protesta polos recurtes orzamentarios.. En 2002 foi de novo nomeado ministro no primeiro goberno de coalici\u00f3n de Robert Woonton pero perdeu o seu posto nunha remodelaci\u00f3n realizada en 2003.. Logo das elecci\u00f3ns de 2004 volveu ao gabinete cando Woonton intentaba artellar unha nova coalici\u00f3n, cando Woonton dimitiu para loitar nunhas elecci\u00f3ns parciais, entrou no goberno de Jim Marurai como ministro de Asuntos Exteriores, Transporte, Mocidade e Deportes.\nEn agosto de 2005, Marurai eliminou o l\u00edder do Partido das Illas Cook Geoffrey Henry do gabinete, o que causou unha crise no goberno que resultou na disoluci\u00f3n da coalici\u00f3n de goberno un mes m\u00e1is tarde e xa que logo marcha de Marsters do goberno.. En 2006 ao perder o l\u00edder do partido Henry Puna o seu escano nas elecci\u00f3ns, Marsters converteuse no l\u00edder da oposici\u00f3n. En 2010 coa vitoria do Partido das Illas Cook nas elecci\u00f3ns, Marsters converteuse en viceprimeiro ministro e ministro de Asuntos Exteriores do novo goberno formado en decembro dese ano."}
{"id": "170607", "revid": "23204", "url": "https://gl.wikipedia.org/wiki?curid=170607", "title": "Johannes Bogerman", "text": "Johannes Bogerman, nado en Upleward en 1576 e finado en Frjentsjer o 11 de setembro de 1637, foi un te\u00f3logo calvinista fris\u00f3n.\nTraxectoria.\nFillo dun predicador, Bogerman, naceu nunha aldea de Frisia Oriental, agora parte de Alema\u00f1a. A partir de 1591 estudou en Frjentsjer, Heidelberg, Xenebra, Z\u00fcrich, Lausana, Oxford e Cambridge, e logo a partir de 1599 foi pastor en Snits, en 1603 predicou en Enkhuizen e desde 1604 en Ljouwert. En 1636 converteuse en profesor de teolox\u00eda en Frjentsjer. Bogerman foi un dos tradutores da Biblia ao neerland\u00e9s, o \"Statenvertaling\", e foi presidente do S\u00ednodo de Dort."}
{"id": "170608", "revid": "25871", "url": "https://gl.wikipedia.org/wiki?curid=170608", "title": "Potencial de reduci\u00f3n", "text": "O potencial de reduci\u00f3n, potencial redox ou potencial de oxidorreduci\u00f3n (pE, \u03b5, ou Eh) \u00e9 unha medida da tendencia dunha especie qu\u00edmica a adquirir electr\u00f3ns e, por tanto, a reducirse, medida en voltios (V) ou milivoltios (mV). Cada especie qu\u00edmica ten o seu propio potencial de reduci\u00f3n intr\u00ednseco; canto m\u00e1is positivo sexa ese potencial, maior ser\u00e1 a afinidade da especie polos electr\u00f3ns e a tendencia a ser reducida.\nO potencial est\u00e1ndar de reduci\u00f3n (E0) m\u00eddese nunhas condici\u00f3ns est\u00e1ndar: 25\u00a0\u00b0C, concentraci\u00f3n 1 M de cada i\u00f3n participante na reacci\u00f3n, unha presi\u00f3n parcial de 1 atm para cada gas que participe na reacci\u00f3n, e cos metais no seu estado puro. O potencial est\u00e1ndar de reduci\u00f3n def\u00ednese en relaci\u00f3n a un el\u00e9ctrodo de referencia que \u00e9 o el\u00e9ctrodo de hidr\u00f3xeno est\u00e1ndar, ao que se lle d\u00e1 arbitrariamente un potencial de 0,00 voltios. Nos sistemas biol\u00f3xicos o potencial est\u00e1ndar m\u00eddese a pH 7,0 (E'0).\nMedida e interpretci\u00f3n.\nEn soluci\u00f3ns acuosas, o potencial de reduci\u00f3n \u00e9 unha medida da tendencia da soluci\u00f3n a ga\u00f1ar ou perder electr\u00f3ns cando est\u00e1 sometida a un cambio pola introduci\u00f3n dunha nova especie qu\u00edmica. Unha soluci\u00f3n cun potencial de reduci\u00f3n m\u00e1is alto (m\u00e1is positivo ou menos negativo) que a nova especie ter\u00e1 tendencia a ga\u00f1ar electr\u00f3ns procedentes da nova especie (\u00e9 dicir, a ser reducido ao oxidar a nova especie) e unha soluci\u00f3n cun potencial de reduci\u00f3n m\u00e1is baixo (m\u00e1is negativa ou menos positivo) ter\u00e1 a tendencia a perder electr\u00f3ns captados pola nova especie (\u00e9 dicir, a oxidarse ao reducir a nova especie). \nComo os potenciais absolutos son dif\u00edciles de medir con exactitude, os potenciais de reduci\u00f3n def\u00ednense en relaci\u00f3n a un el\u00e9ctrodo de referencia. Os potenciais de reduci\u00f3n das soluci\u00f3ns acuosas son determinados medindo a diferenza de potencial entre un el\u00e9ctrodo sensor inerte en contacto coa soluci\u00f3n e un el\u00e9ctrodo de referencia estable conectado coa soluci\u00f3n por unha ponte salina.\nO el\u00e9ctrodo sensor act\u00faa como unha plataforma para a transferencia de electr\u00f3ns a ou desde a semicela de referencia. \u00c9 normalmente de platino, a\u00ednda que poden usarse de ouro e grafito. A semicela de referencia consta dun est\u00e1ndar redox de potencial co\u00f1ecido. O el\u00e9ctrodo de hidr\u00f3xeno est\u00e1ndar \u00e9 a referencia a partir da cal se determinan todos os potenciais redox est\u00e1ndar e asign\u00f3uselle un potencial de semicela arbitrario de 0,0 mV. Por\u00e9n, \u00e9 fr\u00e1xil e pouco pr\u00e1ctico para o uso rotineiro de laboratorio. Por tanto, outros el\u00e9ctrodos de referencia m\u00e1is estables como o el\u00e9ctrodo de cloruro de prata e o de calomelano saturado son os que se usan comunmente pola s\u00faa maior fiabilidade de funcionamento.\nA\u00ednda que a medida do potencial de reduci\u00f3n en soluci\u00f3ns acuosas \u00e9 relativamente directa, hai moitos factores que limitan a s\u00faa interpretaci\u00f3n, como os efectos da temperatua e pH da soluci\u00f3n, reacci\u00f3ns irreversibles, cin\u00e9tica do el\u00e9ctrodo lenta, non equilibrio, presenza de moitas parellas redox, envelenamento do el\u00e9ctrodo, correntes de inercambio pequenas e parellas redox inertes. En consecuencia, as medici\u00f3ns pr\u00e1cticas a mi\u00fado correlaci\u00f3nanse con valores calculados. Non obstante, a medida do potencial de reduci\u00f3n \u00e9 \u00fatil como ferramenta anal\u00edtica para monitorizar os cambios nun sistema en vez de determinar os seus valores absolutos (por exemplo, control de procesos e titulaci\u00f3ns)."}
{"id": "170609", "revid": "1131", "url": "https://gl.wikipedia.org/wiki?curid=170609", "title": "Plauto", "text": "Tito Maccio Plauto, nado en S\u00e1rsina (Roma\u00f1a) no 254 a. C. e finado en Roma no 184\u00a0a. C., foi un comedi\u00f3grafo da Roma Antiga, considerado o m\u00e1is xenu\u00edno de entre todos os da literatura latina. Escribiu comedias de enredo, do x\u00e9nero da \"palliata\".\nContexto hist\u00f3rico.\nNa \u00e9poca en que Plauto viviu, Roma estaba inmersa en varias guerras polo control do Mediterr\u00e1neo. Logo de conquistar Italia e a rexi\u00f3n da Magna Grecia (o que lle permitiu co\u00f1ecer a cultura helena), Roma trem\u00eda ante o nome de An\u00edbal e, despois de superar as guerras contra el, iniciou outra nova guerra, a maced\u00f3nica.\nAs guerras p\u00fanicas.\nAs guerras contra An\u00edbal e os cartaxineses foron as chamadas Guerras P\u00fanicas, nas que Roma disputou con Cartago o dominio do Mediterr\u00e1neo.\nA Primeira Guerra P\u00fanica (267 \u2013 241\u00a0a.C) foi unha disputa, sobre todo, polo dominio de Sicilia. Os cartaxineses eran superiores navalmente, pero os romanos serv\u00edronse da s\u00faa \u00f3ptima infanter\u00eda para ga\u00f1ar. Tras a derrota, Cartago comprometeuse a non atacar a ning\u00fan aliado de Roma e comezou a expandirse pola Pen\u00ednsula Ib\u00e9rica, territorio que tam\u00e9n ambicionaban os romanos.\nNo 241\u00a0a. C. Roma conquistou a Magna Grecia. A cultura helena estaba xa presente na romana dende hab\u00eda tempo, o que explica a grande aceptaci\u00f3n das comedias gregas en Roma, pero a partir desta conquista sucedida \u00f3 final da primeira guerra p\u00fanica, o helenismo estivo a\u00ednda m\u00e1is presente na Urbs. Un n\u00famero considerable de gregos comezou a vivir entre os romanos, levando con eles a s\u00faa cultura, bastante m\u00e1is avanzada. Os romanos comezaron a ter interese por esa cultura, e xurdiu as\u00ed a necesidade de crear unha literatura de seu en lat\u00edn, constitu\u00edda primeiro por traduci\u00f3ns e adaptaci\u00f3ns.\nAs guerras tiveron unha grande importancia na introduci\u00f3n do teatro grego en Roma. Os soldados que participaran nas campa\u00f1as do sur de Italia afeccion\u00e1ranse al\u00ed \u00f3 teatro e despois de tornados a Roma demandaban o traslado dos espect\u00e1culos teatrais \u00e1 capital; a plebe, formada en gran parte por emigrantes gregos, acolleu tam\u00e9n con gusto estes espect\u00e1culos.\nAs\u00ed pois, os romanos estaban afeitos \u00e1s formas culturais gregas e, seguindo o seu costume, decidiron imitalas para constru\u00edr as s\u00faas. Por tanto, non \u00e9 de estra\u00f1ar que para celebrar a fin da Primeira Guerra P\u00fanica os romanos, en setembro do ano 240\u00a0a. C., organizaran xogos que, por primeira vez, inclu\u00edan representaci\u00f3ns teatrais adaptando os orixinais gregos.\u00a0Livio Andronico, un liberto grego residente en Roma, foi o encargado de facer a versi\u00f3n e a montaxe esc\u00e9nica. P\u00f3dese, por tanto, situar o comezo do teatro en Roma nesta data con toda precisi\u00f3n. Non se sabe se nesa ocasi\u00f3n se representou unha \"palliata\" ou unha traxedia, pero en calquera caso se non foi daquela foi xusto despois, xa que no 325\u00a0a. C., ademais de Andronico, hai xa constancia doutro comedi\u00f3grafo en Roma,\u00a0Gneo Nevio.\u00a0\nPlauto foi, logo, o grande autor c\u00f3mico durante a Segunda Guerra P\u00fanica (218-201\u00a0a. C.). Esta guerra volveu enfrontar a Roma e Cartago, esta vez comandados os cartaxineses por An\u00edbal, a quen os romanos tem\u00edan. Estes cr\u00edan que a nova guerra ter\u00eda lugar en Hispania, pero os cartaxineses tom\u00e1ronos por sorpresa facendo cruzar os seus ex\u00e9rcitos polos Alpes. As tropas de An\u00edbal chegaron a asediar a propia Roma e quizais por iso a poboaci\u00f3n, que viv\u00eda baixo o medo dunha invasi\u00f3n, se sent\u00eda m\u00e1is propensa a ver comedias, para se distraer da triste situaci\u00f3n que estaba a vivir.\nAs guerras maced\u00f3nicas.\nA Primeira Guerra Maced\u00f3nica (214 \u2013 205\u00a0a. C.) foi o primeiro conflito b\u00e9lico que enfrontou a Rep\u00fablica Romana co Reino de Macedonia, e produciuse polas ansias expansionistas de Filipo V de Macedonia, que ameazaba o dominio romano nos territorios gregos e polo seu acercamento\u00a0a An\u00edbal. Roma enviou tropas contra Filipo e o conflito non tivo maiores consecuencias.\nNon obstante, no 200\u00a0a. C. Flilipo intentou a anexi\u00f3n de novos territorios. P\u00e9rgamo e Rodas, como aliadas dela pediron protecci\u00f3n a Roma. Comezou as\u00ed a Segunda Guerra Maced\u00f3nica, na que os ex\u00e9rcitos de Filipo foron derrotados, sendo limitado o seu dominio exclusivamente a Macedonia.\nEn definitiva, a \u00e9poca na que lle tocou vivir e na que desenvolveu o seu traballo Plauto foi unha \u00e9poca de guerras, na que a poboaci\u00f3n viv\u00eda atemorizada, o que explica o auxe da comedia, xa que os cidad\u00e1ns o que buscaban asistindo \u00e1s representaci\u00f3ns teatrais era evadirse do caos e do sufrimento que os rodeaba.\nBiograf\u00eda.\nAs fontes.\nOs datos bibliogr\u00e1ficos sobre a vida de Plauto, escasos e pouco fiables, proceden de dous pequenos fragmentos nos textos de Aulo Xelio e San Xerome, ademais de algunhas outras referencias illadas en diversos autores coma Cicer\u00f3n. O car\u00e1cter fantasioso e novelesco da historia que contan levou a moitos fil\u00f3logos a dubidar da s\u00faa credibilidade. E a\u00ednda por riba disto \u00e1s veces non resulta doada a interpretaci\u00f3n dos textos\nA vida de Plauto.\nComo conta San Xerome, Plauto naceu en S\u00e1rsina, unha poboaci\u00f3n situada na rexi\u00f3n de Umbr\u00eda, hoxe a Roma\u00f1a, que el mesmo cita en \u201cMostellaria\u201d, unha rexi\u00f3n pouco helenizada e sometida polos romanos poucos anos antes da s\u00faa data de nacemento, que os estudosos sit\u00faan entre 259 e 251\u00a0a. C. , o que fai supor que o propio autor debeu de adquirir en Roma a s\u00faa fonda cultura grega e o co\u00f1ecemento do lat\u00edn \nEmigrou a Roma onde traballou no teatro, quizais como actor. Ga\u00f1ou cartos que investiu no comercio e quedou arruinado. Tivo que entrar ao servizo do seu acredor, traballando na dura tarefa de darlle voltas \u00e1s rodas dun mu\u00ed\u00f1o. E foi ent\u00f3n cando comezou a escribir obras de teatro, o Saturio, o Addictus e outra m\u00e1is da que Aulo Xelio non recorda o t\u00edtulo.\nSan Xerome conta o seguinte:\nA partir deste momento interr\u00f3mpese a tradici\u00f3n biogr\u00e1fica e s\u00f3 hai as poucas noticias que o propio Plauto pode inserir nos textos das s\u00faas obras. As investigaci\u00f3ns m\u00e1is recentes apuntan a que debeu ser un home libre, que chegou a Roma como actor nunha compa\u00f1\u00eda teatral, como comerciante ou mesmo como soldado, dado o profundo co\u00f1ecemento que mostra da linguaxe militar nas s\u00faas comedias.\nO seu enorme \u00e9xito como escritor fixo que se apartase dos traballos f\u00edsicos (mui\u00f1eiro) e que as comedias lle deran o necesario para vivir e m\u00e1is, posto que morreu con aproximadamente setenta anos, inmensamente rico e cunha gran popularidade entre a sociedade do momento. Existen outras interpretaci\u00f3ns que afirman que cando el empregaba a expresi\u00f3n latina \u201cempuxar a pedra do mu\u00ed\u00f1o\u201d, non se refer\u00eda a que traballase como mui\u00f1eiro, sen\u00f3n a un estado de extrema pobreza \nO personaxe protagonista da obra ciceroniana \"Sobre a vellez\", Cat\u00f3n, afirma que Plauto se sent\u00eda moi orgulloso da s\u00faa actividade literaria durante a s\u00faa vellez.\nCicer\u00f3n fixa a s\u00faa morte no ano 184\u00a0a. C., que se correspond\u00eda coa censura de Cat\u00f3n.\nAulo Xelio, que viviu no s\u00e9culo I d.C., recolle na s\u00faa miscel\u00e1nea Noites \u00c1ticas noticias sobre o epitafio de Plauto:\nO problema do nome.\nSon tantas as d\u00fabidas sobre o comedi\u00f3grafo que mesmo se suxeriu que Plauto non foi m\u00e1is que un nome baixo o que firmaron as s\u00faas obras outros autores, convencidos de que iso garant\u00eda que as s\u00faas produci\u00f3ns acadasen sona inmediata en Roma. Estas inseguridades chegan mesmo \u00f3 nome do poeta, e s\u00f3 se sabe con certeza que os antigos o co\u00f1eceron polo nome de Plautus.\nSuxeriuse que Plautus fose a forma romanizada do cognome Plotus e segundo os etimolox\u00edstas puido facer referencia \u00e1 forma dos p\u00e9s (planos), polo que por extensi\u00f3n tam\u00e9n se aplicar\u00eda \u00f3s actores de mimo que sa\u00edan a escena cos p\u00e9s descalzos, de onde o nome de planipedes; ou ben a un tipo de can con orellas colgantes, como parece suxerir o propio Plauto no pr\u00f3logo de \u201cC\u00e1sina\u201d.\nHoxe adoita aceptarse por unanimidade a designaci\u00f3n proposta por Friedrich Wilhelm Ritschl de \u201cTitus Maccius Plautus\u201d, segundo aparece no explicit de \u201cC\u00e1sina\u201d do palimpsesto Ambrosiano: \"T. (Titi) Macci Plauti Casina explicit\" , a\u00ednda que esta hip\u00f3tese presenta varios problemas. En primeiro lugar a dificultade de que un escritor de orixe humilde puidese contar co privilexio dos \"tria nomina\" e que non existe outro texto ou documento antigo onde aparezan estes tres nomes. E en segundo lugar a propia menci\u00f3n que Plauto fai de si mesmo como Maccus (Asinaria 11 e Mercator 10).\nUnha das moitas teor\u00edas que pretenden explicar estas dificultades \u00e9 a proposta por B\u00fccheler, quen sup\u00f3n que Plauto chegou a Roma co nome de Tito e co alcume burlesco de Plauto, aos que se lle engadiu o sobrenome de Maco; m\u00e1is tarde, cando acadou a cidadan\u00eda romana, formar\u00eda o seu nome completo co nome de pila (praenomen Titus), o sobrenome latinizado (nomen Maccius) e o alcume (cognomen Plautus) \nObras conservadas. O Corpus Plautino.\nPlauto dedicouse \u00e1 composici\u00f3n de \"comediae palliatae\", \u00e9 dicir, comedias de modelo, ambientaci\u00f3n e personaxes gregos, coas que se converteu no escritor m\u00e1is co\u00f1ecido do seu tempo. Pouco despois da s\u00faa morte circularon en Roma unhas 130 comedias baixo a s\u00faa autor\u00eda, xa que o emprego do nome \u201cPlauto\u201d era garant\u00eda de \u00e9xito. Un bo exemplo da boa fama da que gozou o autor \u00e9 o pr\u00f3logo da obra \u201cC\u00e1sina\u201d, redactado trala s\u00faa morte:\nTrala morte de Plauto, a mediados do s\u00e9culo II\u00a0a. C., comezou un traballo editorial decisivo para o futuro do texto das obras plautinas. Fix\u00e9ronse dende aquelas aut\u00e9nticas edici\u00f3ns cr\u00edticas do texto seguindo f\u00f3rmulas editoriais da filolox\u00eda alexandrina, cuxos beneficios se reflicten nos manuscritos actuais. Deste xeito, as comedias \u00edan precedidas das didascalia, ou noticias sobre a s\u00faa representaci\u00f3n e posta en escena. Unha das mellor conservadas \u00e9 a feita para \u201cStichus\u201d. Nestas edici\u00f3ns inclu\u00edase tam\u00e9n unha listaxe de personaxes e un resumo do contido, argumentum, moitos deles acr\u00f3sticos, \u00e9 dicir, que a primeira letra de cada verso que lidas en sentido vertical formaba o t\u00edtulo da comedia. Os editores fixaron as\u00ed mesmo a disposici\u00f3n a gr\u00e1fico do texto, como se pode ver no argumentum da \u201cAulularia\u201d de Plauto.\nO texto das comedias era en verso e as copias desas edici\u00f3ns non se fixeron a li\u00f1a seguida, como se fose prosa, que era o com\u00fan, sen\u00f3n por versos. Desta maneira a s\u00faa natureza m\u00e9trica foi facilmente reco\u00f1ecible. Nesta etapa editorial as comedias estaban divididas en escenas, xa que Plauto suprimiu a divisi\u00f3n en actos dos orixinais gregos. A divisi\u00f3n en actos actual empregouse por primeira vez nas edici\u00f3ns renacentistas da obra plautina, seguindo os mandamentos de Horacio na s\u00faa Ars poetica.\nTam\u00e9n comezou de seguida, trala morte do autor, un debate sobe a autenticidade das 130 comedias que circulaban baixo o seu nome. Hai noticias, gracias a Aulo Xelio, de que existiron bos estudos de eruditos romanos coma Acio, Volcacio Sed\u00edxito, Elio Estil\u00f3n,etc., pero o que acadou unha maior repercusi\u00f3n foi o traballo de Varr\u00f3n, \"De Comeodiis Plautinis\", hoxe perdido. Nese estudio Varr\u00f3n estableceu tres grupos:\nSon obras de pouca complexidade, sen reflexi\u00f3ns filos\u00f3ficas nin intenci\u00f3ns did\u00e1cticas, que seguen uns esquemas establecidos, moi parecidos entre os personaxes e as tramas das diferentes obras. De todas elas s\u00f3 chegou ao comezo da Idade Media, e m\u00e1is tarde ata os nosos d\u00edas, o grupo formado polas primeiras 21 comedias, co\u00f1ecidas coma \"Comoediae Varronianae\". Pero, malia que o resto se deixaron de transcribir, tense co\u00f1ecemento de aproximadamente outros 35 t\u00edtulos, amais dalg\u00fans pequenos fragmentos, polas citas feitas por gram\u00e1ticos latinos coma Diomedes, Nonio ou Prisciano e eruditos coma Aulo Xelio. As 21 comedias, en orde alfab\u00e9tica, son:\nO manuscrito principal, conservado hoxe en d\u00eda na Biblioteca Ambrosiana de Mil\u00e1n, \u00e9 o palimpsestus Ambrosianus (A) redactado no s\u00e9culo III ou IV d.C. en letra capital sobre pergami\u00f1o, descuberto en Mil\u00e1n no ano 1815 por \u00c1ngelo Mai. Existen outros c\u00f3dices medievais dos s\u00e9culos X, XI e XII, que en moitos casos est\u00e1n cheos de faltas por mor do paso do tempo, dos erros na escritura ou a ignorancia e desidia dos copistas. En total cons\u00e9rvanse 8 exemplares nos que as 21 comedias varronianas foron copiadas segundo o criterio alfab\u00e9tico empregado xa na Antig\u00fcidade.\nInfluencias e innovaci\u00f3ns.\nA comedia antiga e a comedia nova.\nPara entender a nova comedia grega de Menandro e as s\u00faas similitudes con Plauto, \u00e9 necesario discutir a idea da comedia antiga grega e a s\u00faa evoluci\u00f3n na nova comedia. O antigo dramaturgo grego que mellor encarna a comedia grega antiga \u00e9 Arist\u00f3fanes.\nArist\u00f3fanes foi un dramaturgo da Atenas do s\u00e9culo V\u00a0a. C. que escribiu obras de teatro de s\u00e1tira pol\u00edtica, coma As avespas, Os paxaros e As nubes. Cada unha destas obras de teatro, e outras que Arist\u00f3fanes escribiu, son co\u00f1ecidas polo seus comentarios pol\u00edticos e a cr\u00edtica social. Este \u00e9 o compo\u00f1ente principal da comedia antiga. El era moi consciente do mundo no que viv\u00eda e analizouno nas s\u00faas obras facendo referencias \u00e1 actualidade do momento. Por exemplo, na obra As Avespas, os nomes dos seus dous personaxes principais \"Philocleon\" e \"Bdelycleon\", que significan \"prol-Cleon \" e \"anti-Cleon \" respectivamente, fan referencia a Cle\u00f3n, unha figura pol\u00edtica importante dese tempo, a trav\u00e9s da que Arist\u00f3fanes \u00e9 capaz de criticar libremente as acci\u00f3ns deste destacado pol\u00edtico.\nA diferenza de Arist\u00f3fanes, Plauto evitou a actualidade pol\u00edtica (no sentido estrito do termo) nas s\u00faas comedias.\nA nova comedia grega \u00e9 moi diferente \u00e1s obras de Arist\u00f3fanes. A diferenza m\u00e1is notable, de acordo con Dana F. Sutton \u00e9, que a comedia nova, en comparaci\u00f3n coa comedia antiga, carece \"dun contido pol\u00edtico, social ou intelectual\" e p\u00f3dese realizar en calquera tipo de escenarios sociais e pol\u00edticos sen risco de ofender.\nOs modelos literarios da \"palliata\" son as obras Comedia Nova grega, pero de entre t\u00f3dolos comedi\u00f3grafos gregos, o preferido polos autores latinos \u00e9 Menandro (342 \u2013 291\u00a0a. C.), un autor que acadou gran popularidade no seu tempo. A\u00ednda que outros dous grandes representantes da Comedia Nova foron D\u00edfilo e Filem\u00f3n.\nRelaci\u00f3ns pai-fillo.\nUn tema principal da nova comedia grega \u00e9 a relaci\u00f3n pai-fillo. A relaci\u00f3n entre un pai e o seu fillo na comedia nova \u00e9 moi forte, e o fillo permanece leal ao seu pai. A relaci\u00f3n \u00e9 o foco de toda a actuaci\u00f3n dos personaxes principais. En Plauto a atenci\u00f3n tam\u00e9n se centra na relaci\u00f3n entre o pai e o fillo, pero existe unha rivalidade entre os dous homes que non se observou en Menandro. Ambos os autores, a trav\u00e9s das s\u00faas obras, reflicten unha sociedade patriarcal na que a relaci\u00f3n pai-fillo \u00e9 esencial para a funci\u00f3n e o desenvolvemento dunha familia axeitada. Xa non \u00e9 unha declaraci\u00f3n pol\u00edtica, como na comedia antiga, sen\u00f3n unha declaraci\u00f3n sobre as relaci\u00f3ns familiares e o comportamento apropiado entre un pai e o seu fillo. Pero as actitudes destas relaci\u00f3ns son moi diferentes entre ambos os dous autores, un reflexo de como eran os mundos de Menandro e de Plauto.\nO escravo listo.\nO escravo ten un papel importante nun bo n\u00famero de obras de Plauto. O servus callidus, en particular, \u00e9 un personaxe moi forte, que non s\u00f3 ofrece a exposici\u00f3n e o humor, sen\u00f3n que adoito impulsa a trama nas obras de Plauto. C. Stace argumenta que Plauto tomou o car\u00e1cter com\u00fan dos escravos da nova comedia grega pero alter\u00e1ndoo para os seus propios fins. Na nova comedia, escribe, \"o escravo non \u00e9 a mi\u00fado moito m\u00e1is que un xiro c\u00f3mico, co obxectivo engadido, quizais, da exposici\u00f3n\". Isto demostra que non hab\u00eda precedente deste arquetipo de escravos e que alg\u00fans dos papeis da antiga comedia seguen en Plauto (os mon\u00f3logos expositivos, por exemplo).\nCon todo, como Plauto atopa un humor nos escravos orientado cara enganar aos seus amos ou compararse con grandes heroes, orientou tam\u00e9n o personaxe un paso m\u00e1is al\u00f3 e creou algo distinto. O \"escravo listo\" \u00e9 unha das innovaci\u00f3ns m\u00e1is importantes de Plauto, con respecto a comedia nova grega.\nA t\u00e9cnica compositiva de Plauto.\nPara comprender na s\u00faa totalidade a t\u00e9cnica compositiva de Plauto \u00e9 necesario non s\u00f3 a an\u00e1lise das s\u00faas pezas, sen\u00f3n tam\u00e9n tomar como punto de referencia os modelos gregos dos que se serviu e as\u00ed decatarse das novidades e innovaci\u00f3ns do autor, \u00e9 dicir, da s\u00faa t\u00e9cnica literaria e compositiva.\nDende o punto de vista formal, unha das novidades estruturais da comedia plautina foi a desaparici\u00f3n das intervenci\u00f3ns do coro. Mentres na Comedia Nova helen\u00edstica, tal coma amosan as comedias menandreas conservadas, as obras estaban divididas en cinco actos separados polos catro intermedios corais; no teatro romano de \u00e9poca arcaica esa divisi\u00f3n desapareceu, xa que non existe o coro \u00f3 xeito grego. Suponse, a\u00ednda que con d\u00fabidas, que a representaci\u00f3n das comedias plautinas se levar\u00eda acabo sen interrupci\u00f3ns, se ben en Plauto faltan indicaci\u00f3ns expl\u00edcitas e claras sobre o particular.\nAs\u00ed a todo, c\u00f3mpre sinalar que o paso dunha escena a outra, tal e coma se conserva hoxe no textos plautinos, esixir\u00eda que o escenario qu\u00e9dase baleiro polo cambio brusco de escenas e personaxes.\nA desaparici\u00f3n do coro na comedia romana implica a fonda transformaci\u00f3n da comedia cara ao melodrama. A estrutura das pezas plautinas v\u00e9n determinada non por elementos externos, sen\u00f3n pola organizaci\u00f3n da acci\u00f3n en \u201cexposici\u00f3n\u201d, \u201cn\u00f3\u201d e \u201cdesenlace\u201d. Os cr\u00edticos consideran hoxe que esa gran variedade de metros e ritmos \u00e9 unhas das novidades m\u00e1is salientables da obra plautina fronte o modelo da Comedia Nova alexandrina, sobre todo no que atinxe aos \"cantica\", que se converten nun compo\u00f1ente m\u00e1is da acci\u00f3n teatral, a\u00ednda que en n\u00famero variable e non predeterminado. O \"canticum\" non \u00e9 xa un intermedio na acci\u00f3n, sen\u00f3n unha parte esencial da peza teatral. A realizaci\u00f3n dunha escena mediante esta f\u00f3rmula revela a enorme independencia art\u00edstica de Plauto.\nO Pr\u00f3logo.\nUn elemento com\u00fan, a\u00ednda que non fixo, das comedias plautinas \u00e9 o\u00a0\"pr\u00f3logo\", que adopta as variaci\u00f3ns t\u00edpicas da Comedia Nova alexandrina.\u00a0\nNon obstante Plauto non se limitou a facer unha copia exacta das formas e funci\u00f3n do pr\u00f3logo da comedia helen\u00edstica. \u00c9 certo que o pr\u00f3logo plautino, igual c\u00f3 grego, pod\u00eda ser pronunciado por unha divindade ou personaxe aleg\u00f3rico (\"Lar familiaris\" en \u201cAulularia\u201d, o deus Auxilium en \u201cCistellaria\u201d, a estrela Arcturus en \u201cRudens\u201d e Luxuria e Inopia en \u201cTrinummus\u201d), ou por un dos personaxes (\"Charinus adulescens\" en \u201cMercator\u201d, \"Palaestrio seruus\" en \u201cMiles\u201d, e polo deus-protagonista Mercurius en \u201cAmphiitruo\u201d).\u00a0\nA novidade neste punto consiste no emprego dun personaxe chamado\u00a0\"Prologus\", invenci\u00f3n tipicamente romana, que ser\u00eda identificado pola s\u00faa vestimenta, como acontece en \u201cAsinaria\u201d, \u201cCaptiui\u201d, \u201cCasina\u201d etc. Segundo os seus modelos gregos, o pr\u00f3logo plautino pod\u00eda tam\u00e9n ser pronunciado despois da primeira escena, tal e coma se fai en \u201cCistellaria\u201d ou \u201cMiles\u201d.\u00a0\nNa comedia alexandrina o pr\u00f3logo era sempre de car\u00e1cter expositivo, e nel explic\u00e1banse os antecedentes da acci\u00f3n, identific\u00e1banse os personaxes e anunci\u00e1banse as peripecias que permit\u00edan comprender o final da obra. En Plauto o pr\u00f3logo perde a s\u00faa funci\u00f3n meramente expositiva, manexando con grande habilidade este elemento funcional da comedia para acadar a atenci\u00f3n do p\u00fablico.\u00a0\nCando menos en cinco comedias, \u201cCurculio\u201d, \u201cEpidicus\u201d, \u201cMostellaria\u201d, \u201cPersa\u201d e \u201cStichus\u201d, non se conserva o pr\u00f3logo, ben porque se perdeu no proceso de transmisi\u00f3ns dos textos, ben porque Plauto o omitiu. S\u00f3 en once comedias, pois, Plauto empregou o pr\u00f3logo expositivo ao xeito da comedia alexandrina, pero a\u00ednda as\u00ed introduciu novidades, como son:\nO motivo \u00e9 situar o espectador nun plano omnisciente, dende o que poida saborear os erros e confusi\u00f3ns que viven os personaxes.\nOrixinalidade ou copia. A contaminatio.\nPlauto aprendeu grego literario e tam\u00e9n traduc\u00eda comedias gregas ao lat\u00edn. Os cl\u00e1sicos latinos non contemplaban o concepto de \u201corixinalidade\u201d co mesmo sentido aprehensivo moderno. Para eles era l\u00edcito tomar argumentos, ideas, escenas, personaxes e formas de expresi\u00f3n dun autor anterior. A forma de cada x\u00e9nero literario era considerada como unha esencia preexistente, extra\u00edda pola especulaci\u00f3n literaria en cada obra. En consecuencia, ao autor se lle consideraba non coma creador, sen\u00f3n coma \u201cprotos euret\u00e9s\u201d, \u00e9 dicir, o que a encontra primeiro, o inventor.\u00a0\nPara uns Plauto escribe con orixinalidade e creatividade. Para outros, \u00e9 un imitador da comedia nova grega e non fai ningunha contribuci\u00f3n orixinal \u00e1 dramaturxia. As posibilidades da orixinalidade de Plauto v\u00edanse encami\u00f1adas polos sendeiros do que chamamos\u00a0\"contaminatio\", xa que esta era a \u00fanica posibilidade que se ofrec\u00eda \u00e1 capacidade creativa do poeta. A\u00a0\"contaminatio\"\u00a0consiste en que o autor artella personaxes, escenas e motivos procedentes de distintas comedias \u00e1s que lles engade produtos do seu enxe\u00f1o. A teor\u00eda tradicionalmente mellor aceptada era a de que Plauto utilizaba dita t\u00e9cnica. A primeira vista parece acertada semellante opini\u00f3n posto que os elementos de cada comedia plautina encontran paralelo en obras diversas gregas, pero, actualmente, a explicaci\u00f3n que se d\u00e1 a tales paralelismos \u00e9 que Plauto tomara o modelo grego concreto para cada unha das s\u00faas comedias pero que o modificar\u00eda cunha serie de lugares com\u00fans da\u00a0\"Comedia Nova\". Por iso pode parecer que Plauto mestura comedias distintas, cando en realidade o que mestura son escenas t\u00f3picas que se poden achar en moitos lugares distintos, pola s\u00faa topicidade.\u00a0\nO habitual era presentar ao maxistrado que patrocinaba a representaci\u00f3n, un orixinal que fose traduci\u00f3n m\u00e1is ou menos fiel dalgunha comedia grega, de modo que o p\u00fablico puidese crer que \u00edan presenciar un acto de alcance cultural semellante aos que se realizaban na culta Grecia e nas demais cidades helenizadas do Mediterr\u00e1neo.\u00a0\nPlauto leva a cabo o\u00a0\"aggiornamento\"\u00a0que \u00e9 a posta en d\u00eda da obra, engadindo chistes ou referencias a personaxes ou situaci\u00f3ns do momento.\nOs personaxes.\nOs personaxes que dan vida a esas acci\u00f3ns dram\u00e1ticas responden a uns trazos determinados, estereotipados, que os fan reco\u00f1ecibles e identificables aos ollos do p\u00fablico. Plauto soubo adaptar eses personaxes da Grecia inmediatamente anterior a Alexandre \u00e1 Roma da s\u00faa \u00e9poca, aproximadamente s\u00e9culo e medio despois. Efectivamente, os personaxes parecen gregos, pero son romanos; vela\u00ed o m\u00e9rito de Plauto.\nOs personaxes que utiliza Plauto son:\nOs personaxes secundarios son:\nDestacan dous tipos de comedias, a de escravo e a de reco\u00f1ecemento.\nA parella dram\u00e1tica \"servus-adulescens\" \u00e9 a m\u00e1is importante na produci\u00f3n plautina, xa que presenta o mundo do rev\u00e9s dende o momento que a intelixencia do escravo permite artellar soluci\u00f3ns que favorecen \u00f3 seu dono.\nUn aspecto que est\u00e1 sempre presente en todas as comedias \u00e9 a Fortuna. A sorte ten un valor estabilizante, xa que non s\u00f3 \u00e9 unha aliada nas estrataxemas do escravo, sen\u00f3n tam\u00e9n a s\u00faa opo\u00f1ente que o obriga a crear novas intrigas.\nLinguaxe e estilo.\nIntroduci\u00f3n.\nA s\u00faa linguaxe e estilo son caracterizados polo \"acetum latinum\" como dixera Horacio, a forza expresiva das s\u00faas comparaci\u00f3ns e das s\u00faas identificaci\u00f3ns conceptuais. Polo que atinxe \u00e1s comparaci\u00f3ns, destacan as que se fan de xeito esaxerado coa mitolox\u00eda.\nLat\u00edn arcaico.\nA linguaxe de Plauto, que utiliza a linguaxe coloquial da s\u00faa \u00e9poca, \u00e9 distintiva e non \u00e9 est\u00e1ndar dende o punto de vista da \u00e9poca posterior. Algunhas das caracter\u00edsticas m\u00e1is notables que dende a perspectiva cl\u00e1sica consid\u00e9ranse irregulares ou obsoletas son:\nMedios de expresi\u00f3n.\nHai certas formas de expresi\u00f3n que Plauto utiliza nas s\u00faas obras, e que lle dan unha certa orixinalidade ao seu estilo de escritura. Dous exemplos son o uso de proverbios e o uso da lingua grega.\nChistes.\nPlauto fai chistes mediante xogos de palabras. Alg\u00fans exemplos dest\u00e1canse nos textos co fin de acentuar o que se est\u00e1 dicindo e outros para elevar a arte da lingua. Tam\u00e9n fai adivi\u00f1anzas para identificar a un personaxe, recorre \u00e1 personificaci\u00f3n de obxectos inanimados que nun momento dado ga\u00f1an vida propia para facer un comentario xocoso e, como xa se dixo antes, \u00e1 explotaci\u00f3n de situaci\u00f3ns e personaxes que poden mover \u00e1 risa \u00f3 p\u00fablico.\nM\u00e9trica.\nPara comprender a t\u00e9cnica compositiva de Plauto, \u00e9 necesaria a an\u00e1lise das s\u00faas pezas e tomar como punto de referencia os modelos gregos. Unha das novidades estruturais da comedia plautina foi a desaparici\u00f3n das intervenci\u00f3ns do coro. Tam\u00e9n c\u00f3mpre sinalar que o paso dunha escena a outra esixir\u00eda que o escenario quedase baleiro polo cambio brusco de escenas e personaxes.\nA estrutura das pezas plautinas v\u00e9n determinada pola organizaci\u00f3n de acci\u00f3n en \"exposici\u00f3n, \"n\u00f3\" e \"desenlace\". As peripecias da acci\u00f3n ve\u00f1en subli\u00f1adas polo tipo de representaci\u00f3n. Eran tres os tipos empregados: a forma falada, a recitaci\u00f3n con acompa\u00f1amento musical de frauta e o canto-baile.\nInfluencia de Plauto na literatura posterior.\nCr\u00edticos intelectuais e acad\u00e9micos a mi\u00fado consideraron a obra de Plauto como non moi importante; non obstante, a s\u00faa influencia na literatura posterior \u00e9 impresionante, sobre todo en dous xigantes da literatura coma Shakespeare e Moli\u00e8re. Moitos dramaturgos ao longo da historia recorreron a Plauto para os personaxes, a trama, o humor ou outros elementos da comedia. A s\u00faa influencia est\u00e9ndese en moitas obras teatrais.\nNa antig\u00fcidade.\nO \u00e9xito acadado polas obras de Plauto durante a s\u00faa vida prolongouse durante algunhas xeraci\u00f3ns m\u00e1is. De feito as s\u00faas comedias continuaron a ser representadas.\nO primeiro \u201crenacemento\u201d das obras de Plauto ten lugar xusto despois da morte de Terencio (morto no 159\u00a0a. C.), que non acadou a gloria nin o favor do p\u00fablico do seu antecesor.\nNa \u00e9poca republicana comezan xa os estudios cr\u00edticos e filol\u00f3xicos sobre o corpus plautino con traballos tan salientables coma o de Varr\u00f3n, que chegou \u00e1 conclusi\u00f3n, tras o seu estudo, que a pesar de que circulaban baixo o seu nome 150 obras s\u00f3 eran s\u00faas arredor de 30.\nDurante a primeira \u00e9poca do Imperio, a valoraci\u00f3n de Plauto foi moi baixa debido \u00e1s cr\u00edticas feitas polos poetas augusteos coma Horacio que xulgaron as s\u00faas obras pensando nunha extrema perfecci\u00f3n literaria.\nEste \u00e9 o fragmento da Ars poetica na obra \u201cEl arte po\u00e9tica de Horacio, ep\u00edstola a los pisones\u201d nunha traduci\u00f3n ao castel\u00e1 de Tomas de Iriarte en 1777:\nNon obstante no s\u00e9culo II da nosa era comeza de novo o interese por Plauto e mailas s\u00faas comedias.\nIdade Media e Renacemento.\nO novo interese polas comedias de Plauto contin\u00faa nos s\u00e9culos III e IV, nos que se confecciona a edici\u00f3n cient\u00edfica \u00e1 que se remonta hoxe a tradici\u00f3n manuscrita plautina.\nPouco despois, no s\u00e9culo V, componse unha das primeiras pezas a imitaci\u00f3n das plautinas que leva por t\u00edtulo \"Querolus siue Aulularia\" (coma na comedia antiga).\nNa Idade Media Plauto foi moi pouco lido, mentres que Terencio se converteu nun autor escolar, modelo do bo lat\u00edn e dos bos costumes, o que fixo que fora moito m\u00e1is imitado. As referencias a Plauto como auctoritas por parte dos autores medievais ensinan que o seu foi pouco m\u00e1is que un nome, co\u00f1ecido s\u00f3 polas citas dos eruditos, gram\u00e1ticos e lexic\u00f3grafos, pero non pola lectura directa das s\u00faas comedias. As primeiras referencias medievais a Plauto pres\u00e9ntano como testemu\u00f1a de palabras raras e arcaicas, ca\u00eddas no esquecemento. A pouca consistencia da personalidade de Plauto no Medievo vese na transcrici\u00f3n do seu nome (Pauti, Plantus ou mesmo Plat\u00f3n).\nA recuperaci\u00f3n definitiva da obra e da figura de Plauto prod\u00facese no Renacemento italiano do s\u00e9culo XIV, no que comezan a ser redescubertos os manuscritos antigos.\nPetrarca (1304 - 1374) inspirouse en Plauto para crear a s\u00faa comedia Philolog\u00eda, hoxe perdida, escrita para o divertimento do cardeal Giovanni Colonna. Non obstante, Plauto non entrou a formar parte das lecturas escolares a pesar das recomendaci\u00f3ns de Erasmo e Melanch\u00f3n, xa que a s\u00faa linguaxe e estilo poder\u00edan danar a formaci\u00f3n dos esp\u00edritos dos xoves escolares.\nDurante o s\u00e9culo XV produciuse unha aut\u00e9ntica morea de comedias latinas de autores humanistas inspiradas nas obras plautinas. Pouco a pouco, a lectura directa e a imitatio foron dando paso \u00e1 posta en escena das comedias antigas.\nA finais do s\u00e9culo XV na Universidade de Salamanca a posta en escena das obras dram\u00e1ticas chegou a ser unha pr\u00e1ctica habitual, e nos seus estatutos do ano 1530 ordenaba que foran representadas d\u00faas comedias, unha de Terencio e outra de Plauto.\nPlauto e Shakespeare.\nAs obras de Plauto e Shakespeare que presentan m\u00e1is paralelismos entre elas son o \u201cMenaechmi\u201d e \u201cA comedia das esquivocaci\u00f3ns\u201d. Ademais, Shakespeare usa o mesmo tipo de apertura de mon\u00f3logo tan com\u00fan nas obras de Plauto, como se pode ver na \u201cNoite de reis\u201d ou \u201cO so\u00f1o dunha noite de ver\u00e1n\u201d.\nUn dos ecos m\u00e1is importantes de Plauto \u00e9 o personaxe do \u201cparasito\u201d; un moi bo exemplo disto \u00e9 \"Falstaff\", cabaleiro corpulento e covarde de Shakespeare, similar a outro \u201cparasito\u201d de Plauto, \"Artotrogus\", de \u201cMiles Gloriosus\u201d, xa que ambos os dous personaxes parecen obsesionados pola comida, que lles \u00e9 regalada, pero tam\u00e9n dependen da adulaci\u00f3n para obteren estes regalos.\nDende o s\u00e9culo XVIII ata hoxe.\nOlauto foi redescuberto no s\u00e9culo XVIII por Lessing, que traduciu \u201cCaptiui\u201d e adaptou \u201cTrinummus\u201d na s\u00faa obra \"Der Schatz\", e redactou unha monograf\u00eda sobre a vida e a obra de Plauto. A obra plautina dende ent\u00f3n amosa unha gran vitalidade, sendo hoxe en d\u00eda o comedi\u00f3grafo latino m\u00e1is levado a escena tanto polas compa\u00f1\u00edas de afeccionados como polas profesionais.\nPlauto e Moli\u00e8re.\nAs obras de Plauto, a\u00ednda tendo a base grega, presentan un maior refinamento que as que se escrib\u00edan daquela nesta zona do Mediterr\u00e1neo. Os personaxes son os mesmos e a trama est\u00e1 chea de situaci\u00f3ns de enredos, enganos e confusi\u00f3ns, pero Plauto engade variedade e orixinalidade aos temas tratados e aos personaxes, sempre buscando facer rir ao p\u00fablico romano. Por estas caracter\u00edsticas innovadoras, os seus escritos tiveron especial influencia en autores posteriores coma Moli\u00e8re nas s\u00faas obras \"O Avaro\" e \"O Anfitri\u00f3n\". Moli\u00e8re, igual que Plauto, pretend\u00eda facer rir e, a trav\u00e9s disto, corrixir os malos costumes da xente.\n\"O Avaro\" (tam\u00e9n co\u00f1ecido como \"A escola da mentira\"), escrito segundo o Neoclasicismo, inspirouse en Eucli\u00f3n, vello avaro da \u201cAulularia\u201d plautina. No caso d\u2019\"O Avaro\", Moli\u00e8re mostra o lado m\u00e1is mesqui\u00f1o e ego\u00edsta do ser humano e leva ata o extremo os problemas xerados polo poder e mailo di\u00f1eiro, sobrepasando todo tipo de sentimentos, que ven minguada a s\u00faa importancia no canto do meramente material. Isto refl\u00edctese na obra a trav\u00e9s do protagonista, Hasparg\u00f3n, quen s\u00f3 se preocupa por aforrar para o futuro e priva aos seus fillos tanto do material coma do afectivo. Hasparg\u00f3n est\u00e1 namorado dunha moza chamada Mariana, quen ao mesmo tempo \u00e9 a amante do fillo do anci\u00e1n, Cleanto. Por outra parte est\u00e1 o amor entre Elisa, filla de Hasparg\u00f3n, e Valerio. Obs\u00e9rvase que nas d\u00faas obras os personaxes te\u00f1en os seus an\u00e1logos, as situaci\u00f3ns son similares, tr\u00e1tase a avaricia e os conflitos que xera, o ego\u00edsmo etc.\nAdemais destas obras, os dous autores comparten o t\u00edtulo dunha das s\u00faas creaci\u00f3ns: \"O Anfitri\u00f3n\". Os parecidos non se limitan ao t\u00edtulo, sen\u00f3n que tam\u00e9n o argumento \u00e9 moi parecido. En ambos os casos o tema principal \u00e9 o nacemento de H\u00e9rcules, fillo de X\u00fapiter e da mortal Alcmena. O deus est\u00e1 namorado da muller e, aproveitando que o seu marido Anfitri\u00f3n est\u00e1 ausente por participar nunha guerra, toma o aspecto f\u00edsico deste e goza do amor de Alcmena. Nesta faza\u00f1a ao deus ax\u00fadao o seu fillo Mercurio, quen toma a aparencia do escravo de Anfitri\u00f3n, Sosia. Cando os verdadeiros Sosia e Anfitri\u00f3n volven \u00e1 casa, os deuses b\u00farlanse deles en d\u00faas ocasi\u00f3ns fac\u00e9ndolles dubidar da s\u00faa identidade e creando divertidas situaci\u00f3ns. Nun momento da obra o deus e o marido de Alcmena at\u00f3panse e chegan a confundirse os personaxes. Tras isto, a partir dos amores entre X\u00fapiter e a mortal nacen os xemelgos H\u00e9rcules e Ificles e neste intre o deus aclara a s\u00faa verdadeira identidade. A\u00ednda que a obra de Moli\u00e8re se insira no Neoclasicismo e a de Plauto no Helenismo, at\u00f3panse m\u00e1is semellanzas entre elas, por exemplo que se usan os mesmos estereotipos de personaxes nunha situaci\u00f3n parecida ou que ambas se sit\u00faan en Tebas. As diferenzas son m\u00ednimas, coma que en Plauto hai uns capit\u00e1ns aos que Moli\u00e8re lles muda o nome.\nVese pois que a influencia de Plauto na obra de Moli\u00e8re non se limita a argumentos, sen\u00f3n que tam\u00e9n se espalla polos personaxes, os lugares ou as estruturas, o que fai que nas obras do franc\u00e9s se mesture o Neoclasicismo propio da s\u00faa \u00e9poca co Helenismo grego, deixando patente a admiraci\u00f3n que os autores do s\u00e9culo dezasete ti\u00f1an polos cl\u00e1sicos.\nPlauto en Galicia.\nTraduci\u00f3ns e adaptaci\u00f3ns.\nA dramaturxia galega baseouse numerosas veces en temas, t\u00e9cnicas e recursos cl\u00e1sicos nas s\u00faas obras, pero ademais moitos dos conceptos do teatro galego son tam\u00e9n herdeiros destes: a defensa da historia como mito, que se acha n\u2019\"O Mariscal\" (A Coru\u00f1a 1926) de Ram\u00f3n Cabanillas e Ant\u00f3n Villar Ponte; o papel do coro d\u2019\"A lagarada\" de Ram\u00f3n Otero Pedrayo (A Coru\u00f1a 1929); o papel do mensaxeiro e a organizaci\u00f3n en trilox\u00eda d\u2019\"Os vellos non deben de namorarse\" de Castelao; as\u00ed coma ducias de pezas que recrean historias da antig\u00fcidade. Este tema da composici\u00f3n de obras de teatro en galego cos temas e argumentos do teatro cl\u00e1sico foi estudado por J. A. Fern\u00e1ndez Delgado e M\u00aa J. Regu\u00e9-Arias. Pero ademais moitas das obras dos dramaturgos galegos est\u00e1n inspiradas directamente nun texto cl\u00e1sico concreto, m\u00e1is ou menos adaptado para levar a escena os grandes problemas existenciais do home do noso tempo.\nNo tocante \u00e1s reminiscencias da comedia, a influencia do teatro de Plauto en Galicia e nos autores galegos \u00e9 moi escasa, nada comparable ao que foi Plauto no resto de Espa\u00f1a. O pioneiro no campo das traduci\u00f3ns \u00e9 Aquilino Iglesia Alvari\u00f1o, que en 1962 publicou unha versi\u00f3n de \"Aulularia\", co t\u00edtulo \"A comedia da oli\u00f1a.\" Tr\u00e1tase dunha tirada reducida feita pola Editorial Galaxia en Vigo. A obra foi estreada na Coru\u00f1a o 9 de xullo dese mesmo ano polo \u201cTeatro de C\u00e1mara\u201d. O 9 de marzo de 1970 o \u201cTeatro de C\u00e1mara Ditea\u201d volveu levar a escena a versi\u00f3n de Iglesia Alvari\u00f1o, en Santiago de Compostela con motivo das xornadas conmemorativas do IX d\u00eda mundial do Teatro. A traduci\u00f3n desta obra inscr\u00edbese nunha tendencia a facer versi\u00f3ns das obras de teatro cl\u00e1sico e contempor\u00e1neo da literatura universal que se leva a cabo nos anos 60 e 70, nun momento no que a lingua comeza a sentirse forte. A idea \u00e9 encher o baleiro de orixinais e as\u00ed potenciar un teatro de calidade en galego \u00e1 altura doutras linguas con m\u00e1is tradici\u00f3n literaria e inscribir o teatro galego na cultura universal.\nPlauto non volveu ser publicado en galego ata 1991, cando a colecci\u00f3n \u201cCl\u00e1sicos en Galego\u201d da Xunta de Galicia e Editorial Galaxia, editou o \"Anfitri\u00f3n\" e \"Asinaria\" en traduci\u00f3n de Mercedes Boado e M\u00aa Xes\u00fas Frei Collazo. Nunha segunda entrega, en 2001, apareceu \"Aulularia\" en versi\u00f3n das mesmas fil\u00f3logas e coa reedici\u00f3n da traduci\u00f3n de Aquilino Iglesia Alvari\u00f1o. Tam\u00e9n en 1999 Edici\u00f3ns Lea inclu\u00edu entre as traduci\u00f3ns da s\u00faa colecci\u00f3n de cl\u00e1sicos latinos d\u00faas versi\u00f3ns de Plauto, unha d\u2019\"O\u00a0Estico\" feito por F.J. Feijoo Lorenzo, e outra d\u2019\"O\u00a0Persa\" de J.A. Parada Y\u00e1\u00f1ez. Non se pode deixar de sinalar unha das \u00faltimas traduci\u00f3ns ao castel\u00e1n que se fixeron da obra completa do comedi\u00f3grafo latino, \"Plauto. Comedias\". En catal\u00e1n tam\u00e9n est\u00e1n traducidas as obras completas. En \u00e9uscaro tan s\u00f3 hai unha traduci\u00f3n de \"Aulularia \", curiosamente a \u00fanica obra que ata hai pouco ti\u00f1a traduci\u00f3n en galego. A fortuna de \"Aulularia\" pode deberse \u00e1 popularidade que lle deu \"O avaro\" de Moli\u00e8re, unha emulaci\u00f3n que supera \u00f3 modelo. Outro t\u00edtulo do legado de Plauto que hoxe se pode atopar nas bibliotecas galegas \u00e9 \"A comedia da oli\u00f1a\".\nRepresentaci\u00f3ns.\nNo tocante \u00e1s representaci\u00f3ns, E. Campos realizou unha versi\u00f3n de\u00a0\"Aulularia\" para o grupo de teatro \u201cEnxergo\u201d de Ferrol en 1984. Esa mesma tempada a compa\u00f1\u00eda de teatro \u201cAch\u00e1dego\u201d de Lugo levou unha versi\u00f3n da mesma obra polos escenarios de Galicia, dentro do programa dos percorridos culturais da Conseller\u00eda de Cultura da Xunta. A influencia de Plauto sobre os autores dram\u00e1ticos galegos \u00e9 escasa e s\u00f3 hai unha obra inspirada nas s\u00faas comedias; a \"Farsa plautina\" de Agust\u00edn Mag\u00e1n. Esta comedia segue o mesmo procedemento de composici\u00f3n que o dramaturgo latino: a \u201ccontaminatio\u201d. A obra foi publicada pola editorial Sotelo Blanco Edici\u00f3ns en Barcelona en 1993 e no pr\u00f3logo al\u00fadese ao procedemento seguido e \u00e1s fontes plautinas das que a obra \u00e9 acredora: o \"Miles Gloriosus\", os \"Menecmos \"e o \"Gurgullo\". No ano 2003, Celso Parada realizou unha adaptaci\u00f3n d\u2019 \"A comedia do Gurgullo\" a partir dos textos do propio Plauto. Contou, para interpretala, cos actores e actrices do Centro Dram\u00e1tico Galego. O traballo deste equipo foi estreado no Gran Teatro de Elx o d\u00eda 18 de outubro de 2003 e no Sal\u00f3n teatro de Santiago de Compostela o d\u00eda 24 do mesmo mes.\nSe ben nestes campos a influencia \u00e9 escasa, no referente ao teatro escolar as cousas son diferentes, quizais polo tipo de humor sinxelo de Plauto que chega con facilidade \u00f3s m\u00e1is novos. No ano 1998 o grupo \u201cApeir\u00f3n\u201d da Facultade de Filolox\u00eda puxo en escena \"Os Xemelgos\" na V\u00aa Mostra de Teatro Universitario Galego. Ademais t\u00f3dolos anos hai varias representaci\u00f3ns de Plauto feitas por alumnos galegos de ensino medio como complemento \u00e1s clases de Lat\u00edn ou Cultura Cl\u00e1sica. Hai que salientar neste traballo o grupo \u201cSardi\u00f1a\u201d, formado por alumnos do IES \u201cA Sardi\u00f1eira\u201d e do IES \u201cElvi\u00f1a\u201d da Coru\u00f1a, guiado polos catedr\u00e1ticos de lat\u00edn dos institutos Ricardo Mart\u00edn e Beatriz Mart\u00edn. Constitu\u00eduse en 1983 e est\u00e1 especializado no teatro plautino, a\u00ednda que nos \u00faltimos tempos comezou a incorporar tam\u00e9n a traxedia grega no seu repertorio. Fixeron xa m\u00e1is de 400 representaci\u00f3ns dentro da comunidade e tam\u00e9n f\u00f3ra, sobre todo no marco do Festival Europeo de Teatro Greco-Latino de Seg\u00f3briga, as\u00ed coma en diversos lugares de Italia. Outros grupos coma Parrocha, El Ruise\u00f1or e Noite Bohemia, seguen a traballar no cultivo do teatro grecolatino, sendo estes \u00faltimos ga\u00f1adores a nivel estatal do 2\u00ba Premio no Certame Candilejas Don Bosco e cunha Menci\u00f3n Especial Buero Vallejo pola mellor adaptaci\u00f3n de texto na obra \"Aulularia \"de Plauto. No 2013 tam\u00e9n se fixeron co Primeiro Premio na Modalidade \u201cA Comedia Latina\u201d.\nMiles Gloriosus, a pel\u00edcula.\nEn Hollywood no ano 1966, baixo a produci\u00f3n de United Artists, chegou \u00e1s pantallas do cinema a pel\u00edcula \"A Funny Thing Happened on the Way to the Forum\", adaptaci\u00f3n de varias comedias de Plauto (fundamentalmente \"Miles Gloriosus\", \"Mostellaria \"e \"Pseudolus\") feita polos guionistas Melvin Frank e Michael Pertwee, sobre o espect\u00e1culo teatral de Burt Shevelove e Larry Gelbart, producido por Harold Price. O director Richard Lester inclu\u00edu os int\u00e9rpretes Zero Mostel (Pseudolus), Phil Silvers (Lycus), Jack Gilford (Hysterium), Buster Keaton (Erronius), Michel Crawford (Hero), Michael Hordern (Senex), Annette Andre (Philia), Leon Greene (Miles Gloriosus), entre outros. A m\u00fasica foi composta por Ken Thorne (Oscar en 1966 \u00e1 mellor banda sonora adaptada).\nEn Espa\u00f1a tam\u00e9n houbo adaptaci\u00f3ns desta mesma obra. No ano 2008 Juan Copete versionou a Plauto. O director da obra, Juan Jos\u00e9 Afonso, contou para facer de protagonistas con Pepe Viyuela (Pirgopol\u00ednices), con Jos\u00e9 Sancho (Palestri\u00f3n) e con Ces\u00e1reo Est\u00e9banez (Periplect\u00f3meno). A obra foi presentada por primeira vez no Festival de Teatro Cl\u00e1sico de M\u00e9rida."}
{"id": "170612", "revid": "2074", "url": "https://gl.wikipedia.org/wiki?curid=170612", "title": "Big bang", "text": ""}
{"id": "170613", "revid": "22570", "url": "https://gl.wikipedia.org/wiki?curid=170613", "title": "Vatio pico", "text": "Vatio pico ou Watt-pico (Wp) \u00e9 unha medida de potencia enerx\u00e9tica, normalmente asociada \u00e1s c\u00e9lulas fotovoltaicas. A unidade m\u00e1is correntemente usada \u00e9 o Wp, e os seus m\u00faltiplos coma o kWp ou o MWp. Dado que as condici\u00f3ns de produci\u00f3n de enerx\u00eda el\u00e9ctrica dependen bastante de factores externos \u00e1 c\u00e9lula, o valor da potencia dado en Wp \u00e9 un valor obtido en condici\u00f3ns ideais espec\u00edficas. As\u00ed, o valor de Wp dun determinado sistema fotovoltaico que funcione en corrente continua \u00e9 a potencia medida cando este sistema \u00e9 irradiado por unha luz que simula a luz solar cunha potencia de 1000 W/m2 a unha temperatura de 25\u00a0\u00b0C."}
{"id": "170617", "revid": "23204", "url": "https://gl.wikipedia.org/wiki?curid=170617", "title": "\u00c1lvaro de Baz\u00e1n", "text": "\u00c1lvaro de Baz\u00e1n y Guzm\u00e1n nado o 12 de decembro de 1526 en Granada (Andaluc\u00eda) e finado o 9 de febreiro de 1588 en Lisboa (Portugal), foi militar e almirante da Armada espa\u00f1ola, primeiro marqu\u00e9s de Santa Cruz, en referencia \u00e1 localidade manchega de Santa Cruz de Mudela, e cabaleiro da Orde de Santiago.\nTraxector\u00eda.\nNaceu no mesmo centro da cidade de Granada, confluencia da r\u00faa Reis Cat\u00f3licos e Gran V\u00eda, onde se abre a Praza de Isabel a Cat\u00f3lica, e morreu en Lisboa. O seu av\u00f3 serviu na Guerra de Granada cos Reis Cat\u00f3licos e o seu pai foi mari\u00f1o ao servizo de Carlos I. Estes obtiveron da monarqu\u00eda a concesi\u00f3n dos se\u00f1or\u00edos do Viso do Porto e de Santa Cruz de Mudela, que pasar\u00edan a pertencer a \u00c1lvaro de Baz\u00e1n.\nFillo dun mari\u00f1o de prestixio, de igual nome e co\u00f1ecido como Don \u00c1lvaro \u00abo Vello\u00bb (Xornada de Tunisia) que chegou a ser Capit\u00e1n Xeneral das Galeras de Espa\u00f1a, e de Ana Guzm\u00e1n, filla do conde de Teba e marqu\u00e9s de Ardales, tivo a oportunidade de tomar armas no mar desde moi novo en compa\u00f1\u00eda do seu pai. Ao seu lado estivo na vitoria naval que conseguiu da armada francesa sobre as costas de Galicia o 25 de xullo de 1543, e conducidas as presas \u00e1 Coru\u00f1a, quedaron ao coidado do mozo. Con 2 anos de idade, Carlos V f\u00edxolle merc\u00e9 do h\u00e1bito de Santiago, expresi\u00f3n da predilecci\u00f3n do emperador polo seu pai. O seu mestre foi Pedro Gonz\u00e1lez de Simancas, que lle proporcionou unha instruci\u00f3n human\u00edstica moi esmerada e f\u00edxolle ter en grande estima a poetas e humanistas, aos que sempre protexeu e dos que foi mecenas.\nDe estirpe nobre navarra, o escudo familiar \u00e9 un taboleiro de xadrez, segundo un devandito popular, por acharse xogando a este xogo antes da batalla, a\u00ednda que o m\u00e1is l\u00f3xico sexa que proceda do val de Bazt\u00e1n. Nos marqueses de Santa Cruz engad\u00edronse as oito cruces de San Andr\u00e9s que rodean ao taboleiro de xadrez.\nBaz\u00e1n estivo ao mando da escuadra de reserva cunha decisiva actuaci\u00f3n na batalla de Lepanto. C\u00f3ntase que ga\u00f1ou o t\u00edtulo de Marqu\u00e9s de Santa Cruz cando o rei se compadeceu del ao velo estar ao sol e mandoulle cubrirse, e ao agradecerllo aquel, o monarca d\u00edxolle: \u00ab\"polo sol, se\u00f1or marqu\u00e9s, polo sol\"\u00bb.\nA vida militar de \u00c1lvaro de Baz\u00e1n vai indisolublemente unida aos principais feitos de armas da mari\u00f1a. Foi home de confianza de Filipe II e nomeado Capit\u00e1n do Mar Oc\u00e9ano e Almirante da Mari\u00f1a.\nAs s\u00faas campa\u00f1as m\u00e1is destacadas foron:\nSorprendeulle a morte en Lisboa, ocupado na preparaci\u00f3n da Grande e Felic\u00edsima Armada. Est\u00e1 enterrado no Viso del Marqu\u00e9s xunto coa s\u00faa dona, Mar\u00eda Manuela de Benavides.\nLogros militares.\nAs cifras resultantes das campa\u00f1as militares de \u00c1lvaro de Baz\u00e1n reafirman o seu posto de honra entre os m\u00e1is grandes mari\u00f1os que deu Espa\u00f1a:\nMarqu\u00e9s e mecenas.\nO poeta renacentista Crist\u00f3bal Mosquera de Figueroa ao dedicarlle un dos seus libros, d\u00e1nos a relaci\u00f3n de t\u00edtulos e honras que o Marqu\u00e9s posu\u00eda:\nPolos seus m\u00e9ritos militares o rei Filipe II concedeulle o t\u00edtulo de Marqu\u00e9s e tomou o nome de Marques de Santa Cruz por ser se\u00f1or da vila de Santa Cruz de M\u00fadea, co que o Viso do Porto paso a chamarse Viso del Marqu\u00e9s. Comprou a Filipe II o se\u00f1or\u00edo da vila de Valdepe\u00f1as en Cidade Real.\nConstruio a fins do s\u00e9culo XVI dous palacios, un na praza maior de Valdepe\u00f1as, que non se conserva, e outro \u00e1 beira da igrexa parroquial del Viso do Marqu\u00e9s, que si se conserva e \u00e9 utilizado actualmente como arquivo xeral da mari\u00f1a. A obra deste \u00faltimo comezouse en 1564 segundo o modelo de Giovanni Castello, \"o Bergamasco\", segundo di Ce\u00e1n Berm\u00fadez, a\u00ednda que Fernando Mar\u00edas opina que o palacio foi proxectado por Enrique Egas o Mozo e continuado polo Bergamasco cando chegou de Italia acompa\u00f1ado de bos artistas e decoradores. O palacio \u00e9 considerado unha xoia do renacemento espa\u00f1ol sendo o \u00fanico de estilo italiano que se conserva en toda Espa\u00f1a.\n\u00c1lvaro de Baz\u00e1n cubriu este magn\u00edfico palacio renacentista de incontables frescos dos pintores manieristas italianos Cesar Arbasia e toda a familia Peroli, Nicol\u00e1s, Esteban, Francesco e Giambattista Peroli, que fixo chamar de Italia, para narrar con imaxes as s\u00faas faza\u00f1as militares en paralelismo coas do heroe mitol\u00f3xico H\u00e9rcules.\nO marqu\u00e9s quer\u00eda as\u00ed estar a metade de cami\u00f1o entre a corte e o porto de Sevilla ao que como mari\u00f1o famoso ti\u00f1a que acudir frecuentemente; ao longo de toda a s\u00faa vida preocupouse frecuentemente en redimir cativos dos musulm\u00e1ns. Na igrexa parroquial contigua at\u00f3pase como exvoto un crocodilo disecado colgado da b\u00f3veda central do presbiterio, agasallo ao marqu\u00e9s dun baj\u00e1 musulm\u00e1n nun das s\u00faas incontables viaxes.\nOs marqueses de Santa Cruz protexeron as artes e as letras, varios escritores dedic\u00e1ronlles algunhas das s\u00faas obras (G\u00f3ngora, entre outros). \u00c1lvaro de Baz\u00e1n \u00e9 moi posible que protexese a Bernardo de Balbuena e outros poetas, como un desco\u00f1ecido \u00abbacharel Jarana\u00bb. O fillo de \u00c1lvaro de Baz\u00e1n protexeu a F\u00e9lix Lope de Vega, quen lle dedicou unha comedia, e durante o s\u00e9culo XVIII foron ilustrados, fomentaron as industrias locais e a educaci\u00f3n nos seus se\u00f1or\u00edos e protexeron a escritores e intelectuais ilustrados como Carlos de Praves, Jos\u00e9 de Viera y Clavijo ou Manuel Lanz de Casafonda, que foron preceptores dos seus fillos."}
{"id": "170618", "revid": "2074", "url": "https://gl.wikipedia.org/wiki?curid=170618", "title": "Tito Maccio Plauto", "text": ""}
{"id": "170619", "revid": "85894", "url": "https://gl.wikipedia.org/wiki?curid=170619", "title": "O Pic\u00f3n, Loiba, Ortigueira", "text": "O Pic\u00f3n \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Ti\u00f1a 34 habitantes no ano 2009 segundo datos do Instituto Galego de Estat\u00edstica, dos cales eran 18 homes e 16 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 46 habitantes."}
{"id": "170621", "revid": "2338", "url": "https://gl.wikipedia.org/wiki?curid=170621", "title": "O Rosario, Loiba, Ortigueira", "text": "O Rosario \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Ti\u00f1a 60 habitantes no ano 2009 segundo datos do Instituto Galego de Estat\u00edstica, dos cales eran 29 homes e 31 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 70 habitantes."}
{"id": "170622", "revid": "56817", "url": "https://gl.wikipedia.org/wiki?curid=170622", "title": "O Rosario", "text": "Co top\u00f3nimo O Rosario podemos referirnos a tres lugares de Galicia:"}
{"id": "170623", "revid": "2338", "url": "https://gl.wikipedia.org/wiki?curid=170623", "title": "O Aroxo, Loiba, Ortigueira", "text": "O Aroxo \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Ti\u00f1a 3 habitantes no ano 2009 segundo datos do Instituto Galego de Estat\u00edstica, dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 6 habitantes."}
{"id": "170628", "revid": "98629", "url": "https://gl.wikipedia.org/wiki?curid=170628", "title": "Audi", "text": "Audi AG, con sede en Ingolstadt, en Baviera (Alema\u00f1a) \u00e9 un fabricante de autom\u00f3biles, que pertence o Grupo Volkswagen.\nA marca \u00e9 un xogo de palabras para eludir os dereitos do nome da antiga fabricante de veh\u00edculos de motor Horch. O fundador da empresa August Horch, que foi un dos pioneiros da industria do autom\u00f3bil en Alema\u00f1a, creara en 1899 \"A. Horch &amp; Cie.\" da cal seria expulsado por diferenzas entre el e o comit\u00e9 de vixilancia. Uns poucos anos m\u00e1is tarde, fundou outra empresa \"Horch Automobil-Werke GmbH\" en Zwickau o 16 de xullo do 1909. Horch perdeu a disputa polo uso do nome, polo cal non puido volver usalo apelido para o nome da compa\u00f1\u00eda, polo cal se puxo na procura dun novo nome para a compa\u00f1\u00eda e encontrou unha proposta na escola de Zwickau, \"horch\" ,significa \"escoita\", que levado o lat\u00edn \u00e9 \"Audi\" imperativo de \"Audire\", co cal lle cambiou o nome da empresa a \"Audi Automobilwerke GmbH\", rexistrouna no Rexistro Mercantil como tal o d\u00eda 25 de abril de 1910.\nHistoria.\n1909-1931: Establecemento da f\u00e1brica de coches Audi GmbH.\nA historia da marca Audi comenza en novembro de 1899 despois de que August Horch (1868-1951), un dos pioneiros da industria automobil\u00edstica alem\u00e1, f\u00fandase en Ehrenfeld un distrito municipal de Colonia (Alema\u00f1a), a empresa de autos \u201eAugust Horch &amp; Cie\u201c , cuxo primeiro autom\u00f3bil comezou a circular por v\u00edas p\u00fablicas en 1901, este era un coche de dous cabalos con motor horizontal. A compa\u00f1\u00eda mudouse a Reichenbach in 1902, onde en 1903 constru\u00edu o primeiro autom\u00f3bil alem\u00e1n de catro cilindros. A empresa trasladouse a Zwickau en 1904, onde se fabricou o primeiro motor de seis cilindros. O 16 de xullo de 1909 logo dalgunhas dificultades financeiras e desavinzas internas co consello de administraci\u00f3n, decidiu abandonar a compa\u00f1\u00eda para crear unha nova f\u00e1brica de autom\u00f3biles. As\u00ed naceu a \u201eHorch Automobil-Werke GmbH\u201c en Zwickau, (no estado de Saxonia) Como Horch perdeu a disputa legal polo nome da compa\u00f1\u00eda, que xa estaba rexistrado anteriormente, non puido volver utilizar o seu apelido e escolleu o nome \"Audi\", a traduci\u00f3n ao lat\u00edn do voc\u00e1bulo alem\u00e1n \"horch\", que en galego significa \"o\u00edr\" ou \"escoitar\". Por iso, en 1910, meses logo da s\u00faa fundaci\u00f3n cambiou o nome da compa\u00f1\u00eda a \"Audi Automobilwerke GmbH\".\nDe 1918 a 1931.\nEn setembro de 1921,posiblemente en 1920, Audi foi a primeira compa\u00f1\u00eda automotriz en introducir o volante con conduci\u00f3n \u00e1 esquerda, baseada nunha maior visibilidade dos veh\u00edculos e nunha maior manobrabilidade a horas de meter as marchas pois a panca quedaba \u00e1 dereita. F\u00edxoo no seu modelo Audi K. Cara a 1928 outras marcas seguir\u00edan o seu exemplo.\nEn agosto de 1928 o enxe\u00f1eiro dan\u00e9s J\u00f8rgen Skafte Rasmussen de DKW adquiriu un paquete maioritario de acci\u00f3ns en Audi.\n1932-1945: Audi e Auto Union.\nEn 1932, ambas as compa\u00f1\u00edas Horch e Audi, xunto con DKW (fundada en 1907) e Wanderer (fundada en 1885) fusion\u00e1ronse para formar Auto Union AG -sendo estas a base da que m\u00e1is tarde seria Audi AG- e poder facer fronte \u00e1s dificultades derivadas da Gran Depresi\u00f3n de 1929, que afectaba, principalmente \u00e1 racionalizaci\u00f3n dos procesos de produci\u00f3n e ensamblaxe. O 29 de xu\u00f1o de 1932, naceu o logotipo de Audi, con catro aros entrelazados, como s\u00edmbolo froito da alianza das catro marcas saxoas: Audi, DKW, Horch e Wanderer.\nA sede da compa\u00f1\u00eda estivo ata 1936 na f\u00e1brica da DKW na cidade de Zschopau para colocarse a partir de aqu\u00ed na cidade de Chemnitz -cidade na que foi rexistra a marca- no edificio da administraci\u00f3n da compa\u00f1\u00eda Presto-Werke. En 1938 conv\u00e9rtese nunha das primeiras empresas automobil\u00edsticas en facer test de choque os coches.\nPara evitar a competencia dentro do grupo, asignouse a cada marca un segmento espec\u00edfico do mercado: autom\u00f3biles de luxo do segmento medio para Audi, motocicletas e coches pequenos para DKW, veh\u00edculos de tama\u00f1o medio para Wanderer e veh\u00edculos de luxo na parte m\u00e1is alta da gama para Horch.\nAs catro marcas fundadoras foron comercializadas baixo o paraugas de Auto Union. A marca Audi presentou o menor volume de negocios do grupo (participaci\u00f3n nas vendas das marcas individualmente na produci\u00f3n total de autom\u00f3biles en 1938 en Alema\u00f1a: 17,9% DKW, Wanderer 4,4%, 1,0% Horch, Audi 0,1%).\nEn 1941, dous anos logo de comezar a segunda guerra mundial, Auto Union AG produc\u00eda exclusivamente veh\u00edculos para o uso militar polo que o seu desenvolvemento automobil\u00edstico viuse gravemente afectado. \n1945-1991: da posguerra de Alema\u00f1a Oriental, a disoluci\u00f3n de Auto Union AG.\nAo finalizar a guerra estando Auto Union AG na Zona de ocupaci\u00f3n sovi\u00e9tica foi dada de baixa no rexistro mercantil pois a administraci\u00f3n da zona sovi\u00e9tica expropiou e ordenou desmantelar todas as f\u00e1bricas da empresa.\nA antiga f\u00e1brica de Auto Union segue a producir autom\u00f3biles en Zwickau (nesa \u00e9poca pertenc\u00eda \u00e1 Rep\u00fablica Democr\u00e1tica Alem\u00e1) baixo o nome de VEB Automobilwerk Zwickau (AWZ) sacando neste tempo o VEB AWZ P70, en 1958 foi adquirida por Daimler-Benzy, que finalmente a vendeu en 1964 o Grupo Volkswagen, quen conservou o nome de Audi e o seu logo. O Trabant produciuse ata 1991 sendo este o \u00faltimo modelo producido pola VEB Sachsenring Zwickau.\nMotocicletas.\nO 18 de abril do 2012, Audi anunciou a compra da marca italiana de motocicletas Ducati. Isto servir\u00e1 para crear sinerxias para a fabricaci\u00f3n de motores m\u00e1is pequenos, que consuman menos combustible e na construci\u00f3n lixeira.\nAccionistas.\nA estrutura do capital social \u00e9 o seguinte:\nAs acci\u00f3ns neg\u00f3cianse nas bolsas de valores de Berl\u00edn, Bremen, Dusseldorf, Frankfurt, Hamburgo, M\u00fanic e Stuttgart.\nAudi: a rexilla \u00fanica.\nA rexilla \u00fanica e un aspecto especialmente chamativo do dese\u00f1o da grella de todos os veh\u00edculos da Audi dende 2004.\nHoubo tres \u00e9pocas no dese\u00f1o da grella. A rexilla, as\u00ed chamado o marco decorativo, ti\u00f1a s\u00f3 o marco cromado arredor da parte superior da rexilla por riba do parachoques. O presentar a segunda xeraci\u00f3n do Audi A4 (B6) no ano 2000, apareceu a grella de dobre marco, coa parte superior as\u00ed como a parte inferior do parachoques rodeados por unha tira cromada. No 2004, apareceu a rexilla \u00fanica.\nPouco a pouco, todos os modelos da Audi acolleron este dese\u00f1o. O primeiro modelo coa rexilla \u00fanica foi o A8 6.0L W12, un tempo despois, foi a versi\u00f3n de cinco portas do Audi A3, o A3 Sportback. Co cambio de modelo do A6 foi a primeira vez que unha serie enteira levaba a nova rexilla. Co tempo todos recibiron a nova rexilla, o A3, o A8 e o A4 dende as versi\u00f3ns da serie B7. O Audi TT foi o \u00faltimo en recibir a rexilla unica. O Audi A2 non chegou a usala posto que a s\u00faa produci\u00f3n rematou pouco despois da introduci\u00f3n da rexilla \u00fanica.\nQuattro GmbH.\nQuattro GmbH \u00e9 unha empresa totalmente privada, filial de Audi AG, parte \u00e1 s\u00faa vez do maior fabricante de autom\u00f3biles alem\u00e1n, o conglomerado empresarial (holding) Grupo Volkswagen (Volkswagen AG - VWAG).\nA s\u00faa sede at\u00f3pase en Neckarsulm, preto de Stuttgart, na rexi\u00f3n de Baden-W\u00fcrttemberg. A f\u00e1brica bas\u00e9ase na sede do agora extinto fabricante de autom\u00f3biles alem\u00e1n (e do motor rotatorio sen pist\u00f3n Wankel) NSU Motorenwerke AG (NSU).Foi fundada en 1983 e desde 1996 ten a s\u00faa produci\u00f3n independente.\nA pesar de que \"Quattro GmbH\" como empresa pode ser relativamente desco\u00f1ecida, os seus principais produtos son susceptibles de ser moi ben co\u00f1ecidos, especialmente o Audi RS4, o Audi RS6 e o Audi R8."}
{"id": "170629", "revid": "23204", "url": "https://gl.wikipedia.org/wiki?curid=170629", "title": "Jos\u00e9 Mar\u00eda Arguedas", "text": "Jos\u00e9 Mar\u00eda Arguedas Altamirano, nado en Andahuaylas o 18 de xaneiro 1911 e finado en Lima o 2 de decembro de 1969, foi un novelista, articulista e ensa\u00edsta pol\u00edtico peruano.\nTraxectoria.\nFillo de V\u00edctor Manuel Arguedas Arellano e de Victoria Altamirano Navarro. Contraeu matrimonio con Sybilla Arredondo. Morreu suicid\u00e1ndose."}
{"id": "170630", "revid": "54488", "url": "https://gl.wikipedia.org/wiki?curid=170630", "title": "Cesar, San Clemente de Cesar, Caldas de Reis", "text": "Cesar \u00e9 un lugar da parroquia de San Clemente de Cesar no concello de Caldas de Reis. No ano 2010 contaba cun total de 15 vivendas unifamiliares e 45 veci\u00f1os.\nLimita ao sur con Santo Andr\u00e9s de C\u00e9sar, ao norte coa aldea do Souto, ao leste coa parroquia de Tro\u00e1ns (no concello de Cuntis) e o leste con Cesari\u00f1os.\nCesar dista 3 quil\u00f3metros da vila de Caldas de Reis, e est\u00e1 comunicado con ela a trav\u00e9s de varias v\u00edas. A de maior tr\u00e1nsito \u00e9 a estrada provincial que une Caldas de Reis con toda a parroquia."}
{"id": "170631", "revid": "1131", "url": "https://gl.wikipedia.org/wiki?curid=170631", "title": "Nicer, fillo de Clutoso", "text": "Nicer, fillo de Clutoso ou na forma en lat\u00edn Nicer Clutosi, foi un pr\u00edncipe dos galaicos, fillo de Clutoso, que mandou sobre a tribo dos albi\u00f3ns na Idade Antiga.\nHistoria.\nTense constancia del polos restos epigr\u00e1ficos atopados en 1932 na desembocadura do r\u00edo Eo, na Veiga, onde foi descuberta a Estela de Nicer, pr\u00edncipe dos albi\u00f3ns (\"princeps Albionum\"). A estela est\u00e1 exposta no Museo Arqueol\u00f3xico de Asturias, en Oviedo.\nA inscrici\u00f3n da estela \u00e9 a seguinte:\nCultura.\nApoiando militarmente a estes soberanos, \u00e9 posible que cada tribo galaica contase cun grupo de nobres e guerreiros que proporcionaban protecci\u00f3n \u00e1 tribo e nos que probablemente reca\u00eda a administraci\u00f3n local de cada castro dentro da tribo. O seu status social ao igual que os soberanos, amos\u00e1base non s\u00f3 no poder pol\u00edtico ou adquisitivo das s\u00faas pertenzas, sen\u00f3n no uso de determinados obxectos simb\u00f3licos intimamente vinculados \u00e1s clases altas da aristocracia, como eran o torque.\nLocalizaci\u00f3n.\nO territorio da tribo dos albi\u00f3ns estaba comprendido dentro do Convento lucense, que se situar\u00edan no territorio costeiro comprendido nas marxes do r\u00edo Navia, no que na actualidade \u00e9 a Asturias occidental."}
{"id": "170632", "revid": "98629", "url": "https://gl.wikipedia.org/wiki?curid=170632", "title": "Vac\u00faolo", "text": "Un vac\u00faolo (do lat\u00edn cient\u00edfico \"vacu\u01d2lum\", e este do lat\u00edn \"vacuus, -a, -um\", 'baleiro') \u00e9 un org\u00e1nulo celular presente en todas as c\u00e9lulas vexetais e nas dos fungos, as\u00ed como tam\u00e9n nalgunhas animais de protistas. Esencialmente son compartimentos pechados que conte\u00f1en diferentes flu\u00eddos, fundamentalmente auga, e diversas substancias inorg\u00e1nicas e org\u00e1nicas en soluci\u00f3n, inclu\u00eddos enzimas, e, nalg\u00fans casos, tam\u00e9n s\u00f3lidos. Cando nunha c\u00e9lula existen varios vac\u00faolos, o conxunto deles co\u00f1\u00e9cese co nome de vacuoma.\nEstes org\u00e1nulos non te\u00f1en unha forma e un tama\u00f1o determinados, e a s\u00faa estrutura var\u00eda de acordo coas necesidades da c\u00e9lula. A funci\u00f3n e a importancia dos vac\u00faolos var\u00eda segundo o tipo de c\u00e9lulas nas que est\u00e1n presentes, e te\u00f1en unha grande importancia nas c\u00e9lulas das plantas, fungos e alg\u00fans protistas, m\u00e1is do que entre os animais e as bacterias. Entre as moitas funci\u00f3ns dos vac\u00faolos incl\u00faense:\nOs vac\u00faolos xogan tam\u00e9n un papel moi importante na autofaxia, o mantemento do balance entre produci\u00f3n (biox\u00e9nese) e degradaci\u00f3n (ou recambio) de diversas substancias e estruturas celulares nalg\u00fans organismos. As\u00ed mesmo colaboran na lise (destruci\u00f3n) de bacterias invasoras ou de prote\u00ednas con pregamento incorrecto que se est\u00e1n creando na c\u00e9lula.\nOrixe dos vac\u00faolos.\nOs vac\u00faolos f\u00f3rmanse pola fusi\u00f3n de m\u00faltiples ves\u00edculas membranosas. Hai tempo considerouse que os vac\u00faolos se formaban do ret\u00edculo endoplasm\u00e1tico. Cando se evidenciou que eran moi parecidos aos lisosomas das c\u00e9lulas animais chegouse \u00e1 conclusi\u00f3n de que os vac\u00faolos de polo menos algunhas c\u00e9lulas vexetais ti\u00f1an unha orixe similar ao dos lisosomas animais.\nA formaci\u00f3n dos lisosomas est\u00e1 asociada a unha rexi\u00f3n do citoplasma moi especializada chamada GERL, formada polo aparello de Golgi, o ret\u00edculo endoplasm\u00e1tico e os lisosomas. Esta asociaci\u00f3n de membranas encontrouse tam\u00e9n nalgunhas c\u00e9lulas vexetais, polo que a orixe dos vac\u00faolos poder\u00eda ser o mesmo que o dos lisosomas animais.\nVac\u00faolos bacterianos.\nEncontr\u00e1ronse vac\u00faolos en tres x\u00e9neros de bacterias sulfurosas filamentosas: \"Thioploca\", \"Beggiatoa\" e \"Thiomargarita\". O protoplasma nestes x\u00e9neros \u00e9 moi reducido, de xeito que o vac\u00faolo ocupa entre o 40 e o 98 % da c\u00e9lula. Estes vac\u00faolos conte\u00f1en unha alta concentraci\u00f3n de i\u00f3ns nitrato, e por iso consid\u00e9ranse como org\u00e1nulo.\nVac\u00faolos vexetais.\nAs c\u00e9lulas vexetais inmaturas conte\u00f1en unha gran cantidade de vac\u00faolos pequenos que aumentan de tama\u00f1o e se van fusionando nun s\u00f3 e grande (chamado adoito \"vac\u00faolo central\"), a medida que a c\u00e9lula vai medrando. Nas m\u00e1is das c\u00e9lulas maduras, este enorme vac\u00faolo central ocupa a maior parte do volume celular, chegando ao 80 % en certos tipos de c\u00e9lulas e en determinadas circunstancias. Neste caso o citoplasma est\u00e1 reducido a unha capa moi delgada apertada contra a parede celular.\nO vac\u00faolo est\u00e1 rodeado por unha membrana denominada tonoplasto (do grego \u03c4\u03bf\u03bd-, de \u03c4\u03cc\u03bd\u03bf\u03c2 [\"t\u00f3nos\"], 'tensi\u00f3n', 'ton', + -o- + \u03c0\u03bb\u03b1\u03c3\u03c4\u03cc\u03c2 [\"plast\u00f3s\"] 'formado', 'moldelado').\nO tonoplasto \u00e9 a membrana plasm\u00e1tica que rodea o vac\u00faolo (por iso tam\u00e9n se denomina membrana vacuolar ), separando o contido vacuolar do citoplasma celular.\nComo membrana, est\u00e1 relacionado co regulaci\u00f3n do movemento de i\u00f3ns na c\u00e9lula, e no illamento de materiais.\nFunci\u00f3ns.\nO incremento do tama\u00f1o da vac\u00faolo d\u00e1 como resultado tam\u00e9n o incremento de tama\u00f1o da c\u00e9lula. Unha consecuencia disto \u00e9 o desenvolvemento dunha presi\u00f3n de turxescencia, que permite manter a c\u00e9lula hidratada, e o mantemento da rixidez do tecido, unhas das principais funci\u00f3ns das vac\u00faolos e do tonoplasto.\nOutras das funci\u00f3ns son a da desintegraci\u00f3n de macromol\u00e9culas e o reciclaxe dos seus compo\u00f1entes dentro da c\u00e9lula. Todos os org\u00e1nulos celulares, ribosomas, mitocondrias e plastidios poden depositarse e degradarase nos vac\u00faolos. Debido a s\u00faa grande actividade dixestiva, os vac\u00faolos das c\u00e9lulas vexetais comp\u00e1ranse aos lisomas das c\u00e9lulas animais.\nPermiten, a parte de almacenar substancias de refugallo ou de reserva (auga con diversos gl\u00edcidos, sales, prote\u00ednas etc.), aumentar o tama\u00f1o da c\u00e9lula por acumulaci\u00f3n de auga.\nDebido ao transporte activo e retenci\u00f3n de certos i\u00f3ns por parte do tonoplasto, os i\u00f3ns p\u00f3dense acumular no l\u00edquido vacuolar en concentraci\u00f3ns moi superiores \u00e1s do citoplasma exterior. O transporte de prot\u00f3ns desde o citoplasma ao vac\u00faolo estabiliza o pH do citoplasma, facendo que o interior do vac\u00faolo sexa m\u00e1is \u00e1cido que o deste, creando as\u00ed unha diferenza de potencial que a c\u00e9lula pode utilizar para o transporte de nutrientes. As prote\u00ednas do tonoplasto controlan o fluxo de auga de dentro a f\u00f3ra do vac\u00faolo mediante o transporte activo, bombeando i\u00f3n potasio (K+) pare dentro ou para f\u00f3ra do interior do vac\u00faolo.\nAdemais do almacenamento, o principal papel do vac\u00faolo central \u00e9 o mantemento da turxescencia da c\u00e9lula at\u00e9 a parede celular. Por osmose, a auga dif\u00fandese no vac\u00faolo, regulando a presi\u00f3n sobre a parede celular. A presi\u00f3n osm\u00f3tica \u00e9 directamente proporcional \u00e1 cantidade de mol\u00e9culas e i\u00f3ns disolvidos. No vac\u00faolo, a presi\u00f3n osm\u00f3tica \u00e9 sempre superior \u00e1 presi\u00f3n atmosf\u00e9rica (de 2 a 20 atm). A presi\u00f3n osmotica dos vac\u00faolos \u00e9 globalmente est\u00e1bel, salvo nos estomas, onde se regula para abrir ou pechar o ost\u00edolo. A turxescencia \u00e9 o estado no que a membrana \u00e9 empuxada contra a parede celular, grazas \u00e1 presi\u00f3n osm\u00f3tica do vac\u00faolo. \u00c9 pos\u00edbel \"in vitro\" provocar o estado de turxescencia situando a c\u00e9lula nun medio hipert\u00f3nico. A auga sae ent\u00f3n do vac\u00faolo: \u00e9 a plasm\u00f3lise. Este fen\u00f3meno tam\u00e9n ten lugar cando a planta sofre desecamento. A presi\u00f3n de turxescencia exercida polos vac\u00faolos \u00e9 tam\u00e9n fundamental para a elongaci\u00f3n celular, xogando un papel primordial no crecemento da c\u00e9lula vexetal.\nContido.\nNo interior dos vac\u00faolos, no \"suco vacuolar\", \u00e1chanse unha gran cantidade de substancias. A principal delas \u00e9 a auga, xunto a outros compo\u00f1entes que var\u00edan segundo o tipo de planta na que se encontren. Ademais de auga, os vac\u00faolos conte\u00f1en tipicamente sales e gl\u00edcidos, e algunhas prote\u00ednas en disoluci\u00f3n.\n\u00c1cidos carbox\u00edlicos.\nOs \u00e1cidos carbox\u00edlicos confiren un pH d\u00e9bil aos vac\u00faolos, en xeral pr\u00f3ximo ao pH 5. Os principais son o \u00e1cido c\u00edtrico, o \u00e1cido ox\u00e1lico e o \u00e1cido m\u00e1lico.\nAs plantas crasas viven nun medio moi seco, polo que deben manter os seus estomas pechados durante o d\u00eda. Non poden, pois, absorber CO2 para a fotos\u00edntese. Por iso almacenan CO2 pola noite nos vac\u00faolos baixo a forma de \u00e1cido m\u00e1lico. Polo d\u00eda restit\u00faese o CO2 e se utiliza para a fotos\u00edntese.\nAmino\u00e1cidos e prote\u00ednas.\nA\u00ednda que ricos en amino\u00e1cidos, os vac\u00faolos son relativamente pobres en prote\u00ednas. Non conte\u00f1en m\u00e1is que o 5% das prote\u00ednas totais da c\u00e9lula (cando representan o 80 % do volume da mesma). Son todas prote\u00ednas hidrol\u00edticas (proteases, esterases etc.), capaces de degradar mol\u00e9culas.\nPigmentos flavonoides.\nA principal familia de pigmentos flavonoides \u00e9 a dos antocianos (antocianinas). Os pigmentos son os respons\u00e1beis da cor das flores e dos froitos: son mol\u00e9culas que absorben certas lonxitudes de onda da luz. As antocianinmas son hidr\u00f3fobas, e se almacenan no vac\u00faolo en forma de antocian\u00f3sidos.\nAlcaloides e taninos.\nOs taninos e os alcaloides est\u00e1n presentes nalg\u00fans tecidos superficiais, e te\u00f1en un papel defensivo. Grazas ao seu efecto desnaturalizante para as prote\u00ednas, os taninos fan \u00e1 planta pouco dixest\u00edbel, bloqueando os enzimas dixestivos dos herb\u00edvoros.\nOs alcaloides son substancias nitroxenadas, moitas delas t\u00f3xicas (morfina, nicotina etc). Moitos alcaloides te\u00f1en tam\u00e9n propiedades antimit\u00f3ticas, \u00e9 dicir, bloquean a mitose, o que permite regular o crecemento da planta.\nVac\u00faolos nos fungos.\nOs vac\u00faolos nas c\u00e9lulas dos fungos desempe\u00f1an funci\u00f3ns similares que nas plantas, e pode haber m\u00e1is dun vac\u00faolo por c\u00e9lula. Nas c\u00e9lulas do l\u00e9vedo da cervexa (\"Saccharomyces cerevisiae\") o vac\u00faolo \u00e9 unha estrutura din\u00e1mica que pode modificar rapidamente a s\u00faa morfolox\u00eda.\nOs vac\u00faolos est\u00e1n implicados en moitos procesos, inclu\u00edndo a homeostase da c\u00e9lula (regulaci\u00f3n do pH e a concentraci\u00f3n de i\u00f3ns), osmoregulaci\u00f3n, hidr\u00f3lise de amino\u00e1cidos e polifosfatos e procesos dexenerativos. E os i\u00f3ns t\u00f3xicos, como os de estroncio (Sr+2), cobalto (II) (Co+2), e chumbo (II) (Pb+2), \u00edllanse no vac\u00faolo para separalos do resto da c\u00e9lula.\nVac\u00faolos nos animais.\nNas c\u00e9lulas animais os vac\u00faolos desenvolven funci\u00f3ns m\u00e1is subordinadas, intervindo sobre todo nos procesos de exocitose e endocitose.\nA exocitose \u00e9 un proceso de expulsi\u00f3n de prote\u00ednas e l\u00edpidos da c\u00e9lula. Estes materiais abs\u00f3rbense en gr\u00e1nulos secretorios no aparello de Golgi antes de seren transportados \u00e1 membrana celular e secretados ao medio exterior. Nesta actividade os vac\u00faolos son simplemente ves\u00edculas de almacenamento que serven para conter, transportar e depositar prote\u00ednas e l\u00edpidos no ambiente extracelular.\nA endocitose \u00e9 o contrario da exocitose e pode facerse se varias formas. A fagocitose (\"comida celular\") \u00e9 o proceso polo cal as c\u00e9lulas \"engolen\" bacterias, tecidos mortos ou outros materiais vis\u00edbeis ao microscopio. Os materiais toman contacto coa membrana celular, a cal se invaxina. A invaxinaci\u00f3n engloba o material, e o transporta pechado na membrana (que agora \u00e9 do vac\u00faolo), fusion\u00e1ndose a membrana celular, que queda intacta. A pinocitose (\"bebida celular\") \u00e9 esencialmente o mesmo proceso, coa diferenza de que as substancias inxeridas est\u00e1n en disoluci\u00f3n, e non son por tanto vis\u00edbeis ao microscopio. A fagocitose e a pinocitose fanse ambas en asociaci\u00f3n cos lisosomas, que completan a descomposici\u00f3n do material inxerido.\nA \"Salmonella\" ten capacidade para sobrevivir e reproducirse nos vac\u00faolos de varias especies de mam\u00edferos despois de seren inxeridas."}
{"id": "170635", "revid": "25871", "url": "https://gl.wikipedia.org/wiki?curid=170635", "title": "Diego Ferrero", "text": "Diego Jos\u00e9 Ferrero, m\u00e1is co\u00f1ecido como Di Ferrero, nado en Campo Grande o 11 de xu\u00f1o de 1985, \u00e9 o vocalista da banda brasileira NX Zero.\nTraxectoria.\nA primeira vez que se escoitou falar de Di Ferrero foi nun programa de Xuxa en 1997, onde cantou unha canci\u00f3n de Michael Jackson e realizou un dos seus bailes tam\u00e9n.\nDiego entrou a NX Zero no ano 2004, pouco tempo antes da sa\u00edda de Yuri Nishida. En decembro de 2008 o cantante sufriu un accidente de moto, onde se quebrou unha perna, polo tanto nalg\u00fans espect\u00e1culos presentouse nunha cadeira de rodas.\nDi aparece todos os anos en Altas Horas xunto cos integrantes de NX Zero. Foi escollido como o m\u00e1is guapo do ano no \"VMB (brasileiro)\" de 2007, e ga\u00f1ou o \"Colirio Nacional\" de 2008 pola revista Capricho. NX Zero tam\u00e9n ga\u00f1ou o premio \u00e1 banda do ano en 2009 no programa de televisi\u00f3n \"Doming\u00e3o do Faust\u00e3o\".\nParticipaci\u00f3ns.\nDiego gravou en conxunto coa cantante Nelly Furtado a versi\u00f3n en portugu\u00e9s da canci\u00f3n \"All Good Things (Come to an End)\" para a edici\u00f3n brasileira do disco \"Loose\". Participou tam\u00e9n na canci\u00f3n \"Todo passa\" do rapper T\u00falio Dek e gravou unha canci\u00f3n coa banda Rouge.\nO cantante tam\u00e9n gravou \"Abra a Felicidade\" xunto con Pitty e MV Bill. A canci\u00f3n foi o tema da campa\u00f1a publicitaria no ver\u00e1n de 2009 de Coca-Cola.\nDiscograf\u00eda.\nCDs\nDVDs"}
{"id": "170637", "revid": "92340", "url": "https://gl.wikipedia.org/wiki?curid=170637", "title": "Francisco V\u00e1zquez Chantada", "text": "Francisco Xabier V\u00e1zquez Chantada, nado en Chantada o 29 de abril de 1956, \u00e9 un escritor galego.\nTraxectoria.\nTraballou en centros de ensino da Coru\u00f1a, Boiro, Louro e Muros, vila na que reside na actualidade.\nNo terreo literario \u00e9 membro da Asociaci\u00f3n de Escritores en Lingua Galega desde os primeiros anos da s\u00faa fundaci\u00f3n."}
{"id": "170638", "revid": "22570", "url": "https://gl.wikipedia.org/wiki?curid=170638", "title": "Wilkie Rasmussen", "text": "Wilkie Olaf Patua Rasmussen, nado o 21 de marzo de 1958 en Pernhyn, \u00e9 un pol\u00edtico das Illas Cook.\nTraxectoria.\nRasmussen estudou na Universidade de Auckland, logo de exercer como barrister e solicitor, foi o secretario do Gabinete das Illas Cook, e logo Alto Comisario en Nova Zelandia de 2000 a 2002. Entrou por vez primeira no Parlamento nas elecci\u00f3ns parciais para a circunscrici\u00f3n de Penrhyn celebradas en 2002 como membro do Partido das Illas Cook. Logo das elecci\u00f3ns de 2004 entrou no goberno de Jim Marurai en substituci\u00f3n de Piho Rua como ministro de Cultura e Turismo. e m\u00e1is tarde asumiu a carteira de Asuntos Exteriores. Pouco antes das elecci\u00f3ns de 2006 deixou o seu partido e entrou a militar no Partido Dem\u00f3crata, revalidando o seu escano nas elecci\u00f3ns sen oposici\u00f3n, foi deseguido elixido vicel\u00edder dos dem\u00f3cratas en agosto de 2007, substitu\u00edndo a Tepure Tapaitau e foi ministro de Asuntos Exteriores, Inmigraci\u00f3n, Recursos Mari\u00f1os e Turismo ata o 28 de xullo de 2009 cando Marurai o cesou por deslealdade e o partido expulsouno o 25 de agosto de 2009, a\u00ednda que volveu ao gabinete en decembro de 2009 logo do cesamento de Terepai Maoate e a marcha dos ministros dem\u00f3cratas, unha conferencia do partido en xu\u00f1o de 2010 puxo fin \u00e1 querela interna e nomeouno como o seu vicel\u00edder."}
{"id": "170640", "revid": "89787", "url": "https://gl.wikipedia.org/wiki?curid=170640", "title": "Pilar V\u00e1zquez Cuesta", "text": "Pilar V\u00e1zquez Cuesta, nada en Chantada o 25 de abril de 1926 e finada en Santiago de Compostela o 6 de marzo de 2019, foi unha escritora e fil\u00f3loga galega.\nTraxectoria.\nFilla de Daniel V\u00e1zquez Campo, deputado nas constitu\u00edntes de 1931 pola ORGA, dedicou a s\u00faa vida ao ensino. A s\u00faa t\u00eda Luisa Cuesta Guti\u00e9rrez xa fora profesora da Universidade de Santiago antes da guerra e a s\u00faa nai, Modesta Cuesta, foi a primeira muller Licenciada en Farmacia pola Universidade de Santiago de Compostela. Criouse en Chantada ata os cinco anos en que a familia marchou a Madrid.\nDespois de terminado o Bacharelato, matriculouse na Facultade de Filosof\u00eda e Letras na Universidade Complutense de Madrid e licenciouse en 1946. En 1976 acadou, por oposici\u00f3n, a praza de agregada de Lingua e Literatura Portuguesas na Universidade de Salamanca da que foi catedr\u00e1tica at\u00e9 1988. En 1988 volveu a Galiza cando se creou a C\u00e1tedra de Portugu\u00e9s na Facultade de Filolox\u00eda de Santiago de Compostela que detentou ata a s\u00faa xubilaci\u00f3n en 1991, momento en que foi nomeada Profesora Em\u00e9rita de Filolox\u00eda Galega e Portuguesa na Universidade de Santiago de Compostela. \nEstudosa da cultura portuguesa e brasileira e \u00e1 s\u00faa difusi\u00f3n en Espa\u00f1a, elaborou numerosos estudos, traballos de investigaci\u00f3n e traduci\u00f3ns ao castel\u00e1n de autores portugueses e brasileiros, destacando a s\u00faa gram\u00e1tica portuguesa en espa\u00f1ol con Maria Albertina Mendes da Lus.\nPublicou estudos sobre Eduardo Pondal, Rosal\u00eda de Castro, M. Curros Enr\u00edquez, Ram\u00f3n Cabanillas, Castelao, Otero Pedrayo, Blanco Amor, Lu\u00eds Seoane, \u00c1lvaro Cunqueiro, Lamas Carvajal..."}
{"id": "170643", "revid": "98629", "url": "https://gl.wikipedia.org/wiki?curid=170643", "title": "William &quot;Smiley&quot; Heather", "text": "William Kati (Smiley) Heather, nado o 7 de xullo de 1958 en Rarotonga, \u00e9 un pol\u00edtico das Illas Cook.\nTraxectoria.\nEstudou na s\u00faa illa natal e secundaria en Wellington. Entre 1980 e 1997 Heather xogou na Selecci\u00f3n de rugby das Illas Cook, logo traballou como funcionario p\u00fablico no Ministerio de Traballo antes de ser elixido para o parlamento nas elecci\u00f3ns de 2006 pola circunscrici\u00f3n de Ruaau como dem\u00f3crata. En decembro de 2009 entrou no gabinete, logo do cesamento de Terepai Maoate e a marcha dos ministros dem\u00f3cratas, como ministro de Transporte, Infraestruturas e Enerx\u00eda, como resultado o partido expulsouno o 8 de abril de 2010, a\u00ednda que m\u00e1is tarde volveu ser readmitido.\nHeather \u00e9 o irm\u00e1n m\u00e1is vello do pol\u00edtico do Partido das Illas Cook Teariki Heather."}
{"id": "170645", "revid": "1888", "url": "https://gl.wikipedia.org/wiki?curid=170645", "title": "Diana Varela Pu\u00f1al", "text": "Diana Varela Pu\u00f1al, nada en Corme (Ponteceso) o 16 de febreiro de 1981, \u00e9 unha escritora galega.\nTraxectoria.\nTrasladouse aos catorce anos \u00e1 Coru\u00f1a. Licenciada en Dereito pola Universidade de Santiago de Compostela, exerce como avogada. Alg\u00fans dos seus poemas viron a luz na revista \"Xistral\" de Lugo, no \"Anuario Brigantino\", \"Ferrol Xur\u00eddico\" e en \"El Correo Gallego\". Colaboradora dos xornais \"Galicia Hoxe\" e \"La Opini\u00f3n\"."}
{"id": "170646", "revid": "85894", "url": "https://gl.wikipedia.org/wiki?curid=170646", "title": "Winton Pickering", "text": "Winton Brian Pickering, nado o 8 de decembro de 1962 en Rarotonga, \u00e9 un pol\u00edtico das Illas Cook.\nTraxectoria.\nPickering entrou por vez primeira no Parlamento nas elecci\u00f3ns de 2004 representando a circunscrici\u00f3n de Oneroa como dem\u00f3crata."}
{"id": "170648", "revid": "1131", "url": "https://gl.wikipedia.org/wiki?curid=170648", "title": "Camilo Valdehorras", "text": "Camilo Fern\u00e1ndez Gonz\u00e1lez-Valdehorras, nado no Barco de Valdeorras o 25 de xu\u00f1o de 1959, \u00e9 un fil\u00f3logo, profesor e escritor galego.\nTraxectoria.\nTras vivir en Ribadeo, Mondo\u00f1edo e Lugo, estudou Filolox\u00eda Hisp\u00e1nica e Dereito na Universidade de Santiago de Compostela. En 1980 fixou a s\u00faa residencia en Barcelona. \u00c9 diplomado en dramaturxia, linguaxe audiovisual e direcci\u00f3n esc\u00e9nica polo Institut del Teatre de Barcelona e licenciado en Filolox\u00eda Rom\u00e1nica (Galego-portugu\u00e9s) e doutor en Filolox\u00eda Rom\u00e1nica pola Universidade de Barcelona, exercendo como profesor de Filolox\u00edas galega e portuguesa na Facultade de Filolox\u00eda de dita Universidade desde 1986.\nAl\u00ed promoveu a creaci\u00f3n da licenciatura en Filolox\u00eda Galega, sendo redactor do plano de estudos de Filolox\u00eda Galega e do Lectorado de Galego 1994, estando detr\u00e1s de diversas actividades relacionadas co galego e coa cultura galega. Foi tam\u00e9n profesor convidado na Universidade Aut\u00f3noma de Barcelona entre 1995 e 1998, inaugurando o actual Lectorado de Galego en 1997.\nFoi un dos fundadores da Asociaci\u00f3n de Escritores en Lingua Galega, e membro do Grupo Rompente. \u00c9 tam\u00e9n presidente do Foro C\u00edvico Galego de Barcelona.\nVida persoal.\n\u00c9 irm\u00e1n de Xos\u00e9-Carlos Fern\u00e1ndez Gonz\u00e1lez, consultor de empresas que, entre 2015 e xullo de 2018, exerceu o cargo de director xeral da Fundaci\u00f3 Navegaci\u00f3 Oce\u00e0nica Barcelona (FNOB) e promotor da Barcelona World Race 2018-2019 (BMR), que se suspendeu por falta de apoio dos patrocinadores. "}
{"id": "170650", "revid": "23204", "url": "https://gl.wikipedia.org/wiki?curid=170650", "title": "Jurjo Torres Santom\u00e9", "text": "Xurxo Torres Santom\u00e9, nado en Castro de Rei o 2 de xu\u00f1o de 1951, \u00e9 un pedagogo e ensa\u00edsta galego. \u00c9 un especialista en pol\u00edticas educativas, multiculturalismo e curr\u00edculo integrado. Tam\u00e9n \u00e9 co\u00f1ecido polo seu activismo na defensa da escola p\u00fablica e pola denuncia da influencia do neoliberalismo nas pol\u00edticas actuais.\nTraxectoria.\nEstudou na Universidade Pontificia de Salamanca, onde conseguiu o doutoramento en 1979 e traballou como profesor at\u00e9 1980. Dende 1984 a 1991, foi profesor da Universidade de Santiago de Compostela ademais de profesor visitante na Universidad de Wisconsin-Madison no Department of Curriculum and Instruction and Educational Policy Studies. \nDende 1991 \u00e9 Catedr\u00e1tico de Did\u00e1ctica e Organizaci\u00f3n Escolar na Universidade da Coru\u00f1a, e tam\u00e9n dirixe o departamento de Pedagox\u00eda e Did\u00e1ctica da Universidade da Coru\u00f1a e coordina o Grupo de Investigaci\u00f3n en Innovaci\u00f3ns Educativas da mesma universidade.\nA s\u00faa obra est\u00e1 orientada \u00e1 investigaci\u00f3n curricular, interdisciplinariedade, an\u00e1lise de pol\u00edticas educativas, multiculturalismo, pedagox\u00eda cr\u00edtica e formaci\u00f3n do profesorado. Ten publicado m\u00e1is dun cento de artigos en libros e revistas de pedagox\u00eda de Espa\u00f1a, Estados Unidos e Am\u00e9rica Latina en galego, castel\u00e1n, ingl\u00e9s e portugu\u00e9s.\u200b \nTam\u00e9n \u00e9 colaborador habitual en revistas especializadas entre elas: Cuadernos de Pedagog\u00eda, Pedagogy, Culture &amp; Education, Education Policy Analysis Archives, Kikirik\u00ed, Curr\u00edculum Sem Fronteiras, A P\u00e1gina da Educa\u00e7\u00e2o, Aula de Infantil; Revista Brasileira de Educa\u00e7\u00e2o, Educa\u00e7\u00e2o e Realidade; Aula de Innovaci\u00f3n Educativa; Investigaci\u00f3n en la escuela, Teias, In-fan-cia, Signos. Teor\u00eda y Pr\u00e1ctica de la Educaci\u00f3n, O Ensino, Perspectiva Cep etc. Ten colaborado con organizaci\u00f3ns pedag\u00f3xicas como a AS-PG.\nEn 1972, militou na UPG."}
{"id": "170651", "revid": "1888", "url": "https://gl.wikipedia.org/wiki?curid=170651", "title": "Camilo Valdeorras", "text": ""}
{"id": "170652", "revid": "98629", "url": "https://gl.wikipedia.org/wiki?curid=170652", "title": "Pere Tobaruela", "text": "Pere Tobaruela Mart\u00ednez, nado en Barcelona o 14 de novembro de 1965, \u00e9 un escritor en catal\u00e1n, galego e castel\u00e1n.\nTraxectoria.\n\u00c9 licenciado en Xeograf\u00eda e Historia pola Universidade de Barcelona, comezando a s\u00faa carreira literaria en 1999, primeiro en catal\u00e1n, e posteriormente en lingua galega. Chegou a Galicia o 26 de decembro do 2005 e en setembro do ano seguinte presentou a primeira obra en galego. Reside actualmente en Rois.\nNo 2009 fichou polo Celta de atletismo e foi bronce no absoluto galego de marcha en pista, tam\u00e9n campi\u00f3n galego de veteranos en 10.000 m. Tam\u00e9n foi adestrador e directivo do equipo de f\u00fatbol ga\u00e9lico da Estrada. Despois vinculouse ao f\u00fatbol feminino, sendo adestrador UEFA Pro e adestrador do feminino s\u00e9nior de Villestro SD.\nNos comezos exerceu de xornalista para despois dedicarse \u00e1 escrita literaria.\nEn febreiro de 2014, Pere Tobaruela declarou que \"Lea Tobery\" \u00e9 un dos seus heter\u00f3nimos: criouse en Alburquerque (EEUU), graduouse en Sa\u00fade e Servizos Sociais na New M\u00e9xico State University. Por motivos laborais do seu marido, que \u00e9 axente literario, reside temporalmente en Roma.\nCon Ledicia Costas creou o pseud\u00f3nimo \"Pereledi\" (Pere+Ledi(cia).\nEn 2015 foi concelleiro en Rois por Xente de Rois, repetindo como cabeza de lista nas seguintes elecci\u00f3ns municipais.\nObra en galego.\nLiteratura infanto-xuvenil.\nColecci\u00f3n \"Formgig4s\".\nCon ilustraci\u00f3ns de Andr\u00e9s Meixide.\nCon Ana Boull\u00f3n.\nIlustraci\u00f3ns de Andr\u00e9s Mexide.\nComo \"Pereledi\" (con Ledicia Costas).\nIlustraci\u00f3ns de Andr\u00e9s Meixide.\nNarrativa.\nColecci\u00f3n \"O cami\u00f1o conto a conto\".\nLa Voz de Galicia, ilustraci\u00f3ns de Andr\u00e9s Meixide. Narraci\u00f3ns para pais, nais e fillos."}
{"id": "170653", "revid": "1888", "url": "https://gl.wikipedia.org/wiki?curid=170653", "title": "Paco de Tano", "text": "Francisco Quiroga L\u00f3pez, co\u00f1ecido como Paco de Tano, nado en Pet\u00edn o 5 de febreiro de 1962, \u00e9 un escritor galego.\nTraxectoria.\nVive en Malpica de Berganti\u00f1os desde moi pequeno. Colabora en diversas revistas: \"Tralla\", \"Cadernos da fin do mundo\", \"45 RPM\", \"Malpica ver\u00e1n\" ou \"A revista do San Xo\u00e1n\". \u00c9 presidente da \"Asociaci\u00f3n Cultural Caldeir\u00f3n\" de Malpica."}
{"id": "170654", "revid": "23204", "url": "https://gl.wikipedia.org/wiki?curid=170654", "title": "Juw Dekama", "text": "Juw Dekema, nado en 1449 ou 1450 e finado o 24 de outubro de 1523, foi un xefe fris\u00f3n.\nTraxectoria.\nDekema era da facci\u00f3n dos skieringers que se vi\u00f1a enfrontando cos fetkeapers durante a longa guerra civil que se vi\u00f1a sucedendo en Frisia. Era xefe de Weidum e Baard e elix\u00edronno como potestado de Frisia en 1494 na dieta de Snits pero s\u00f3 foi reco\u00f1ecido polos skieringers. En 1498 pediu a Alberte III de Saxonia que gobernase o pa\u00eds ao ser el incapaz de exercer o poder. Juw serviu como conselleiro do Tribunal de Frisia (1500-1515) e grytman de Baarderadiel (1510-1512)."}
{"id": "170655", "revid": "89787", "url": "https://gl.wikipedia.org/wiki?curid=170655", "title": "Hessel Miedema", "text": "Hessel Miedema, nado en Snits (Frisia) o 21 de xaneiro de 1929, \u00e9 un historiador da arte e escritor neerland\u00e9s.\nTraxectoria.\nA\u00ednda que naceu en Frisia, medrou en \u00c1msterdan, estudou historia da arte na Universidade de \u00c1msterdan, logo de se licenciar foi conservador a partir de 1957 da colecci\u00f3n do Museo Princessehof de Ljouwert. En 1963 volveu a \u00c1msterdan para preparar a s\u00faa tese sobre o pintor Karel van Mander.. Mierma \u00e9 un dos maiores expertos na obra de Mander pero tam\u00e9n \u00e9 un escritor en fris\u00f3n, publicou o poema \"De greate wrakseling\" con ilustraci\u00f3ns da s\u00faa propia man en 1964 e en 1973 publicou \"Op 'e literaire toer\", volume recompilatorio que cont\u00e9n artigos e poes\u00edas."}
{"id": "170657", "revid": "59564", "url": "https://gl.wikipedia.org/wiki?curid=170657", "title": "Xerardo Quinti\u00e1", "text": "Xerardo Quinti\u00e1 P\u00e9rez, nado en Friol o 28 de marzo de 1970, \u00e9 un escritor galego.\nTraxectoria.\nEn 1984 trasladouse a Lugo para realizar estudos de Bacharelato, cidade na que reside dende ent\u00f3n. Publicou os seus primeiros traballos na secci\u00f3n cultural \u201cT\u00e1boa Redonda\u201d de \"El Progreso\" (1988) e colaborou nas revistas \"Dorna\", \"Xistral\" e \"Entremuros\". Forma parte do Colectivo Maiakovski e das Lupercais. "}
{"id": "170658", "revid": "89787", "url": "https://gl.wikipedia.org/wiki?curid=170658", "title": "Qu\u00e9!", "text": "Qu\u00e9! \u00e9 un xornal de informaci\u00f3n xeral e distribuci\u00f3n gratu\u00edta, pertencente a Vocento, editado por Factor\u00eda de Informaci\u00f3n. Lanzouse en 2005 e en s\u00f3 dous anos logrou converterse no segundo diario gratu\u00edto m\u00e1is lido (por diante do diario ADN e do desaparecido diario Metro) e chegar ao 26% da cota de mercado publicitario. Conta con 120 persoas en persoal e, ademais, \u00e9 o m\u00e1is valorado segundo un informe publicado por Ipsos Media, \"Exprimiendo la prensa gratuita\". O 1 de agosto de 2007 entrou a formar parte de Vocento, que reforzou a s\u00faa posici\u00f3n en prensa escrita en Espa\u00f1a.\nTen edici\u00f3ns locais en Asturias, Barcelona, Bilbao, Castell\u00f3, Huesca, Logro\u00f1o, Madrid, M\u00e1laga, Sevilla e Valencia e Zaragoza."}
{"id": "170659", "revid": "10599", "url": "https://gl.wikipedia.org/wiki?curid=170659", "title": "RNE", "text": ""}
{"id": "170660", "revid": "5863", "url": "https://gl.wikipedia.org/wiki?curid=170660", "title": "Radio Nacional de Espa\u00f1a", "text": "Radio Nacional de Espa\u00f1a (RNE) \u00e9 a empresa p\u00fablica encargada da xesti\u00f3n directa do servizo p\u00fablico de radiodifusi\u00f3n en Espa\u00f1a e forma parte de RTVE. Cont\u00e9n seis emisoras de radio que abarcan todo o territorio espa\u00f1ol excepto unha que s\u00f3 \u00e9 sintonizable en Catalu\u00f1a (R\u00e0dio 4) e outra que, ademais de estar dispo\u00f1ible en Espa\u00f1a, tam\u00e9n o est\u00e1 no resto do mundo a trav\u00e9s de sat\u00e9lites (Radio Exterior de Espa\u00f1a).\nHistoria e caracter\u00edsticas.\nAs orixes de Radio Nacional de Espa\u00f1a est\u00e1n na s\u00faa fundaci\u00f3n por Jos\u00e9 Mill\u00e1n-Astray en Salamanca o 19 de xaneiro de 1937 en plena guerra civil espa\u00f1ola, baixo o nome de \"nacional\" ao ser este o nome do bando franquista. Nas s\u00faas orixes depend\u00eda da Delegaci\u00f3n de Estado para Prensa e Propaganda.\nComezou as emisi\u00f3ns cun equipamento de 20\u00a0kW da marca Telefunken, cedido pola Alema\u00f1a nazi. As primeiras emisi\u00f3ns eran noticiarios, novas e partes de guerra previamente redactados e censurados. Acadou gran sona durante a guerra civil por ser \u00f3rgano oficioso do r\u00e9xime e polo uso que da radio fac\u00edan persoeiros como Queipo de Llano.\nDurante a ditadura franquista, RNE era o medio de comunicaci\u00f3n do r\u00e9xime mantendo unha estrutura centralizada e sempre ao servizo do goberno.\nDesde 1973 est\u00e1 integrada no ente p\u00fablico Radiotelevisi\u00f3n Espa\u00f1ola (RTVE). Desde 2007 pertence \u00e1 Corporaci\u00f3n RTVE, regulada na Lei 17/2006, de 5 de xu\u00f1o, da radio e a televisi\u00f3n de titularidade estatal.\nNa actualidade, Radio Nacional de Espa\u00f1a est\u00e1 integrada por seis cadeas de radio: "}
{"id": "170663", "revid": "29398", "url": "https://gl.wikipedia.org/wiki?curid=170663", "title": "Aldo de Nigris", "text": "Jes\u00fas Aldo de Nigris Guajardo, nado o 22 de xullo de 1983 en Monterrey, \u00e9 un futbolista mexicano. Xoga de dianteiro e o seu equipo actual \u00e9 o CF Monterrey."}
{"id": "170664", "revid": "23204", "url": "https://gl.wikipedia.org/wiki?curid=170664", "title": "Habib Koit\u00e9", "text": "Habib Koit\u00e9, nado en Thi\u00e8s (Senegal) o 27 de xaneiro de 1958, \u00e9 un cantante, compositor e guitarrista de Mal\u00ed. Forma parte do grupo musical africano Bamada, que toma o seu nome da cidade de Bamaco, capital de Mal\u00ed), do que tam\u00e9n \u00e9 membro K\u00e9l\u00e9tigui Diabat\u00e9 tocando o balafon.\nEstilo musical.\nKoit\u00e9 \u00e9 co\u00f1ecido principalmente polo seu xeito \u00fanico de toca-la guitarra, con afinaci\u00f3n en escala pentat\u00f3nica e interpretar canci\u00f3ns de tradici\u00f3n bambara. Outras pezas da s\u00faa m\u00fasica ach\u00e9ganse m\u00e1is \u00f3 blues ou flamenco que son dous estilos que aprendeu en Khalilou Traore.\nO estilo vocal de Koit\u00e9 \u00e9 \u00edntimo e relaxado. Por outra banda el \u00e9 quen crea e organiza t\u00f3dalas canci\u00f3ns, cantando en ingl\u00e9s, franc\u00e9s, e bambara."}
{"id": "170665", "revid": "32167", "url": "https://gl.wikipedia.org/wiki?curid=170665", "title": "Casanova, Loiba, Ortigueira", "text": "Casanova \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. \nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "170666", "revid": "23204", "url": "https://gl.wikipedia.org/wiki?curid=170666", "title": "Habib Koite", "text": ""}
{"id": "170667", "revid": "85894", "url": "https://gl.wikipedia.org/wiki?curid=170667", "title": "Casaqueimada, Loiba, Ortigueira", "text": "Casaqueimada \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Segundo o Instituto Galego de Estat\u00edstica en 2009 ti\u00f1a 5 habitantes (dous homes e tres mulleres), un menos ca en 2000."}
{"id": "170668", "revid": "12452", "url": "https://gl.wikipedia.org/wiki?curid=170668", "title": "Nicer", "text": ""}
{"id": "170669", "revid": "2338", "url": "https://gl.wikipedia.org/wiki?curid=170669", "title": "Soutomor, Loiba, Ortigueira", "text": "Soutomor \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Ti\u00f1a 8 habitantes no ano 2009 segundo datos do Instituto Galego de Estat\u00edstica, dos cales eran 3 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 20 habitantes."}
{"id": "170670", "revid": "22669", "url": "https://gl.wikipedia.org/wiki?curid=170670", "title": "Vitoria I do Reino Unido", "text": ""}
{"id": "170672", "revid": "5749", "url": "https://gl.wikipedia.org/wiki?curid=170672", "title": "C\u00e9lula fotovoltaica", "text": "As c\u00e9lulas fotovoltaicas son aparellos de diferentes tipos cuxo punto com\u00fan \u00e9 a obtenci\u00f3n de enerx\u00eda el\u00e9ctrica a partir da enerx\u00eda radiante procedente do Sol. A unidade de potencia para as c\u00e9lulas fotovoltaicas \u00e9 o vatio pico (Wp).\nIntroduci\u00f3n.\nNa actualidade, chegan \u00e1 Terra da orde de 173000 TW procedentes do Sol. De toda esta enerx\u00eda, aproximadamente o 30% \u00e9 reflectida cara ao exterior de diferentes xeitos e o resto p\u00f3dese englobar en diferentes puntos como a evaporaci\u00f3n de masas de auga, produci\u00f3n de enerx\u00eda t\u00e9rmica, ondas, vento, ou fotos\u00edntese.\nO espectro da luz solar abarca des dos poucos nan\u00f3metros at\u00e9 algo m\u00e1is dos 2500 nan\u00f3metros, co que chega \u00e1 Terra radiaci\u00f3n ultravioleta, vis\u00edbel e infravermella. De todos os xeitos, non todas as lonxitudes de onda pos\u00faen a mesma enerx\u00eda, polo que \u00e1 hora de dese\u00f1ar unha c\u00e9lula fotovoltaica, hase decidir cal \u00e9 a parte do espectro que se quere absorber.\nPotencia radiante en diferentes puntos do planeta.\nA radiaci\u00f3n anual sobre a horizontal depende de diferentes par\u00e1metros como o clima (nubes), a latitude ou a humidade da zona. En definitiva, depende da dispersi\u00f3n da luz que se produce en cada momento e zona do planeta.\nA potencia anual radiante no norte de Europa rolda os 600 W/m^2, cheg\u00e1 at\u00e9 os 1000 na Galiza e entre 2000 e 2200 W/m^2 no sur de Portugal.\nTipos de radiaci\u00f3n procedente do sol.\nF\u00e1lase de tres tipos diferentes cuxa suma d\u00e1 o total de radiaci\u00f3n procedente do Sol:\nRadiaci\u00f3n directa: Fracci\u00f3n de radiaci\u00f3n recibida que incide de xeito directo sobre un plano normal \u00e1 radiaci\u00f3n. M\u00eddese con pirherl\u00f3metros.\nRadiaci\u00f3n difusa: Fracci\u00f3n da radiaci\u00f3n recibida sobre un plano que resulta da dispersi\u00f3n da luz. M\u00eddese coa axuda dos sh-piran\u00f3metros (piran\u00f3metros sobreados que eviten a recepci\u00f3n da radiaci\u00f3n solar directa).\nRadiaci\u00f3n do solo: Fracci\u00f3n da radiaci\u00f3n recibida que procede da radiaci\u00f3n reflectida polo solo.\nFuncionamento xeral dunha c\u00e9lula fotovoltaica.\nO mecanismo de funcionamento das c\u00e9lulas fotovoltaicas bas\u00e9ase na excitaci\u00f3n de electr\u00f3ns de valencia de materiais semicondutores para a s\u00faa utilizaci\u00f3n en circu\u00edtos el\u00e9ctricos.\nOs materiais semicondutores pos\u00faen a caracter\u00edstica de que os seus electr\u00f3ns de valencia necesitan unha pequena cantidade discreta de enerx\u00eda m\u00ednima para que estes pasen da banda de valencia \u00e1 banda de conduci\u00f3n, \u00e9 dicir, para que consigan conducir unha corrente el\u00e9ctrica mediante o mecanismo electr\u00f3n-oco. Os electr\u00f3ns, aos que se lle imp\u00f3n un sentido de circulaci\u00f3n mediante a adici\u00f3n de diferentes elementos ou compostos que modifican a electronegatividade de \u00e1nodo e c\u00e1todo, fanse circular por un circu\u00edto pechado para volver con menos enerx\u00eda despois da s\u00faa utilizaci\u00f3n."}
{"id": "170673", "revid": "45576", "url": "https://gl.wikipedia.org/wiki?curid=170673", "title": "Nyck de Vries", "text": "Hendrik Johannes Nicasius \"Nyck\" de Vries (, nado o 6 de febreiro de 1995 en Snits, \u00e9 un piloto de karting neerland\u00e9s que actualmente exerce como piloto de reserva do Mercedes-AMG Petronas F1 Team. Conf\u00edrmase que pilotar\u00e1 a tempo completo na F\u00f3rmula 1 para Scuderia AlphaTauri en . Ga\u00f1ou o Campionato do Mundo de F\u00f3rmula E 2020\u201321 e o Campionato do Mundo de F\u00f3rmula 2 da FIA de 2019, as\u00ed como os Campionato do Mundo de Karting de 2010 e 2011. Fichou no programa de pilotos novos de McLaren desde xaneiro de 2010 ata maio de 2019 e no Audi Sport racing academy desde outubro de 2016 ata agosto de 2019. De Vries fixo o seu debut na F\u00f3rmula 1 en setembro de 2022 para Williams no Gran Premio de Italia de 2022.\nInicios nas carreiras.\nKarting.\nEn 2008 De Vries ga\u00f1ou a WSK World Series da categor\u00eda KF3 as\u00ed como o Campionato Xuvenil de Karting de Alema\u00f1a, retendo ambos os dous t\u00edtulos en 2009, engadindo tam\u00e9n o Campionato Europeo de KF3. En xaneiro de 2010 asinou con McLaren para entrar no programa de novos pilotos con Anthony Hamilton, pai de Lewis Hamilton, como o seu adestrador. En setembro dese ano ga\u00f1ou o Campionato Mundial de Karting.\nF\u00f3rmula Renault.\nEn 2012 e 2013 correu na F\u00f3rmula Renault 2.0, competiu en 2014 nos campionatos de Formula Renault 2.0 Alpes e Eurocup de Formula Renault 2.0. Para a tempada 2015, de Vries decidiu competir na Formula Renault 3.5 Series, quedou terceiro na clasificaci\u00f3n xeral.\nSerie GP3.\nEn 2016, de Vries trasladouse \u00e1 GP3 Series e competiu na categor\u00eda co equipo ART Grand Prix, terminando sexto no Campionato de Pilotos.\nCampionato FIA de F\u00f3rmula 2.\nEn 2017, fichou por Rapax para disputar a tempada inaugural do Campionato de F\u00f3rmula 2 da FIA. Non obstante, a partir da d\u00e9cima rolda o piloto pasou a Racing Engineering, quedando s\u00e9timo no campionato de pilotos. Para a tempada do 2018, de Vries trasladouse a Prema Racing e quedou cuarto na xeral. En novembro de 2018, confirmou que se unir\u00eda ao ART Grand Prix para disputar a tempada 2019.\nEn 2019, ga\u00f1ou o t\u00edtulo da categor\u00eda na primeira carreira da pen\u00faltima etapa da tempada, que se celebrou en Rusia.\nAudi Sport Racing Academy.\nDe Vries asinou coa Audi Sport Racing Academy en 2018, e deixou o programa de pilotos novos de McLaren en 2019 para concentrarse nas s\u00faas funci\u00f3ns en Audi.\nF\u00f3rmula E.\nO 11 de setembro de 2019, de Vries foi anunciado como piloto do novo equipo de F\u00f3rmula E, o Mercedes-EQ Formula E Team, para a tempada 2019\u201320, xunto a Stoffel Vandoorne. Permaneceu co equipo durante as tempadas do 2020\u201321 e do 2021\u201322.\nF\u00f3rmula 1.\nDe Vries asinou co programa para pilotos novos de McLaren en xaneiro de 2010, e apareceu como el mesmo en dous episodios da serie animada de McLaren \"Tooned\". Abandonou o programa McLaren en maio de 2019.\nPiloto de proba e reserva.\nEn decembro de 2020, De Vries e o seu compa\u00f1eiro de equipo de F\u00f3rmula E, Stoffel Vandoorne, realizaron a s\u00faa primeira proba de F\u00f3rmula 1 para o equipo Mercedes no \"Young Driver Test' ' rematando a tempada. Ao ano seguinte, converteuse nun dos pilotos de reserva do equipo Mercedes, asoci\u00e1ndose co seu compa\u00f1eiro de equipo [[Mercedes-EQ Formula E Team|Mercedes-EQ], Stoffel Vandoorne, no cargo.\nDebutou na F\u00f3rmula 1 nos adestramentos do [[Gran Premio de Espa\u00f1a de 2022]], onde tomou o relevo de [[Alexander Albon]] no [[Williams Grand Prix Engineering|Williams]] para a sesi\u00f3n dunha hora de duraci\u00f3n. Para o [[Gran Premio de Francia de 2022|Gran Premio de Francia]], De Vries correu noutra sesi\u00f3n de adestramentos para o equipo Mercedes, ocupando o lugar do sete veces campi\u00f3n do mundo [[Lewis Hamilton]].\nWilliams (2022).\nDe Vries participou nos primeiros adestramentos libres do [[Gran Premio de Italia de 2022|Gran Premio de Italia]], esta vez substitu\u00edndo a [[Sebastian Vettel]] en [[Aston Martin na F\u00f3rmula 1|Aston Martin]]. De Vries substitu\u00edu a [[Alexander Albon]] no [[Williams Grand Prix Engineering|Williams]] despois de sufrir unha [[apendicite]] e foi descartado o s\u00e1bado pola ma\u00f1\u00e1. Conseguiu pasar \u00e1 Q2 e clasificarse en d\u00e9cimo terceiro lugar, a\u00ednda que comezou oitavo tras as sanci\u00f3ns aplicadas a varios pilotos, superando ao seu compa\u00f1eiro de equipo [[Nicholas Latifi]]. Rematou a carreira na novena posici\u00f3n, anotando puntos no seu debut nas carreiras e sendo elixido piloto do d\u00eda.\nAlphaTauri (2023\u2013).\nO 7 de outubro de 2022, anunciouse que de Vries fichara por [[Scuderia AlphaTauri|AlphaTauri]] para a tempada de , en substituci\u00f3n de [[Pierre Gasly]].\nRexistro de carreiras.\nTraxectoria profesional.\n\u2020 como De Vries era un piloto invitado, non pod\u00eda puntuar para o campionato.&lt;br&gt;\nResultados completos na Eurocup Formula Renault 2.0.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nResultados completos na Formula Renault 3.5 Series.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nComplete GP3 Series results.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nResultados completos no campionato da FIA de F\u00f3rmula 2.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\n\u2020 O piloto no rematou a carreira, pero clasificouse ao rematar o 90% da deistancia da carreira.\nResultados Completos na F\u00f3rmula 1.\n([[Modelo:Lenda de resultados do piloto de F\u00f3rmula 1|Chave]]) As carreiras en letra grosa indican [[pole position]]; as carreiras en \"cursiva\" indican \"[[volta r\u00e1pida]]\".\nLigaz\u00f3ns externas.\n[[Categor\u00eda:Pilotos de automobilismo]]"}
{"id": "170674", "revid": "98629", "url": "https://gl.wikipedia.org/wiki?curid=170674", "title": "Ingl\u00e9s simple", "text": "O ingl\u00e9s simple (en ingl\u00e9s, \"Simple English\") \u00e9 unha lingua controlada, isto \u00e9, un idioma artificial baseado na simplificaci\u00f3n do vocabulario e da gram\u00e1tica dunha lingua natural, neste caso do ingl\u00e9s, e que xurdiu para a s\u00faa utilizaci\u00f3n nos documentos e manuais de mantemento na industria aeroespacial.\nHistoria.\nA finais da d\u00e9cada de 1970 a AEA (\"Association of European Airlines\", ou Asociaci\u00f3ns das Li\u00f1as A\u00e9reas Europeas) indagaron coa AECMA (\"European Association of Aerospace Industries\", ou Asociaci\u00f3n Europea de Industrias Aeroespaciais) a maneira de mellorar a lexibilidade da documentaci\u00f3n de mantemento na industria da aviaci\u00f3n civil. AECMA consultou o tema coa AIA (\"Aerospace Industries Association\", ou Asociaci\u00f3n de Industrias Aeroespaciais) de Estados Unidos coa finalidade de obter asistencia a este proxecto. O resultado do esforzo fixo que se declarase o que se denomina a \"AECMA Simplified English Guide\" (gu\u00eda de ingl\u00e9s simplificado da AECMA).\nO 15 de febreiro de 1986 escribiuse o primeiro conxunto de regras para a escritura de documentos. Continuouse coa s\u00faa elaboraci\u00f3n e refinado das propostas at\u00e9 que o d\u00eda 15 de xaneiro de 2005 se escribiu a primeira versi\u00f3n da especificaci\u00f3n, nun documento denominado ASD-STE100.\nCaracter\u00edsticas.\nO principal obxectivo do ingl\u00e9s simple \u00e9 manter os textos tan lex\u00edbeis e simples como sexa pos\u00edbel. Cando se escriben frases neste idioma, d\u00e9bese facer que a complexidade dependa s\u00f3 do contido, non da estrutura da frase.\nTodos aqueles que apoian esta lingua mencionan entre as s\u00faas vantaxes:\nO ingl\u00e9s simple bas\u00e9ase no ingl\u00e9s b\u00e1sico (\"Basic English\") de C. K. Ogden, sendo m\u00e1is estrito no uso de construci\u00f3ns gramaticais ao tempo que \u00e9 m\u00e1is laxo \u00e1 hora de aceptar vocabulario."}
{"id": "170676", "revid": "2338", "url": "https://gl.wikipedia.org/wiki?curid=170676", "title": "Lamacido, Loiba, Ortigueira", "text": "Lamacido \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Ti\u00f1a 2 habitantes no ano 2009 segundo datos do Instituto Galego de Estat\u00edstica, que eran 2 homes, o que non sup\u00f3n ning\u00fan cambio con relaci\u00f3n ao ano 2000 cando contaba cos mesmos habitantes."}
{"id": "170677", "revid": "22570", "url": "https://gl.wikipedia.org/wiki?curid=170677", "title": "Penapicada, Loiba, Ortigueira", "text": "Penapicada \u00e9 un lugar da parroquia de Loiba no concello coru\u00f1\u00e9s de Ortigueira na comarca do Ortegal. Ti\u00f1a 1 habitante no ano 2009 segundo datos do Instituto Galego de Estat\u00edstica, que eran 1 home, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a dous habitantes."}
{"id": "170678", "revid": "85894", "url": "https://gl.wikipedia.org/wiki?curid=170678", "title": "O Cal, Mera de Arriba, Ortigueira", "text": "O Cal \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 4 habitantes no ano 2009 segundo datos do Instituto Galego de Estat\u00edstica, dos cales eran 3 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 5 habitantes."}
{"id": "170680", "revid": "2338", "url": "https://gl.wikipedia.org/wiki?curid=170680", "title": "O Cal do Rego, Mera de Arriba, Ortigueira", "text": "O Cal do Rego \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170681", "revid": "2338", "url": "https://gl.wikipedia.org/wiki?curid=170681", "title": "O Formigueiro, Mera de Arriba, Ortigueira", "text": "O Formigueiro \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170682", "revid": "22570", "url": "https://gl.wikipedia.org/wiki?curid=170682", "title": "Os Cas\u00f3s, Mera de Arriba, Ortigueira", "text": "Os Cas\u00f3s \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170683", "revid": "2338", "url": "https://gl.wikipedia.org/wiki?curid=170683", "title": "Os Pasadoiros, Mera de Arriba, Ortigueira", "text": "Os Pasadoiros \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170684", "revid": "85894", "url": "https://gl.wikipedia.org/wiki?curid=170684", "title": "A Congostra, Mera de Arriba, Ortigueira", "text": "A Congostra \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170685", "revid": "85894", "url": "https://gl.wikipedia.org/wiki?curid=170685", "title": "A Congostra", "text": "Unha congostra \u00e9 un cami\u00f1o de carro ou corredoira profunda entre sebes ou c\u00f3maros. Como top\u00f3nimo, A Congostra pode referirse a:"}
{"id": "170686", "revid": "85894", "url": "https://gl.wikipedia.org/wiki?curid=170686", "title": "Pardi\u00f1as, Mera de Arriba, Ortigueira", "text": "Pardi\u00f1as \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170687", "revid": "2338", "url": "https://gl.wikipedia.org/wiki?curid=170687", "title": "Maiordomo, Mera de Arriba, Ortigueira", "text": "Maiordomo \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ten habitantes segundo datos do Instituto Galego de Estat\u00edstica desde hai m\u00e1is dunha d\u00e9cada."}
{"id": "170688", "revid": "1131", "url": "https://gl.wikipedia.org/wiki?curid=170688", "title": "Felipe Gil Casares", "text": "Felipe Gil Casares, nado o 16 de outubro de 1877 en Santiago de Compostela e finado o 3 de agosto de 1953 en Vilagarc\u00eda de Arousa, foi un avogado e pol\u00edtico galego.\nTraxectoria.\nFillo do catedr\u00e1tico de Ciencias Ram\u00f3n Gil Villanueva e neto do eminente qu\u00edmico Antonio Casares Rodr\u00edguez, amais de irm\u00e1n do m\u00e9dico Miguel Gil Casares. Licenciouse en dereito e foi catedr\u00e1tico de dereito civil na Universidade de Santiago de Compostela.\nO 25 de agosto de 1923, o alcalde de Santiago Vicente Goyanes Cedr\u00f3n presentou a s\u00faa renuncia, arg\u00fc\u00edndo raz\u00f3ns de sa\u00fade e de acumulaci\u00f3n de traballo na s\u00faa c\u00e1tedra de Medicina, sendo aceptada na sesi\u00f3n municipal do d\u00eda 29. A alcald\u00eda asumiuna o concelleiro \"monterista\" e \"garc\u00edaprietista\" Manuel Fuentes Rodr\u00edguez, que levaba todo o mes de agosto exercendo a alcald\u00eda accidental. Por fin, o 13 de setembro produciuse a ca\u00edda do Goberno do pa\u00eds de Garc\u00eda Prieto tras o golpe de Estado de Miguel Primo de Rivera. Era cuesti\u00f3n de tempo que en Santiago o mandato de Fuentes chegase \u00e1 s\u00faa fin, e as\u00ed sucedeu a tarde do 1 de outubro. Nas dependencias da alcald\u00eda presentouse o Comandante Militar de Santiago e Coronel do Rexemento de Zaragoza n\u00ba 12, Julio Rodr\u00edguez P\u00e9rez, quen tras visitar o Pazo de Raxoi decidiu a destituci\u00f3n de todos os concelleiros, recibindo a autoridade militar o bast\u00f3n de mando. A continuaci\u00f3n convocou para esa mesma tarde a Xunta de Asociados co obxecto de proceder \u00e1 elecci\u00f3n de novos concelleiros. Unha vez reunidos, entre eles Gil Casares, o coronel deu lectura a un decreto en virtude do cal os membros da Xunta quedaban automaticamente convertidos en concelleiros. Procederon a continuaci\u00f3n a votar ao alcalde, que resultou o propio Felipe Gil Casares por 20 votos a favor e un en branco. Desempe\u00f1ou este posto ata xaneiro de 1924 e de novo de novembro de 1930 at\u00e9 o 12 de abril de 1931.\nLogo de proclamarse a Rep\u00fablica entrou en Acci\u00f3n Popular, partido que entrou a formar parte da CEDA, coalici\u00f3n pola que sa\u00edu elixido deputado pola provincia da Coru\u00f1a nas elecci\u00f3ns xerais espa\u00f1olas de 1933 e de 1936.\nCando se produciu o golpe de Estado do 18 de xullo de 1936 presentouse ao comandante militar de Compostela Berm\u00fadez de Castro con 30 mozos das JAP armados para ofrecer os seus servizos aos sublevados. O 17 de novembro de 1936 nome\u00e1rono reitor da USC, posto desde o que promoveu unha xuntanza de apoio aos sublevados entre os reitores da Espa\u00f1a franquista dirixida \u00e1 comunidade internacional. Desde novembro de 1938 foi maxistrado da Sala do Contencioso-Administrativo do Tribunal Supremo de Espa\u00f1a.\nVida persoal.\nCasou con Carmen P\u00e9rez Esteso e foi pai de Antonio, Rafael, Jos\u00e9 Mar\u00eda, M\u00aa de la Asunci\u00f3n. Miguel e M\u00aa del Carmen Gil P\u00e9rez."}
{"id": "170690", "revid": "85894", "url": "https://gl.wikipedia.org/wiki?curid=170690", "title": "Pumari\u00f1o, Mera de Arriba, Ortigueira", "text": "Pumari\u00f1o \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Ti\u00f1a 6 habitantes no ano 2009 segundo datos do Instituto Galego de Estat\u00edstica, dos cales eran 5 homes e 1 muller, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 7 habitantes."}
{"id": "170691", "revid": "85894", "url": "https://gl.wikipedia.org/wiki?curid=170691", "title": "Xudracos, Mera de Arriba, Ortigueira", "text": "Xudracos \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Segundo o IGE en 2009 estaba deshabitado, se ben no ano 2000 ti\u00f1a 1 habitante."}
{"id": "170692", "revid": "85894", "url": "https://gl.wikipedia.org/wiki?curid=170692", "title": "O Pousadoiro de Arriba, Mera de Arriba, Ortigueira", "text": "O Pousadoiro de Arriba \u00e9 un lugar da parroquia de Mera de Arriba no concello coru\u00f1\u00e9s de Ortigueira na comarca do Ortegal. Non ti\u00f1a habitantes no ano 2009 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 3 habitantes."}
{"id": "170693", "revid": "1888", "url": "https://gl.wikipedia.org/wiki?curid=170693", "title": "Gil Casares", "text": ""}
{"id": "170694", "revid": "56817", "url": "https://gl.wikipedia.org/wiki?curid=170694", "title": "Lei de Snell", "text": "A lei de Snell \u00e9 unha sinxela f\u00f3rmula de grande axuda para o c\u00e1lculo do \u00e1ngulo de refracci\u00f3n que a luz, ou calquera onda electromagn\u00e9tica, sofre ao atravesar a superficie entre dous medios que a propaguen con diferentes \u00edndices de refracci\u00f3n (n).\nO seu nome prov\u00e9n do seu descubridor, o matem\u00e1tico neerland\u00e9s Willebrord Snel van Royen (1580-1626). A denominaci\u00f3n coma \"Snell\" d\u00e9bese ao seu apelido, mais cun \"l\" engadido polo seu nome, Willebrord.\nDefinici\u00f3n.\nSnell afirma que o produto do \u00edndice de refracci\u00f3n do primeiro material polo seno do \u00e1ngulo de incidencia \u00e9 constante para calquera raio de luz incidindo sobre a superficie separatriz de dous medios. A\u00ednda que a lei de Snell foi formulada para explicar os fen\u00f3menos de refracci\u00f3n da luz p\u00f3dese aplicar a todo tipo de ondas que atravesan unha superficie de separaci\u00f3n entre dous medios nos que a velocidade de propagaci\u00f3n da onda var\u00ede.\nSe se consideran dous medios caracterizados por \u00edndices de refracci\u00f3n formula_1 e formula_2 separados por unha superficie S, os raios de luz que atravesen os dous medios refractaranse na superficie, variando a s\u00faa direcci\u00f3n de propagaci\u00f3n en funci\u00f3n do cociente entre os \u00edndices de refracci\u00f3n formula_1 e formula_2.\nPara un raio luminoso cun \u00e1ngulo de incidencia formula_5 sobre o primeiro medio, \u00e1ngulo entre a normal \u00e1 superficie e a direcci\u00f3n de propagaci\u00f3n do raio, teremos que o raio se propaga no segundo medio cun \u00e1ngulo de refracci\u00f3n formula_6, cuxo valor se obt\u00e9n por medio da lei de Snell.\nformula_7\nA simetr\u00eda da lei de Snell fai que as traxectorias dos raios de luz sexan revers\u00edbeis. \u00c9 dicir, se un raio incidente sobre a superficie de separaci\u00f3n cun \u00e1ngulo de incidencia formula_5 se refracta sobre o medio cun \u00e1ngulo de refracci\u00f3n formula_6, ent\u00f3n un raio incidente na direcci\u00f3n oposta desde o segundo medio cun \u00e1ngulo de incidencia formula_6 se refracta sobre o medio 1 cun \u00e1ngulo formula_5."}
{"id": "170695", "revid": "55340", "url": "https://gl.wikipedia.org/wiki?curid=170695", "title": "Batalla de Covadonga", "text": "A batalla de Covadonga \u00e9 un episodio m\u00edtico da historia de Espa\u00f1a que ter\u00eda lugar en 722 en Covadonga, unha paraxe pr\u00f3xima a Cangas de On\u00eds (Asturias), entre o ex\u00e9rcito de Paio e tropas musulm\u00e1s, que resultaron derrotadas. Da tal eventual acci\u00f3n b\u00e9lica non existen relatos contempor\u00e1neos, e as primeiras referencias aparecen s\u00e9culo e medio despois, na Cr\u00f3nica Albeldense.\nA narraci\u00f3n da batalla conta con trazos inveros\u00edmiles, e est\u00e1 en tea de xu\u00edzo que os\u00a0 \u00e1rabes,\u00a0que\u00a0cun ex\u00e9rcito estimado nuns cinco ou dez mil homes \"destru\u00edron case at\u00e9 o exterminio\" \"a todos os ex\u00e9rcitos dos godos\" \"en 714\" (Rodrigo reinou s\u00f3 entre 710 e 711), decidisen enviar desde C\u00f3rdoba at\u00e9 Cangas de On\u00eds, s\u00f3 sete anos despois, coa organizaci\u00f3n e custos asociados, un ex\u00e9rcito de \"187 000 homes de guerra\" para combater contra as tres ducias de guerrilleiros que poder\u00edan caber na Cova de Onga\nA historiograf\u00eda nacionalista espa\u00f1ola ten en Covadonga un dos seus mitos fundacionais. As\u00ed pois, desde esa \u00f3ptica, \"fronte \u00e1 catastr\u00f3fica invasi\u00f3n musulm\u00e1, un reducido grupo de heroes salvou na batalla a \"esencia\" da patria espa\u00f1ola e conseguiu iniciar un proceso de Reconquista que rematar\u00e1 coa conquista do Reino de Granada e na construci\u00f3n definitiva da \"naci\u00f3n espa\u00f1ola, cat\u00f3lica e unitaria\"."}
{"id": "170696", "revid": "5863", "url": "https://gl.wikipedia.org/wiki?curid=170696", "title": "Lente de Fresnel", "text": "A lente de Fresnel, chamada as\u00ed polo seu inventor, Augustin Fresnel, \u00e9 un dese\u00f1o de lentes que permite a construci\u00f3n de lentes de grande apertura e unha curta distancia focal sen o peso e volume de material que cumprir\u00eda usar nunha lente de dese\u00f1o convencional.\nCaracter\u00edsticas.\nCando as lentes son grandes o seu grosor p\u00f3dese facer excesivo, pois fan a lente moi pesada e cara. Por isto, p\u00f3dese manter os raios de curvatura das lentes separ\u00e1ndoas en aneis circulares. O grosor da lente en cada anel \u00e9 diferente, eliminando o enorme espesor que ter\u00eda a lente de seren continuas as s\u00faas superficies, mentres que a superficie presenta un aspecto escalonado.\nEmpr\u00e9gase en lupas planas con formato de tarxeta de cr\u00e9dito, lanternas de faros, faros de autom\u00f3biles, sem\u00e1foros etc."}
{"id": "170697", "revid": "98629", "url": "https://gl.wikipedia.org/wiki?curid=170697", "title": "S\u00e9culo -IV", "text": "s\u00e9culo V a. C. &lt; S\u00e9culo IV a. C. &gt; s\u00e9culo III a. C."}
{"id": "170698", "revid": "27155", "url": "https://gl.wikipedia.org/wiki?curid=170698", "title": "C\u00f3lera (hom\u00f3nimos)", "text": "O termo c\u00f3lera p\u00f3dese referir a:"}
{"id": "170699", "revid": "23204", "url": "https://gl.wikipedia.org/wiki?curid=170699", "title": "C\u00f3lera (grupo musical)", "text": "C\u00f3lera \u00e9 un dos primeiros grupos brasileiros de que fixeron punk rock, formado en S\u00e3o Paulo en 1979."}
{"id": "170701", "revid": "21293", "url": "https://gl.wikipedia.org/wiki?curid=170701", "title": "Lente de fresnel", "text": ""}
{"id": "170702", "revid": "85894", "url": "https://gl.wikipedia.org/wiki?curid=170702", "title": "Ux\u00edo Carr\u00e9 Naya", "text": "Ux\u00edo Carr\u00e9 Naya, nado na Coru\u00f1a en 1915 e finado en Elvi\u00f1a o 28 de agosto de 1936, foi un pol\u00edtico e sindicalista galego.\nTraxectoria.\nFillo de Ux\u00edo Carr\u00e9 Alvarellos (e neto de Ux\u00edo Carr\u00e9 Aldao), participou na vida pol\u00edtica da Coru\u00f1a dende os dezaoito anos, ao tempo que remataba os seus estudos de mestre. Exerceu como profesor de dereito mercantil. En 1935 creou a Uni\u00f3n de Estudiantes Antifascistas para facer fronte \u00e1s actividades falanxistas na Escola de Comercio. Despois foi asesor da UGT da Coru\u00f1a en diversos conflitos e chegou a asumir a secretar\u00eda da FETE-UGT da Coru\u00f1a. En 1935 ingresou no Partido Obrero de Unificaci\u00f3n Marxista (POUM) e nos \u00faltimos d\u00edas da Rep\u00fablica acompa\u00f1ou a Joaqu\u00edn Maur\u00edn na s\u00faa xira por Galicia. Foi asasinado en Elvi\u00f1a o 28 de agosto de 1936."}
{"id": "170703", "revid": "88215", "url": "https://gl.wikipedia.org/wiki?curid=170703", "title": "Juanan", "text": "Juan Antonio Gonz\u00e1lez Fern\u00e1ndez, co\u00f1ecido como Juanan, nado en Palma o 27 de abril de 1987, \u00e9 un futbolista balear. Xoga de defensa e o seu club actual \u00e9 o Hyderabad da Superliga da India."}
{"id": "170705", "revid": "895", "url": "https://gl.wikipedia.org/wiki?curid=170705", "title": "Juan Antonio Gonz\u00e1lez Fern\u00e1ndez", "text": ""}
{"id": "170706", "revid": "1888", "url": "https://gl.wikipedia.org/wiki?curid=170706", "title": "Eugenio Carr\u00e9 Naya", "text": ""}
{"id": "170708", "revid": "23204", "url": "https://gl.wikipedia.org/wiki?curid=170708", "title": "Daniel Day-Lewis", "text": "Sir Daniel Michael Blake Day-Lewis, nado en Londres o 29 de abril de 1957, \u00e9 un prestixioso actor brit\u00e1nico nacionalizado irland\u00e9s. A pesar de ser reco\u00f1ecido pola cr\u00edtica internacional como un dos actores m\u00e1is vers\u00e1tiles do seu tempo, non se prodiga demasiado na gran pantalla, escollendo con gran minuciosidade os seus papeis.\nTraxectoria.\nFillo do poeta irland\u00e9s de nacemento Cecil Day-Lewis e da actriz Jill Balcon, o seu av\u00f3 era o produtor cinematogr\u00e1fico e director dos Estudios Ealing, Sir Michael Balcon. Despois dunha etapa en Greenwich, os seus pais decidiron envialo ao internado Sevenoaks, no condado de Kent, e m\u00e1is tarde \u00e1 Bedales School de Petersfield. A idade de 13 anos produciuse o seu debut cinematogr\u00e1fico, cun pequeno papel sen acreditar no filme \"Sunday Bloody Sunday\". Posteriormente estudou arte dram\u00e1tica na prestixiosa Old Vic Theatre School de Bristol e foi al\u00ed onde iniciou a s\u00faa traxectoria como actor de teatro.\nA s\u00faa estrea como actor adulto foi nun pequeno papel na multipremiada pel\u00edcula \"Gandhi\" en 1982. Posteriormente fixo varios papeis no teatro e para series da BBC ata que en 1985 se consagrou con dous papeis: o do punky londiniense e hom\u00f3fobo Johnny, de \"A mi\u00f1a fermosa lavandar\u00eda\", e a do dandi Cecil Vyse do filme de James Ivory \"Unha habitaci\u00f3n con vistas\".\nDespois dunha serie de filmes entre os que destacou \"The Unbearable Lightness of Being\", baseado na novela hom\u00f3nima de Milan Kundera, ofrec\u00e9ronlle o papel do artista irland\u00e9s discapacitado Christy Brown en \"O meu p\u00e9 esquerdo\". Foi este papel no filme de Jim Sheridan o que lle dar\u00eda fama internacional e un Oscar entre numerosos premios e nomeamentos.\nCon este director colaborou noutras d\u00faas ocasi\u00f3ns, en 1993 na aclamada \"In the Name of the Father\", pola que volveu ser nomeado a importantes premios, entre eles ao Oscar e ao Globo de ouro; e en 1997 en \"The Boxer\".\nEntre tanto tam\u00e9n tivo tempo de dar o salto a Hollywood, para protagonizar en 1992 a cinta de aventuras \"O derradeiro dos mohicanos\" de Michael Mann e un ano despois \"A idade da inocencia\" de Martin Scorsese, co que repetiu nove anos despois en \"Gangs of New York\".\nNo 2005 protagonizou o filme \"The Ballad of Jake and Rose\" dirixido pola s\u00faa dona Rebecca Miller, filla do co\u00f1ecido dramaturgo estadounidense Arthur Miller. Dous anos despois estreou o filme \"There Will Be Blood\", baseado na novela \"Oil!\" de Upton Sinclair e dirixido por Paul Thomas Anderson, que lle supuxo o seu segundo Oscar e o seu primeiro Globo de ouro ao mellor actor na categor\u00eda de drama.\nEn 2009 protagonizou o musical \"Nine\", adaptaci\u00f3n de \"8\u00bd\" de Federico Fellini, dirixido por Rob Marshall. En 2013 recibiu o seu terceiro Oscar como mellor actor principal, pola s\u00faa interpretaci\u00f3n do d\u00e9cimo sexto presidente dos Estados Unidos, Abraham Lincoln, convert\u00e9ndose no primeiro actor en conseguir tres veces dito premio.\nAo longo de 2017 filmou \"Phantom Thread\" \u00e1s ordes de Paul Thomas Anderson, segunda colaboraci\u00f3n con este director tras \"There Will Be Blood\". O 20 de xu\u00f1o dese ano, a s\u00faa voceira, Leslie Dart, anunciou na revista \"Variety\" a retirada de Day-Lewis dos escenarios, aludindo a raz\u00f3ns persoais."}
{"id": "170713", "revid": "65337", "url": "https://gl.wikipedia.org/wiki?curid=170713", "title": "Sospeitosos habituais", "text": "Sospeitosos habituais (en ) \u00e9 un filme estadounidense de 1995 escrito por Christopher McQuarrie (quen ga\u00f1ou un Oscar \u00f3 mellor gui\u00f3n orixinal por este traballo) e dirixido por Bryan Singer. Est\u00e1 protagonizado por Kevin Spacey (Oscar \u00f3 mellor actor secundario), Gabriel Byrne, Stephen Baldwin, Benicio del Toro e Kevin Pollak.\nCun orzamento duns 4 mill\u00f3ns de d\u00f3lares, non foi moi ben recibido nas salas de cinema durante a s\u00faa estrea, formando parte da lista de \u00abAs pel\u00edculas m\u00e1is odiadas por Roger Ebert\u00bb, pero foi atractivo para moitos seguidores do x\u00e9nero de crime/drama e \u00e9 considerada unha pel\u00edcula de culto. Dez anos despois da s\u00faa estrea segu\u00eda no Top 25 de Internet Movie Database \u00abTop 250 Movie List\u00bb.\nSinopse.\nRoger \u00abVerbal\u00bb Kint (Spacey) \u00e9 un pequeno estafador tolleito que est\u00e1 sendo interrogado pola polic\u00eda dos \u00c1nxeles, e vaille contando ao seu interrogador, o axente Kujan (Chazz Palminteri), unha historia sobre os acontecementos que desencadearon un tiroteo e un masacre dentro dun barco apostado no porto dos \u00c1nxeles. Usando a narraci\u00f3n en retrospectiva, a historia de \u00abVerbal\u00bb vai sendo cada vez m\u00e1is complexa, aclar\u00e1ndolle os feitos ao axente, que est\u00e1 interesado en saber por que el e os seus compa\u00f1eiros estaban nese barco."}
{"id": "170714", "revid": "865", "url": "https://gl.wikipedia.org/wiki?curid=170714", "title": "Dischord", "text": ""}
{"id": "170715", "revid": "92340", "url": "https://gl.wikipedia.org/wiki?curid=170715", "title": "Avery Corman", "text": "Avery Corman, nado o 28 de novembro de 1935 no Bronx, Nova York, \u00e9 un escritor estadounidense.\n\u00c9 autor da novela \"Kramer vs. Kramer\" (1977), que levou \u00e1 gran pantalla, con Robert Benton adaptando o gui\u00f3n e dirixindo a pel\u00edcula hom\u00f3nima estreada en 1979, protagonizada por Dustin Hoffman e Meryl Streep. Esta pel\u00edcula obtivo cinco premios Oscar, inclu\u00edndo o de mellor gui\u00f3n adaptado.\nUnha novela anterior de Corman, \"Oh, God!\" (1971) foi a base para a pel\u00edcula c\u00f3mica \"Oh, God!\", con gui\u00f3n de Larry Gelbart, e protagonizada por George Burns e John Denver\nAs s\u00faas novelas est\u00e1n traducidas a numerosas linguas do mundo, e ademais escribiu artigos e ensaios en distintas publicaci\u00f3ns, como por exemplo no \"New York Times\". \nTam\u00e9n participou en teatro, colaborando co compositor Cy Coleman na obra musical \"The Great Ostrovsky\", obra para a cal Corman escribiu o gui\u00f3n e co-escribiu as letras musicais con Coleman."}
{"id": "170716", "revid": "98629", "url": "https://gl.wikipedia.org/wiki?curid=170716", "title": "Cambera'l Cierzu", "text": "Cambera'l Cierzu \u00e9 un grupo musical de Cantabria de estilo folk e celta, que iniciou a s\u00faa andaina en 1998. O seu nome en c\u00e1ntabro significa \"Cami\u00f1o do Norte\". Ten dous \u00e1lbums publicados: \"Cambera\u00b4l Cierzu\" e \"\u00bfA d\u00f3nde se fue Basilio?\"."}
{"id": "170723", "revid": "1888", "url": "https://gl.wikipedia.org/wiki?curid=170723", "title": "Juan Tall\u00f3n", "text": "Juan Tall\u00f3n Salgado, nado en Vilardev\u00f3s en 1975, \u00e9 un xornalista e escritor galego.\nTraxectoria.\nLicenciado en Filosof\u00eda, traballa no eido do xornalismo e a comunicaci\u00f3n. Foi correspondente do xornal \"La Regi\u00f3n\" e despois xefe de prensa da Secretar\u00eda Xeral de Emigraci\u00f3n ata 2008. Despois traballou na Cadena SER, na revista \"Jot Down,\" \"El Progreso\",\" As\" \"e El Pa\u00eds\"\nParticipante en diferentes publicaci\u00f3ns colectivas, obtivo coa s\u00faa primeira novela o VI Premio Nicomedes Pastor D\u00edaz. Os seus libros afondan na metaliteratura e na derrota.\nEn \"Obra maestra\" (2022) novela o feito de como puido desparecer dun almac\u00e9n do Museo Ra\u00ed\u00f1a Sof\u00eda unha enorme escultura de Richard Serra de trinta e oito toneladas."}
{"id": "170725", "revid": "15490", "url": "https://gl.wikipedia.org/wiki?curid=170725", "title": "\u00d3scar de Souto", "text": "\u00d3scar de Souto, nado en Cabana de Berganti\u00f1os o 23 de setembro de 1980, \u00e9 un escritor galego.\nTraxectoria.\nReside en Arteixo dende o ano 1999. Colaborador de varias publicaci\u00f3ns peri\u00f3dicas, como a revista \"Xente Nova\" (1995-1999), \"Airi\u00f1os\" (2000-2009), \"El Peri\u00f3dico de Arteixo\" (2006-2010), e membro fundador da \"Organizaci\u00f3n Literario-Cultural Amencer\", de Arteixo, e vicepresidente xove da Asociaci\u00f3n \"Don Bosco\" da Coru\u00f1a (2006-2010). En decembro de 2007 exp\u00f3n no Centro C\u00edvico de Arteixo xunto \u00e1 pintora uruguaia Ana Novo a obra \"Mnemosyne, a voz da imaxe\", onde se fusionan poes\u00eda e pintura abstracta. Desa obra xorden os dous primeiros recitais po\u00e9ticos coa Organizaci\u00f3n Literario-Cultural Amencer (OLCA).\nParticipou no xurado do Concurso Literario \"Manuel Murgu\u00eda\" de 2008, as\u00ed como en recitais de poes\u00eda en toda Galicia.\nObra en galego.\nPoes\u00eda.\nTen pendentes de publicaci\u00f3n os libros \"Lembranzas\" e \"Terra\" (2006).\nObra en castel\u00e1n.\nPoes\u00eda.\nTen pendente de publicaci\u00f3n o libro \"Sentir\" (2006)."}
{"id": "170727", "revid": "129359", "url": "https://gl.wikipedia.org/wiki?curid=170727", "title": "Alberte Suras", "text": "Alberto Su\u00e1rez Figueiras, nado en Montevideo o 16 de xullo de 1956, \u00e9 un inform\u00e1tico, profesor e escritor galego, co\u00f1ecido polo pseud\u00f3nimo literario de Alberte Suras.\nTraxectoria.\nFillo de emigrantes galegos da bisbarra de Berganti\u00f1os (Malpica e Ponteceso). Con catro anos e medio regresou dende Montevideo a Vigo, na compa\u00f1a dos seus pais emigrados en Uruguai. En 1976 conseguiu o Carnet Profesional da Radio, e graduouse en Inform\u00e1tica na CTE de Madrid en 1977 e e na Escola Inform\u00e1tica da Coru\u00f1a en 1982, con cualificaci\u00f3n de Sobresaliente e mellor expediente acad\u00e9mico. Asemade conseguiu por oposici\u00f3n por d\u00faas veces, obtendo o n\u00famero 1, a praza de Programador de Aplicaci\u00f3ns no Centro de C\u00e1lculo da Deputaci\u00f3n da Coru\u00f1a (1982, 1985) onde traballou entre 1982 e 1988. Desenvolveu diferentes proxectos de innovaci\u00f3n na multinacional NCR (1982-83). En 1988 consegue por oposici\u00f3n a praza de profesor de inform\u00e1tica de EMI, obtendo o n\u00famero 1 e mellor nota a nivel nacional. Asemade foi profesor numerario de sistemas inform\u00e1ticos (1988-2016) en Vigo, Lugo e A Coru\u00f1a, onde se xubilou no ano 2016. As s\u00faas \u00e1reas de I+D+i foron a programaci\u00f3n, algoritm\u00e9tica e Sistemas operativos.\nNo campo literario o seu contacto e amizade con Celso Emilio Ferreiro e Manuel Mar\u00eda marcou o seu sentimento po\u00e9tico. Ten colaborado con artigos e entrevistas en xornais como \"La Voz de Galicia\", \"El Progreso\", \"Atl\u00e1ntico Diario\", \"Faro de Vigo\", \"A Nosa Terra\" e \"Sermos Galiza\". Ten realizado numerosas actividades literarias e po\u00e9tico-musicais como director de \"RadioTV Wirtz\" dende o ano 2011 ao 2015 (\"Mil versos para Celso Emilio,\" \"O meu primeiro Celso Emilio cun cartafol de so\u00f1os\", \"Miro Casabella o noso cantor\" ou \"Quintas-Canella o noso trobeiro\"). \u00c9 membro dende 1992 da Asociaci\u00f3n de Escritoras e Escritores en Lingua Galega."}
{"id": "170734", "revid": "98629", "url": "https://gl.wikipedia.org/wiki?curid=170734", "title": "Black Hawk Down", "text": "Black Hawk Down \u00e9 un filme estadounidense de 2001 ga\u00f1ador de 2 premios \u00d3scar, mellor son e mellor montaxe, dun total de 4 participaci\u00f3ns. Foi dirixido por Ridley Scott e escrito por Ken Nolan. O argumento bas\u00e9ase no libro hom\u00f3nimo de Mark Bowden que narra o feito real acontecido durante unha misi\u00f3n estadounidense de pacificaci\u00f3n, con mandato da ONU, en Somalia, en 1993.\nSinopse.\nDurante outubro de 1993, soldados estadounidenses de elite, Rangers e Delta Force son enviados a Mogadiscio, Somalia, como parte dunha operaci\u00f3n de paz das Naci\u00f3ns Unidas: os cargamentos de alimentos enviados pola ONU son sistematicamente roubados polas milicias dos se\u00f1ores da guerra, notablemente Mohamed Farrah Aidid, o m\u00e1is poderoso, que non dubidan en ametrallar a inocentes civ\u00eds para conseguilo. O xeneral William F. Garrison (EEUU) est\u00e1 ao mando da operaci\u00f3n que, segundo os seus asesores, non deber\u00eda levar m\u00e1is al\u00f3 de d\u00faas semanas, mais os final tarda m\u00e1is tempo do debido, polo que Washington impaci\u00e9ntase. Ent\u00f3n establ\u00e9cese unha nova misi\u00f3n, levada a cabo polas forzas Rangers e Delta dos Estados Unidos. O obxectivo \u00e9 capturar a un grupo de guerrilleiros liderados por Aidid que promoven o estado de anarqu\u00eda e con eles como ref\u00e9ns, negociar o fin da guerra civil.\nCando empeza a misi\u00f3n todo parece ir ben; un grupo de helic\u00f3pteros UH-60 Black Hawk e OH-6 Little Bird con membros dos Delta Force e dos Rangers abordo dir\u00edxese a Mogadiscio, nun aparente estado de calma. Un esp\u00eda infiltrado sobre o terreo indica onde se re\u00fanen os personaxes a capturar. Pero a guerra urbana \u00e9 un escenario complexo onde os helic\u00f3pteros son gravemente vulnerables ao fogo desde edificios, especialmente \u00e1s granadas autopropulsadas (RPG).\nCando un dos soldados Rangers cae dun helic\u00f3ptero, comezan seriamente os problemas. Un dos rebeldes logra impactar a un Black Hawk e derr\u00fabao, outro dos helic\u00f3pteros que acode ao rescate tam\u00e9n \u00e9 impactado. Con dous helic\u00f3pteros derribados, a misi\u00f3n conv\u00e9rtese nunha misi\u00f3n de rescate. \u00c9 un escenario inesperado que se abre nun momento de graves problemas, xa que as milicias non s\u00f3 est\u00e1n ben armadas, sen\u00f3n que se confunden entre as masas de persoas. \nSoldados da ONU de Malaisia, Paquist\u00e1n e EUA entran por terra ante a gravidade da situaci\u00f3n. Vulnerables tam\u00e9n \u00e1s granadas autopropulsadas e aos AK-47 das milicias, pronto se encontrar\u00e1n con feridos e falecidos entre as s\u00faas filas.\nAo final conv\u00e9rtese a misi\u00f3n nunha desesperada carreira contra reloxo para rescatar aos ca\u00eddos, atrapados e feridos nunha cidade que se converteu en zona de combate mortal. \nLograr\u00e1n finalmente conducir os superviventes cara a salvaci\u00f3n. Esgotados e feridos, son recibidos \u00e1 entrada da zona segura (un estadio deportivo) por p\u00edcaros rindo que corren e xogan, paquistan\u00eds amables con bandexas de t\u00e9 e auga. Os refachos dos AK-47 a\u00ednda soan tras eles."}
{"id": "170738", "revid": "98629", "url": "https://gl.wikipedia.org/wiki?curid=170738", "title": "In the Name of the Father", "text": "In the Name of the Father \u00e9 un filme irland\u00e9s, dirixido por Jim Sheridan. O filme bas\u00e9ase na historia real de catro cidad\u00e1ns falsamente acusados e apreixados polo atentado do IRA nun pub de Guilford, no que morreron catro soldados brit\u00e1nicos e un civil. O gui\u00f3n foi adaptado da autobiograf\u00eda \"Proved Innocent: The Story of Gerry Conlon of the Guildford Four\", de Gerry Conlon.\nSinopse.\nNo Belfast dos anos 70, Gerry (Daniel Day-Lewis) \u00e9 un moinante que non fai nada de proveito, para desgusto do seu pai Giuseppe (Pete Postlethwaite), un home tranquilo e apoucado. Cando Gerry \u00e9 ameazado polo IRA por roubar en numerosas ocasi\u00f3ns, o seu pai m\u00e1ndao a Inglaterra. Unha vez al\u00ed, \u00e9 acusado de participar nun atentado terrorista e condenado a cadea perpetua xunto cos \"catro de Guildford\". Tam\u00e9n o seu pai \u00e9 arrestado e encarcerado. En prisi\u00f3n, Gerry descobre que a aparente fraxilidade do seu pai agocha en realidade unha gran forza interior. Coa axuda dunha avogada entregada \u00e1 s\u00faa causa (Emma Thompson), Gerry proponse demostrar a s\u00faa inocencia, limpar o nome do seu pai e facer p\u00fablica a verdade sobre un dos m\u00e1is escandalosos erros legais da historia recente do Reino Unido."}
{"id": "170739", "revid": "98629", "url": "https://gl.wikipedia.org/wiki?curid=170739", "title": "Alonso P\u00e9rez de Guzm\u00e1n el Bueno y Z\u00fa\u00f1iga", "text": "Alonso P\u00e9rez de Guzm\u00e1n el Bueno y Z\u00fa\u00f1iga nado o 10 de setembro de 1550 en Sanl\u00facar de Barrameda, C\u00e1diz e morto o 26 de xullo de 1615 en Sanl\u00facar de Barrameda, fillo de Juan Claros P\u00e9rez de Guzm\u00e1n y Arag\u00f3n (IX Conde de Niebla) e de Leonor de Z\u00fa\u00f1iga y Sotomayor, foi comandante en xefe da Armada Espa\u00f1ola e dirixiuna durante a tr\u00e1xica aventura da co\u00f1ecida \"Armada Invencible\".\nTraxector\u00eda.\nNado en C\u00e1diz en 1550, en 1556 converteuse en X Conde de Niebla tras a morte do seu pai, en 1558 no VII Duque de Medina-Sidonia tras o falecemento do seu av\u00f3 (Juan Alonso P\u00e9rez de Guzm\u00e1n y Z\u00fa\u00f1iga), convertendose no posuidor dunha das maiores fortunas de Europa. \nCompromiso e matrimonio.\nO s\u00e9timo duque foi prometido en 1565 con Ana de Silva e Mendoza, filla da princesa de \u00c9boli, que ti\u00f1a nese momento 4 anos. En 1572, cando a duquesa ti\u00f1a algo m\u00e1is de 10 anos, o Papa Gregorio XIII concedeulles unha dispensa para a consumaci\u00f3n do matrimonio. Foi o esc\u00e1ndalo da \u00e9poca a\u00ednda que parece non ter ning\u00fan fundamento ao acusar a Filipe II dunha intriga amorosa coa princesa de \u00c9boli. O invariable e inmerecido favor mostrado cara ao duque foi explicado por un interese m\u00e1is paternal cara \u00e1 duquesa.\nHonras recibidas.\nAlonso non fixo esforzos serios para salvar \u00e1 s\u00faa sogra da persecuci\u00f3n que sufriu a mans de Filipe II. A s\u00faa correspondencia est\u00e1 chea de ximoteos e queixas pola s\u00faa situaci\u00f3n de pobreza e petici\u00f3ns de favores ao rei. En 1581 foi nomeado cabaleiro da Orde do V\u00e9laro de Ouro e capit\u00e1n xeneral da Lombard\u00eda.\nAlonso foi tam\u00e9n o patr\u00f3n de Jer\u00f3nimo S\u00e1nchez de Carranza, quen escribiu o primeiro texto sobre o sistema de loita espa\u00f1ola con espada chamado \"Verdadeira destreza\" e denominado o pai da esgrima espa\u00f1ola.\nAo mando da Armada.\nCando \u00c1lvaro de Baz\u00e1n (marqu\u00e9s de Santa Cruz) morreu o 9 de febreiro de 1588, Filipe II insistiu en nomearlle \"capit\u00e1n xeral do mar Oc\u00e9ano\" (comandante da Armada). Foi obrigado a ir a pesar das s\u00faas declaraci\u00f3ns acerca da s\u00faa inexperiencia, falta de capacidade e os seus mareos constantes no mar. O seu goberno da Armada xustificou a s\u00faa s\u00faplica. Ata lle acusaron de mostrar falta de coraxe e regresou completamente enfermo polos sufrimentos da campa\u00f1a, que o encaneci\u00f3. O duque retivo os seus t\u00edtulos de Almirante do Oc\u00e9ano e Capit\u00e1n Xeneral de Andaluc\u00eda ata co desprezo que expresaba por el a naci\u00f3n enteira.\nAnos finais.\nCando unha frota anglo-holandesa tomou e saqueou C\u00e1diz en 1596 , a s\u00faa lentitude e timidez foi en gran parte responsable da perda da praza. Foi levado ao rid\u00edculo por Cervantes nun soneto. A\u00ednda as\u00ed, o favor real continuou ata co sucesor de Filipe II. En 1606 a obstinaci\u00f3n e torpeza do duque causaron a perda dunha escuadra nas proximidades de Xibraltar por parte dos holandeses."}
{"id": "170740", "revid": "98629", "url": "https://gl.wikipedia.org/wiki?curid=170740", "title": "The Daily Show", "text": "The Daily Show, co\u00f1ecido na s\u00faa versi\u00f3n actual como The Daily Show with Jon Stewart, \u00e9 un programa sat\u00edrico da televisi\u00f3n nocturna estadounidense que se emite de luns a xoves en Comedy Central desde 1996.\nTraxectoria.\nO primeiro presentador do programa foi Craig Kilborn, en decembro de 1998 substitu\u00eduno Jon Stewart que realizou unha serie de cambios no programa, enfoc\u00e1ndoo m\u00e1is cara a pol\u00edtica e temas de actualidade estadounidense, en contraste coa \u00e9poca de Kilborn que daba m\u00e1is importancia \u00e1 cultura popular.\n\"The Daily Show\" \u00e9 un programa que fai s\u00e1tira da informaci\u00f3n, das figuras pol\u00edticas, dos medios e con frecuencia do propio programa. Normalmente o programa abre cun logo mon\u00f3logo de Jon Stewart relacionado cos titulares do d\u00eda, seguen an\u00e1lises e reportaxes dos correspondentes do programa co que con frecuencia Stewart intercambia opini\u00f3ns, que adoitan levar un ton absurdo ou humorosamente esaxerado mentres que Stewart adoita facer o papel de xornalista serio. O segmento final ded\u00edcase a unha entrevista a alg\u00fan personaxe relevante\nEn 2005, Comedy Central comezou a emitir \"The Colbert Report\", que presenta o que fora durante moito tempo correspondente de \"The Daily Show\" Stephen Colbert e os dous programas contin\u00faan a estar interelacionados, Stewar frecuentemente crea ao rematar cada edici\u00f3n unha ponte cara ao programa de Colbert. Emit\u00e9se tam\u00e9n unha edici\u00f3n semana \"The Daily Show: Global Edition\" que se emite en canles estranxeiras e na CNN International."}
{"id": "170741", "revid": "736", "url": "https://gl.wikipedia.org/wiki?curid=170741", "title": "No nome do pai", "text": ""}
{"id": "170742", "revid": "56817", "url": "https://gl.wikipedia.org/wiki?curid=170742", "title": "Sodoma", "text": " \nSodoma \u00e9 unha cidade mencionada en varios libros da Biblia. \u00c9 descrita coma unha das cinco cidades da Pent\u00e1pole b\u00edblica (cinco cidades arrasadas por Deus como castigo). Estar\u00eda situada na ribeira do mar Morto. O seu xentilicio \u00e9 sodomita e a s\u00faa existencia hist\u00f3rica \u00e9 dubidosa.\nLenda.\nO libro da X\u00e9nese menciona a Sodoma a partir do cap\u00edtulo 10, situ\u00e1ndoa dentro do territorio poboado polos cananeos.\nSegundo o relato da Biblia no cap\u00edtulo 18 da X\u00e9nese, Deus reveloulle a Abraham que hab\u00eda destru\u00edr Sodoma por medio de lume e xofre porque o seu pecado era moi grave e irrevers\u00edbel, s\u00f3 Lot e a s\u00faa familia poder\u00edan ser salvados. Abraham intercedeu polos xustos da cidade, e Deus rep\u00faxolle que non a destruir\u00eda se atopaba cincuenta xustos na cidade, mais Abraham insistiu at\u00e9 que lle deu a oportunidade de atopar a dez xustos. Ao non conseguilo, despois de que os anxos sacasen de Sodoma \u00e1 familia de Lot, Deus enviou unha choiva de lume e xofre que incinerou completamente a cidade cos seus habitantes, e outras cidades da chaira (polo menos catro das cinco). Un dos que acompa\u00f1aba a Lot na fuxida, a s\u00faa muller, deu volta para mirar e converteuse nunha estatua de sal.\nOutros libros da Biblia volven utilizar esta pasaxe da historia de Sodoma como exemplo de como os pecadores son castigados."}
{"id": "170743", "revid": "56817", "url": "https://gl.wikipedia.org/wiki?curid=170743", "title": "Corredor do Henares", "text": "Denom\u00ednase Corredor do Henares ao territorio situado nas comunidades de Madrid e Castela-A Mancha pr\u00f3ximo \u00e1 veiga do r\u00edo Henares (afluente do Jarama). Est\u00e9ndese entre Madrid e Guadalaxara entre as que se sit\u00faan as localidades principais do eixo, sendo estas Torrej\u00f3n de Ardoz, Alcal\u00e1 de Henares, Azuqueca de Henares e Guadalaxara.\nCaracter\u00edsticas.\nTr\u00e1tase dunha zona de importancia empresarial pola s\u00faa localizaci\u00f3n estrat\u00e9xica: pr\u00f3ximo \u00e1 capital, ao Recinto Feiral (Parque Feiral Juan Carlos I) e ao aeroporto de Madrid. Ademais, disp\u00f3n de boas comunicaci\u00f3ns, sobre todo mediante ferrocarril (atrav\u00e9sana d\u00faas li\u00f1as, a de ferrocarril convencional e a de Alta Velocidade, con estaci\u00f3ns en Madrid e Guadalaxara) e estrada (ten d\u00faas v\u00edas de alta capacidade, a autov\u00eda A-2 e a autoestrada R-2).\nNa zona realiz\u00e1ronse diversas melloras entre as que destaca a existencia do Porto Seco de Madrid en Coslada e outro en Azuqueca, un parque tecnol\u00f3xico en Alcal\u00e1 etc.\nA paisaxe humana e industrial configurou un continuo urbano desde Madrid ata a cidade de Guadalaxara no que sobresaen, por n\u00famero de habitantes os municipios de Alcal\u00e1 de Henares (204.120), Torrej\u00f3n de Ardoz (118.441), Coslada (91.218), Guadalaxara (83.789), San Fernando de Henares (41.384), Azuqueca de Henares (33.735), Mejorada del Campo (22.812) e Meco (12.580).\nMunicipios.\nOs municipios que conforman o Henares at\u00f3panse distribu\u00eddos entre as comunidades aut\u00f3nomas de Madrid e Castela-A Mancha . Por orde alfab\u00e9tica:"}
{"id": "170744", "revid": "23204", "url": "https://gl.wikipedia.org/wiki?curid=170744", "title": "Gomorra", "text": "Gomorra (en hebreo \u05e2\u05b2\u05de\u05d5\u05b9\u05e8\u05b8\u05d4) foi, segundo a Biblia, unha cidade veci\u00f1a de Sodoma, arrasada por Deus ao mesmo tempo c\u00e1 anterior, e que forma parte da pent\u00e1pole b\u00edblica. O seu nome probablemente ve\u00f1a da ra\u00edz \"gh m r\", 'ser [auga] profunda, copiosa, abundante'"}
{"id": "170745", "revid": "85894", "url": "https://gl.wikipedia.org/wiki?curid=170745", "title": "Folgueiras, Calo, Teo", "text": "Folgueiras \u00e9 un lugar da parroquia de Calo, no concello coru\u00f1\u00e9s de Teo, na comarca de Santiago. Segundo o IGE, en 2022 ti\u00f1a 114 habitantes (59 homes e 55 mulleres). O centro de sa\u00fade do Servizo Galego de Sa\u00fade da zona at\u00f3pase neste n\u00facleo poboacional."}
{"id": "170751", "revid": "98629", "url": "https://gl.wikipedia.org/wiki?curid=170751", "title": "O meu p\u00e9 esquerdo", "text": "O meu p\u00e9 esquerdo (en ), \u00e9 un filme irland\u00e9s dirixido por Jim Sheridan que se estreou en 1989. Bas\u00e9ase no libro \"My Left Foot\" de Christy Brown.\nSinopse.\nNarra a historia de Christy Brown, un artista irland\u00e9s afectado de par\u00e1lise cerebral, nado no seo dunha familia pobre e numerosa. Co apoio da s\u00faa voluntariosa nai, unha profesora e a s\u00faa propia tenacidade, consegue integrarse na sociedade, ao aprender a usar o seu p\u00e9 esquerdo para escribir e pintar. Un conmovedor exemplo de superaci\u00f3n e loita por sa\u00edr adiante."}
{"id": "170753", "revid": "1131", "url": "https://gl.wikipedia.org/wiki?curid=170753", "title": "Porto de Tarragona", "text": "O porto de Tarragona \u00e9 un dos portos mar\u00edtimos m\u00e1is importantes da costa mediterr\u00e1nea, situado na cidade de Tarragona. Gran parte da s\u00faa actividade est\u00e1 relacionada co transporte industrial e de mercanc\u00edas, a\u00ednda que \u00e9 tam\u00e9n un porto pesqueiro, n\u00e1utico e de pasaxeiros.\nO porto \u00e9 o destino dun ramal da li\u00f1a de ferrocarril que percorre o corredor mediterr\u00e1neo, e constit\u00fae un dos n\u00facleos m\u00e1is fortes deste eixo econ\u00f3mico. \u00c9 un punto clave para a industria qu\u00edmica de Tarragona e o Camp de Tarragona."}
{"id": "170754", "revid": "23204", "url": "https://gl.wikipedia.org/wiki?curid=170754", "title": "Millstreet", "text": "Millstreet (en ingl\u00e9s) ou Sr\u00e1id an Mhuilinn (en irland\u00e9s, ambas formas oficiais) \u00e9 un pobo no leste do Condado de Cork, Irlanda, cunha poboaci\u00f3n de, aproximadamente, 1.500 habitantes. O Festival da Canci\u00f3n de Eurovisi\u00f3n celebrouse en Millstreet en 1993. O pobo sit\u00faase na li\u00f1a de Mallow-Killarney-Tralee da rede ferroviaria de Irlanda. A igrexa cat\u00f3lica est\u00e1 dedicada a San Patricio.\nEn outubro do 2005, o pobo celebrou o vix\u00e9simo aniversario do seu irmandamento con Pommerit lle Vicomte na Breta\u00f1a, Francia.\nEn xullo de 2006, Millstreet celebrou a \"XXIX Convenci\u00f3n Europea de Malabarismo\". M\u00e1is de 2.000 malabaristas de m\u00e1is de 40 pa\u00edses asistiron ao evento semanal."}
{"id": "170755", "revid": "98629", "url": "https://gl.wikipedia.org/wiki?curid=170755", "title": "The Boxer", "text": "The Boxer \u00e9 un filme irland\u00e9s dirixido por Jim Sheridan que se estreou en 1997.\nSinopse.\nDanny Flynn sae da prisi\u00f3n de Belfast, tras cumprir unha sentenza de catorce anos pola s\u00faa participaci\u00f3n en actividades do IRA. Coa firme determinaci\u00f3n de non volver ao seu sanguento pasado, reabre no seu barrio un vello ximnasio para adestrar a novas promesas do mundo do boxeo, sen ningunha clase de discriminaci\u00f3n pol\u00edtica ou relixiosa. Ao mesmo tempo, retoma a relaci\u00f3n coa s\u00faa antiga moza Maggie, unha muller cuxo marido est\u00e1 no c\u00e1rcere."}
{"id": "170756", "revid": "1410", "url": "https://gl.wikipedia.org/wiki?curid=170756", "title": "Nou Sardenya", "text": "O Camp Municipal de Futbol Nou Sardenya \u00e9 un estadio de f\u00fatbol situado na cidade de Barcelona, no distrito de Gr\u00e0cia. Foi constru\u00eddo en 1940 e reconstru\u00eddo na s\u00faa totalidade en 1995. \u00c9 de propiedade municipal e \u00e9 a sede habitual do Club Esportiu Europa.\nO campo ten unhas dimensi\u00f3ns de 100 x 63 metros e \u00e9 de c\u00e9spede artificial profesional, homologado pola FIFA. Ten capacidade para 7.000 espectadores, cunha tribuna cuberta para 1.000 persoas.\nRecibe o seu nome por estar situado na r\u00faa Sardenya, esquina Cam\u00e8lies.\nHistoria.\nTras a Guerra civil espa\u00f1ola o CE Europa perdeu o seu terreo de xogo, por ent\u00f3n situado entre as r\u00faas Provid\u00e8ncia e Sardenya, ao ser utilizado como despezamento. O novo estadio foi constru\u00eddo \u00e1 beira, entre as r\u00faas Sardenya, Cam\u00e8lies e Secretari Coloma, unha zona practicamente deshabitada por ent\u00f3n. O Estadio da r\u00faa Sardenya inaugurouse o 1 de decembro de 1940.\nApenas tres anos despois, o recinto sufriu a s\u00faa primeira transformaci\u00f3n importante coa construci\u00f3n dunha tribuna cuberta con capacidade para 1.000 espectadores, sufragada en gran medida co traspaso de Antoni Ramallets ao FC Barcelona. Precisamente os azulgrana foron os invitados ao partido de inauguraci\u00f3n tras as obras, disputado o 26 de xaneiro de 1944.\nO 14 de agosto de 1960, coincidindo coa Festa Maior de Gr\u00e0cia, inaugurouse o novo campo de c\u00e9spede cun partido ante o FC Barcelona. Ao longo dos anos 1960 o estadio experimentou outras melloras, como a ampliaci\u00f3n das bancadas ou a instalaci\u00f3n da iluminaci\u00f3n artificial, en 1963.\nCon todo, o crecemento urban\u00edstico ao redor do estadio, e en especial a construci\u00f3n do cinto de rolda, obrigou a derrubar parte das instalaci\u00f3ns: bancadas, vestiarios e ata as oficinas do club.\nA principios dos anos 1990 o consistorio barcelon\u00e9s impulsou unha remodelaci\u00f3n total do recinto. O antigo estadio foi derrubado e levantouse a actual construci\u00f3n. Xunto coa mellora e modernizaci\u00f3n das instalaci\u00f3ns (sala de prensa, marcador electr\u00f3nico, c\u00e9spede artificial etc.) as obras inclu\u00edron a construci\u00f3n dun aparcadoiro subterr\u00e1neo e un polideportivo anexo na r\u00faa Sardenya.\nAs obras duraron tres anos, durante os cales o club viuse obrigado a peregrinar por distintos estadios da cidade. Co nome de \"Nou Sardenya\", o estadio foi inaugurado o 4 de maio de 1995, cunha festa e un encontro de veteranos. O 15 de agosto dese ano, coincidindo coa Festa Maior de Gr\u00e0cia, o Europa xogou o seu primeiro partido no novo recinto, ante a UE Lleida, que se impuxo por 0 a 1.\nA tempada 2008/09, o CE Europa chegou a un acordo para compartir o terreo de xogo coa Uni\u00f3 Esportiva Poble Sec, equipo do barrio do Poble-sec que se atopaba sen campo propio."}
{"id": "170759", "revid": "1131", "url": "https://gl.wikipedia.org/wiki?curid=170759", "title": "Estadio Municipal de Ipurua", "text": "O Estadio Municipal de Ipurua (en \u00e9uscaro: \"Ipurua Futbol Zelaia\") \u00e9 un estadio de f\u00fatbol situado na cidade de \u00c9ibar, en Guip\u00fascoa. \u00c9 de propiedade municipal e \u00e9 a sede habitual da Sociedad Deportiva \u00c9ibar. Ten capacidade para 7.083 espectadores.\nHistoria.\nFoi inaugurado o 14 de setembro de 1947 nun partido amigable entre o equipo local e o veci\u00f1o CD Elgoibar co resultado de 0-2. A tribuna principal empezouse a levantar en 1948 quedando aberto ao p\u00fablico en 1951. En 1959 plantouse o c\u00e9spede.\nDez anos m\u00e1is tarde realiz\u00e1ronse as obras da cuberta de todo o estadio inclu\u00edndo todas as bancadas (excepto a bancada norte) cos primeiros postes de iluminaci\u00f3n. Foi ent\u00f3n cando o estadio tomou a forma actual. Para este evento organizouse un partido o 14 de outubro de 1970 entre os equipos m\u00e1is importantes do Pa\u00eds Vasco, Real Sociedad e Athletic de Bilbao. Foi por ent\u00f3n cando se constru\u00edron as famosas Torres de Ipurua que dan ao campo unha aparencia singular.\nEn 1990 celebrouse o 50 aniversario do club cun partido co AFC Ajax. O partido terminou co resultado de 1-1, logo de que fallase un penalti o xogador eibarr\u00e9s Luluaga.\nDurante m\u00e1is de d\u00faas d\u00e9cadas o equipo xogou en Terceira Divisi\u00f3n, mais en 1988 pasou a acoller encontros de Segunda Divisi\u00f3n, e coa axuda do Concello e da Federaci\u00f3n modernizouse o campo na s\u00faa integridade. Tir\u00e1ronse todas as bancadas para poder refacelas desde cero, esta vez inclu\u00edndo a bancada norte (a m\u00e1is pr\u00f3xima \u00e1s torres), o que implicou unha reduci\u00f3n da capacidade, pasando das 10.000 persoas (case todas de p\u00e9) \u00e1s 7.000 actuais. Tam\u00e9n se intentaron ampliar un pouco as dimensi\u00f3ns do campo inclu\u00edndo as bandas.\nAta ent\u00f3n os vestiarios atop\u00e1banse na bancada pr\u00f3xima ao Anexo (campo de adestramento) e xa entrado o s\u00e9culo XXI conseguiuse que os vestiarios foran trasladados \u00e1 bancada central onde ademais se inclu\u00edan todo tipo de equipamentos como sala de musculaci\u00f3n, jaccuzzi etc. Hoxe en d\u00eda, o estadio de Ipurua conta co certificado da UEFA.\nAta 1997 o Eibar adestraba no mesmo campo. Ese ano inaugurouse o Complexo Deportivo de Unbe onde o equipo adestra actualmente."}
{"id": "170760", "revid": "1131", "url": "https://gl.wikipedia.org/wiki?curid=170760", "title": "Stadium Gal", "text": "O Stadium Gal \u00e9 un estadio de f\u00fatbol situado na cidade de Ir\u00fan, no Pa\u00eds Vasco. Nel disputa os seus partidos como local o Real Uni\u00f3n Club. Est\u00e1 a 300 metros da localidade francesa de Hendaia e da fronteira do mesmo estado, xunto ao r\u00edo Bidasoa. O estadio disp\u00f3n dunha capacidade de 6.344 espectadores e de c\u00e9spede natural.\nHistoria.\nFoi constru\u00eddo en 1926 nuns terreos doados por Salvador Echeand\u00eda Gal. Inaugurouse o 19 de setembro dese ano cun partido entre a Real Uni\u00f3n e o FC Barcelona. Naquela \u00e9poca o equipo irundarra era un dos m\u00e1is importantes de Espa\u00f1a, conseguindo varios t\u00edtulos de Copa.\nEn 1950 constru\u00eduse un vel\u00f3dromo arredor do terreo de xogo que nese mesmo ano acolleu o final dunha etapa da Volta ciclista a Espa\u00f1a.\nEn 1997 inaugurouse o novo Stadium Gal, situado no mesmo lugar que o campo vello.\nNeste estadio o Real Uni\u00f3n disputou todos os seus partidos como local en Primeira, Segunda, Segunda B e en Terceira e nel logrou a marca de ser o primeiro equipo de Segunda B en eliminar ao Real Madrid nunha eliminatoria (ida 3-2 e volta 4-3)."}
{"id": "170761", "revid": "1131", "url": "https://gl.wikipedia.org/wiki?curid=170761", "title": "Estadio Municipal de Butarque", "text": "O Estadio Municipal de Butarque \u00e9 un estadio de f\u00fatbol situado na localidade de Legan\u00e9s (Comunidade de Madrid). Neste campo o principal equipo da cidade, o Club Deportivo Legan\u00e9s, disputa os seus encontros como local.\nO nome do campo v\u00e9n pola patroa da localidade, a nosa Se\u00f1ora de Butarque, e comezou a constru\u00edrse entre 1997 e 1998 coa intenci\u00f3n de substitu\u00edr o antigo estadio, o Lu\u00eds Rodr\u00edguez de Miguel, en cuxo terreo asentar\u00edase posteriormente a Praza Maior de Legan\u00e9s. O Estadio de Butarque foi inaugurado o 14 de febreiro de 1998 cun partido de Segunda Divisi\u00f3n entre o Legan\u00e9s e Xerez Club Deportivo.\nButarque pode albergar ata 10.958 espectadores, a\u00ednda que a entrada media no estadio oscila entre 5.000 e os 6.000 persoas dependendo do partido. Pos\u00fae unha tribuna cuberta para os espectadores, mentres que o resto (lateral e fondos) non te\u00f1en teito e est\u00e1n descubertas. No mesmo estadio at\u00f3panse as oficinas centrais do equipo e a tenda do club.\nNos terreos pertencentes ao estadio at\u00f3pase tam\u00e9n un campo de herba artificial, situado en fronte do campo principal, no que xoga os seus partidos o Legan\u00e9s B e as divisi\u00f3ns inferiores do equipo leganense. Ademais est\u00e1 proxectada a construci\u00f3n dunha residencia de xogadores e unha escola para a canteira.\nAdemais de partidos de f\u00fatbol, o campo albergou edici\u00f3ns do Festimad e concertos musicais."}
{"id": "170763", "revid": "85894", "url": "https://gl.wikipedia.org/wiki?curid=170763", "title": "Trasmonte, Santa Mar\u00eda de Neda, Neda", "text": "Trasmonte \u00e9 un lugar da parroquia de Santa Mar\u00eda de Neda no concello coru\u00f1es de Neda na comarca de Ferrol. Ti\u00f1a 29 habitantes no ano 2010 segundo datos do Instituto Nacional de Estad\u00edstica dos cales 18 eran homes e 11 eran mulleres."}
{"id": "170768", "revid": "85894", "url": "https://gl.wikipedia.org/wiki?curid=170768", "title": "Robert Urich", "text": "Robert Urich, nado o 19 de decembro de 1946 en Toronto (Ohio) e finado o 16 de abril de 2002 en Thousand Oaks, foi un actor estadounidense.\nTraxectoria.\nUrich naceu nunha familia de orixe rutena e eslovaca, entrou na Universidade Estatal de Florida cunha bolsa atl\u00e9tica de f\u00fatbol americano, gradu\u00e1ndose en comunicaci\u00f3ns radiotelevisivas, completando os seus estudos na Universidade Estatal de M\u00edchigan, como actor comezou a aparecer en episodios de series de televisi\u00f3n en 1972. Protagonizou \"Bob &amp; Carol, &amp; Ted &amp; Alice\" (1973), unha versi\u00f3n televisiva do filme do mesmo nome que se cancelou aos dous meses de emisi\u00f3n. Urich f\u00edxose popular pola serie \"S.W.A.T.\" (1975-1976) onde deu vida ao oficial Jim Street, participou tam\u00e9n na comedia de situaci\u00f3n \"Soap\" (1977) e en \"Tabitha\" (1977). Na d\u00e9cada de 1980 protagonizou a serie de detectives \"Vega$\" (1978\u20131981), o filme de ciencia ficci\u00f3n \"The Ice Pirates\" (1984) e a serie polic\u00edaca \"\" (1985\u20131988). En 1996 mentres protagonizaba a serie \"The Lazarus Man\" descubrise que ti\u00f1a sarcoma sinovial, un raro tipo de cancro, e Urich pasou os \u00faltimos anos da s\u00faa compaxinando o tratamento contra a enfermidade coa s\u00faa carreira."}
{"id": "170769", "revid": "109703", "url": "https://gl.wikipedia.org/wiki?curid=170769", "title": "Universo ficticio", "text": "Un universo ficticio \u00e9 un mundo imaxinario coherente, dotado de consistencia interna e que presenta un alto nivel de detalle que serve de ambientaci\u00f3n ou fondo para unha obra, ou m\u00e1is correntemente unha serie de obras, de creaci\u00f3n, ben sexa literaria, audiovisual ou de banda dese\u00f1ada. Este universo pode ter unhas caracter\u00edsticas id\u00e9nticas ao mundo real, ag\u00e1s pola presenza de personaxes de ficci\u00f3n pero tam\u00e9n pode ser moi diferente ao mundo que rodea ao creador, pola presenza de contornos territoriais ficticios ou tecnolox\u00eda inexistente, pero non queda na simple menci\u00f3n desas realidades ficticias sen\u00f3n que tende a xogar con esa realidade alternativa, creando a s\u00faa propia historia, linguas ou as s\u00faas propias leis cient\u00edficas."}
{"id": "170770", "revid": "21293", "url": "https://gl.wikipedia.org/wiki?curid=170770", "title": "Universo de ficci\u00f3n", "text": ""}
{"id": "170772", "revid": "2074", "url": "https://gl.wikipedia.org/wiki?curid=170772", "title": "Formol", "text": ""}
{"id": "170773", "revid": "5863", "url": "https://gl.wikipedia.org/wiki?curid=170773", "title": "Universo Marvel", "text": "O Universo Marvel \u00e9 o universo ficticio onde se desenvolven a maior\u00eda dos c\u00f3mics publicados por Marvel Comics inclu\u00eddos os m\u00e1is co\u00f1ecidos como Spider-Man, Hulk, X-Men e Captain America.\nDesenvolvemento.\nO Universo Marvel engl\u00f3base dentro dun \"multiverso\" consistente en milleiros de realidades alternativas a\u00ednda que a li\u00f1a temporal principal \u00e9 a que acontece en Earth-616 e que \u00e9 o Universo Marvel por antonomasia. A orixe do universo sit\u00faase en 1961 cando o guionista e editor Stan Lee, xunto cun elenco de debuxantes nos que estaban Jack Kirby e Steve Ditko, creou unha serie de t\u00edtulos nos que os acontecementos ocorridos nun deles repercut\u00edan noutros, de tal xeito que o conxunto das historias amosaban o desenvolvemento dos personaxes, unha caracter\u00edstica do Universo Marvel \u00e9 situar a acci\u00f3n principalmente na cidade de Nova York, procurando retratala de xeito realista, ag\u00e1s pola presenza de seres superhumanos."}
{"id": "170774", "revid": "98629", "url": "https://gl.wikipedia.org/wiki?curid=170774", "title": "Ford M151", "text": "O Ford M151 Military Utility Tactical Truck (MUTT) \u00e9 un veh\u00edculo militar de 1/4 ton desenvolvido pola Ford Motor Company para substitu\u00edr o Willys MB, en servizo dende a segunda guerra mundial. Ten capacidade para catro pasaxeiros e unha autonom\u00eda de 482\u00a0km. Participou por vez primeira na guerra de Vietnam e estivo activo nos Marines at\u00e9 1990. A\u00ednda \u00e9 empregado polo Ex\u00e9rcito dos Estados Unidos como veh\u00edculo de asalto r\u00e1pido. Foi gradualmente substitu\u00eddo polo veh\u00edculos de tipo Humvee.\nO veh\u00edculo foi tam\u00e9n fabricado por Kaiser Motors e AM General Corp."}
{"id": "170775", "revid": "1131", "url": "https://gl.wikipedia.org/wiki?curid=170775", "title": "Nuevo Estadio de la Victoria", "text": "O Nuevo Estadio de la Victoria \u00e9 un estadio de f\u00fatbol situado na cidade de Xa\u00e9n, Espa\u00f1a. Foi inaugurado o 29 de agosto de 2001, en substituci\u00f3n do antigo estadio de la Victoria. \u00c9 utilizado polo Real Ja\u00e9n Club de F\u00fatbol que milita en Segunda Divisi\u00f3n.\nHistoria.\nInaugurouse o 29 de agosto de 2001, celebr\u00e1ndose o primeiro partido oficial o 2 de setembro. Ata ent\u00f3n, o Real Ja\u00e9n disputaba os seus partidos no vello Estadio de la Victoria. O partido inaugural, de Segunda divisi\u00f3n, enfrontou ao Real Ja\u00e9n co Poli Ejido, e acabou con vitoria por 3 a 1 do equipo xiennense. O primeiro gol oficial marcado no estadio foi obra de Goran Milo\u0161evi\u0107 no minuto 10, no lanzamento dunha falta cometida sobre Jurado no bordo da \u00e1rea. Os outros dous goles do Ja\u00e9n foron obra de Jurado e Rueda, mentres que o gol ejidense marcouno Ca\u00f1as.\nPola s\u00faa localizaci\u00f3n nos arredores de Xa\u00e9n, e polas s\u00faas dimensi\u00f3ns, o estadio \u00e9nchese moito menos que o seu predecesor, o que unido \u00e1 distancia desde as bancadas ao terreo de xogo, fai que o equipo non senta tan arroupado como o fixese no vello estadio.\nO seu primeiro aforamento completo produciuse na fase de ascenso a Segunda Divisi\u00f3n de 2009, cando se enfrontou \u00e1 SD Ponferradina na segunda eliminatoria, ga\u00f1ando por 1 a 0 con gol de Joseba Arriaga, o que supuxo o paso \u00e1 terceira e \u00faltima rolda. No seguinte partido, contra o Villarreal B, por primeira vez ampliouse o aforamento con bancadas supletorias ata conseguir 4.650 localidades m\u00e1is."}
{"id": "170776", "revid": "1131", "url": "https://gl.wikipedia.org/wiki?curid=170776", "title": "Estadio San Pablo", "text": "O Estadio Municipal de San Pablo \u00e9 un estadio de f\u00fatbol situado na cidade de \u00c9cija, Espa\u00f1a. Foi inaugurado en 1986, \u00e9 de propiedade municipal e \u00e9 utilizado polo \u00c9cija Balompi\u00e9 que milita en Segunda Divisi\u00f3n B.\nTen unha capacidade para 4.500 persoas, todas elas sentadas. Sit\u00faase na r\u00faa Jos\u00e9 Herrainz, antigo presidente do club e co que se conseguiu o seu maior logro, o ascenso a Segunda Divisi\u00f3n. Desde esta entrada acc\u00e9dese \u00e1 tribuna do campo, vestiarios, as\u00ed como \u00e1s distintas oficinas. Conta tam\u00e9n cunha entrada pola Avenida de Andaluc\u00eda, acced\u00e9ndose desde a mesma a ambos os fondos e a bancada de xeneral.\nO campo sufriu varias remodelaci\u00f3ns nos \u00faltimos anos. Con motivo do ascenso \u00e1 Segunda Divisi\u00f3n pux\u00e9ronse bancadas supletorias na tribuna de xeneral, ampliando o n\u00famero de persoas nunhas 1.000, que se quitaron cando o equipo volveu \u00e1 Segunda B. Tam\u00e9n con motivo do partido da Copa do Rei da tempada 2006-07 pux\u00e9ronse bancadas supletorias en ambos os fondos, as\u00ed como en xeral, chegando o estadio a 10.000 persoas. Con motivo do partido contra a SD Huesca, no que se decid\u00eda o ascenso \u00e1 Segunda Divisi\u00f3n quit\u00e1ronse os asentos da bancada de xeneral, alcanzando as 6.000 persoas."}
{"id": "170777", "revid": "98629", "url": "https://gl.wikipedia.org/wiki?curid=170777", "title": "Enrique Orizaola", "text": "Enrique Orizaola Vel\u00e1zquez, nado en Santander o 26 de marzo de 1922 e finado na mesma cidade o 10 de xu\u00f1o de 2013, foi un futbolista e adestrador de f\u00fatbol espa\u00f1ol. Xogaba de centrocampista e dianteiro e desenvolveu toda a s\u00faa carreira como futbolista en dous clubs c\u00e1ntabros: o Racing de Santander e o Gimn\u00e1stica de Torrelavega. Como adestrador dirixiu 19 equipos das tres primeiras categor\u00edas do f\u00fatbol espa\u00f1ol, entre eles cinco de Primeira Divisi\u00f3n. Levou o FC Barcelona ata a final da Copa de Europa 1960/61, onde perderon contra o Benfica. Conseguiu un \u00fanico ascenso, co Deportivo da Coru\u00f1a \u00e1 Primeira Divisi\u00f3n, na tempada 1965/66.\nFoi pai de Enrique Orizaola Paz, avogado e presidente do C\u00f3rdoba CF.\nTraxectoria.\nComo futbolista.\nComezou a s\u00faa carreira como futbolista no Racing de Santander, co que debutou na primeira xornada da tempada 1941/42 da Segunda Divisi\u00f3n, contra o Barakaldo no Sardinero. Co equipo c\u00e1ntabro disputou un total de 126 partidos e marcou quince goles.\u200b En total militou sete tempadas co conxunto santanderino: cinco en Segunda Divisi\u00f3n e d\u00faas en Terceira (1943/44 e 1947/1948).\nTras finalizar a s\u00faa etapa racinguista, fichou por outro club de Cantabria: a Gimn\u00e1stica de Torrelavega.\u200b A s\u00faa primeira tempada (1948/49) xogouna na Terceira Divisi\u00f3n, logrando o ascenso e disputando as d\u00faas seguintes en Segunda Divisi\u00f3n. \u200b\u200bFormou parte do equipo que quedou preto do ascenso a Primeira Divisi\u00f3n en 1950 e que ese mesmo ano derrotou por primeira vez ao Racing de Santander nun partido oficial no Sardinero.\u200b\nComo adestrador.\nComezos no f\u00fatbol c\u00e1ntabro.\nOs dous primeiros equipos que adestrou foron os dous nos que xogou. Primeiro dirixiu a Gimn\u00e1stica de Torrelavega, \u200bpara posteriormente adestrar o Racing de Santander en Segunda dende 1956 ata 1958. Na s\u00faa primeira tempada \u00e1 fronte do Racing, a 1956/57, o equipo acabou a liga no oitavo posto. Na seguinte ocupou os primeiros postos durante boa parte da tempada, pero tralo regreso ao Barcelona dos cedidos Vicedo e Dur\u00f3 e a marcha ao Sevilla de Mart\u00edn e Sant\u00edn, produciuse unha ca\u00edda do rendemento do equipo, perd\u00e9ndose as posibilidades de ascender. \u200bEste feito motivou a sa\u00edda de Orizaola do club en maio de 1958.\u200b\nJa\u00e9n e Murcia.\nNa tempada 1958/59 fichou polo Real Ja\u00e9n, que acababa de descender a Segunda Divisi\u00f3n e co que rematou na novena posici\u00f3n. En abril de 1959 foi traspasado ao Real Murcia, equipo tam\u00e9n da Segunda Divisi\u00f3n. Dirixiu ese ano ao club murciano na Copa do Xeneral\u00edsimo e tam\u00e9n durante toda a seguinte tempada, rematando a liga na s\u00e9tima posici\u00f3n.\nFC Barcelona e final da Copa de Europa.\nEn 1960 soou, xunto a Dau\u010d\u00edk, para substitu\u00edr a Antonio Barrios no banco do Espanyol, e contou tam\u00e9n con ofertas do Betis, o Valencia e o Oviedo.\u200b Con todo, incorporouse \u00e1 disciplina do FC Barcelona, sendo presentado o 17 de xu\u00f1o como profesor t\u00e9cnico e segundo adestrador de Ljubi\u0161a Bro\u0107i\u0107. Pero debido aos malos resultados, Bro\u0107i\u0107 dimitiu e Orizaola f\u00edxose cargo do equipo o 12 de xaneiro de 1961. Con Orizaola no banco o equipo catal\u00e1n chegou ata a final da Copa de Europa, onde se enfrontou ao Benfica no Wankdorfstadion de Berna.\u200b O adestrador c\u00e1ntabro ali\u00f1ou a Ramallets, Foncho, Gensana, Gr\u00e0cia, Verg\u00e9s, Garay, Kubala, Kocsis, Evaristo, Su\u00e1rez e Czibor. O partido acabou 3-2 para os portugueses con goles de Jos\u00e9 \u00c1guas, Ramallets en propia meta e M\u00e1rio Coluna, e foi co\u00f1ecido como \"a final dos postes cadrados\", pola cantidade de disparos barcelonistas que acabaron batendo nos postes cadrados da porter\u00eda defendida por Costa Pereira. Foi o derradeiro partido de Orizaola no banco do Barcelona.\nSelecci\u00f3n espa\u00f1ola xuvenil.\nEn febreiro de 1962 foi nomeado adestrador da selecci\u00f3n espa\u00f1ola xuvenil para o Torneo Internacional da UEFA Xuvenil celebrado en abril dese mesmo ano en Roman\u00eda,\u200bonde Espa\u00f1a quedou encadrada no grupo C, xunto coas selecci\u00f3ns de Francia, Turqu\u00eda e Hungr\u00eda.\u200b A selecci\u00f3n espa\u00f1ola rematou a fase de grupos cun empate e d\u00faas derrotas, quedando as\u00ed eliminada.\nOsasuna, Oviedo e Levante.\nEn xu\u00f1o de 1962 foi contratado polo Osasuna para disputar a liga 1962/63, na que o equipo navarro acabou pen\u00faltimo e descendendo, lastrado sobre todo polos seus resultados f\u00f3ra da casa, con s\u00f3 catro puntos como visitante. Na seguinte campa\u00f1a fichou polo Real Oviedo, tam\u00e9n de Primeira, pero os malos resultados provocaron que fose destitu\u00eddo en xaneiro, co equipo ocupando a 14\u00aa posici\u00f3n de entre 16 equipos, e que fose substitu\u00eddo polo muxi\u00e1n Eduardo Toba. Na tempada 1964/65 dirixiu o Levante na s\u00faa segunda campa\u00f1a na m\u00e1xima categor\u00eda, rematando a competici\u00f3n no 14\u00ba lugar e deixando o club antes da disputa da fase de permanencia, para a que o Levante contratou a Quique, que non conseguiu salvar o equipo.\nPrimeira etapa no Deportivo da Coru\u00f1a.\nEn xu\u00f1o de 1965 asinou como novo adestrador do Deportivo da Coru\u00f1a para a tempada 1965/66 de Segunda Divisi\u00f3n. O equipo coru\u00f1\u00e9s reforzouse ese ano coa chegada de xogadores como Joanet, Gonz\u00e1lez, Santos, Ribada ou Chapela, que se sumaron a nomes importantes que xa estaban no club, como Dom\u00ednguez, Manolete ou Loureda. Na sexta xornada o equipo colocouse primeiro, posici\u00f3n que xa non abandonou ata o remate da liga, proclam\u00e1ndose campi\u00f3n por diante do Celta de Vigo. \nO contrato do adestrador foi renovado para a seguinte campa\u00f1a, a 1966/67. A pesar das numerosas fichaxes, entre elas as de Sertucha, Gatell, Campanal II, S\u00e1nchez Lage, Suco ou Garc\u00eda Verdugo, o Deportivo tardou nove xornadas en conseguir a primeira vitoria, e sumou ata 12 derrotas nas primeiras 19 xornadas, motivo polo que Orizaola foi cesado en febreiro, sendo substitu\u00eddo por Dagoberto Moll.\nValladolid e Salamanca.\nEn outubro de 1967 converteuse no novo adestrador do Valladolid, tralo despedimento despois de s\u00f3 cinco xornadas de liga de Jos\u00e9 Luis Molinuevo. Conseguiu endereitar o rumbo do equipo valisoletano e acadou o subcampionato do Grupo Norte da Segunda Divisi\u00f3n, pero non puido levar o equipo a Primeira, ao perder na promoci\u00f3n de ascenso contra a Real Sociedad.\u200b\u200b Tras isto abandonou o club por non chegar a un acordo econ\u00f3mico. Con todo, regresou a finais de outubro de 1968, tralo cesamento de Antonio Barrios, e rematou a tempada na d\u00e9cima posici\u00f3n.\nNa tempada 1969/70 chegou \u00e1 UD Salamanca, club que militaba en Segunda e polo que xa pasaran esa campa\u00f1a os adestradores Benavente e Jos\u00e9 Berm\u00fadez. O equipo ocupaba a derradeira posici\u00f3n no momento da s\u00faa chegada, e a\u00ednda que o conseguiu sacar dos postos de descenso directo nalgunha xornada, o equipo acabou pen\u00faltimo e consumando a perda de categor\u00eda. Continuou no equipo para a seguinte tempada pero finamente foi cesado en outubro.\nRayo Vallecano e Sabadell.\nEn febreiro de 1971 foi contratado como t\u00e9cnico do Rayo Vallecano, da Segunda Divisi\u00f3n, trala destituci\u00f3n de Manolo Pe\u00f1alva. Acabou a tempada \u00e1s portas do ascenso e renovou por outra tempada m\u00e1is.\u200b Nesa segunda campa\u00f1a no equipo madrile\u00f1o s\u00f3 puido ser oitavo, deixando o equipo ao final da tempada. Tralo descenso do Sabadell da Primeira Divisi\u00f3n na tempada 1971/72, Orizaola p\u00faxose \u00e1 fronte do equipo co prop\u00f3sito de ascender de novo \u00e1 m\u00e1xima categor\u00eda do f\u00fatbol nacional.\u200b Pero debido aos malos resultados que levaba o equipo, foi cesado en xaneiro de 1973 e substitu\u00eddo por Antonio Jaurrieta.\u200b\nSegunda etapa no Deportivo da Coru\u00f1a.\nEn xaneiro de 1974 fichou, por segunda vez, polo Deportivo da Coru\u00f1a, sendo o terceiro adestrador do conxunto galego esa tempada, tras Fernando Riera e Carlos Torres. Esta segunda etapa no club galego durou s\u00f3 tres meses, sendo cesado despois de 16 partidos, cun saldo de 9 cun saldo de 3 vitorias, 4 empates e 9 derrotas, e co equipo ocupando a pen\u00faltima praza da Segunda Divisi\u00f3n. Foi substitu\u00eddo por Jos\u00e9 Antonio Irulegui, que tampouco puido salvar o equipo do descenso a Terceira.\u200b\u200b\nTerceira Divisi\u00f3n e Segunda B.\nDurante os seguintes anos adestrou catro equipos da Terceira Divisi\u00f3n (Xerez, Atl\u00e9tico Marbella, Gimn\u00e1stico de Melilla e Albacete), antes de fichar en 1978 polo Calvo Sotelo de Puertollano, que acababa de descender \u00e1 nova Segunda Divisi\u00f3n B. Por primeira vez na s\u00faa carreira, dirixu a un equipo durante d\u00faas tempadas completas, \u00e1 que sumou unha terceira, todas elas na Segunda B. Na tempada 1981/82 adestrou o seu \u00faltimo equipo, o Badajoz, tam\u00e9n de Segunda B, ata que foi cesado en abril de 1982 trala dimisi\u00f3n do presidente do club, Carlos Uriarte.\u200b\u200b\n\u00daltimos anos.\nTras finalizar a s\u00faa etapa como adestrador, traballou durante anos no corpo t\u00e9cnico do FC Barcelona e foi xerente do Zaragoza durante a reconversi\u00f3n do club como sociedade an\u00f3nima deportiva e director deportivo do Albacete. Faleceu en Santander o 10 de xu\u00f1o de 2013, aos 91 anos de idade.\u200b\u200b"}
{"id": "170778", "revid": "98629", "url": "https://gl.wikipedia.org/wiki?curid=170778", "title": "Estadio Ol\u00edmpico de La Cartuja", "text": "O Estadio La Cartuja \u00e9 un estadio multi\u00fasos da cidade de Sevilla, capital da comunidade aut\u00f3noma de Andaluc\u00eda en Espa\u00f1a, e situado nun 57% en terreos do pr\u00f3ximo municipio de Santiponce. Xunto co Estadio Benito Villamar\u00edn e o Estadio Ram\u00f3n S\u00e1nchez Pizju\u00e1n conforman os grandes centros deportivos da cidade de Sevilla. Por capacidade sit\u00faase como o terceiro m\u00e1is grande de Espa\u00f1a despois do Camp Nou de Barcelona e o Santiago Bernab\u00e9u de Madrid.\nSit\u00faase na Illa da Cartuja lugar do centenario Mosteiro de La Cartuja (de onde prov\u00e9n o nome), xunto ao recinto da Exposici\u00f3n Universal de Sevilla de 1992 e tam\u00e9n do parque tem\u00e1tico Isla M\u00e1gica. O Estadio de La Cartuja dese\u00f1ouse seguindo todos os criterios do Comit\u00e9 Ol\u00edmpico Internacional con vistas a acoller os Xogos Ol\u00edmpicos de 2004, de a\u00ed a s\u00faa denominaci\u00f3n \"Ol\u00edmpica\".\nO estadio \u00e9 xestionado pola Sociedad Estadio Ol\u00edmpico de Sevilla S.A., composta pola Xunta de Andaluc\u00eda (40% da propiedade), o Goberno de Espa\u00f1a (25%); o Concello de Sevilla (19%), a Deputaci\u00f3n Provincial de Sevilla (13%) e un 3% repartido \"pro rata\" entre os dous clubs de f\u00fatbol da cidade: o Real Betis e o Sevilla FC.\nO custo do Estadio de La Cartuja ascendeu a 120 mill\u00f3ns de euros.\nHistoria.\nO estadio foi inaugurado polos Reis de Espa\u00f1a o 5 de maio de 1999 nun partido de f\u00fatbol que enfrontou \u00e1s selecci\u00f3ns de Espa\u00f1a e Croacia, con resultado de 3-1. A partir do 20 de agosto de 1999 albergou o 7\u00ba Campionato Mundial de Atletismo da IAAF, evento que motivou a s\u00faa construci\u00f3n.\nA idea da Sociedad Estadio Ol\u00edmpico de Sevilla era que unha vez finalizado o Mundial de Atletismo produc\u00edsese o traslado dos dous grandes clubs da cidade, Real Betis e Sevilla FC, de forma que usasen como sede o estadio alternando unha semana os seguidores dun e outro club como se fai en diversos estadios italianos, compromiso que ambos os clubs rubricaran ao entrar a formar parte de devandita sociedade.\nFinalmente, os afeccionados de ambos os clubs mostraron o seu descontento con esta idea inicial, o que derivou en que ning\u00fan destes tomase como sede permanente de competici\u00f3n o Estadio Ol\u00edmpico, a\u00ednda que ocasionalmente se foi utilizado por ambos en partidos oficiais.\nNa actualidade o estadio expl\u00f3tase como sede de grandes espect\u00e1culos esc\u00e9nicos e deportivos ademais de ser sede de numerosas empresas e organismos. Nun futuro poder\u00eda facer honra ao seu nome acollendo uns Xogos Ol\u00edmpicos grazas \u00e1 iniciativa cidad\u00e1 que impulsa a candidatura de Sevilla como sede para 2020."}
{"id": "170779", "revid": "98629", "url": "https://gl.wikipedia.org/wiki?curid=170779", "title": "S\u00e9culo -VIII", "text": "s\u00e9culo IX a. C. &lt; S\u00e9culo VIII a. C. &gt; s\u00e9culo VII a. C.\nCaracter\u00edsticas do s\u00e9culo VIII\u00a0a.\u00a0C..\nO s\u00e9culo VIII a.C foi un per\u00edodo de grandes cambios nas civilizaci\u00f3ns.\nEn Exipto corresponde \u00e1s dinast\u00edas XXII, XXIII, XXIV e XXV cuxos soberanos (excepto a XXIV) eran de orixe estranxeira; libio (dinast\u00edas XXII e XXIII) e kushita ou et\u00edope (dinast\u00eda XXV).\nO Imperio neoasirio alcanza o pico do seu poder, conquistando varios pa\u00edses veci\u00f1os, entre eles o reino de Israel.\nGrecia coloniza outras rexi\u00f3ns do mar Mediterr\u00e1neo e o mar Negro.\nA civilizaci\u00f3n etrusca exp\u00e1ndese por Italia.\nConvencionalmente t\u00f3mase este s\u00e9culo oitavo como o principio da Antig\u00fcidade cl\u00e1sica, coa primeira Olimp\u00edada festexada no 776 a.C. Nesta \u00e9poca crese que foron compostos os textos \u00e9picos de Homero (\"A Il\u00edada\" e \"a Odisea\").\nNa China rex\u00edstrase unha eclipse solar hist\u00f3rica no ano 780 a.C.\nNa India -en plena Idade de Ferro- comeza a cultura da cer\u00e1mica negra pu\u00edda norte\u00f1a, de baixa tecnolox\u00eda e produci\u00f3n de armas de ferro. Esta cultura \u00e9 unha das candidatas de ser a cultura v\u00e9dica."}
{"id": "170780", "revid": "72012", "url": "https://gl.wikipedia.org/wiki?curid=170780", "title": "Diego Villalonga", "text": "Diego Villalonga Montoya, nado en Utrera (Sevilla) o 16 de febreiro de 1917 e finado o 20 de decembro de 1986, foi un futbolista e adestrador de f\u00fatbol espa\u00f1ol. Xogaba de defensa.\nCarreira de adestrador.\nNa tempada 1956\u201357 f\u00edxose cargo do Deportivo da Coru\u00f1a na xornada 22, substitu\u00edndo a \u00c1ngel Zubieta, e co equipo como \u00faltimo clasificado. Finalmente o equipo descendeu \u00e1 Segunda Divisi\u00f3n."}
{"id": "170781", "revid": "23204", "url": "https://gl.wikipedia.org/wiki?curid=170781", "title": "Jorge Fern\u00e1ndez Madinabeitia", "text": "Jorge Fern\u00e1ndez Madinabeitia, nado en Vitoria o 8 de agosto de 1972, \u00e9 un ex xogador de baloncesto, modelo, actor e presentador de televisi\u00f3n vasco.\nTraxectoria.\nViviu a s\u00faa infancia na localidade guipuscoana de Arrasate. \u00c9 licenciado en Educaci\u00f3n F\u00edsica pola UPV, no Instituto Vasco de EF de Vitoria e impartiu clases de EF no colexio \"Virgen Ni\u00f1a\" de Vitoria.\nAos 26 anos decide traballar nunha Axencia de Modelos en Donostia. En 1999 obtivo o premio M\u00edster Espa\u00f1a, t\u00edtulo que, caso \u00fanico entre todos os M\u00edster Espa\u00f1a, conservou dous anos seguidos ao non celebrarse o certame o ano 2000. Foi xogador de baloncesto, chegando a debutar na Liga ACB co TAU Cer\u00e1mica Baskonia de Vitoria-Gasteiz en 1998.\nTras a obtenci\u00f3n do t\u00edtulo de M\u00edster Espa\u00f1a, iniciou a s\u00faa carreira art\u00edstica, que o levou \u00e1 presentaci\u00f3n de numerosos programas de televisi\u00f3n, as\u00ed como a intervir nalgunhas series, como \"Los Serrano\" (2003-2008), onde interpretaba a \"Andr\u00e9s\", o irm\u00e1n de \"Candela\".\nActualmente presenta o concurso \"La ruleta de la suerte \"en Antena 3 e o reality show \"Esta casa era una ruina\". Por ambos os traballos recibiu o Premio Ondas en 2008.\nEn 2010 presentou xunto a Sandra Davi\u00fa as Badaladas de Fin de Ano en Antena 3."}
{"id": "170782", "revid": "98629", "url": "https://gl.wikipedia.org/wiki?curid=170782", "title": "Amiina", "text": "Amiina (antigamente Am\u00edna e An\u00edma) \u00e9 unha banda islandesa formada no ano 2004 en Reiquiavik. Adoitan a tocar en directo e no estudio cos seus compatriotas Sigur R\u00f3s. Os seus temas te\u00f1en un bo n\u00famero de instrumentos e a s\u00faa m\u00fasica ten elementos do minimalismo, de m\u00fasica cl\u00e1sica contempor\u00e1nea, ambient e \"loops\" electr\u00f3nicos.\nNas s\u00faas actuaci\u00f3ns, cada un dos membros toca distintos instrumentos, mov\u00e9ndose dun instrumento a outro no medio das canci\u00f3ns.\nDespois de adoptar o nome de Amiina, a banda inicialmente era un cuarteto de corda: Mar\u00eda Huld Markan Sigf\u00fasd\u00f3ttir e Hildur \u00c1rs\u00e6lsd\u00f3ttir tocando os viol\u00edns, Edda R\u00fan \u00d3lafsd\u00f3ttir a viola, e S\u00f3lr\u00fan Sumarli\u00f0ad\u00f3ttir o violonchelo. Con esta formaci\u00f3n Amiina colaborou no estudio con Sigur R\u00f3s, destacando o seu traballo nos \u00e1lbums \"( )\" e \"Takk...\"\nO seu primeiro disco dispo\u00f1ible comercialmente foi o EP de catro temas \"Animamina\". A este seguiulle o seu primeiro sinxelo, \"Seoul\". O seu \u00e1lbum de estrea, \"Kurr\", foi editado o 21 de marzo do ano 2007, a trav\u00e9s do propio selo da banda, Bl\u00e1skj\u00e1r. Foi re-editado por Ever Records en xu\u00f1o dese mesmo ano.\nCando Sigur R\u00f3s parou de xirar en xullo do 2006, Amiina continuou tocando realizando a s\u00faa primeira xira en solitario por Europa e Am\u00e9rica nos meses de outubro e novembro. Despois do lanzamento de \"Kurr\" tocaron por Norteam\u00e9rica en marzo e abril do 2007 e por Europa en maio.\nA canci\u00f3n \"Hilli\" foi editada como segundo sinxelo de \"Kurr\" o 10 de decembro do 2007. Tr\u00e1tase dunha colaboraci\u00f3n entre Amiina e o m\u00fasico country Lee Hazelwood, onde a s\u00faa voz (a derradeira gravaci\u00f3n antes da s\u00faa morte) est\u00e1 mesturada cunha versi\u00f3n reconstru\u00edda do tema orixinal.\nAmiina apareceu na pel\u00edcula islandesa \"Br\u00fa\u00f0guminn\", estreada no ano 2008.\nAntes da edici\u00f3n do seu EP \"Re Minore\" no 2009, Amiina xirou cun bater\u00eda chamado Magn\u00fas Trygvason Eliassen que, xunto con Kippi Kaninus, uniuse \u00e1 banda para a gravaci\u00f3n do EP. Ambos estiveron nas gravaci\u00f3ns do seugundo \u00e1lbum da banda, \"Puzzle\", realizadas no ver\u00e1n do 2010. Este \u00e1lbum lanzouse o 27 de setembro dese mesmo ano."}
{"id": "170784", "revid": "23204", "url": "https://gl.wikipedia.org/wiki?curid=170784", "title": "Alain Delon", "text": "Alain Fabien Maurice Marcel Delon, nado en Sceaux (Altos do Sena) o 8 de novembro de 1935, \u00e9 un actor franc\u00e9s, icona do cinema europeo das d\u00e9cadas de 1960 e 1970. Desde 1964 \u00e9 tam\u00e9n produtor cinematogr\u00e1fico. Ga\u00f1ou o Premio C\u00e9sar en 1984. En 1999 pasou a ter a dobre nacionalidade franco-su\u00edza, e foi concecorado coa Lexi\u00f3n de Honra do goberno franc\u00e9s.\nTraxectoria.\nTrala separaci\u00f3n do seu pai e a s\u00faa nai cando ti\u00f1a catro anos, tivo unha infancia dif\u00edcil, sendo expulsado do colexio cat\u00f3lico onde estudaba por mala conduta. Deixou a escola con 14 anos, pasando a traballar na carnizar\u00eda do seu medio pai. Con 17 anos entrou no ex\u00e9rcito como paracaidista, participando na batalla de Di\u00ean Bi\u00ean Phu da guerra de Indochina. Tras regresar da guerra, traballou como estibador no Mercado Central de Par\u00eds.\nEra amigo do actor Jean-Claude Brialy e da actriz Brigitte Auber, e no Festival de Cannes de 1956 co\u00f1eceu os directores Yves e Marc All\u00e9gret. Iniciouse no cinema en 1957 nun cameo en \"Quand la femme s'en m\u00eale\", de Yves All\u00e9gret. Consagrouse en 1960 con \"Plein soleil\", de Ren\u00e9 Cl\u00e9ment. Pasou a ser un dos actores fetiche de Luchino Visconti, co que protagonizou \"Rocco e os seus irm\u00e1ns\", e compartiu protagonismo con Burt Lancaster e Claudia Cardinale en \"O Gatopardo\". Tam\u00e9n traballou con Antonioni en \"L'eclisse\" e con Brigitte Bardot en \"Les amours c\u00e9l\u00e8bres\" de Michel Boisrond.\nLogo desta \u00e9poca, centrouse no cinema franc\u00e9s, con pel\u00edculas como \"Le samurai\" de Jean-Pierre Melville, \"Histoires extraordinaires\" de Louis Malle e \"La piscine\" de Jacques Deray. En 1976 protagoniza \"Monsieur Klein\" de Joseph Losey e \"Le gang\". En 1984 traballa en \"Un amour de Swann\", de Volker Schl\u00f6ndorff.\nIniciouse como produtor, obtendo grande \u00e9xito con \"Borsalino\" de Jacques Deray, na que aparece xunto a Jean-Paul Belmondo. En 1980 dirixe \"Pour la peau d'un flic\", e en 1983 repite tralas c\u00e1maras con \"Le battant\"."}
{"id": "170785", "revid": "865", "url": "https://gl.wikipedia.org/wiki?curid=170785", "title": "The American Analog Set", "text": "The American Analog Set (\u00e1s veces referida como AmAnSet) foi unha banda de indie rock estadounidense porcedente de Austin, Texas formada no ano 1995. Ata a data leva editados seis \u00e1lbums de estudio.\nHistoria.\nFormada en 1995, o primeiro son da banda estaba moi influenciado polo krautrock, o post-rock e por bandas brit\u00e1nicas de shoegaze como Cocteau Twins, e adoitaba a ter longas pasaxes instrumentais. Co paso do tempo os seus temas foron acurt\u00e1ndose e pasaron a ter unha sonoridade m\u00e1is pop.\nO grupo est\u00e1 liderado polo vocalista, compositor e compositor Andrew Kenny. Outros membros que est\u00e1n ou pasaron pola banda son Lee Gillespie, Mark Smith, Craig McCaffrey, Tom Hoff, Lisa Roschmann e Sean Ripple. Lisa Roschmann, unha das fundadoras, deixou o grupo a finais de 1999; Hoff e Ripple un\u00edronse a principios do ano 2000 e McCaffery substitu\u00edu a Hoff no 2003.\nEn outubro do 2005 falouse a trav\u00e9s de Internet da posibilidade da disoluci\u00f3n de The American Analog Set. A banda rapidamente respondeu a eses rumores, pero engadiron que non realizar\u00edan concertos debido \u00e1s s\u00faas obrigas con outros proxectos.\nO seu derradeiro \u00e1lbum, \"Set Free\" (2005), foi editado en Am\u00e9rica do Norte polo selo canadense Arts &amp; Crafts.\nO tema \"Gone to Earth\" do seu \u00e1lbum \"Know by Heart\" apareceu na banda sonora da pel\u00edcula rom\u00e1ntica de 2009 \"The Time Traveler's Wife\"."}
{"id": "170786", "revid": "29398", "url": "https://gl.wikipedia.org/wiki?curid=170786", "title": "Luis Rodr\u00edguez Vaz", "text": "Luis Rodr\u00edguez Vaz, nado en Ver\u00edn o 7 de febreiro de 1942, \u00e9 un ex-adestrador de f\u00fatbol galego.\nTraxectoria.\nO seu primeiro grande \u00e9xito como adestrador alcanzouno na tempada 1977/78, \u00e1 fronte do Racing Club de Ferrol. O cadro verde lograba da man do verin\u00e9s o ascenso \u00e1 2\u00aa Divisi\u00f3n. Na tempada 1981\u201382, na sexta xornada, foi contratado polo Deportivo da Coru\u00f1a, substitu\u00edndo a Jos\u00e9 Mart\u00ednez Palomar. Estreouse nun partido fronte ao AD Almer\u00eda en Riazor que rematou en empate (0\u20130). Ao final da campa\u00f1a, o club quedou no 12\u00ba posto.\nNa tempada 1987\u201388 foi novamente adestrador do Deportivo durante 17 xornadas (entre a 8 e a 24). Entrou en substituci\u00f3n de Eusebio R\u00edos en outubro de 1987, encaixando unha goleada fronte ao Granada CF no seu debut (5\u20130). Foi substitu\u00eddo en febreiro de 1988 por Arsenio Iglesias, co Deportivo no 18\u00ba posto da clasificaci\u00f3n.\nEn decembro de 1992 f\u00edxose cargo do CD Lugo para tentar evitar o descenso a Segunda Divisi\u00f3n B tralo cesamento consecutivo de Xulio D\u00edaz e Gabino Ceballo, finalmente non acadou o obxectivo e o equipo descendeu.\nNa campa\u00f1a 1994/95 regresou a Ferrol para dirixir ao Racing Club de Ferrol, e estivo a piques de repetir o que conseguira 17 anos antes, ascender a 2\u00aa Divisi\u00f3n. Logo dunha sensacional liga regular, o equipo racinguista quedaba a un s\u00f3 gol de subir no partido da Fase de Ascenso ante a S.D. Beasain. Na tempada seguinte o Racing Club de Ferrol elixiu como t\u00e9cnico a Ram\u00f3n Pi\u00f1a, pero este durou pouco no banco e Rodr\u00edguez Vaz foi outra volta requirido para intentar o ascenso. O equipo verde meteuse unha vez m\u00e1is na Fase de Ascenso, pero tampouco houbo sorte. Luis Rodr\u00edguez Vaz deixaba Ferrol (e xa non volver\u00eda) sumando 109 partidos oficiais dirixidos ao cadro verde nas tres etapas nas que o fixo.\nNa tempada 1996-97 foi contratado polo CD Ourense para a derradeira xornada do campionato, en substituci\u00f3n de Antoni Teixid\u00f3, ao bordo do descenso. Debutou con vitoria fronte ao UD Almer\u00eda a domicilio (2\u20133), salvando a categor\u00eda. Foi renovado para a tempada 1997\u201398 e cesado de cara a 1998\u201399, sendo substitu\u00eddo por Emilio Cruz. Esa mesma tempada foi contratado de novo polo club ourens\u00e1n, substitu\u00edndo a Perfecto Rodr\u00edguez (segundo adestrador nesa campa\u00f1a), na xornada 16, sendo cesado na xornada 25 polos malos resultados (7 derrotas e 3 empates). O seu substituto foi Juan Luis Hern\u00e1ndez Fuertes."}
{"id": "170788", "revid": "98629", "url": "https://gl.wikipedia.org/wiki?curid=170788", "title": "Oleg Romantsev", "text": "Oleg Ivanovich Romantsev (en ), nado en Gavrilovskoe (\u00d3blast de Riazan) o 4 de xaneiro de 1954, \u00e9 un exfutbolista\u00a0e actual adestrador de f\u00fatbol ruso. Xogaba de defensa e actualmente traballa como consultor para o FC Spartak Moscova."}
{"id": "170791", "revid": "98629", "url": "https://gl.wikipedia.org/wiki?curid=170791", "title": "Jim Sheridan", "text": "Jim Sheridan, nado en Dubl\u00edn o 6 de febreiro de 1949, \u00e9 un director, produtor e guionista de cine irland\u00e9s.\nTraxectoria.\nComezou a s\u00faa carreira no teatro coma un dos fundadores do Project Art Centre de Dubl\u00edn. Nesa \u00e9poca estivo adicado \u00e1 produci\u00f3n teatral.\nA comezos dos anos 80, emigrou aos Estados Unidos xunto coa s\u00faa muller e as s\u00faas d\u00faas fillas, coa intenci\u00f3n de internarse no mundo de Broadway. Unha vez al\u00ed, matriculouse na Escola de Cine da Universidade de Nova York.\nNon ser\u00e1 ata finais da d\u00e9cada dos 80 cando Sheridan dea o salto \u00e1 direcci\u00f3n cinematogr\u00e1fica co filme \"O meu p\u00e9 esquerdo\", que ademais de ser un \u00e9xito de p\u00fablico, impulsar\u00eda o renacemento da cinema irland\u00e9s. O filme obtivo cinco candidaturas aos \u00d3scar, inclu\u00edndo Mellor Pel\u00edcula, Mellor direcci\u00f3n e Mellor gui\u00f3n adaptado, e fac\u00e9ndose con dous, os correspondentes ao Mellor actor principal e \u00e1 Mellor actriz secundaria, que foron para Daniel Day-Lewis e Brenda Fricker.\nA pesar das numerosas ofertas que recibiu de Hollywood, Sheridan decidiu continuar dirixindo na s\u00faa Irlanda natal. A s\u00faa seguinte pel\u00edcula ser\u00eda \"The Field\", pola que Richard Harris resultar\u00eda candidato ao \u00d3scar pola interpretaci\u00f3n dun granxeiro que defende a s\u00faa terra das garras dos especuladores inmobiliarios. Posteriormente escribiu o gui\u00f3n do filme \"Into the West\" que dirixiu o ingl\u00e9s Mike Newell.\nEn 1993, Sheridan escribiu, produciu e dirixiu \"In the Name of the Father\" \"(\"No nome do pai\")\", drama que conta a loita de Gerry Conlon, un home acusado falsamente e encarcerado coma terrorista do IRA. Para este filme, Sheridan volveu contar con Daniel Day-Lewis, ademais de Emma Thompson e de Pete Postlethwaite. Sheridan obtivo a s\u00faa segunda candidatura para o \u00d3scar ao Mellor director, ao que lle haber\u00eda de sumar as candidaturas ao Mellor gui\u00f3n adaptado e \u00e1 Mellor pel\u00edcula.\nNos anos seguintes, Sheridan produce e escribe diferentes filmes, ata que en 1997 volve \u00e1 direcci\u00f3n con \"The Boxer\" na que \u00e9 a s\u00faa \u00faltima colaboraci\u00f3n con Day-Lewis. En 2002 escribe, dirixe e produce o filme con trazos autobiogr\u00e1ficos \"In America\", onde retrata a vida dunha familia irlandesa inmigrante nos Estados Unidos dos anos 80.\nPosteriormente dirixiu, xa nos Estados Unidos, \"Get Rich Or Die Tryin\", \"Brothers\", remake do filme dinamarqu\u00e9s de Susanne Bier \"Br\u00f8dre\", e o suspense \"Dream House\", polo que non obtivo moi boas cr\u00edticas."}
{"id": "170792", "revid": "23204", "url": "https://gl.wikipedia.org/wiki?curid=170792", "title": "Fernando Riera", "text": "Fernando Riera Bauz\u00e1, nado en Santiago de Chile o 27 de xu\u00f1o\u00a0de 1920 e finado na mesma cidade o 23 de setembro de 2010. foi un futbolista e adestrador de f\u00fatbol chileno. Xogaba de dianteiro e foi internacional coa selecci\u00f3n chilena.\nTraxectoria.\nNa tempada 1973\u201374 fichou polo Deportivo da Coru\u00f1a, en Segunda Divisi\u00f3n. Permaneceu no club coru\u00f1\u00e9s 8 xornadas, sendo cesado logo dunha vitoria, dous empates e cinco derrotas. Foi substitu\u00eddo por Carlos Torres Barallobre. Ese ano o club coru\u00f1\u00e9s descendeu a Terceira Divisi\u00f3n."}
{"id": "170793", "revid": "16036", "url": "https://gl.wikipedia.org/wiki?curid=170793", "title": "Gen\u00e8ve-Servette HC", "text": "O Gen\u00e8ve-Servette Hockey Club \u00e9 un equipo profesional de h\u00f3ckey sobre xeo da cidade de Xenebra, Su\u00edza. Foi fundado en 1905 e actualmente compite na NLA, a m\u00e1xima categor\u00eda deste deporte en Su\u00edza.\nHistoria.\nEn 1905 f\u00fandase a secci\u00f3n de h\u00f3ckey sobre xeo do Servette FC, un ano despois, en 1906 f\u00fandase o HC G\u00e8neve. En 1908 Servette e HC Gen\u00e8ve participan na fundaci\u00f3n da Federaci\u00f3n Su\u00edza de H\u00f3ckey sobre Xeo.\nEn 1917 o Servette procl\u00e1mase subcampi\u00f3n fronte ao Berna, repetindo resultado en 1920. En 1954 o club disputou o seu primeiro partido en xeo artificial no que xogou fronte ao Urania Gen\u00e8ve Sport (UGS), no Pavillon des Sports, ata ese momento, o Servette ti\u00f1a que recibir aos seus adversarios en Lausana ou en L'Abbaye.\nNo ano 1956 o equipo ascende \u00e1 segunda categor\u00eda, a NLB, e dous anos m\u00e1is tarde inaug\u00farase o seu novo pavill\u00f3n, o Patinoire des Vernets, onde en 1959 ga\u00f1ou a Copa de Su\u00edza logo de derrotar na final ao Neuch\u00e2tel-Sports Young Sprinters HC por 7 goles a 3 ante 11.820 espectadores, un r\u00e9cord de asistencia no Patinoire des Vernets. En 1963 cr\u00e9ase o Gen\u00e8ve-Servette HC logo da fusi\u00f3n das sesi\u00f3ns de h\u00f3ckey sobre xeo do Servette e do UGS. Un ano despois Gen\u00e8ve-Servette procl\u00e1mase campi\u00f3n da segunda divisi\u00f3n su\u00edza, a NLB, logo de derrotar ao EHC Biel na final, acadando o ascenso \u00e1 m\u00e1xima categor\u00eda, a NLA.\nLogo duns anos escuros tras descender \u00e1 segunda categor\u00eda (1975) e \u00e1 terceira categor\u00eda (1980), en 1995 volve \u00e1 segunda categor\u00eda, e seis anos despois \u00e1 m\u00e1xima categor\u00eda.\nO 24 de marzo do 2008, o GSHC chega \u00e1 final da liga su\u00edza por primeira vez na s\u00faa historia, ao ga\u00f1ar ante o HC Fribourg-Gott\u00e9ron nas semifinais por 4-1 na serie. No 2010, logo dunha boa tempada na que conseguiu o segundo posto na liga, o GSHC derrotou ao HC Fribourg-Gott\u00e9ron nos cuartos de final, ao EV Zug nas semifinais, e caendo no s\u00e9timo partido da final fronte ao SC Bern logo de remontar o 3-1 inicial e empatar a serie a 3 pertidos."}
{"id": "170797", "revid": "89787", "url": "https://gl.wikipedia.org/wiki?curid=170797", "title": "Creacionismo (pseudociencia)", "text": "Denom\u00ednase creacionismo ao conxunto de crenzas, inspiradas en doutrinas relixiosas, segundo as cales a Terra, e cada ser vivo que existe nela actualmente, prove\u00f1en dun acto de creaci\u00f3n por un ou varios seres divinos, cuxo acto de creaci\u00f3n se levou a cabo de acordo cun prop\u00f3sito divino.\nPor extensi\u00f3n desta definici\u00f3n, o adxectivo \"creacionista\" aplicouse a calquera opini\u00f3n ou doutrina filos\u00f3fica ou relixiosa que defenda unha explicaci\u00f3n da orixe do mundo baseada nun ou m\u00e1is actos de creaci\u00f3n por un deus persoal, como o fan, por exemplo, as relixi\u00f3ns do Libro. Por iso, igualmente denom\u00ednase creacionismo aos movementos pseudocient\u00edficos e relixiosos que militan en contra do feito evolutivo.\nO creacionismo caracter\u00edzase principalmente polos \"movementos antievolucionistas\", tales como o dese\u00f1o intelixente, cuxos partidarios buscan obstaculizar ou impedir a ensinanza da evoluci\u00f3n biol\u00f3xica nas escolas e universidades.\nSegundo estes movementos creacionistas, os contidos educativos sobre biolox\u00eda evolutiva te\u00f1en que substitu\u00edrse, ou polo menos contrarrestarse, polas s\u00faas crenzas e mitos relixiosos ou coa idea da creaci\u00f3n dos seres vivos por parte dun ser intelixente.\nEn contraste con esta posici\u00f3n, a comunidade cient\u00edfica sost\u00e9n a conveniencia de diferenciar entre o natural e o sobrenatural, de forma que non se obstaculice o desenvolvemento daqueles elementos que respectan ao benestar dos seres humanos.\nAs cosmogon\u00edas e mitos de car\u00e1cter creacionista estiveron e est\u00e1n presentes en moi distintos sistemas de crenzas, tanto monote\u00edstas, como polite\u00edstas ou animistas. O movemento creacionista politicamente m\u00e1is activo e co\u00f1ecido \u00e9 de orixe cristi\u00e1 (protestante) e est\u00e1 implantado principalmente, nos Estados Unidos.\nOrixe do termo.\nDurante a Idade Media, e at\u00e9 a actualidade, o termo \"creacionismo\" serviu en teolox\u00eda para designar unha das d\u00faas interpretaci\u00f3ns alternativas para a orixe da alma persoal, que cada alma \u00e9 obxecto dun acto especial de creaci\u00f3n por Deus, sendo \u00e1 s\u00faa alternativa o traducionismo.\nO florecemento da filosof\u00eda f\u00f3ra do amparo da Igrexa, desde o Renacemento, conduciu a un uso casual do termo como oposto ao monismo pante\u00edsta.\nO r\u00e1pido \u00e9xito social (relativo) da teor\u00eda de Charles Darwin promoveu a reacci\u00f3n non s\u00f3 dalg\u00fans importantes te\u00f3logos, sen\u00f3n tam\u00e9n dunha parte dos cient\u00edficos, que v\u00edan no darwinismo un importante fundamento para o materialismo filos\u00f3fico, as\u00ed como unha porta aberta \u00e1 refutaci\u00f3n do argumento teleol\u00f3xico e cosmol\u00f3xico para a existencia de Deus. O propio Darwin usou na s\u00faa correspondencia o termo \"creacionista\" para referirse aos seus opositores. As\u00ed aparece en 8\u00a0ocasi\u00f3ns na s\u00faa correspondencia publicada, en cartas dirixidas a Bates, Huxley, Bentham e Hooker.\nDurante moito tempo, na \u00e9poca do creacionismo cl\u00e1sico, o termo non se usou de maneira xeral para designar a oposici\u00f3n ao evolucionismo darwinista, que se designaba doutras formas. En 1929 o bi\u00f3logo Harold W. Clark, un adventista do S\u00e9timo D\u00eda, describiu como creacionista a obra do seu mestre George McCready Price nun libro autopublicado.\nPor alg\u00fan tempo o termo serviu para describir tanto aos te\u00edstas evolucionistas (crentes \u00e1 vez no Deus creador e na verdade do darwinismo) e aos fundamentalistas b\u00edblicos que, como os dous autores citados, defend\u00edan a literalidade b\u00edblica desde os seus t\u00edtulos universitarios en ciencias.\nRelaci\u00f3n co evolucionismo.\nCreacionismo cl\u00e1sico.\nOs creacionistas cl\u00e1sicos negan a teor\u00eda da evoluci\u00f3n biol\u00f3xica e, especialmente, o referido \u00e1 evoluci\u00f3n humana, ademais das explicaci\u00f3ns cient\u00edficas sobre a orixe da vida. Por isto rexeitan todas as probas cient\u00edficas (f\u00f3siles, xeol\u00f3xicas, xen\u00e9ticas etc.). No creacionismo cl\u00e1sico de orixe cristi\u00e1 faise unha interpretaci\u00f3n literal da \"Biblia\" e sostense a creaci\u00f3n do mundo, dos seres vivos e o cataclismo do Diluvio Universal tal e como est\u00e1 descrito no \"X\u00e9nese\", sen pretender concretar de maneira cient\u00edfica a orixe das especies.\nCreacionismo contempor\u00e1neo.\nCreacionismo antievoluci\u00f3n actual.\nA diferenza do creacionismo cl\u00e1sico, no creacionismo m\u00e1is recente tr\u00e1tase de utilizar igualmente fundamentos de car\u00e1cter non relixioso a partir de descubrimentos ou co\u00f1ecementos de disciplinas pertencentes \u00e1s ciencias naturais, que se tratan de presentar como se foran probas cient\u00edficas contra a teor\u00eda da evoluci\u00f3n. F\u00e1lase as\u00ed de \"creacionismo cient\u00edfico\", nome que lle dan os seus partidarios. Non obstante, a diferenza das ciencias naturais, neste tipo de creacionismo non se segue o m\u00e9todo cient\u00edfico e non se producen hip\u00f3teses fals\u00e1beis. Debido a estes feitos, o creacionismo cient\u00edfico non logra reunir totalmente en ningunha das s\u00faas formas as caracter\u00edsticas dunha teor\u00eda cient\u00edfica, e por iso a comunidade cient\u00edfica relacionada co tema descr\u00edbeo s\u00f3 como unha proposici\u00f3n pseudocient\u00edfica.\nPor outra parte, este tipo de creacionismo contempor\u00e1neo trata de desdebuxar a distinci\u00f3n entre feito evolutivo (parentesco e transformaci\u00f3n das especies ao longo do tempo) e teor\u00eda da evoluci\u00f3n (s\u00edntese evolutiva moderna ou neodarwinismo), englob\u00e1ndoo todo cos termos \"evoluci\u00f3n\", \"evolucionismo\" ou \"darwinismo\", e descualific\u00e1ndoo como \"unha simple teor\u00eda\" (xogando co duplo significado da palabra \"teor\u00eda\" na lingua com\u00fan e na das ciencias naturais).\nAs\u00ed intenta negar o feito de que a teor\u00eda da evoluci\u00f3n est\u00e1 considerada como unha das m\u00e1is grandes e s\u00f3lidas teor\u00edas cient\u00edficas actuais, que describe un feito sobre o que non existe ningunha proba ou evidencia cient\u00edfica que o refuten.\nDese\u00f1o intelixente.\nOutra forma m\u00e1is sutil deste tipo de creacionismo \u00e9 o dese\u00f1o intelixente, movemento que non adoita facer expl\u00edcita a s\u00faa motivaci\u00f3n relixiosa. A s\u00faa principal actividade consiste en negar en maior ou menor medida a validez e importancia das explicaci\u00f3ns evolutivas sobre a orixe das estruturas biol\u00f3xicas, para conclu\u00edr que \u00e9 necesaria a s\u00faa creaci\u00f3n por intervenci\u00f3n directa dun ser intelixente. O dese\u00f1o intelixente pres\u00e9ntase polos seus seguidores como unha alternativa ao neodarwinismo pero, ao non formular hip\u00f3teses contrast\u00e1beis, non cumpre os requisitos do m\u00e9todo cient\u00edfico e por iso consid\u00e9rase como unha forma de pseudociencia.\nCreacionismo pro-evoluci\u00f3n.\nAs formas de creacionismo citadas anteriormente consid\u00e9ranse formas de \"creacionismos anti-evoluci\u00f3n\" porque requiren a intervenci\u00f3n directa dun creador. Ademais deste tipo de creacionismo, existe o \"creacionismo pro-evoluci\u00f3n\" expresado polo creacionismo evolutivo e por unha postura filos\u00f3fica chamada evoluci\u00f3n te\u00edsta; o creacionismo pro-evoluci\u00f3n cre na existencia dun creador e dun prop\u00f3sito, pero tam\u00e9n acepta que os seres vivos se formaron a trav\u00e9s dun proceso de evoluci\u00f3n natural. Esta forma de creacionismo non interfire coa pr\u00e1ctica da ciencia, nin se presenta como unha alternativa ao neodarwinismo, sen\u00f3n como un complemento filos\u00f3fico ou relixioso \u00e1 teor\u00eda da evoluci\u00f3n.\nO creacionismo nos sistemas educativos.\nAo non basearse en evidencia cient\u00edfica fals\u00e1bel e comprob\u00e1bel, ningunha forma de creacionismo est\u00e1 implementada practicamente no sistema educativo de ning\u00fan pa\u00eds do mundo, con excepci\u00f3ns tales como as que sucederon at\u00e9 fins de 2005 nalg\u00fans estados de Estados Unidos, nos que existe unha maior\u00eda protestante (e nos que se tratou de substitu\u00edr a evoluci\u00f3n nos libros de texto, e que est\u00e1 actualmente prohibido por unha sentenza xudicial ); ou o creacionismo de orixe isl\u00e1mica, presente nalg\u00fans pa\u00edses con crenza maioritaria nesta relixi\u00f3n.\nNo referente \u00e1 opini\u00f3n da Igrexa Cat\u00f3lica, est\u00e1 de acordo cun creacionismo que se poder\u00eda chamar de tipo pro-evoluci\u00f3n te\u00edsta, xa que non interpreta o \"X\u00e9nese\" de maneira estritamente literal, e non ve contradici\u00f3n da doutrina filos\u00f3fica e relixiosa da creaci\u00f3n, que explica a orixe do universo a partir do nada, coa teor\u00eda da evoluci\u00f3n biol\u00f3xica. Neste sentido, Bieito XVI tam\u00e9n aclara que as ciencias naturais en xeral e a evoluci\u00f3n en particular non poden explicalo todo.\nDescrici\u00f3n feita polo creacionismo cristi\u00e1n.\nCreaci\u00f3n da Terra \"nova\".\nAlg\u00fans creacionistas cren que a Terra \u00e9 moi nova, indicando que o planeta ten menos de 10.000 anos, e xeralmente cren que foi creada por Deus hai 6.000 anos, tal como o describe o Calendario de Ussher. As\u00ed, as teor\u00edas cient\u00edficas do universo e a astronom\u00eda non se incl\u00faen nesta ideolox\u00eda.\nEsta visi\u00f3n \u00e9 apoiada por m\u00faltiplas igrexas protestantes nos Estados Unidos. Est\u00edmase nun 47 % o n\u00famero de estadounidenses que comparten esta opini\u00f3n, e case o 10 % das universidades cristi\u00e1s imparten esta teor\u00eda nas s\u00faas clases. As organizaci\u00f3ns cristi\u00e1s estadounidenses ICR (\"Institute for Creation Research\": \"Instituto de investigaci\u00f3n sobre a creaci\u00f3n\"), en El Caj\u00f3n (California), e a CRS (\"Creation Research Society\": \"Sociedade de investigaci\u00f3n sobre a creaci\u00f3n\"), en Saint Joseph (Missouri), promoven o \"creacionismo da Terra nova\". Outra organizaci\u00f3n estadounidense con similares puntos de vista, AIG (\"Answers in Genesis\": \"Respostas no X\u00e9nese)\", localizada na \u00e1rea do Gran Cincinnati, abriu o \"Creation Museum\" (Museo da creaci\u00f3n) para facer campa\u00f1a en favor do \"creacionismo da Terra nova\". Entre os cat\u00f3licos estadounidenses, o \"Kolbe Center for the Study of Creation\" (Centro Kolbe para o estudo da creaci\u00f3n) estar\u00eda na mesma \u00f3rbita.\nComo o creacionismo \u00e9 unha \"ideolox\u00eda independente\", segundo esta ideolox\u00eda, a Terra \u00e9 nova e non ten m\u00e1is de 6.000 anos de antig\u00fcidade; isto a trav\u00e9s do c\u00e1lculo e deduci\u00f3n mediante regresi\u00f3ns realizadas sobre as idades dos personaxes b\u00edblicos mencionados no X\u00e9nese e outras partes da Biblia.\nDentro deste creacionismo existen tres formas:\nCreaci\u00f3n da Terra \"antiga\".\nEn oposici\u00f3n ao creacionismo da Terra nova, outros creacionistas admiten que a Terra pode ser antiga, \u00e9 dicir, que poder\u00eda ter mill\u00f3ns ou incluso miles de mill\u00f3ns de anos. Existen diferentes tipos de creacionismo da Terra antiga:\nA evoluci\u00f3n e extinci\u00f3n dos animais e outros seres vivos.\nDentro da maior\u00eda das doutrinas mencionadas anteriormente, tam\u00e9n se estima que hai uns miles de anos sucedeu un cataclismo (diluvio universal), no que moitas especies animais desapareceron ao ascender o nivel do mar varios centos de metros. Por\u00e9n, ao referirse os creacionistas \u00e1 evoluci\u00f3n e extinci\u00f3n dos animais e outros seres vivos, tampouco presentan un consenso sobre estes temas. Desta forma pres\u00e9ntanse as seguintes subclases de ideolox\u00edas creacionistas:\nV\u00e9xase tam\u00e9n.\nBibliograf\u00eda.\nISBN 987-1283-18-0\nISBN 84-7208-105-2"}
{"id": "170798", "revid": "98629", "url": "https://gl.wikipedia.org/wiki?curid=170798", "title": "Jos\u00e9 Mart\u00ednez Palomar", "text": "Jos\u00e9 Mart\u00ednez Palomar, nado en Valencia o 8 de outubro de 1939, \u00e9 un exfutbolista e adestrador de f\u00fatbol espa\u00f1ol. Xogaba de porteiro e desenvolveu case toda a s\u00faa carreira como futbolista no Sabadell. Como adestrador dirixiu a varios equipos, a maior\u00eda deles valencianos, e tam\u00e9n ao Sabadell e ao Deportivo da Coru\u00f1a.\nTraxectoria.\nXogou varios anos no filial do Valencia CF, o Mestalla, que compaxinou en ocasi\u00f3ns co primeiro equipo, co que debutou na Primeira Divisi\u00f3n o 19 de novembro de 1961, nunha goleada por 6-2 contra o FC Barcelona en Mestalla.\nEn 1964 fichou polo Sabadell, co que xogou durante as seguintes 11 tempadas, sete delas na Primeira Divisi\u00f3n, despois de lograr o ascenso na s\u00faa primeira campa\u00f1a. Disputou 247 partidos oficiais co club catal\u00e1n e \u00e9 o futbolista con m\u00e1is encontros na Primeira Divisi\u00f3n da historia do club, 151. \nColgou as luvas en 1975 e pouco despois comezou a s\u00faa carreira de adestrador, dirixindo primeiramente ao Alcoyano, na Rexional Preferente. A continuaci\u00f3n pasou ao Sabadell, onde estivo cinco tempadas e co que ascendeu da Terceira \u00e1 Segunda Divisi\u00f3n.\nPosteriormente adestrou o Alzira, Levante e outra vez o Alcoyano. Na tempada 1980/81 chegou ao Deportivo da Coru\u00f1a, que caera ata a Segunda Divisi\u00f3n B. Logrou o ascenso na s\u00faa primeira campa\u00f1a, ao obter o segundo posto por detr\u00e1s do Celta de Vigo, e continuou no posto ao ano seguinte en Segunda, ata que foi destitu\u00eddo e substitu\u00eddo por Luis Rodr\u00edguez Vaz.\nTras pasar polo Levante e polo Alcoyano, na tempada 1986/87 regresou ao Sabadell, agora en Primeira Divisi\u00f3n, a metade de tempada, co obxectivo de conseguir a salvaci\u00f3n, cousa que logrou, pero foi destitu\u00eddo na seguinte polos malos resultados. En 1988 fichou polo H\u00e9rcules en Segunda B, sendo destitu\u00eddo o 3 de novembro. \nPreto do final da tempada 1989/90 f\u00edxose cargo do Levante en Segunda, logrando a permanencia. Deixou o club ao remate da tempada, pero regresou mediada a seguinte, a\u00ednda que desta vez non conseguiu salvar o club do descenso. \nO 13 de xaneiro de 1992 o adestrador valenciano iniciou a s\u00faa terceira etapa como t\u00e9cnico do Sabadell.\u200b Aterrou no mercado de invierno substitu\u00edndo a Antonio Olmo, e o equipo acabou no 9\u00ba posto de Segunda Divisi\u00f3n, o que lle valeu para continuar na 1992/93. Na tempada seguinte foi destitu\u00eddo a comezos de 1993. Posteriormente adestrou o Ontinyent e o Alzira, ambos na Segunda B.\nFoi tam\u00e9n presidente do Comit\u00e9 de Adestradores da Federaci\u00f3n de F\u00fatbol da Comunidade Valenciana, dende 2008 ata 2018."}
{"id": "170799", "revid": "23204", "url": "https://gl.wikipedia.org/wiki?curid=170799", "title": "The 13th Warrior", "text": "The 13th Warrior \u00e9 un filme estadounidense de 1999, baseado no libro \"Eaters of the Dead\" de Michael Crichton, escritor doutras co\u00f1ecidas obras como \"Parque Xur\u00e1sico\" e \"\". As linguas do filme en versi\u00f3n orixinal son o ingl\u00e9s, lat\u00edn, grego, \u00e1rabe, sueco, noruegu\u00e9s e dinamarquesa.\n\"The 13th Warrior\" foi un fracaso econ\u00f3mico. Os custos de produci\u00f3n e mercadotecnia ascenderon a $160 mill\u00f3ns e s\u00f3 recadou $61\u00a0698\u00a0899 nos cines.\nSinopse.\n\u00c9 unha pel\u00edcula de aventuras que conta a historia de Ahmad ibn Fadlan -interpretado por Antonio Banderas-, un emisario \u00e1rabe expulsado da s\u00faa terra por namorarse da muller dun importante home do califato de Bagdad. Como castigo \u00e9 enviado como embaixador do califa ante os pobos do norte, os viquingos. No traxecto at\u00f3pase cunha festa viquinga, e durante a mesma, uns enviados viquingos solicitan axuda \u00f3 l\u00edder tribal, xa que o seu pobo foi atacado por unha tribo de homes besta co\u00f1ecidos como os wendols. A feiticeira tribal consulta as runas e determina que deben ser 13 guerreiros os que vaian \u00f3 rescate, e que o guerreiro n\u00famero 13 debe ser estranxeiro. De xeito que Ahmed Ibn Fahdlan at\u00f3pase envolto na historia sen tan sequera co\u00f1ecer a lingua viquinga. Liderados por Buliwyf (Vladimir Kulich), a compa\u00f1\u00eda encam\u00ed\u00f1ase \u00f3 norte para defender un atemorizado poboado viquingo. Rodeado de inimigos salvaxes e temibles, Ibn Fahdlan ter\u00e1 que superar os seus medos m\u00e1is profundos e participar na loita contra estes escuros seres, que xorden da n\u00e9boa no medio da escuridade da noite.\nProduci\u00f3n e ingresos.\nOrixinalmente titulado \"Eaters of the Dead\", a produci\u00f3n comezou en agosto de 1997, pero o filme \u00f3 pasar por varias reedici\u00f3ns produto de tests de audiencia non foi ben acollido no seu corte inicial. Crichton asumiu el mesmo o cargo de director, facendo que a data de lanzamento fose aprazada m\u00e1is dun ano. O t\u00edtulo cambiouse a \"The 13th Warrior\".\nO orzamento, que orixinalmente era de arredor de $85 mill\u00f3ns, segundo os informes elevouse a $100 mill\u00f3ns antes da rodaxe principal. Cos gastos de lanzamentos e de promoci\u00f3n, o custo total da pel\u00edcula ascendeu a $160 mill\u00f3ns, que dado a s\u00faa mediocre recadaci\u00f3n en portelo (s\u00f3 ga\u00f1ou 61.698.899 d\u00f3lares en todo o mundo), produciu unha perda de case $100 mill\u00f3ns.\nO resultado da produci\u00f3n do filme decepcionou tanto a Omar Sharif que se retirou do mundo da interpretaci\u00f3n. Non aceptou un papel nun filme importante ata o 2003, con \"Monsieur Ibrahim\":\"Despois do meu pequeno papel en \"The 13th Warrior\", d\u00edxenme a min mesmo: imos po\u00f1er fin a esta parvada, estes vales de comida que facemos xa que pagan ben. Pensei: A menos que me pareza un filme estupendo, que me encante e que me dean ganas de sa\u00edr da casa a facelo, vouno deixar. Os malos filmes son moi humillantes, estaba realmente enfermo. \u00c9 terrible ter que facer o di\u00e1logo dun mal gui\u00f3n, fronte a un director que non sabe o que est\u00e1 facendo, nun filme tan malo que nin sequera paga a pena explorar.\"\nBanda sonora.\nA banda sonora de \"The 13th Warrior\" foi composta orixinalmente por Graeme Revell e interpretada por Dead Can Dance e a cantante Lisa Gerrard. Foi rexeitada por Michael Crichton e substitu\u00edda polo colaborador habitual de Crichton, Jerry Goldsmith. O tema anterior \u00e1 batalla final, chamado \"Valhalla\", foi empregado posteriormente en \"Kingdom of Heaven\" de Ridley Scott, na escena do asedio final."}
{"id": "170800", "revid": "88215", "url": "https://gl.wikipedia.org/wiki?curid=170800", "title": "Jos\u00e9 Iglesias Fern\u00e1ndez", "text": "Jos\u00e9 \"Jose\u00edto\" Iglesias Fern\u00e1ndez, nado en Zamora o 23 de decembro de 1926 e finado en Granada o 12 de xullo\u00a0de 2007, foi un futbolista e adestrador de f\u00fatbol espa\u00f1ol. Xogaba de dianteiro e foi internacional coa selecci\u00f3n espa\u00f1ola.\nTraxectoria.\nComo futbolista.\nA s\u00faa carreira comeza no equipo da s\u00faa cidade natal, xogando despois no Real Valladolid, Racing de Santander, Real Madrid, Levante UD e Rayo Vallecano.\nDestaca as s\u00faas oito tempadas no Real Madrid dos anos cincuenta entre os anos 1951 e 1959, no que disputou 123 encontros ga\u00f1ou catro ligas e catro copas de Europa, formou parte do once inicial co que o equipo madrile\u00f1o conquistou a primeira copa de Europa ante o Stade de Reims por 4-3. Neste per\u00edodo tam\u00e9n foi convocado coa selecci\u00f3n espa\u00f1ola ante Alema\u00f1a Federal, encontro que rematou en 2-2.\nComo adestrador.\nO primeiro equipo \u00e1s s\u00faas ordes foi o Celta de Vigo, que tentaba conseguir o ascenso a Primeira Divisi\u00f3n. Tras d\u00faas tempadas e ao non conseguir os obxectivos o t\u00e9cnico deixa o equipo no ano 1965.\nPosteriormente Jose\u00edto adestrou a Valencia CF, Deportivo da Coru\u00f1a, C\u00f3rdoba CF, Real Murcia, CD Tenerife, Deportivo Alav\u00e9s e Granada CF. Nesta cidade estableceuse tras retirarse do f\u00fatbol."}
{"id": "170801", "revid": "1131", "url": "https://gl.wikipedia.org/wiki?curid=170801", "title": "Precuela de Harry Potter", "text": "A precuela de \"Harry Potter\" \u00e9 unha historia de 800 palabras escrita por J. K. Rowling e publicada na rede o 11 de xu\u00f1o de 2008. Situada tres anos antes do nacemento de Harry Potter, a acci\u00f3n narra unha an\u00e9cdota de Sirius Black e James Potter.\nArgumento.\nDous axentes da polic\u00eda muggle, o oficial Anderson e o sarxento Fisher, van \u00e1 caza dunha motocicleta que supera o l\u00edmite de velocidade nunha travesa sen sa\u00edda. Enfr\u00f3ntanse aos dous mozos que van na moto e p\u00eddenlles os nomes. Despois dalgunhas bromas, os cativos pres\u00e9ntanse como Sirius Black e James Potter. Mentres os polic\u00edas intentan arrestalos por conducir superando o l\u00edmite de velocidade e sen o casco, aparecen voando sobre vasoiras tres Devoradores da Morte que se dirixen cara a eles. James e Sirius usan as s\u00faas vari\u00f1as para elevar o coche dos polic\u00edas e empregalo de barreira, contra a que impactan os tres meigos. Despois de facelo, Sirius e James foxen e deixan aos polic\u00edas asustados na canella."}
{"id": "170802", "revid": "97080", "url": "https://gl.wikipedia.org/wiki?curid=170802", "title": "Balanza comercial", "text": "A balanza comercial \u00e9 o rexistro das importaci\u00f3ns e exportaci\u00f3ns dun pa\u00eds durante un per\u00edodo. O saldo da mesma \u00e9 a diferenza entre exportaci\u00f3ns e importaci\u00f3ns. As importaci\u00f3ns son as compras que os cidad\u00e1ns, as empresas ou o goberno dun pa\u00eds fan de bens e servizos que se producen noutros pa\u00edses e que se traen desde esoutros pa\u00edses. As exportaci\u00f3ns son os bens e servizos que se producen no pa\u00eds e que se venden e env\u00edan a clientes doutros pa\u00edses.\nTipos.\nHai dous tipos: \n\"Saldo Balanza comercial\" = Exportaci\u00f3ns - Importaci\u00f3ns\nO saldo da balanza comercial def\u00ednese como a diferenza que existe entre o total das exportaci\u00f3ns menos o total das importaci\u00f3ns que o levan a cabo no pa\u00eds. \u00c9 a diferenza entre os bens que un pa\u00eds vende ao exterior e os que compra a outros pa\u00edses.\nEsta diferenza, segundo cales sexan as importaci\u00f3ns e as exportaci\u00f3ns nun momento determinado, poder\u00eda ser positiva (super\u00e1vit comercial) ou negativa (d\u00e9ficit comercial). Hai d\u00e9ficit comercial cando a cantidade de bens e servizos que un pa\u00eds exporta \u00e9 menor que a cantidade de bens que importa. Pola contra, un super\u00e1vit comercial implica que a cantidade de bens e servizos que un pa\u00eds exporta \u00e9 maior \u00e1 cantidade de bens que importa."}
{"id": "170804", "revid": "98629", "url": "https://gl.wikipedia.org/wiki?curid=170804", "title": "Fresa y chocolate", "text": "Fresa y chocolate \u00e9 unha pel\u00edcula cubana, produto dunha coproduci\u00f3n cubano/espa\u00f1ola/mexicana. Foi dirixido por Tom\u00e1s Guti\u00e9rrez Alea e Juan Carlos Tab\u00edo.\nBas\u00e9ase no conto de Senel Paz titulado \"El lobo, el bosque y el hombre nuevo\". A pel\u00edcula intenta mostrar o que une as persoas por encima das convenci\u00f3ns sociais, coa represi\u00f3n que sofre un homosexual na sociedade cubana, e a vida da cidade da Habana a finais da d\u00e9cada de 1970.\nArgumento.\nTr\u00e1tase de d\u00faas persoas na procura da s\u00faa identidade, David, estudante de ciencias sociais na Universidade da Habana e Diego, un artista homosexual obsesionado coa cultura. O cruzamento entre ambos d\u00e1 lugar a un complexo tecido de relaci\u00f3ns interpersoais de amizade e paix\u00f3n, po\u00f1endo en perigo a liberdade dos dous."}
{"id": "170805", "revid": "23204", "url": "https://gl.wikipedia.org/wiki?curid=170805", "title": "O home que era Xoves", "text": "O home que era Xoves (t\u00edtulo orixinal en ingl\u00e9s The Man Who Was Thursday: A Nightmare) \u00e9 unha novela de G. K. Chesterton, publicada en 1908. Foi traducida ao galego por Marta Ver\u00e1n Pais e publicada por 2.0 editora en 2010. Est\u00e1 ambientada en Londres e contextualizada no mundo do anarquismo de comezos do s\u00e9culo XX.\nTrama.\nGabriel Syme \u00e9 un poeta londiniense, recrutado por un destacamento contra-anarquista de Scotland Yard. Logo dunha fonda discusi\u00f3n con Lucian Gregory, un poeta anarquista de Saffron Park, Gregory leva a Syme a unha reuni\u00f3n de anarquistas locais. Al\u00ed, o axente Syme v\u00e1lese do seu enxe\u00f1o para ser elixido representante local no Consello Europeo Central do Anarquismo. Este consello est\u00e1 formado por sete homes, cada un dos cales adopta como alcume o nome dun d\u00eda da semana, e Syme ocupa o lugar do Xoves. O presidente do consello, Domingo, \u00e9 un home de gran tama\u00f1o que atemoriza e atrae a un tempo ao resto dos membros.\nNa reuni\u00f3n ac\u00f3rdase levar a cabo un atentado terrorista en Par\u00eds contra o tsar de Rusia. No seu af\u00e1n para desbaratalo, Syme descobre que, ag\u00e1s o presidente, os outros membros do Consello son tam\u00e9n detectives encubertos de Scotland Yard, e que foron enganados por Domingo para loitaren entre eles en vez de combater o anarquismo.\nFinalmente, nunha reuni\u00f3n entre os seis axentes, e Domingo, descobren que este era en realidade o mesmo home que os recrutaba. Os axentes pensaban que a persoa que os recrutaba buscaba unha brigada de persoas intelixentes e preparadas, pero dec\u00e1tanse de que foron enganados."}
{"id": "170809", "revid": "23204", "url": "https://gl.wikipedia.org/wiki?curid=170809", "title": "Jos\u00e9 Sand", "text": "Jos\u00e9 Gustavo 'Pepe' Sand, nado en Bella Vista o 17 de xullo de 1980, \u00e9 un futbolista arxentino. Xoga de dianteiro e o seu actual equipo (2018) \u00e9 o Deportivo Cali.\nTraxectoria.\nSand comezou a s\u00faa carreira profesional no River Plate, en 1998. Ent\u00f3n, produciuse o seu primeiro paso polo Col\u00f3n, entre 1999 e 2000.\nEn 2000 foi xogar na segunda divisi\u00f3n arxentina, no club Independiente Rivadavia. En 2001 foi contratado polo Vit\u00f3ria.\nNo ano de 2002 Sand retornou a Arxentina para xogar no Defensores de Belgrano. Ent\u00f3n, conseguiu o seu segundo paso polo River Plate, entre 2004 e 2005.\nEntre os anos de 2005 e 2006, o atacante xogou no Banfield. Despois dese tempo retornou ao Col\u00f3n, en 2006, antes de asinar polo Lan\u00fas, ocorrido en 2007.\nSand comezou o seu paso polo Lan\u00fas sendo expulsado no xogo contra o Club Atl\u00e9tico Independiente, que acabou con derrota de 5-3. Naquela \u00e9poca, fixo dez goles en nove xogos pola liga. Coa s\u00faa boa suma de quince goles en quince xogos, no seu primeiro campionato co Lan\u00fas estabeleceuse como favorito da afecci\u00f3n. En 2007, fixo parte do equipo que venceu o Torneo Apertura 2007, a primeira conquista do campionato do equipo.\nPor causa da s\u00faa excelente forma no club, Sand foi chamado por primeira vez para a Selecci\u00f3n de f\u00fatbol da Arxentina polo t\u00e9cnico Alfio Basile para substitu\u00edr o suspenso Carlos Tevez, contra Chile, en xogo en Santiago de Chile no d\u00eda 15 de outubro de 2008.\nNo comezo de 2010 foi transferido para o Al Ain FC dos Emiratos \u00c1rabes Unidos e tornouse, logo na s\u00faa primeira tempada, m\u00e1ximo goleador de case todas as competici\u00f3ns que disputou. Na liga nacional, chegou \u00e1 impresionante marca de 24 goles en 20 partidos.\nNo mercado de inverno da tempada 2010-11 foi cedido ao Deportivo da Coru\u00f1a; a pesar do interese do xogador no retorno ao Lan\u00fas. A operaci\u00f3n realizouse en pr\u00e9stamo por 6 meses, por un valor de 500 000 euros, cunha obriga de compra ao finalizar a presente tempada de 3 mill\u00f3ns de euros. En caso de non concretarse isto \u00faltimo, o Deportivo deber\u00eda compensar ao Al Ain noutros 500 000 euros. Tras s\u00f3 cinco partidos xogados sen converter goles e consumado o descenso do Deportivo \u00e1 Segunda Divisi\u00f3n, en xullo de 2011 foi fichado polo Club Tijuana para o Torneo Apertura 2011.\nTras un ano na Primeira Divisi\u00f3n de M\u00e9xico, en xullo de 2012 o xogador chegou a un acordo co Racing Club de Avellaneda por d\u00faas tempadas, con posibilidade de estenderse por unha m\u00e1is. O seu debut produciuse o 4 de agosto dese mesmo ano.\nFinalizada a tempada, Sand mudouse ao Club Atl\u00e9tico Tigre, onde xogou 12 partidos e logo asinou co Club Atl\u00e9tico Boca Unidos onde xogou 15 partidos, a\u00ednda que non logrou ascender \u00e1 Primeira Divisi\u00f3n da Arxentina.\nNo mes de febreiro de 2015 asinou co Club Atl\u00e9tico Aldosivi de Mar do Prata\nEn decembro do ano 2015, aos 35 anos de idade, volve co Club Atl\u00e9tico Lan\u00fas cun contrato de 18 meses e o 29 de maio de 2016 cons\u00e1grase campi\u00f3n, obtendo as\u00ed o seu segundo t\u00edtulo no club. O 14 de agosto de 2016 consagrouse campi\u00f3n da Copa do Bicentenario da Independencia ante o Racing Club, obtendo as\u00ed o seu terceiro t\u00edtulo co Club Atl\u00e9tico Lan\u00fas. O 4 de febreiro de 2017 volveu sa\u00edr campi\u00f3n con Lan\u00fas da Supercopa Arxentina 2016 fronte a River Plate.\nEn xaneiro de 2018 asinou co Deportivo Cali, de Colombia por un ano, con opci\u00f3n a seis meses m\u00e1is."}
{"id": "170813", "revid": "1131", "url": "https://gl.wikipedia.org/wiki?curid=170813", "title": "Christian G\u00e1lvez", "text": "Christian G\u00e1lvez Montero, nado en M\u00f3stoles (Comunidade de Madrid) o 19 de maio de 1980, \u00e9 un actor e presentador espa\u00f1ol. \u00c9 co\u00f1ecido principalmente por ter sido reporteiro de \"Caiga quien Caiga\" de 2005 a 2007 e por presentar o programa \"Pasapalabra\" de 2007 a 2019.\nBiograf\u00eda.\nEmpezou a estudar maxisterio pero non chegou a terminar a carreira, agora proba a estudar a distancia filolox\u00eda inglesa, lingua que co\u00f1ece \u00e1 perfecci\u00f3n.\nPrimeiros traballos como actor.\nO seu primeiro traballo como actor foi na serie de televisi\u00f3n M\u00e9dico de Familia na cal tivo un pequeno papel durante o episodio 8 da segunda tempada: \"Cuando digo no, es no\". Al\u00ed interpretou a Juanma, un amigo de Alberto que violou \u00e1 s\u00faa noiva. Tam\u00e9n participou noutras series como La casa de los l\u00edos ou Al salir de clase.\nComo actor de teatro tam\u00e9n lle puidemos ver en Jesucristo Superstar s.XXI, El tintero e La otra cara de la luna. Tam\u00e9n participou en Yo soy Bea facendo como si mesmo en Pasapalabra.\nPresentador.\nTraballou como presentador en Verano Noche, Humor de Noche ou Desesperado Club Social (polo que foi galardoado co Premio Ondas).\nPero a fama non chegou a este madrile\u00f1o ata que lle elixiron como reporteiro de Caiga Quien Caiga onde estivo desde 2005, cando volveu a cargo de Manel Fuentes, ata 2007.\nPresentou Pasapalabra dende xullo de 2007 ata outubro de 2019, tempo no que se emitiron m\u00e1is de 3000 edici\u00f3ns do programa, que foi ga\u00f1ador do TP de Ouro ao mellor concurso de 2008 e 2009. Desde o 1 de xaneiro de 2008 colabora no concurso de descubrimento de novos talentos T\u00fa s\u00ed que vales. En decembro de 2008 estreou tam\u00e9n en Telecinco o concurso Operaci\u00f3n Tony Manero, o cal non tivo moito \u00e9xito. En 2009, compaxinou con Pasapalabra o reality Supervivientes, xa que Jes\u00fas V\u00e1zquez abandonou o programa para presentar Operaci\u00f3n Triunfo 2009 e o madrile\u00f1o colleulle a substituci\u00f3n.\nEn xaneiro de 2011, presentou a gala ben\u00e9fica \"Juntos\" en Telecinco.\nTam\u00e9n foi guionista, modelo e actor de dobraxe (videoxogo de PS3 Little Big Planet) e fixo varias campa\u00f1as publicitarias. En 2014 dirixiu o videoclip \"Huelo el Miedo\", do grupo Warcry, como director e protagonista do mesmo. Tam\u00e9n escribiu un libro: \"Sin-verg\u00fcenzas por el mundo\", no cal narra as s\u00faas experiencias como reporteiro.\nVida persoal.\nAnteriormente estivo con Veruska Ram\u00edrez. Christian G\u00e1lvez co\u00f1eceu a Almudena Cid en Pasapalabra cando foi de invitada. Sentiuse atra\u00eddo por ela nada m\u00e1is vela, pediulle o tel\u00e9fono ao seu representante e comezaron a falar. Foron noivos durante tres anos, desde 2007 ata 2010. A proposici\u00f3n de matrimonio foi en Par\u00eds.\nCasaron o 7 de agosto de 2010 nunha leira de Torrelodones (Madrid). O alcalde de M\u00f3stoles, cidade natal de Christian, foi o encargado de casalos."}
{"id": "170814", "revid": "23204", "url": "https://gl.wikipedia.org/wiki?curid=170814", "title": "Francisco Javier Peral", "text": "Francisco Javier Peral Periane, co\u00f1ecido como Javito, nado en Plasencia (C\u00e1ceres) o 4 de novembro de 1983, \u00e9 un futbolista espa\u00f1ol. Xoga de centrocampista e o seu club actual \u00e9 o Panthrakikos F.C. de Grecia.\nTraxectoria.\nFormado nas categor\u00edas inferiores do Futbol Club Barcelona, xogou no Bar\u00e7a B entre 2004 e 2006 e chegou a debutar co primeiro equipo na Liga de Campi\u00f3ns, nun partido contra o Shakhtar Donetsk. No ver\u00e1n de 2006 ficha polo grego Aris Sal\u00f3nica FC.\nO 29 de xaneiro de 2010 anunci\u00e1base a s\u00faa cesi\u00f3n ao Deportivo da Coru\u00f1a, pero non chegar\u00eda a debutar coa camiseta branquiazul debido a un problema co seu traspaso.\nSelecci\u00f3n nacional.\nO 7 de xu\u00f1o de 2005 xogou o seu \u00fanico partido como internacional coa Selecci\u00f3n de f\u00fatbol sub-21 de Espa\u00f1a, partido no que Espa\u00f1a ga\u00f1ou 4-2 a Bosnia e Hercegovina."}
{"id": "170817", "revid": "89787", "url": "https://gl.wikipedia.org/wiki?curid=170817", "title": "Galerna", "text": "Unha galerna \u00e9 un temporal s\u00fabito e violento con fortes refachos de vento do oeste ao noroeste que adoita azoutar o Mar Cant\u00e1brico e as s\u00faas costas, polo xeral na primavera e o outono. Tam\u00e9n se d\u00e1 na costa occidental de Francia. Engl\u00f3base dentro das denominadas Perturbaci\u00f3ns Atrapadas na Costa (PAC - en ingl\u00e9s \"Coastal Trapped Disturbance\").\nAparecen en d\u00edas calorosos e apracibles nos que a chegada dun fronte fr\u00eda v\u00e9n acompa\u00f1ado dun cambio brusco na direcci\u00f3n e intensidade do vento, que pode chegar a superar os 100\u00a0km/h. O ceo escur\u00e9cese e prod\u00facese un forte descenso da temperatura, de ata 12\u00b0C en 20 minutos, un descenso r\u00e1pido da presi\u00f3n atmosf\u00e9rica e un aumento da humidade que roza o 100%. O mar pode chegar a ser groso ou monta\u00f1oso e a todo iso eng\u00e1dense unhas curtas pero intensas choivas.\nGalernas ao longo da historia.\nAs galernas son temidas polos homes do mar por ser un fen\u00f3meno meteorol\u00f3xico de extremada violencia e que se cobraron numerosas vidas entre os mari\u00f1eiros. \nA m\u00e1is recordada foi a galerna que se produciu o 20 de abril de 1878, tristemente co\u00f1ecida pola \"Galerna do S\u00e1bado de Gloria\" e que Jos\u00e9 Mar\u00eda de Pereda recoller\u00eda na s\u00faa novela \"Sotileza\". Esa tarde toda a poboaci\u00f3n pescadora api\u00f1\u00e1base nos portos e na costa vendo como os seus familiares intentaban ga\u00f1ar a costa a bordo das lanchas e trai\u00f1eiras. Perder\u00edan a vida 322 pescadores afogados no Cant\u00e1brico (132 c\u00e1ntabros e 190 vascos) e a conmoci\u00f3n provocada no pa\u00eds ser\u00eda moi importante. A partir deste desastre introducir\u00edanse melloras na navegaci\u00f3n (cuberta corrida, partes meteorol\u00f3xicos, salvamento de n\u00e1ufragos etc.). A\u00ednda as\u00ed todo iso non quitar\u00eda que nas sucesivas galernas segu\u00edsense producindo v\u00edtimas. Importantes foron tam\u00e9n as dos anos 1912 na que faleceron 141 persoas dos que m\u00e1is de 100 eran pescadores da vila vasca de Bermeo , 1914, 1961 entre outras.\nAs galernas tam\u00e9n foron causantes da dispersi\u00f3n da frota da Armada Invencible (1588) e causa principal do desastre de esta."}
{"id": "170818", "revid": "23204", "url": "https://gl.wikipedia.org/wiki?curid=170818", "title": "Outrage", "text": "Outrage \u00e9 un documental estadounidense do 2009 dirixido por Kirby Dick sobre presuntos pol\u00edticos homosexuais que promoven lexislaci\u00f3n contraria aos seus feitos sexuais.\nFoi producido por Chain Camera con financiamento do Sundance Institute. Estreouse no Festival de Cinema de Tribeca o 24 de abril de 2009.\nO documental incl\u00fae, entre outros pol\u00edticos, o gobernador de Florida, Charlie Crist, o congresista de California David Dreier, o antigo alcalde de Nova York, Ed Koch e o antigo congresista por Luisiana, Jim McCrery. Tam\u00e9n incl\u00fae entrevistas con Barney Frank, Jim McGreevey, Tammy Baldwin... \nNon escaravella en pol\u00edticos que est\u00e1n no armario que non van contra os dereitos dos homosexuais."}
{"id": "170820", "revid": "5863", "url": "https://gl.wikipedia.org/wiki?curid=170820", "title": "Ana y los siete", "text": "Ana y los siete \u00e9 unha serie de televisi\u00f3n emitida por Televisi\u00f3n Espa\u00f1ola entre 2002 e 2005 e que ten como protagonista a Ana Obreg\u00f3n.\nEn 2012, TVE decidiu volver a emitir a serie en substituci\u00f3n do magacine +Gente durante o ver\u00e1n pola falta de presuposto. Desde o 3 de xullo de 2012 \u00e9 emitida de luns a venres polas tardes antes da segunda edici\u00f3n do Telediario.\nSinopse.\nAna \u00e9 unha stripper que consegue por accidente o traballo de aia nunha luxosa mansi\u00f3n onde vive un adi\u00f1eirado vi\u00favo con sete fillos (de diferentes idades, desde a moza universitaria \u00e1 nena de cinco anos), o seu mordomo e a coci\u00f1eira. Nela, escondendo a s\u00faa \"dobre vida\", sofre numerosas aventuras e nam\u00f3rase do vi\u00favo."}
{"id": "170822", "revid": "85894", "url": "https://gl.wikipedia.org/wiki?curid=170822", "title": "Adina, Ardemil, Ordes", "text": "Adina \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Ti\u00f1a 50 habitantes no ano 2010 segundo datos do Instituto Nacional de Estad\u00edstica, dos cales 28 eran homes e 22 eran mulleres."}
{"id": "170823", "revid": "89787", "url": "https://gl.wikipedia.org/wiki?curid=170823", "title": "\u00bfHay alguien ah\u00ed?", "text": "\u00bfHay alguien ah\u00ed? \u00e9 o oitavo disco que a banda ourens\u00e1 de Los Suaves publicou, e o segundo en directo. Foi gravado durante os concertos da xira 1994\u20131996 e mesturado nos Estudios Kiros durante o mes de setembro de 1995.\nO curioso deste \u00e1lbum \u00e9 que se publicaron tres edici\u00f3ns: un triplo CD, un dobre CD (no que se eliminou o terceiro CD que fora gravado nun concerto especial nos estudios Kirios con temas que non formaban parte do repertorio habitual) e unha edici\u00f3n sinxela de 11 temas dun s\u00f3 disco. Este \u00faltimo debeuse a unha denuncia entre discogr\u00e1ficas, que obrigou a Polygram a publicar unha versi\u00f3n do \u00e1lbum cos temas da banda da s\u00faa etapa na compa\u00f1\u00eda.\nO grupo dedicoulle o \u00e1lbum a Rory Gallagher."}
{"id": "170824", "revid": "22570", "url": "https://gl.wikipedia.org/wiki?curid=170824", "title": "Ax\u00e1ns, Ardemil, Ordes", "text": "Ax\u00e1ns \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Ti\u00f1a 25 habitantes no ano 2010 segundo datos do Instituto Nacional de Estad\u00edstica, dos cales 15 eran homes e 10 eran mulleres."}
{"id": "170825", "revid": "22570", "url": "https://gl.wikipedia.org/wiki?curid=170825", "title": "A Barcula, Ardemil, Ordes", "text": "A Barcula \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Ti\u00f1a 37 habitantes no ano 2010 segundo datos do Instituto Nacional de Estad\u00edstica, dos cales 15 eran homes e 22 eran mulleres."}
{"id": "170826", "revid": "85894", "url": "https://gl.wikipedia.org/wiki?curid=170826", "title": "Cabeza de Lobo, Ardemil, Ordes", "text": "Cabeza de Lobo \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Ti\u00f1a 29 habitantes no ano 2010 segundo datos do Instituto Nacional de Estad\u00edstica, dos cales 12 eran homes e 17 eran mulleres."}
{"id": "170827", "revid": "85894", "url": "https://gl.wikipedia.org/wiki?curid=170827", "title": "O Canedo, Ardemil, Ordes", "text": "O Canedo \u00e9 un lugar da parroquia de Ardemil no concello coru\u00f1\u00e9s de Ordes da comarca de Ordes. Segundo o Instituto Nacional de Estad\u00edstica en 2010 ti\u00f1a 45 habitantes (21 homes e 24 mulleres)."}
{"id": "170833", "revid": "47401", "url": "https://gl.wikipedia.org/wiki?curid=170833", "title": "Tom Jones", "text": "O nome Tom Jones pode referirse a:\nAmais, pode referirse a:"}
{"id": "170834", "revid": "23204", "url": "https://gl.wikipedia.org/wiki?curid=170834", "title": "Tom Jones (cantante)", "text": "Thomas John Woodward, m\u00e1is co\u00f1ecido polo nome art\u00edstico de Tom Jones, nado en Trefforest (Pontypridd) o 7 de xu\u00f1o de 1940, \u00e9 un cantante e actor gal\u00e9s, cabaleiro da Coroa Brit\u00e1nica. Jones acadou sona na d\u00e9cada de 1960 pola s\u00faa gran voz, estilo extravagante e sensualidade, elementos claves na s\u00faa imaxe como artista. \u00c9 co\u00f1ecido como \"o tigre de Gales\".\nTraxectoria.\nEra fillo de Thomas Woodward, mineiro, e de Freda Jones. De novo adoitaba cantar en festas familiares e participaba no coro da escola. Padeceu tuberculose e estivo doente case un ano, tempo que adicou a escoitar m\u00fasica e debuxar. Con 17 anos casou con Linda Trenchard, coa que tivo ao seu fillo Mark. Logo de deixar os estudos, traballou en empregos como vendedor a domicilio ou na construci\u00f3n.\nComezou a s\u00faa carreira musical en 1963 como vocalista de Tommy Scott &amp; The Senators, unha banda beat local de sona en Gales do Sur. Malia que o produtor Joe Meek intentou promover a banda, non terminaba de callar. Gordon Mills levou a Tom a Londres e animouno a mudar o seu nome art\u00edstico en honra ao personaxe literario.\nEn 1964 gravou o seu primeiro sinxelo, \"Chills and Fever\", publicado por Decca. En 1965 acadou o \u00e9xito con \"It's Not Unusual\" e con \"Thunderball\", canci\u00f3n da banda sonora da pel\u00edcula \"Thunderball\" de James Bond. Ese mesmo ano recibiu un Grammy ao mellor artista novo. En 1966 comezou a ser co\u00f1ecido como \"crooner\" con canci\u00f3ns como \"Green Green Grass of Home\", \"What's New Pussycat\", \"Help Yourself\" ou \"Delilah\".\nEntre 1969 e 1971 tivo un exitoso programa de variedades para a televisi\u00f3n titulado \"This is Tom Jones\", emitido por ABC nos Estados Unidos e ITV no Reino Unido. Por\u00e9n, na d\u00e9cada de 1970 a s\u00faa carreira tivo unha lenta decadencia, xa que o seu estilo estaba a pasar de moda.\nTrala morte do seu representante Gordon Mills o 29 de xullo de 1986, o seu fillo Mark pasou a administrar a s\u00faa carreira, reactiv\u00e1ndose a partir de 1987 coa canci\u00f3n \"A Boy From Nowhere\" e coa gravaci\u00f3n de \"Kiss\", canci\u00f3n popularizada por Prince, xunto a The Art of Noise.\nEn 1993 Interscope Records publicou \"The Lead And How to Swing It\", un \u00e9xito inmediato que conquistou a audiencias m\u00e1is novas. En 1998 actuou xunto a Robbie Williams nos Brit Awards cantando unha selecci\u00f3n de canci\u00f3ns da banda sonora da pel\u00edcula \"The Full Monty\".\nEn 1999 gravou \"Reload\", un disco de duetos, destacando a canci\u00f3n \"Burning Down The House\" xunto a The Cardigans, versi\u00f3n da orixinal dos '80 de Talking Heads.\nComo actor aparece en \"The Special London Bridge\" (David Winters, 1972) e \"Edward Scissorhands\" (Tim Burton, 1990). Amais, colaborou na serie \"The Simpsons\" (cap\u00edtulo 7 da cuarta tempada) e \"O pr\u00edncipe de Bel Air\"."}
{"id": "170835", "revid": "88215", "url": "https://gl.wikipedia.org/wiki?curid=170835", "title": "Moncho Fern\u00e1ndez", "text": "Moncho Fern\u00e1ndez Vidal, nado en Santiago de Compostela o 19 de outubro de 1969, \u00e9 un adestrador de baloncesto galego. Ostenta o r\u00e9cord de maior n\u00famero de tempadas consecutivas nun mesmo equipo da ACB, ao adestrar durante 13 tempadas ao Obradoiro.\nTraxectoria.\nComezou como axudante de Moncho L\u00f3pez no Gij\u00f3n Baloncesto entre 2000 e 2002, pasando a adestrar el mesmo o equipo entre 2002 e 2005. Nese ano volveu xunto ao adestrador ferrol\u00e1n ao Club Baloncesto Breog\u00e1n. Logo dunha tempada en Lugo, entre 2006 e 2009 dirixiu o Club Baloncesto Villa Los Barrios.\nComezou a tempada 2009-10 no CB Murcia, sendo destitu\u00eddo o 9 de decembro. Na tempada 2010-11 dirixe o Obradoiro Blu:Sens Monb\u00fas na LEB Ouro."}
{"id": "170836", "revid": "6939", "url": "https://gl.wikipedia.org/wiki?curid=170836", "title": "Francisco Quiroga L\u00f3pez", "text": ""}
{"id": "170837", "revid": "21293", "url": "https://gl.wikipedia.org/wiki?curid=170837", "title": "Uni\u00f3n del Pueblo Zamorano", "text": ""}
{"id": "170841", "revid": "88215", "url": "https://gl.wikipedia.org/wiki?curid=170841", "title": "Alejandro Scopelli", "text": "Alejandro Scopelli Casanova, nado na Prata o 12 de maio de 1908 e finado en Cidade de M\u00e9xico o 29 de outubro\u00a0de 1987, foi un futbolista e adestrador de f\u00fatbol italo-arxentino. Xogaba de dianteiro e foi internacional coa selecci\u00f3n arxentina e italiana."}
{"id": "170842", "revid": "23204", "url": "https://gl.wikipedia.org/wiki?curid=170842", "title": "Enric Rabassa", "text": "Josep Enric Rabassa Llompart, nado en Barcelona o 19 de abril de 1920 e finado o 29 de decembro de 1980, foi un adestrador de f\u00fatbol espa\u00f1ol.\nTraxectoria.\nEn 1960 adestrou o FC Barcelona nas eliminatorias que disputou en Copa do Xeneral\u00edsmo e Copa de Feiras cando era adestrador do CD Condal. O t\u00e9cnico principal do club catal\u00e1n era Helenio Herrera.\nNa tempada 1961\u201362 f\u00edxose cargo do CD Tenerife\u00a0na xornada 20, sendo o terceiro adestrador do equipo esa campa\u00f1a e sen conseguir evitar o descenso como \u00faltimo clasificado.\nNa tempada 1962\u201363 foi contratado polo Deportivo da Coru\u00f1a, mais foi destitu\u00eddo na xornada 10 tras obter 6 derrotas, 3 vitorias e 1 empate, sendo substitu\u00eddo por Rodrigo Garc\u00eda Vizoso.\nNa campa\u00f1a 1963\u201364 adestrou o CE L'Hospitalet, en Segunda Divisi\u00f3n."}
{"id": "170844", "revid": "7802", "url": "https://gl.wikipedia.org/wiki?curid=170844", "title": "Eurovisi\u00f3n 2011", "text": ""}
