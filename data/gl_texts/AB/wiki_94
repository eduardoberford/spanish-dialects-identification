{"id": "209491", "revid": "7596", "url": "https://gl.wikipedia.org/wiki?curid=209491", "title": "Grao acad\u00e9mico", "text": "Un grao acad\u00e9mico, titulaci\u00f3n acad\u00e9mica ou t\u00edtulo acad\u00e9mico, \u00e9 unha distinci\u00f3n dada por algunha instituci\u00f3n educativa, xeralmente despois da terminaci\u00f3n con \u00e9xito dalg\u00fan programa de estudos.\nPor\u00e9n, esta denominaci\u00f3n adoita utilizarse para denominar m\u00e1is concretamente \u00e1s distinci\u00f3ns de rango universitario, que tam\u00e9n se denominan titulaci\u00f3n superior ou titulaci\u00f3n universitaria.\nEn Europa, despois da entrada en vigor do chamado Espazo Europeo de Educaci\u00f3n Superior, a titulaci\u00f3n de grao substitu\u00edu a outras que quedaron obsoletas, como a superior de licenciado ou as de grao medio de diplomado ou enxe\u00f1eiro t\u00e9cnico.\nEstudos non universitarios.\nOs graos acad\u00e9micos non universitarios abarcan a educaci\u00f3n primaria e a secundaria, as\u00ed como \u00e1 terciaria non universitaria, \u00e9 dicir, a chamada formaci\u00f3n profesional.\nEn Espa\u00f1a, na actualidade, exp\u00eddense os seguintes t\u00edtulos:\nEstudos universitarios.\nCada pa\u00eds adoita regular de modo independente o tipo de titulaci\u00f3ns e a forma de adquirilas. Cada centro educativo pos\u00fae, \u00e1s veces, as\u00ed mesmo o seu propio cat\u00e1logo de titulaci\u00f3ns acad\u00e9micas.\nEn Europa est\u00e1 produc\u00edndose un proceso de homoxeneizaci\u00f3n das titulaci\u00f3ns no marco do chamado proceso de Bolo\u00f1a, asemell\u00e1ndoas na s\u00faa duraci\u00f3n e denominaci\u00f3n \u00e1s existentes no Reino Unido e nos Estados Unidos. Iso deu lugar a unha estrutura de titulaci\u00f3ns composta por tres niveis:\nOs estudos conducentes ao Grao denom\u00ednanse \"estudos de pregrao\", e os de m\u00e1ster e doutoramento \"estudos de posgrao\". Por regra xeral, para acceder a estudos de posgrao, \u00e9 necesario ter cumpridos estudos de pregrao.\nCando nunha mesma rama existen dous graos acad\u00e9micos, normalmente d\u00f3tanse aos egresados de atribuci\u00f3ns profesionais distintas, quedando reservadas algunhas delas a aqueles que obtiveron o t\u00edtulo m\u00e1is avanzado.\nPara regular o reco\u00f1ecemento dos estudos dun pa\u00eds a outro, o Consello de Europa propiciou a sinatura do Convenio de Reco\u00f1ecemento de Lisboa, que subscribiron a inmensa maior\u00eda de pa\u00edses europeos, aos que se uniron alg\u00fans outros.\nEn Espa\u00f1a as titulaci\u00f3ns universitarias tradicionais, en proceso de extinci\u00f3n coa implantaci\u00f3n do Espazo Europeo de Educaci\u00f3n Superior, eran:\nActualmente son:"}
{"id": "209492", "revid": "22795", "url": "https://gl.wikipedia.org/wiki?curid=209492", "title": "Titulaci\u00f3n acad\u00e9mica", "text": ""}
{"id": "209493", "revid": "10599", "url": "https://gl.wikipedia.org/wiki?curid=209493", "title": "Torre del Pla", "text": "Torre del Pla (en castel\u00e1n: \"Torrellano\") \u00e9 unha entidade local menor do concello de Elx, na provincia de Alacant (Espa\u00f1a), de 7.096 habitantes (INE 2011)."}
{"id": "209494", "revid": "22795", "url": "https://gl.wikipedia.org/wiki?curid=209494", "title": "T\u00edtulo acad\u00e9mico", "text": ""}
{"id": "209495", "revid": "43749", "url": "https://gl.wikipedia.org/wiki?curid=209495", "title": "Saint Louis", "text": ""}
{"id": "209496", "revid": "35560", "url": "https://gl.wikipedia.org/wiki?curid=209496", "title": ".bd", "text": ".bd \u00e9 o Dominio de Nivel Superior xeogr\u00e1fico (ccTLD) para Bangladesh. Est\u00e1 administrado polo Ministerio de Correos e Telecomunicaci\u00f3n do pa\u00eds. Os rexistros son a un terceiro nivel baixo un de segundo que pode ser com, edu, ac, net, gov, org, e mil, paralelos aos gTLDs. O rexistro \u00e9 libre ag\u00e1s para os subdominios gov e mil, que est\u00e1n limitados a entidades autorizadas do goberno de Bangladesh. Non hai a posibilidade de rexistro en li\u00f1a para os dominios .bd.\nUn segundo ccTLD, .\u09ac\u09be\u0982\u09b2\u09be (\"bangla\") foi solicitado para Bangladesh."}
{"id": "209498", "revid": "23204", "url": "https://gl.wikipedia.org/wiki?curid=209498", "title": "Expedici\u00f3n Malaspina (2010-2011)", "text": "A Expedici\u00f3n Malaspina (2010-2011) foi un proxecto de investigaci\u00f3n interdisciplinar que ti\u00f1a como principais obxectivos avaliar o impacto do cambio global no oc\u00e9ano e explorar a s\u00faa biodiversidade.\nDesde decembro de 2010 at\u00e9 xullo de 2011, m\u00e1is de 250 cient\u00edficos, a bordo dos buques de investigaci\u00f3n oceanogr\u00e1fica \"Hesp\u00e9rides (A-33)\" e \"Sarmiento de Gamboa\" levaron a cabo unha expedici\u00f3n que sumaba a investigaci\u00f3n cient\u00edfica coa formaci\u00f3n de novos investigadores e o fomento das ciencias mari\u00f1as e da cultura cient\u00edfica na sociedade.\nO proxecto formaba parte do \"Programa Consolider \u2013 Ingenio 2010\" do Ministerio de Ciencia e Innovaci\u00f3n de Espa\u00f1a e liderado polo Consello Superior de Investigaci\u00f3ns Cient\u00edficas (CSIC), cunha participaci\u00f3n destacada da Armada Espa\u00f1ola.\nRecibiu este nome en homenaxe ao oficial da Armada Espa\u00f1ola, de orixe italiana, Alessandro Malaspina quen, a finais do s\u00e9culo XVIII dirixiu a denominada Expedici\u00f3n Malaspina, a grande expedici\u00f3n cient\u00edfica de navegaci\u00f3n espa\u00f1ola, e de cuxo falecemento se cumpriran 200 anos o 9 de abril de 2009.\nObxectivos.\n1. Avaliar o impacto do cambio global no oc\u00e9ano.\nO cambio global \u00e9 como se denomina ao conxunto dos cambios ambientais (por exemplo, o cambio clim\u00e1tico), especialmente os debidos \u00e1s actividades humanas sobre o planeta. Engloba as actividades que, a\u00ednda que se exerzan localmente, te\u00f1en efectos sobre o funcionamento global do sistema Terra (o que adoita denominarse biosfera).\nOs oc\u00e9anos exercen un papel central na regulaci\u00f3n clim\u00e1tica do planeta e son os maiores sumidoiros de CO2 e doutras substancias derivadas da actividade humana.\nO proxecto reuniu a \"Colecci\u00f3n Malaspina 2010\", con datos e mostras ambientais e biol\u00f3xicas que quedaron \u00e1 disposici\u00f3n da comunidade cient\u00edfica para avaliar os impactos de cambios de magnitude global no futuro. Por exemplo, cando novas tecnolox\u00edas permitan avaliar os niveis dalg\u00fans xentes contaminantes que hoxe a\u00ednda non \u00e9 pos\u00edbel medir.\n2. Promover a exploraci\u00f3n da biodiverside no oc\u00e9ano profundo.\nOs oc\u00e9anos con fondos de m\u00e1is de 3.000 metros de profundidade constit\u00faen a metade da superficie do planeta e, por tanto, o maior ecosistema da Terra. A\u00ednda as\u00ed, os oc\u00e9anos seguen sendo un misterio debido \u00e1s limitaci\u00f3ns derivadas das tecnolox\u00edas dispo\u00f1\u00edbeis at\u00e9 hai pouco tempo. Os cient\u00edficos adoitan dicir que co\u00f1ecemos m\u00e1is da L\u00faa ou de Marte que dos oc\u00e9anos do noso propio planeta.\nO desenvolvemento de novas t\u00e9cnicas xen\u00f3micas permite agora explorar a diversidade da vida no oc\u00e9ano escuro e avaliar o seu pos\u00edbel papel no metabolismo global do oc\u00e9ano. A exploraci\u00f3n da biodiversidade nas profundidades mari\u00f1as poder\u00e1, ademais, deparar importantes descubrimentos con aplicaci\u00f3ns en biotecnolox\u00eda.\n3. Analizar as repercusi\u00f3ns da Expedici\u00f3n Malaspina orixinal.\nO proxecto tam\u00e9n se propo\u00f1\u00eda avaliar, a partir de fontes aut\u00f3ctonas, o impacto sociopol\u00edtico da expedici\u00f3n de Malaspina nos territorios explorados, as\u00ed como analizar a biohistoriograf\u00eda de Alessandro Malaspina con \u00e9nfase nos traballos que seguiron \u00e1 s\u00faa expedici\u00f3n.\n4. Impulsar as ciencias mari\u00f1as en Espa\u00f1a e fomentar o co\u00f1ecemento na sociedade.\nEspa\u00f1a desempe\u00f1ou hai s\u00e9culos un papel moi importante na exploraci\u00f3n dos recursos do planeta, e hoxe en d\u00eda \u00e9 un referente na investigaci\u00f3n oceanogr\u00e1fica internacional. O proxecto pretend\u00eda estimular plataformas de cooperaci\u00f3n dentro da comunidade de investigadores mari\u00f1os en Espa\u00f1a e, ademais, acercar a ciencia e a investigaci\u00f3n sobre o cambio global \u00e1 cidadan\u00eda a trav\u00e9s de diferentes acci\u00f3ns de difusi\u00f3n.\n5. Formar e atraer a novos investigadores mozos \u00e1 ciencias mari\u00f1as.\nO proxecto representaba unha oportunidade \u00fanica para impulsar a formaci\u00f3n de novos investigadores en ciencias mari\u00f1as. Coordin\u00e1ronse catro programas de Posgrao para ofrecer un m\u00f3dulo de formaci\u00f3n, que inclu\u00eda o Programa de Doutoramento Expedici\u00f3n Malaspina Fundaci\u00f3n BBVA-CSIC, financiado por estas instituci\u00f3ns. O m\u00f3dulo de formaci\u00f3n culminar\u00eda co uso como buque escola do \"Sarmiento de Gamboa\" durante a etapa da expedici\u00f3n Miami-Las Palmas.\nBloques de investigaci\u00f3n.\nA expedici\u00f3n organizouse en 11 bloques de investigaci\u00f3n:\nPercorrido da expedici\u00f3n.\nA expedici\u00f3n Malaspina 2010 levouse a cabo ao longo de 2010 e 2011 en dous buques de investigaci\u00f3n oceanogr\u00e1fica. O \"Hesp\u00e9rides\", operado pola Armada Espa\u00f1ola, que realizou a circunnavegaci\u00f3n, e o \"Sarmiento de Gamboa\", operado polo CSIC, que traballou en paralelo ao primeiro entre Las Palmas de Gran Canaria e Santo Domingo (Rep\u00fablica Dominicana) e o regreso a Las Palmas. Ao seu retorno, aloxar\u00eda unha universidade flotante destinada \u00e1 formaci\u00f3n en oceanograf\u00eda para estudantes de mestrado.\nResultados.\nM\u00e1is de 32.000 millas n\u00e1uticas percorridas, seis meses de navegaci\u00f3n, m\u00e1is de 400 cient\u00edficos de todo o mundo implicados no proxecto e m\u00e1is de 120.000 mostras recollidas de aire, auga, gases e plancto dos oc\u00e9anos Atl\u00e1ntico, \u00cdndico e Pac\u00edfico coas que se elaborar\u00e1n colecci\u00f3ns de referencia para a comunidade cient\u00edfica internacional. Conclu\u00edda a fase de navegaci\u00f3n, o proxecto non deixou de avanzar nas s\u00faas d\u00faas facetas de investigaci\u00f3n e divulgaci\u00f3n. Mentres os cient\u00edficos analizan as mostras obtidas, ven a luz materiais e actividades de cultura cient\u00edfica que tratan de acercar o traballo dos investigadores \u00e1 cidadan\u00eda, como a exposici\u00f3n \"Espa\u00f1a explora. Malaspina 2010\" (Real Jard\u00edn Bot\u00e1nico de Madrid), ou a cr\u00f3nica da expedici\u00f3n, de Santos Casado, libro publicado en 2012 polo CSIC e Los Libros de la Catarata."}
{"id": "209499", "revid": "5132", "url": "https://gl.wikipedia.org/wiki?curid=209499", "title": "NYC", "text": ""}
{"id": "209500", "revid": "22570", "url": "https://gl.wikipedia.org/wiki?curid=209500", "title": "Oscar Peterson", "text": "Oscar Emmanuel Peterson Oscar Peterson (Montreal, 15 de agosto de 1925 - Mississauga, 23 de decembro de 2007) foi un pianista canadense de jazz.\nO seu estilo, formado durante os anos corenta como no caso doutros pianistas como Erroll Garner e George Shearing, oscila entre o swing e o bop, e se engloba dentro da tendencia clasicista ou tradicional do jazz. Seguidor de Art Tatum, tr\u00e1tase dun pianista ac\u00fastico de gran t\u00e9cnica, cunha destacable capacidade para tocar con velocidade e cunha gran habilidade para o swing, independentemente do tempo de ejecuci\u00f3n. Son eloxiadas tanto as s\u00faas interpretaci\u00f3ns en grupos pequenos como acompa\u00f1ando a cantantes, a\u00ednda que os seus mellores momentos sexan como solista.\nA\u00ednda que subestimado, Peterson \u00e9 tam\u00e9n compositor: por exemplo, escribiu e gravou a afamada \"Canadian Suite\" en 1964. Varias das s\u00faas propias obras gravounas con piano el\u00e9ctrico. Excepcionalmente vocalista, a s\u00faa voz recorda moito \u00e1 de Nat King Cole."}
{"id": "209501", "revid": "35560", "url": "https://gl.wikipedia.org/wiki?curid=209501", "title": ".be", "text": ".be \u00e9 o Dominio de Nivel Superior xeogr\u00e1fico (ccTLD) para B\u00e9lxica. O dominio est\u00e1 activo desde 1989 e foi administrado por Pierre Verbaeten da Katholieke Universiteit Leuven. No ano 2000, o seu control foi transferido para a DNS Belgium.\nOs nomes dos dominios son rexistrados directamente nun segundo nivel. Algunhas instituci\u00f3ns acad\u00e9micas belgas, tales como a Vrije Universiteit Brussel e a Universit\u00e9 Libre de Bruxelles, empregan nomes de terceiro nivel baixo ac.be, a\u00ednda que outras abandonaron esta pr\u00e1ctica, como a Katholieke Universiteit Leuven, a Universiteit Gent e a Universit\u00e9 Catholique de Louvain.\nTodo rexistro co .be ten que se facer a trav\u00e9s dun axente rexistrador.\nO partido de extrema dereita Vlaams Belang fixo unha proposici\u00f3n no Parlamento da rexi\u00f3n de Flanders demandando a creaci\u00f3n do dominio .vl (por \"Vlaanderen\", Flandres en neerland\u00e9s) pero a s\u00faa proposici\u00f3n non prosperou ao non recibir apoio dos outros partidos. S\u00f3 os estados reco\u00f1ecidos pola ONU poden escoller un dominio de d\u00faas letras. En outubro de 2008, o goberno flamengo expresaba a s\u00faa intenci\u00f3n de obter un dominio de tres letras para Flandres, algo como .vla, .vln ou .fla."}
{"id": "209502", "revid": "35560", "url": "https://gl.wikipedia.org/wiki?curid=209502", "title": ".bf", "text": ".bf \u00e9 o Dominio de Nivel Superior xeogr\u00e1fico (ccTLD) para Burkina Faso. Est\u00e1 administrado pola DELGI. A p\u00e1xina de rexistro \u00e9 a p\u00e1xina de ARCE (Autorit\u00e9 de r\u00e9gulation des communications \u00e9l\u00e9ctroniques). Un documento (en formato PDF) amosando a forma dun rexistro oficial pode ser atopado na URL ."}
{"id": "209503", "revid": "88215", "url": "https://gl.wikipedia.org/wiki?curid=209503", "title": "FC Augsburg", "text": "O FC Augsburg \u00e9 un club de f\u00fatbol alem\u00e1n da cidade de Augsburgo (Baviera). Fundouse en 1907 e compite na 1. Bundesliga."}
{"id": "209505", "revid": "158", "url": "https://gl.wikipedia.org/wiki?curid=209505", "title": "Celine Dion", "text": ""}
{"id": "209506", "revid": "12452", "url": "https://gl.wikipedia.org/wiki?curid=209506", "title": "Da Vinci", "text": ""}
{"id": "209507", "revid": "23204", "url": "https://gl.wikipedia.org/wiki?curid=209507", "title": "C\u00e9line Dion", "text": "C\u00e9line Marie Claudette Dion (nada o 30 de marzo de 1968 en Charlemagne, Quebec, Canad\u00e1) m\u00e1is co\u00f1ecida como C\u00e9line Dion, \u00e9 unha cantante, empresaria, compositora e actriz ocasional. Logrou o reco\u00f1ecemento internacional na d\u00e9cada de 1980 ao ga\u00f1ar o festival da canci\u00f3n popular de Yamaha de 1982 e o festival da canci\u00f3n de Eurovisi\u00f3n de 1988.\nAnos m\u00e1is tarde, xurdiu como unha estrela adolescente no mundo de fala francesa despois de que seu empresario e futuro esposo, Ren\u00e9 Ang\u00e9lil, hipotecara a s\u00faa casa para financiar o seu primeiro \u00e1lbum. En 1990 lanzou ao mercado \"Unison\", a s\u00faa primeira produci\u00f3n en ingl\u00e9s que a estableceu como unha artista pop prometedora en Am\u00e9rica do Norte e noutras partes do mundo anglosax\u00f3nico.\nUn dos seus principais \u00e9xitos foi a banda sonora do filme \"Titanic\", ga\u00f1adora do \u00d3scar. Na s\u00faa carreira xa superou os 200 mill\u00f3ns de copias vendidas das s\u00faas obras."}
{"id": "209509", "revid": "35560", "url": "https://gl.wikipedia.org/wiki?curid=209509", "title": ".bg", "text": ".bg \u00e9 o Dominio de Nivel Superior xeogr\u00e1fico (ccTLD) para Bulgaria. Est\u00e1 operado por Register.bg.\nAs pautas para o rexistro de nomes no dominio impo\u00f1en que estes te\u00f1en que ser rexistrados por compa\u00f1\u00edas e organizaci\u00f3ns b\u00falgaras, ou compa\u00f1\u00edas de f\u00f3ra que te\u00f1an presenza representativa en Bulgaria. O nome do dominio ten que representar o nome da compa\u00f1\u00eda ou unha abreviaci\u00f3n del. En xeral, calquera nome pode ser rexistrado se primeiramente \u00e9 rexistrado no Rexistro b\u00falgaro.\nO prezo do rexistro \u00e9 de 30 euros por ano (36 \u20ac inclu\u00edndo o IVE).\nAt\u00e9 mediados de 2006, o prezo era de 50 USD para o rexistro e logo 50 USD por ano (dando un total de 120 USD inclu\u00edndo o IVE para o primeiro ano). Para o nivel local, isto era un prezo moi alto e moitas p\u00e1xinas web b\u00falgaras rexistr\u00e1ronse baixo dominios .com, .org, ou .net, pois os custos de rexistro son significativamente m\u00e1is baixos (de 8 a 12 USD por ano) e con menos dificultades burocr\u00e1ticas.\nDesde o 25 de agosto de 2008, Register.BG simplificou os procedementos, permitindo o rexistro co .bg sen prover documentaci\u00f3n (marca, nome da empresa) para o nome. As disputas que se poidan dar ser\u00e1n resolvidas a trav\u00e9s dunha comisi\u00f3n de arbitraxe de recente creaci\u00f3n.\nDesde o 18 de setembro de 2006, Register.bg prop\u00f3n novos subdominios de terceiro nivel baixo a.bg, b.bg etc, (unha letra latina ou un d\u00edxito m\u00e1is o .bg) a un baixo prezo (12\u20ac/ano incl. IVE), con menos restrici\u00f3ns. Est\u00e1 principalmente feito para persoas individuais.\nO 5 de setembro de 2009, Register.bg comezou a aceptar nomes de segundo e terceiro nivel en cir\u00edlico con letras que s\u00f3 hai na lingua b\u00falgara."}
{"id": "209510", "revid": "35560", "url": "https://gl.wikipedia.org/wiki?curid=209510", "title": ".bh", "text": ".bh \u00e9 o Dominio de Nivel Superior xeogr\u00e1fico (ccTLD) para Bahrain. Est\u00e1 administrado pola BATELCO.\nDominios de segundo nivel.\nPos\u00fae oito dominios de segundo nivel:"}
{"id": "209511", "revid": "5863", "url": "https://gl.wikipedia.org/wiki?curid=209511", "title": "Shania Twain", "text": "Shania Twain, nome art\u00edstico de Eilleen Regina Edwards, nada o 28 de agosto de 1965 en Timmins, Ontario, \u00e9 unha cantante e compositora canadense dos estilos country e pop. \nTraxectoria.\nTwain logrou fama mundial co seu terceiro \u00e1lbum \"Come on Over\" que vendeu 40 mill\u00f3ns de copias en todo o mundo sendo o terceiro disco m\u00e1is vendido de todos os tempos por unha cantante feminina e o \u00e1lbum de m\u00fasica country m\u00e1is vendido da historia.\n\u00c9 a \u00fanica cantante feminina en ter tres discos de diamante en Estados Unidos, certificados pola RIAA, sendo ademais a segunda cantante canadense con m\u00e1is discos vendidos, detr\u00e1s de C\u00e9line Dion.\nDesde 1995 co lanzamento do seu \u00e1lbum \"The Woman in Me\", Twain ga\u00f1ouse tanto o reco\u00f1ecemento da cr\u00edtica como o das vendas, ga\u00f1ando cinco premios Grammy, 27 premios BMI Songwriter e vendendo m\u00e1is de 100 mill\u00f3ns de discos en todo o mundo. Deles, 48 mill\u00f3ns en Estados Unidos."}
{"id": "209518", "revid": "1131", "url": "https://gl.wikipedia.org/wiki?curid=209518", "title": "Rendezvous with Rama", "text": ""}
{"id": "209519", "revid": "1131", "url": "https://gl.wikipedia.org/wiki?curid=209519", "title": "Fran Rico", "text": ""}
{"id": "209530", "revid": "5132", "url": "https://gl.wikipedia.org/wiki?curid=209530", "title": "F.C. Augsburg", "text": ""}
{"id": "209531", "revid": "5132", "url": "https://gl.wikipedia.org/wiki?curid=209531", "title": "FC Augsburgo", "text": ""}
{"id": "209532", "revid": "5132", "url": "https://gl.wikipedia.org/wiki?curid=209532", "title": "F.C. Augsburgo", "text": ""}
{"id": "209534", "revid": "1888", "url": "https://gl.wikipedia.org/wiki?curid=209534", "title": "Jos\u00e9 Manuel Fern\u00e1ndez Sobrino", "text": "Jos\u00e9 Manuel Fern\u00e1ndez Sobrino, nado en Vilardev\u00f3s en xullo de 1936, \u00e9 un xornalista e escritor galego.\nTraxectoria.\nAsentou de novo no barrio da Ponte da vila de Ourense. Desenvolveu a s\u00faa actividade profesional en torno \u00e1 cadea de radio Cope de Ourense, onde era comentarista habitual e retransmit\u00eda os partidos do CD Ourense nos desprazamentos. Foi nun destes desprazamentos, en Cambados onde despois do partido caeu enfermo dunha paraplex\u00eda que o deixou nunha cadeira de rodas. Dende ent\u00f3n as s\u00faas aparici\u00f3ns en antena foron diminu\u00edndo en favor dos seus compa\u00f1eiros Miguel Dom\u00ednguez e Ricardo Segu\u00edn.\nFroito da s\u00faa experiencia como comentarista deportivo chegou a escribir sobre o CD Ourense. As\u00ed no ano 2002 publicouse \"Club Deportivo Ourense: 1952-1977\". En 2003 publicou a segunda parte da historia do Club: \"Club Deportivo Ourense: 1977-2002. Otros 25 a\u00f1os hasta el Cincuentenario\".\nCos anos retomou a s\u00faa actividade literaria, coa publicaci\u00f3n dun libro sobre o barrio ourens\u00e1n da Ponte, que naquela \u00e9poca era concello de seu, co nome de Ponte Canedo. O libro, titulado \"La vida en A Ponte hasta 1960: de las vi\u00f1as al asfalto\", presentouse o 30 de setembro de 2010 na igrexa de Santiago das Caldas."}
{"id": "209535", "revid": "27155", "url": "https://gl.wikipedia.org/wiki?curid=209535", "title": "Cromosoma 20", "text": "O cromosoma 20 humano \u00e9 un cromosoma pertencente a un dos 23 pares de cromosomas humanos. Igual que ocorre cos demais cromosomas autos\u00f3micos, nas c\u00e9lulas diploides humanas hai d\u00faas copias deste cromosoma, e nas haploides unha. O cromosoma 20 clasif\u00edcase como cromosoma metac\u00e9ntrico pola posici\u00f3n do seu centr\u00f3mero. O cromosoma 20 foi completamente secuenciado en 2001 e cont\u00e9n algo m\u00e1is de 59 mill\u00f3ns de pares de bases, o que representa o 99,4% do ADN eucrom\u00e1tico e sup\u00f3n do 2 ao 2,5 % do total do ADN da c\u00e9lula.\nA identificaci\u00f3n de xenes nun cromosoma \u00e9 unha \u00e1rea activa de investigaci\u00f3n. Para a predici\u00f3n do n\u00famero total de xenes dun cromosoma util\u00edzanse diversos procedementos, polo que a cifra total pode variar segundo o m\u00e9todo utilizado. Est\u00edmase que o n\u00famero total de xenes do cromosoma 20 \u00e9 duns 900 xenes.\nXenes.\nAlg\u00fans dos xenes situados no cromosoma 20 son os seguintes:\nEnfermidades asociadas.\nAlgunhas das enfermidades e trastornos asociados ao cromosoma 20 son as seguintes:\nTrastornos cromos\u00f3micos.\nOs seguintes trastornos est\u00e1n relacionados con cambios na estrutura ou n\u00famero de copias do cromosoma 20.."}
{"id": "209536", "revid": "85894", "url": "https://gl.wikipedia.org/wiki?curid=209536", "title": "Rafael Taibo", "text": "Rafael Taibo, nado en Ferrol no ano 1935 \u00e9 un locutor, actor e recitador galego.\nTraxectoria.\nComeza a s\u00faa carreira na emisora local Radio Ferrol e no grupo de teatro Tal\u00eda de Ferrol, onde estuda cos frades mercedarios. Cursando xa os estudos universitarios na facultade de Dereito de Santiago de Compostela comeza a colaborar con Radio Galicia e co grupo universitario de teatro TEU (Teatro Espa\u00f1ol Universitario). Traballando xa en Madrid fai parte do cadro de actores de Cadena SER e comeza a traballar en dobraxe, publicidade e televisi\u00f3n. Ingresa tam\u00e9n en Radio Nacional de Espa\u00f1a, casa que debe abandonar en 1963 por motivos pol\u00edticos, debido \u00e1 s\u00faa pertenza ao Club de Amigos de la UNESCO de Madrid (CAUM), que presidir\u00e1 durante 18 anos. En 1978 regresa a Radio Nacional, encarg\u00e1ndose das retransmisi\u00f3ns de concertos de Radio Cl\u00e1sica. A s\u00faa voz faise moi popular grazas a ditas retransmisi\u00f3ns e \u00e1 narraci\u00f3n de documentais, especialmente da serie Jacques Cousteau."}
{"id": "209537", "revid": "1131", "url": "https://gl.wikipedia.org/wiki?curid=209537", "title": "Alfonso S\u00e1nchez Izquierdo", "text": "Alfonso S\u00e1nchez Izquierdo, nado en Sidi-Ifni (Marrocos) o 22 de febreiro de 1949, \u00e9 un xornalista galego director xeral da Corporaci\u00f3n de Radio Televisi\u00f3n de Galicia.\nTraxectoria.\nTitulado en Ciencias da Informaci\u00f3n na Escuela de Periodismo de Madrid (1973), licenciado en Dereito (1978) na Universidad Complutense de Madrid e titulado en Sociolox\u00eda polo Instituto Le\u00f3n XIII. Comezou a s\u00faa carreira como xornalista como correspondente da Axencia EFE en Estados Unidos. En 1973 incorporouse, como redactor, ao xornal ourens\u00e1n \"La Regi\u00f3n\", do que chegou a ser director, e ao cal se mantivo vinculado profesionalmente durante 35 anos. Coa expansi\u00f3n do Grupo La Regi\u00f3n, ocupou tam\u00e9n outros postos de responsabilidade. As\u00ed, foi conselleiro delegado do xornal Atl\u00e1ntico Diario de Vigo (1987), da Axencia Galega de Noticias (1990) e presidente e conselleiro delegado de Telemi\u00f1o.\nNo ano 2005 foi galardoado co premio Diego Bernal, da Asociaci\u00f3n de Xornalistas de Galicia.\nEn xullo de 2008, S\u00e1nchez Izquierdo deixou a direcci\u00f3n de \"La Regi\u00f3n\" e foi substitu\u00eddo no cargo por Xos\u00e9 Manuel Pastoriza. No curso acad\u00e9mico 2008-09 dedicouse a labores de investigaci\u00f3n e innovaci\u00f3n e a impartir docencia, como profesor asociado, na materia de Xesti\u00f3n da Empresa Informativa da Facultade de Ciencias da Comunicaci\u00f3n da Universidade de Santiago de Compostela. Dende o ano 2008 tam\u00e9n deu aulas de Programaci\u00f3n e T\u00e9cnicas de Relaci\u00f3ns P\u00fablicas na Universidade de Vigo e exerceu de socio conselleiro de Acioavia Wises, S.L.. En 2008 foi nomeado presidente da Asociaci\u00f3n Galega de Xesti\u00f3n da Comunicaci\u00f3n.\nEn maio de 2009 foi nomeado Director Xeral da CRTVG, e en novembro dese ano foi nomeado presidente da FORTA.\n\u00c9 coautor dos libros \"Di\u00e1logo Social en Galicia\" (2008) e \"Vintacinco anos de autonom\u00eda de Galicia\" (2005). Tam\u00e9n presidiu a comisi\u00f3n de medios de comunicaci\u00f3n do Plan de normalizaci\u00f3n ling\u00fc\u00edstica de Galicia."}
{"id": "209538", "revid": "98629", "url": "https://gl.wikipedia.org/wiki?curid=209538", "title": "Quique Estebaranz", "text": "Juan Enrique 'Quique' Estebaranz L\u00f3pez, nado o 6 de outubro de 1965 en Madrid, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro e foi internacional coa selecci\u00f3n espa\u00f1ola."}
{"id": "209543", "revid": "23204", "url": "https://gl.wikipedia.org/wiki?curid=209543", "title": "H\u00fangaros", "text": ""}
{"id": "209544", "revid": "6750", "url": "https://gl.wikipedia.org/wiki?curid=209544", "title": "Condado de Alba", "text": "O Condado de Alba (en roman\u00e9s \"Jude\u0163ul Alba\"; en h\u00fangaro \"Feh\u00e9r\") \u00e9 unha provincia de Roman\u00eda con capital en Alba Iulia.\nA poboaci\u00f3n deste condado \u00e9 de 382.747 habitantes (en 2002) nunha superficie de 6.242 km\u00b2, cunha densidade de poboaci\u00f3n de 61 hab/km\u00b2.\nA maior parte da poboaci\u00f3n est\u00e1 formada por valacos ou romaneses (90%), habendo unha importante minor\u00eda h\u00fangara (6%) e alem\u00e1, as\u00ed como asentamentos xitanos.\nDivisi\u00f3ns administrativas.\nO distrito conta con 4 municipios, 7 cidades e 67 comunas."}
{"id": "209545", "revid": "25871", "url": "https://gl.wikipedia.org/wiki?curid=209545", "title": "Juan Rodr\u00edguez Aretio", "text": "Juan Rodr\u00edguez Aretio, nado en Ferrol o 10 de xullo de 1922 e finado o 24 de setembro de 1973, foi un futbolista e adestrador galego, que xogaba de centrocampista.\nTraxectoria.\nTras despuntar no f\u00fatbol rexional chegou ao Real Club Celta de Vigo na tempada 1943-1944 xunto con Pahi\u00f1o co fin de suplir a baixa de dous mitos celestes, Nolete (retirado) e Del Pino (fichado polo Sabadell). No seu primeiro ano o Celta ascendeu a Primeira Divisi\u00f3n Espa\u00f1ola e asentouse nesta categor\u00eda grazas a unha gran dianteira: Roig, Miguel Mu\u00f1oz, Pahi\u00f1o, Aretio e V\u00e1zquez. Mostrando o seu potencial chegando \u00e1 final da Copa do Xeneral\u00edsimo o 4 de xullo de 1948 ante o Sevilla FC. Ao ano seguinte comezou a desfacerse o grupo de estrelas co traspaso de Pahi\u00f1o e Miguel Mu\u00f1oz ao Real Madrid un\u00edndoselles m\u00e1is tarde Gabriel Alonso, Sobrado e o porteiro Pazos e a retirada do f\u00fatbol de Roig. Aretio tam\u00e9n deixou o Celta en outubro de 1949, para irse a Barcelona, previo pago de 500.000 pesetas.\nTras xogar no FC Barcelona, Real Murcia e Sporting de Xix\u00f3n, Aretio volta ao Celta en novembro de 1953, pero xa non era o xogador do pasado, e conced\u00e9uselle a baixa ao rematar esa tempada. O seu vencello co Celta non rematou daquela, pois chegou a ser o seu adestrador nas tempadas 1961-62 e 1972-73, tras substitu\u00edr a Pedro Dellacha.\nNesa \u00faltima tempada acadou moita admiraci\u00f3n entre a afecci\u00f3n de Bala\u00eddos. A pesar de que o Celta ti\u00f1a p\u00e9 e medio en Segunda Divisi\u00f3n Espa\u00f1ola, todo se decid\u00eda na \u00faltima xornada e ante o Real Madrid adestrado por un ex-c\u00e9ltico, Miguel Mu\u00f1oz. Nese partido, co campo ateigado de xente, os goles de Touri\u00f1o en propia meta, Doblas e Jim\u00e9nez levaron o Celta \u00e1 salvaci\u00f3n.\nPero o adestrador Aretio estaba enfermo. A s\u00faa permanente voz tomada levara a diagnosticar cancro de larinxe, sendo finalmente cancro de pulm\u00f3n. En outubro de 1973, un mes despois da s\u00faa morte, xogouse un partido na s\u00faa homenaxe."}
{"id": "209546", "revid": "6750", "url": "https://gl.wikipedia.org/wiki?curid=209546", "title": "Condado de Arge\u0219", "text": "O condado de Arge\u015f (en roman\u00e9s \"Jude\u0163ul Arge\u015f\") \u00e9 unha provincia de Roman\u00eda con capital en Arge\u015f.\nA poboaci\u00f3n desta provincia \u00e9 de 652.625 habitants (en 2002) nunha superficie de 6.862 km\u00b2, cunha densidade de poboaci\u00f3n de 95 hab/km\u00b2.\nA maior parte da poboaci\u00f3n est\u00e1 formada por romaneses (96%), e asentamentos xitanos, entre outros grupos.\nDivisi\u00f3ns administrativas.\nO distrito conta con 3 municipios, 4 cidades e 95 comunas."}
{"id": "209547", "revid": "43749", "url": "https://gl.wikipedia.org/wiki?curid=209547", "title": "Condado de Arges", "text": ""}
{"id": "209548", "revid": "88215", "url": "https://gl.wikipedia.org/wiki?curid=209548", "title": "Leonardo Ulloa", "text": "Jos\u00e9 Leonardo Ulloa, nado en General Roca (R\u00edo Negro) o 26 de xullo de 1986, \u00e9 un futbolista arxentino. Xoga na posici\u00f3n de dianteiro e o seu actual equipo \u00e9 o Leicester City de Inglaterra.\nTraxectoria.\nUlloa comezou a s\u00faa carreira en 2002, xogando na segunda divisi\u00f3n arxentina no Comisi\u00f3n de Actividades Infantiles Comodoro Rivadavia. En 2005, foise ao San Lorenzo de Almagro da Primeira Divisi\u00f3n Arxentina, onde foi parte do equipo que logrou o Torneo Clausura de 2007.\nPouco despois, Ulloa foise ao Arsenal de Sarand\u00ed. No ver\u00e1n de 2008, tras un pequeno per\u00edodo no Olimpo de Bah\u00eda Blanca, deixou Arxentina e foise a xogar a Espa\u00f1a co CD Castell\u00f3n da segunda divisi\u00f3n. Anotou 16 goles na s\u00faa tempada de debut, sendo o sexto m\u00e1ximo goleador da liga.\nNa seguinte tempada conseguiu n\u00fameros moi parecidos, pero o Castell\u00f3n descendeu tras rematar na 22\u00aa posici\u00f3n. A finais de xu\u00f1o de 2010, foise \u00e1 UD Almer\u00eda, asinando un contrato por cinco anos.\nO 13 de setembro, no seu segundo partido oficial para os andaluces, Ulloa anotou un gol no derradeiro minuto para po\u00f1er o definitivo 2-2 no empate na casa contra a Real Sociedad. No seguinte mes, contra o mesmo rival, nunha das primeiras roldas da Copa do Rei, anotou dous goles nos \u00faltimos 20 minutos para axudar ao Almer\u00eda a remontar un 0-2, rematando o partido cun 3-2.\nO 22 de decembro de 2010, na Copa do Rei, Ulloa anotou tres goles e deu unha asistencia na vitoria por 4-3 na ida contra o RCD Mallorca, unha eliminatoria que rematar\u00eda cun 8-6 para o Almer\u00eda."}
{"id": "209549", "revid": "6750", "url": "https://gl.wikipedia.org/wiki?curid=209549", "title": "Condado de Bac\u0103u", "text": "O condado de Bac\u0103u (en roman\u00e9s \"Jude\u0163ul Bac\u0103u\") \u00e9 unha provincia de Roman\u00eda con capital en Bac\u0103u.\nA poboaci\u00f3n desta provincia \u00e9 de 706.623 habitantes (en 2002) nunha superficie de 6.621 km\u00b2, cunha densidade de poboaci\u00f3n de 113 hab/km\u00b2.\nA gran maior\u00eda da poboaci\u00f3n son moldovos ou romaneses, cunha minor\u00eda cat\u00f3lica de orixe h\u00fangara composta dos chamados csangos.\nDivisi\u00f3ns administrativas.\nO distrito conta con 3 municipios, 5 cidades e 80 comunas."}
{"id": "209550", "revid": "27249", "url": "https://gl.wikipedia.org/wiki?curid=209550", "title": "Condado de Bacau", "text": ""}
{"id": "209551", "revid": "1131", "url": "https://gl.wikipedia.org/wiki?curid=209551", "title": "Bihor", "text": "O top\u00f3nimo Bihor p\u00f3dese referir a:"}
{"id": "209552", "revid": "5863", "url": "https://gl.wikipedia.org/wiki?curid=209552", "title": "Mahalia Jackson", "text": "Mahalia Jackson, nada en Nova Orle\u00e1ns (Louisiana) o 26 de outubro de 1911 e finada en Chicago (Illinois) o 27 de xaneiro de 1972, foi unha cantante estadounidense de gospel. Primeira figura da canci\u00f3n gospel, ti\u00f1a unha voz contralto e estivo entre as primeiras int\u00e9rpretes de \"spiritual\" en incorporar no seu m\u00fasica elementos do blues, aderezando o gospel cunha sensualidade e liberdade que nunca antes foran experimentadas no estilo."}
{"id": "209553", "revid": "27249", "url": "https://gl.wikipedia.org/wiki?curid=209553", "title": "Avram Iancu", "text": ""}
{"id": "209554", "revid": "6750", "url": "https://gl.wikipedia.org/wiki?curid=209554", "title": "Condado de Bihor", "text": "O condado de Bihor (en roman\u00e9s \"Jude\u0163ul Bihor\"; en h\u00fangaro \"Bihar\") \u00e9 unha provincia de Roman\u00eda con capital en Oradea.\nA poboaci\u00f3n desta provincia \u00e9 de 600.223 habitantes (en 2002) nunha superficie de 7.544 km\u00b2, cunha densidade de poboaci\u00f3n de 84 hab/km\u00b2.\nA maior parte da poboaci\u00f3n est\u00e1 formada por valacos ou romaneses (67.38%), seguida por h\u00fangaros (25.96%), xitanos (5.01%), eslovacos (1.22%) e alem\u00e1ns (0.19%).\nDivisi\u00f3ns administrativas.\nO distrito conta con 4 municipios, 6 cidades e 90 comunas."}
{"id": "209555", "revid": "55340", "url": "https://gl.wikipedia.org/wiki?curid=209555", "title": "Xa\u00e9n (hom\u00f3nimos)", "text": "O ex\u00f3nimo Xa\u00e9n ref\u00edrese ao top\u00f3nimo castel\u00e1n Ja\u00e9n. Pode referirse a:"}
{"id": "209556", "revid": "89787", "url": "https://gl.wikipedia.org/wiki?curid=209556", "title": "JSON", "text": "JSON, acr\u00f3nimo de \"JavaScript Object Notation\", \u00e9 un formato lixeiro para o intercambio de datos. JSON \u00e9 un subconxunto da notaci\u00f3n literal de obxectos de JavaScript que non require o uso de XML.\nA simplicidade de JSON deu lugar \u00e1 xeneralizaci\u00f3n do seu uso, especialmente como alternativa a XML en AJAX. Unha das supostas vantaxes de JSON sobre XML como formato de intercambio de datos neste contexto \u00e9 que \u00e9 moito m\u00e1is sinxelo escribir un analizador sint\u00e1ctico (parser) de JSON. En JavaScript, un texto JSON p\u00f3dese analizar facilmente usando o procedemento codice_1, o cal foi fundamental para que JSON fose aceptado por parte da comunidade de desenvolvedores AJAX, debido \u00e1 ubicuidade de JavaScript en case calquera navegador web.\nNa pr\u00e1ctica, os argumentos a favor da facilidade de desenvolvemento de analizadores ou do rendemento dos mesmos son pouco relevantes, debido \u00e1s cuesti\u00f3ns de seguridade que exp\u00f3n o uso de codice_1 e o auxe do procesamento nativo de XML incorporado nos navegadores modernos. Por esa raz\u00f3n, JSON empr\u00e9gase habitualmente en contornas onde o tama\u00f1o do fluxo de datos entre cliente e servidor \u00e9 de vital importancia (de aqu\u00ed o seu uso por Yahoo, Google etc, que atenden a mill\u00f3ns de usuarios) cando a fonte de datos \u00e9 explicitamente de fiar e onde non \u00e9 importante o non dispor de procesamento XSLT para manipular os datos no cliente.\nA\u00ednda que \u00e9 frecuente ver JSON situado \"contra\" XML, tam\u00e9n \u00e9 frecuente o uso de JSON e XML na mesma aplicaci\u00f3n. Por exemplo, unha aplicaci\u00f3n de cliente que integra datos de Google Maps con datos meteorol\u00f3xicos en SOAP fai necesario soportar \u00e1mbolos formatos.\nCada vez hai m\u00e1is soporte de JSON mediante o uso de paquetes escritos por terceiras partes. A lista de linguaxes soportadas incl\u00fae ActionScript, C, C++, C#, ColdFusion, Common Lisp, Delphi, E, Eiffel, Java, JavaScript, ML, Objective CAML, Perl, PHP, Python, Rebol, Ruby, Lua e Visual FoxPro.\nEn decembro de 2005 Yahoo! comezou a dar soporte opcional de JSON nalg\u00fans dos seus servizos web.\nO termo JSON est\u00e1 altamente difundido nos medios de programaci\u00f3n, con todo, \u00e9 un termo mal descrito xa que en realidade \u00e9 s\u00f3 unha parte da definici\u00f3n do est\u00e1ndar ECMA-262 en que est\u00e1 baseado Javascript. Por iso \u00e9 polo que nin Yahoo, nin Google empregan JSON, sen\u00f3n LJS. Unha das calidades intr\u00ednsecas de Javascript denominada LJS (Literal Javascript) facilita o fluxo de datos e mesmo de funci\u00f3ns, para o cal non require a funci\u00f3n codice_1 se son datos os que se transfiren como no caso de XML. Todo o referente a transferencia de datos en todos os seus tipos, inclu\u00edndo arrays, booleans, integers etc. non requiren da funci\u00f3n codice_1, e \u00e9 precisamente niso onde supera por moito JavaScript ao XML, se se utiliza o LJS e non a incorrecta definici\u00f3n de JSON.\nUso de JSON.\nEn teor\u00eda, \u00e9 trivial analizar JSON en JavaScript usando a funci\u00f3n codice_1 incorporada na linguaxe. Por exemplo:\nmeuObxecto = eval('(' + json_datos + ')');\nNa pr\u00e1ctica, as consideraci\u00f3ns de seguridade polo xeral recomendan non usar \"eval\" sobre datos crus e deber\u00eda usarse un analizador JavaScript distinto para garantir a seguridade. O analizador proporcionado por JSON.org usa codice_1 na s\u00faa funci\u00f3n de an\u00e1lise, protex\u00e9ndoa cunha expresi\u00f3n regular de forma que a funci\u00f3n s\u00f3 ve expresi\u00f3ns seguras.\nUn exemplo de acceso a datos JSON usando XMLHttpRequest \u00e9:\nvar http_request = new XMLHttpRequest();\nvar url = \"http://example.net/jsondata.php\"; // Esta URL deber\u00eda devolver datos JSON\n// Descarga os datos JSON do servidor.\nhttp_request.onreadystatechange = handle_json;\nhttp_request.open(\"GET\", url, true);\nhttp_request.send(null);\nfunction handle_json() {\n if (http_request.readyState == 4) {\n if (http_request.status == 200) {\n var json_data = http_request.responseText; \n var the_object = eval(\"(\" + json_data + \")\");\n } else {\n alert(\"Ocurreu un problema coa URL.\");\n http_request = null;\nObs\u00e9rvese que o uso de XMLHttpRequest neste exemplo non \u00e9 compatible con t\u00f3dolos navegadores, a\u00ednda que existen variaci\u00f3ns sint\u00e1cticas para Internet Explorer, Opera, Safari, e navegadores baseados en Mozilla.\nTam\u00e9n \u00e9 posible usar elementos codice_7 ocultos para solicitar os datos de maneira as\u00edncrona, ou usar petici\u00f3ns codice_8. Estes m\u00e9todos foran os m\u00e1is habituais antes da chegada do uso xeneralizado de XMLHttpRequest.\nHai unha biblioteca para o framework .NET que exporta clases .NET coa sintaxe de JSON para a comunicaci\u00f3n entre cliente e servidor, en \u00e1mbolos sentidos.\nExemplo de JSON.\nA continuaci\u00f3n m\u00f3strase un exemplo simple de definici\u00f3n de barra de men\u00fas usando JSON e XML.\nJSON:\n {\"menu\": {\n \"id\": \"file\",\n \"value\": \"File\",\n \"popup\": {\n \"menuitem\": [\n {\"value\": \"New\", \"onclick\": \"CreateNewDoc()\"},\n {\"value\": \"Open\", \"onclick\": \"OpenDoc()\"},\nXML:\n&lt;menu id=\"file\" value=\"File\"&gt;\n &lt;popup&gt;\n &lt;menuitem value=\"New\" onclick=\"CreateNewDoc()\" /&gt;\n &lt;menuitem value=\"Open\" onclick=\"OpenDoc()\" /&gt;\n &lt;menuitem value=\"Close\" onclick=\"CloseDoc()\" /&gt;\n &lt;/popup&gt;\n&lt;/menu&gt;\nA\u00ednda que os defensores de JSON a mi\u00fado notan que este \u00e9 m\u00e1is abreviado que XML, obs\u00e9rvese que os dous exemplos te\u00f1en uns 190 caracteres cando se eliminan os espazos en branco. Ademais, o uso de compresi\u00f3n GZIP para enviar os datos ao navegador pode reducir a diferenza de tama\u00f1os entre \u00e1mbolos formatos. De feito, cando se usa GZIP sobre os exemplos anteriores o exemplo en XML \u00e9 m\u00e1is pequeno por 6 bytes. A\u00ednda que isto non \u00e9 conclu\u00ednte, mostra que \u00e9 necesario experimentar co conxunto de datos a tratar para determinar que formato ser\u00e1 m\u00e1is eficiente en termos de tama\u00f1o. JSON non \u00e9 sempre m\u00e1is pequeno que XML.\nO beneficio de JSON, ent\u00f3n, non \u00e9 que sexa m\u00e1is pequeno \u00e1 hora de transmitir, sen\u00f3n que representa mellor a estrutura dos datos e require menos codificaci\u00f3n e procesamento.\nComparaci\u00f3n con XML e outras linguaxes de marcado.\nXML goza de maior soporte e ofrece moitas m\u00e1is ferramentas de desenvolvemento (tanto no lado do cliente como no lado do servidor). Hai moitos analizadores JSON no lado do servidor, existindo polo menos un analizador para a maior\u00eda das contornas. Nalgunhas linguaxes, como Xava ou PHP, hai diferentes implantaci\u00f3ns onde escoller. En JavaScript, a an\u00e1lise \u00e9 posible de maneira nativa coa funci\u00f3n codice_1. \u00c1mbolos formatos carecen dun mecanismo para representar grandes obxectos binarios.\nCon independencia da comparaci\u00f3n con XML, JSON pode ser moi compacto e eficiente se se usa de maneira efectiva. Por exemplo, a aplicaci\u00f3n DHTML de procura en BarracudaDrive recibe as listaxes de directorio como JSON dende o servidor. Esta aplicaci\u00f3n de procura est\u00e1 permanentemente consultando \u00f3 servidor por novos directorios, e \u00e9 notablemente r\u00e1pida, mesmo sobre unha conexi\u00f3n lenta.\nAs contornas no servidor normalmente requiren que se incorpore unha funci\u00f3n ou obxecto analizador de JSON. Alg\u00fans programadores, especialmente os familiarizados coa linguaxe C, atopan JSON m\u00e1is natural que XML, pero outros desenvolvedores atopan a s\u00faa concisa notaci\u00f3n algo confusa, especialmente cando se trata de datos fortemente xerarquizados ou ani\u00f1ados moi profundamente.\nHai m\u00e1is comparaci\u00f3ns entre JSON e XML nesta p\u00e1xina de exemplo (en ingl\u00e9s).\nYAML \u00e9 un superconxunto de JSON que trata de superar algunhas das limitaci\u00f3ns deste. A\u00ednda que \u00e9 bastante m\u00e1is complexo (), a\u00ednda pode considerarse como lixeiro. A linguaxe de programaci\u00f3n Ruby utiliza YAML como o formato de serializaci\u00f3n por defecto. As\u00ed pois, \u00e9 posible manexar JSON con bastante sinxeleza."}
{"id": "209557", "revid": "1131", "url": "https://gl.wikipedia.org/wiki?curid=209557", "title": "Facultade de Humanidades de Lugo", "text": "A Facultade de Humanidades de Lugo \u00e9 un centro educativo pertencente \u00e1 Universidade de Santiago de Compostela, situado no complexo docente do Campus Universitario.\nNela imp\u00e1rtense estudos correspondentes ao plan de estudos adaptado ao Espazo Europeo de Educaci\u00f3n Superior e ao plan de estudos antigo, en extinci\u00f3n. Dentro da nova oferta educativa est\u00e1 o grao en Ciencias da Cultura e Difusi\u00f3n Cultural, que nace co obxectivo de establecer a conexi\u00f3n formativa entre dous \u00e1mbitos acad\u00e9micos e profesionais: os estudos human\u00edsticos e a comunicaci\u00f3n audiovisual. Tam\u00e9n se imarte o Grao en Lingua e Literatura Espa\u00f1olas, adaptaci\u00f3n da Filolox\u00eda Hisp\u00e1nica e existente tam\u00e9n no Campus de Santiago de Compostela.\nEstudos que se imparten: "}
{"id": "209558", "revid": "1131", "url": "https://gl.wikipedia.org/wiki?curid=209558", "title": "Facultade de Ciencias de Lugo", "text": "A Facultade de Ciencias de Lugo \u00e9 un centro educativo pertencente \u00e1 Universidade de Santiago de Compostela, creada en outubro de 1991 como consecuencia da transformaci\u00f3n do antigo Colexio Universitario de Lugo. Nela imp\u00e1rtense estudos adaptados \u00e1 Espazo Europeo de Educaci\u00f3n Superior:"}
{"id": "209562", "revid": "6750", "url": "https://gl.wikipedia.org/wiki?curid=209562", "title": "Condado de Bistri\u021ba-N\u0103s\u0103ud", "text": "O condado de Bistri\u0163a-N\u0103s\u0103ud (en roman\u00e9s \"Jude\u0163ul Bistri\u0163a-N\u0103s\u0103ud\"; en h\u00fangaro \"Beszterce-Nasz\u00f3d\") \u00e9 unha provincia de Roman\u00eda con capital en Bistri\u0163a.\nA poboaci\u00f3n desta provincia \u00e9 de 317.254 habitanets (en 2005) nunha superficie de 5.355 km\u00b2, cunha densidade de poboaci\u00f3n de 59,2 hab/km\u00b2.\nSegundo o censo do 2002 a maior parte da poboaci\u00f3n son valacos ou romaneses (90,25%), seguidos polos h\u00fangaros (5,88 %), e os xitanos (3,57 %). Os sax\u00f3ns transilvanos son o 0,21 %, e a\u00ednda que antes eran unha porcentaxe importante da poboaci\u00f3n, esta decreceu cando foron evacuados pola invasi\u00f3n sovi\u00e9tica durante a segunda guerra mundial.\nDivisi\u00f3ns administrativas.\nO distrito conta con 1 municipios, 3 cidades e 56 comunas."}
{"id": "209563", "revid": "12452", "url": "https://gl.wikipedia.org/wiki?curid=209563", "title": "Bistri\u0163a-N\u0103s\u0103ud", "text": ""}
{"id": "209566", "revid": "6750", "url": "https://gl.wikipedia.org/wiki?curid=209566", "title": "Condado de Boto\u0219ani", "text": "O condado de Boto\u015fani (en roman\u00e9s \"Jude\u0163ul Boto\u015fani\") \u00e9 unha provincia de Roman\u00eda con capital en Boto\u015fani.\nA poboaci\u00f3n desta provincia \u00e9 de 452.834 habitantes (en 2002) nunha superficie de 4.986 km\u00b2, cunha densidade de poboaci\u00f3n de 92 hab/km\u00b2.\nOs moldovos ou romaneses \u00e9tnicos representan o 98,8 % da poboaci\u00f3n, seguidos polos xitanos co 0,7 % (a menor porcentaxe de Roman\u00eda), os ucra\u00ednos co 0,2 % e os rusos co 0,2 %.\nDivisi\u00f3ns administrativas.\nO distrito conta con 2 municipios, 5 cidades e 67 comunas."}
{"id": "209567", "revid": "43749", "url": "https://gl.wikipedia.org/wiki?curid=209567", "title": "Condado de Botosani", "text": ""}
{"id": "209568", "revid": "43749", "url": "https://gl.wikipedia.org/wiki?curid=209568", "title": "Condado de Brasov", "text": ""}
{"id": "209569", "revid": "6750", "url": "https://gl.wikipedia.org/wiki?curid=209569", "title": "Condado de Br\u0103ila", "text": "O condado de Br\u0103ila (en romanesa \"Jude\u0163ul Br\u0103ila\") \u00e9 unha provincia de Roman\u00eda con capital en Br\u0103ila.\nA poboaci\u00f3n desta provincia \u00e9 de 373.199 habitantes (en 2002) nunha superficie de 4.766 km\u00b2, cunha densidade de poboaci\u00f3n de 82 hab/km\u00b2.\nOs muntenios ou romaneses \u00e9tnicos son o 98 % da poboaci\u00f3n, o resto son lipovanos, aromaneses e xitanos.\nDivisi\u00f3ns administrativas.\nO distrito conta con 1 municipio, 3 cidades e 40 comunas."}
{"id": "209570", "revid": "27249", "url": "https://gl.wikipedia.org/wiki?curid=209570", "title": "Condado de Braila", "text": ""}
{"id": "209571", "revid": "89787", "url": "https://gl.wikipedia.org/wiki?curid=209571", "title": "Novas Poboaci\u00f3ns de Andaluc\u00eda e Serra Morena", "text": "As Novas Poboaci\u00f3ns de Andaluc\u00eda e Serra Morena foron unha intendencia espa\u00f1ola (provincia) cuxa creaci\u00f3n se iniciou contra 1767, durante o reinado de Carlos III, e que foi suprimida en 1813.\nDurante a s\u00faa existencia foi a \"quinta provincia andaluza\", co mesmo nivel pol\u00edtico e administrativo que os catro reinos de Andaluc\u00eda: C\u00f3rdoba, Xa\u00e9n, Sevilla e Granada.\nCreaci\u00f3n.\nA s\u00faa creaci\u00f3n d\u00e9bese a un proxecto ilustrado elaborado por Campomanes e encomendado a Pablo de Olavide, que consist\u00eda en poboar as grandes extensi\u00f3ns despoboadas existentes no curso do Cami\u00f1o Real de Andaluc\u00eda: o deserto de Serra Morena ou da Pe\u00f1uela, no Reino de Xa\u00e9n, o deserto da Parrilla, entre C\u00f3rdoba e \u00c9cija e o deserto da Monclova, entre \u00c9cija e Carmona. O obxectivo era favorecer a seguridade do tr\u00e1nsito das persoas e mercador\u00edas que circulaban polo cami\u00f1o de Andaluc\u00eda, especialmente dos perigos derivados do bandolerismo.\nPara iso fomentouse neses lugares a agricultura e a industria, atraendo colonos centroeuropeos cat\u00f3licos, principalmente alem\u00e1ns, flamengos e su\u00edzos. Os primeiros colonos foron tra\u00eddos polo aventureiro b\u00e1varo Johann Kaspar von Th\u00fcrriegel. Ao finalizar o seu contrato, en xullo de 1769, Th\u00fcrreiegel introducira algo m\u00e1is de sete mil colonos; precisamente aqueles cos que Pablo de Olavide puxo en marcha as \"Nuevas Poblaciones\".\nA iniciativa pretend\u00eda implantar unha nova organizaci\u00f3n social, liberada en certo modo das restrici\u00f3ns xurisdicionais do Antigo R\u00e9xime. A repoboaci\u00f3n deb\u00eda permitir tam\u00e9n a posta en cultivo de terras abandonadas nun momento no que a liberaci\u00f3n do comercio de cereais provocara unha importante alza de prezos. Para iso redactouse o \"Foro das Novas Poboaci\u00f3ns, que regulaba os aspectos da vida econ\u00f3mica e social dos colonos. \nOs novos asentamentos humanos non recibiron o nome de cidade, vila ou lugar, sen\u00f3n que se co\u00f1ec\u00edan como \"feligres\u00edas\" (fregues\u00edas) e aldeas e, todas en conxunto, como \"Nuevas Poblaciones\". A capitalidade da intendencia e sede do intendente estableceuse en La Carolina, cuxa construci\u00f3n xa estaba finalizada en 1770, e en La Carlota.\nCoa ca\u00edda de Pablo de Olavide, o 22 de marzo de 1795, Tom\u00e1s Gonz\u00e1lez Carvajal foi nomeado intendente das Novas Poboaci\u00f3ns de Andaluc\u00eda e Serra Morena.\nAs Poboaci\u00f3ns.\nNo Reino de Xa\u00e9n as novas poboaci\u00f3ns foron as seguintes: Aldeaquemada, Arquillos, Carboneros, La Carolina, Las Correderas, Guarrom\u00e1n, Miranda del Rey y Maga\u00f1a, Montiz\u00f3n, Navas de Tolosa, Rumblar e Santa Elena]. La Concepci\u00f3n de Almuradiel, pola s\u00faa parte, estaba encravada en La Mancha.\nA fregueres\u00eda de La Carolina contaba con tres aldeas: Los Cuellos, Camino de Granada e Vista Alegre. A de Carboneros, con tres: El Acebuchal, La Mesa de Carboneros e Escol\u00e1stica. Guarrom\u00e1n, con outras tres: Arellano, Mart\u00edn Malo e Los R\u00edos. Arquillos, con unha: El Porrosilo. Montiz\u00f3n, con d\u00faas: Aldeahermosa e Venta de los Santos. Aldeaquemada con d\u00faas: Buenos Aires y Santa Cruz. Santa Elena con unha: Aldeanueva. Miranda del Rey, con unha: Maga\u00f1a. As Navas de Tolosa, con unha: Fuerte del Rey.\nNo Reino de C\u00f3rdoba e no Reino de Sevilla cre\u00e1ronse as novas poboaci\u00f3ns de: La Carlota, La Luisiana, Fuente Palmera, San Sebasti\u00e1n de los Ballesteros e a aldea de San Calixto], na Serra de Tard\u00f3n (termo municipal de Hornachuelos). O enxe\u00f1eiro militar Jos\u00e9 de Ampudia y Vald\u00e9s realizou en 1761 o plano topogr\u00e1fico da Serra de Tard\u00f3n.\nA fregues\u00eda de La Carlota contaba con cinco aldeas: La Fuencubierta, Garabato, Pinedas, Peque\u00f1a Carlota e Vaneguillas. A de Fuente Palmera, con sete: Aldea del R\u00edo, Fuente Carreteros, La Herrer\u00eda, Los Silillos, Pe\u00f1alosa, Villal\u00f3n e La Ventilla. La Luisiana, pola s\u00faa parte, contaba con tres aldeas: Ca\u00f1ada-rosal, El Campillo e Motillos.\nNoutros lugares do reino de Sevilla afastados do Cami\u00f1o Real de Andaluc\u00eda cre\u00e1ronse outras poboaci\u00f3ns similares, a\u00ednda que no formaron parte das Novas Poboaci\u00f3ns Andaluc\u00eda e Serra Morena nin gozaron dos seus foros. Estas poboaci\u00f3ns foron Prado del Rey e Algar."}
{"id": "209572", "revid": "6750", "url": "https://gl.wikipedia.org/wiki?curid=209572", "title": "Condado de Buz\u0103u", "text": "O condado de Buz\u0103u (en roman\u00e9s \"Jude\u0163ul Buz\u0103u\") \u00e9 unha provincia de Roman\u00eda con capital en Buz\u0103u.\nA poboaci\u00f3n desta provincia \u00e9 de 495.325 habitantes (en 2005) nunha superficie de 6.103 km\u00b2, cunha densidade de poboaci\u00f3n de 81 hab/km\u00b2.\nOs muntenios ou romaneses \u00e9tnicos son o 97 % da poboaci\u00f3n, mentres o 3 % restante son xitanos.\nDivisi\u00f3ns administrativas.\nO distrito conta con 2 municipios, 3 cidades e 82 comunas."}
{"id": "209573", "revid": "27249", "url": "https://gl.wikipedia.org/wiki?curid=209573", "title": "Condado de Buzau", "text": ""}
{"id": "209574", "revid": "6750", "url": "https://gl.wikipedia.org/wiki?curid=209574", "title": "Condado de Cara\u0219-Severin", "text": "O condado de Cara\u0219-Severin (en roman\u00e9s \"Jude\u021bul Cara\u0219-Severin\"; en h\u00fangaro \"Krass\u00f3-Sz\u00f6r\u00e9ny\"; en serbocroata \"Kara\u0161-Severin/\u041a\u0430\u0440\u0430\u0448 \u0421\u0435\u0432\u0435\u0440\u0438\u043d\") \u00e9 unha provincia de Roman\u00eda con capital en Re\u0219i\u021ba.\nA poboaci\u00f3n desta provincia \u00e9 de 333.219 habitantes (en 2002) nunha superficie de 8.514 km\u00b2, cunha densidade de poboaci\u00f3n de 39 hab/km\u00b2.\nOs valacos ou romaneses \u00e9tnicos son o 88,24 % da poboaci\u00f3n. Tam\u00e9n hai xitanos (2,37 %), croatas (1.88%), suabos do Danubio (1.84%), serbios (1.82%), h\u00fangaros (1.74%) e ucra\u00ednos (1.05%).\nDivisi\u00f3ns administrativas.\nO distrito conta con 2 municipios, 6 cidades, 69 comunas e 1 aldea."}
{"id": "209575", "revid": "43749", "url": "https://gl.wikipedia.org/wiki?curid=209575", "title": "Caras-Severin", "text": ""}
{"id": "209576", "revid": "6750", "url": "https://gl.wikipedia.org/wiki?curid=209576", "title": "Condado de C\u0103l\u0103ra\u0219i", "text": "O condado de C\u0103l\u0103ra\u0219i (en roman\u00e9s \"Jude\u021bul C\u0103l\u0103ra\u0219i\") \u00e9 unha provincia de Roman\u00eda con capital en C\u0103l\u0103ra\u0219i.\nA poboaci\u00f3n desta provincia \u00e9 de 324.617 habitantes (en 2002) nunha superficie de 5.088 km\u00b2, cunha densidade de poboaci\u00f3n de 64 hab/km\u00b2.\nNo ano 2002 os muntenios ou romaneses \u00e9tnicos eran o 95 % da poboaci\u00f3n, estando outros grupos \u00e9tnicos presentes, como os xitanos e os turcos rumel\u00eds.\nDivisi\u00f3ns administrativas.\nO distrito conta con 2 municipios, 3 cidades e 48 comunas."}
{"id": "209577", "revid": "43749", "url": "https://gl.wikipedia.org/wiki?curid=209577", "title": "Condado de Calarasi", "text": ""}
{"id": "209579", "revid": "98629", "url": "https://gl.wikipedia.org/wiki?curid=209579", "title": "Cinetocoro", "text": "O cinetocoro \u00e9 unha estrutura proteica situada sobre os cromosomas, xeralmente sobre a zona do centr\u00f3mero. Sobre esta estrutura \u00e9 onde se ancoran os microt\u00fabulos do fuso acrom\u00e1tico durante os procesos de divisi\u00f3n celular (meiose e mitose). En vertebrados e l\u00e9vedos os cinetocoros son estruturas discretas e \u00fanicas en cada cromosoma, pero existen organismos (como o verme nematodo \"C. elegans\") que presentan cinetocoros difusos ao longo dos brazos cromos\u00f3micos: son os denominados cromosomas holoc\u00e9ntricos.\nOs cinetocoros inician, controlan e supervisan os movementos dos cromosomas durante a divisi\u00f3n celular. En canto \u00e1 s\u00faa estrutura, os cinetocoros das c\u00e9lulas animais poden subdividirse en d\u00faas rexi\u00f3ns:\nEntre as funci\u00f3ns do cinetocoro est\u00e1n a ancoraxe dos cromosomas aos microt\u00fabulos do fuso acrom\u00e1tico, a verificaci\u00f3n destas ancoraxes, a activaci\u00f3n do checkpoint ou punto de control da mitose (un mecanismo de control que atrasa a sa\u00edda da mitose se se detectan fallos) e a participaci\u00f3n na xeraci\u00f3n das forzas que propulsan os movementos cromos\u00f3micos durante a divisi\u00f3n celular.\nOs microt\u00fabulos son pol\u00edmeros metaestables de tubulina-\u03b1 e \u03b2 que alternan entre fases de crecemento e despolimerizaci\u00f3n, un fen\u00f3meno que se co\u00f1ece como \"inestabilidade din\u00e1mica\". A natureza din\u00e1mica do comportamento dos microt\u00fabulos est\u00e1 integrada coa funci\u00f3n dos cinetocoros para as\u00ed poder mover e segregar (separar) os cromosomas.\nEstrutura do cinetocoro en animais.\nO cinetocoro est\u00e1 composto por distintas capas, que se observaron inicialmente por m\u00e9todos convencionais de fixaci\u00f3n e tinguidura de microscop\u00eda electr\u00f3nica (revisado por C. Rieder en 1982), e m\u00e1is recentemente por conxelaci\u00f3n r\u00e1pida e substituci\u00f3n.\nA capa m\u00e1is profunda do cinetocoro \u00e9 a l\u00e1mina interna, que se organiza sobre unha estrutura de cromatina que cont\u00e9n nucleosomas que presentan unha histona especializada (CENP-A, que substit\u00fae \u00e1 histona H3 m\u00e1is com\u00fan nesta zona), prote\u00ednas auxiliares e ADN. A organizaci\u00f3n deste ADN \u00e9 un dos aspectos m\u00e1is desco\u00f1ecidos do cinetocoro de vertebrados. A placa interna aparece como un dominio de heterocromatina discreto ao longo de todo o ciclo celular. Por f\u00f3ra desta placa aparece a placa externa, composta sobre todo por prote\u00ednas. Esta estrutura f\u00f3rmase na superficie dos cromosomas no momento da rotura da envoltura nuclear. A placa externa dos cinetocoros de vertebrados ten arredor de 20 sitios de ancoraxe para os extremos (+) dos microt\u00fabulos (denominados kMTs, por \"kinetochore microtubules\"), entanto que a placa externa dos cinetocoros do l\u00e9vedo \"Saccharomyces cerevisiae\" ten un s\u00f3 sitio de ancoraxe. A zona m\u00e1is externa do cinetocoro forma unha coroa fibrosa que pode visualizarse por microscop\u00eda convencional, mais s\u00f3 en ausencia de microt\u00fabulos. Esta coroa est\u00e1 formada por unha rede din\u00e1mica de prote\u00ednas residentes e temporais que est\u00e1n implicadas no punto de control da mitose, na ancoraxe de microt\u00fabulos e na regulaci\u00f3n do comportamento destes.\nDurante a mitose, cada unha das d\u00faas crom\u00e1tides irm\u00e1s que forman o cromosoma completo presenta o seu propio cinetocoro. Os cinetocoros irm\u00e1ns distintos poden verse por primeira vez ao final da fase G2 en c\u00e9lulas cultivadas de mam\u00edferos. Estes cinetocoros temper\u00e1ns presentan unha estrutura laminar madura antes da rotura da envoltura nuclear (revisado por Pluta e colaboradores en 1995). A ruta molecular de ensamblaxe dos cinetocoros dos eucariotas superiores estudouse utilizando knockouts de xenes en ratos e en c\u00e9lulas de polo en cultivo, e con t\u00e9cnicas de ARN interferente (RNAi) en \"C. elegans\", \"Drosophila\" e c\u00e9lulas humanas. Por\u00e9n, ningunha ruta li\u00f1al simple pode describir os datos obtidos.\nA primeira prote\u00edna que se ensambla no cinetocoro \u00e9 CENP-A (Cse4 en \"Saccharomyces cerevisiae\"). Esta prote\u00edna \u00e9 unha isoforma especializada da histona H3. A prote\u00edna CENP-A c\u00f3mpre para a incorporaci\u00f3n das prote\u00ednas do cinetocoro interno CENP-C, CENP-H e CENP-I/MIS6. As posici\u00f3ns relativas destas prote\u00ednas na ruta dependente de CENP-A non est\u00e1n completamente claras. Por exemplo, a localizaci\u00f3n de CENP-C require CENP-H en c\u00e9lulas de polo, pero \u00e9 independente de CENP-I/MIS6 en c\u00e9lulas humanas. En \"C. elegans\" e en metazoos, a incorporaci\u00f3n de moitas prote\u00ednas do cinetocoro externo depende en \u00faltimo termo de CENP-A.\nOs compo\u00f1entes do cinetocoro poden agruparse en funci\u00f3n da s\u00faa localizaci\u00f3n ao longo do ciclo celular. Os compo\u00f1entes constitutivos, como CENP-A, CENP-C, CENP-H e CENP-I, est\u00e1n unidos \u00e1 cromatina asociada ao cinetocoro durante todo o ciclo, mentres que outros compo\u00f1entes s\u00f3 se asocian ao cinetocoro ao comezar a profase.\nAs prote\u00ednas do cinetocoro tam\u00e9n poden agruparse en funci\u00f3n de se a s\u00faa concentraci\u00f3n cinetoc\u00f3rica permanece constante ou var\u00eda durante a mitose, e da s\u00faa reciclaxe de forma lenta (son estables) ou r\u00e1pida (din\u00e1micas) nos seus sitios de uni\u00f3n nos cinetocoros.\nUn estudo de 2010 utilizou un m\u00e9todo complexo denominado prote\u00f3mica combinatoria con clasificadores m\u00faltiples (ou MCCP, \"multiclassifier combinatorial proteomics\") para analizar a composici\u00f3n proteica dos cromosomas completos de vertebrados, inclu\u00edndo o cinetocoro. A\u00ednda que este estudo non incl\u00fae un proceso bioqu\u00edmico de enriquecemento en cinetocoros, os datos obtidos incl\u00faen todos os subcomplexos centrom\u00e9ricos, con p\u00e9ptidos procedentes de 125 prote\u00ednas centrom\u00e9ricas co\u00f1ecidas. Segundo este estudo, a\u00ednda se desco\u00f1ecen arredor dunha centena de prote\u00ednas asociadas ao cinetocoro, o que duplica a complexidade da estrutura co\u00f1ecida durante a mitose, confirmando que o cinetocoro \u00e9 unha das subestruturas m\u00e1is complexas da c\u00e9lula.\nFunci\u00f3ns dos cinetocoros.\nO n\u00famero de microt\u00fabulos que se unen a un cinetocoro \u00e9 variable: no l\u00e9vedo \"Saccharomyces cerevisiae\" s\u00f3 se une ao cinetocoro un microt\u00fabulo, pero nos mam\u00edferos superiores a cada cinetocoro se unen entre 15 e 35 microt\u00fabulos. Por\u00e9n, non todos os microt\u00fabulos do fuso acadan os cinetocoros. Hai microt\u00fabulos que se estenden desde un centrosoma ao outro (dos que depende a lonxitude do fuso) e outros m\u00e1is curtos que est\u00e1n interdixitados entre os microt\u00fabulos longos. O profesor B. Nicklas, na Universidade de Carolina do Norte, demostrou que se rompemos a uni\u00f3n entre os microt\u00fabulos e os cinetocoros por medio dun raio l\u00e1ser, as crom\u00e1tides non poden moverse, produc\u00edndose unha distribuci\u00f3n anormal dos cromosomas. Estes experimentos demostraron tam\u00e9n que o cinetocoro ten polaridade e que a s\u00faa interacci\u00f3n cos microt\u00fabulos dun ou outro centrosoma depender\u00e1 da s\u00faa orientaci\u00f3n. Esta especificidade garante que soamente unha das crom\u00e1tides se mova cara a cada lado do fuso, asegurando a distribuci\u00f3n axeitada do material xen\u00e9tico. Unha das funci\u00f3ns b\u00e1sicas do cinetocoro \u00e9, por tanto, a ancoraxe aos microt\u00fabulos do fuso, que \u00e9 fundamental para realizar unha correcta segregaci\u00f3n de crom\u00e1tides. Se a ancoraxe se produce de forma incorrecta, poden orixinarse erros que xeren aneuploid\u00edas, con dr\u00e1sticas consecuencias para a c\u00e9lula. Para evitalo, existen mecanismos de detecci\u00f3n e correcci\u00f3n de erros (como o punto de control de mitose), cuxos compo\u00f1entes tam\u00e9n residen nos cinetocoros. O desprazamento dunha crom\u00e1tide cara ao centrosoma prod\u00facese fundamentalmente por despolimerizaci\u00f3n dos microt\u00fabulos no sitio de uni\u00f3n co cinetocoro. Ditos desprazamentos precisan ademais a xeraci\u00f3n de forzas nas que interve\u00f1en motores moleculares localizados \u00edgualmente nos cinetocoros.\nAncoraxe dos cromosomas aos microt\u00fabulos do fuso.\nCaptura de microt\u00fabulos.\nDurante a fase de s\u00edntese (fase S) da interfase do ciclo celular, o centrosoma comeza a duplicarse. Xusto ao inicio da mitose, ambos os centr\u00edolos de cada centrosoma chegan \u00e1 s\u00faa lonxitude m\u00e1xima, os centrosomas recrutan material adicional e a s\u00faa capacidade de nucleaci\u00f3n de microt\u00fabulos aumenta. A medida que progresa a mitose, ambos os centrosomas se separan para establecer o fuso acrom\u00e1tico. Desta forma, o fuso dunha c\u00e9lula mit\u00f3tica ten dous polos dos que emanan microt\u00fabulos. Os microt\u00fabulos son longos filamentos proteicos con dous extremos asim\u00e9tricos, un extremo \"menos\" (-) relativamente estable pr\u00f3ximo ao centrosoma, e un extremo \"mais\" (+) que sofre fases alternadas de crecemento-retroceso e que explora o centro da c\u00e9lula. Neste proceso de procura dun cromosoma, un microt\u00fabulo pode localizar e capturar un cromosoma. Os microt\u00fabulos que localizan un cinetocoro estabil\u00edzanse, e os que non o encontran sofren unha r\u00e1pida despolimerizaci\u00f3n. Como os cromosomas presentan dous cinetocoros asociados un de costas ao outro (un en cada crom\u00e1tide irm\u00e1), cando un deles se engancha a un microt\u00fabulo xerado por un dos polos celulares, o cinetocoro da crom\u00e1tide irm\u00e1 queda exposto cara ao outro polo celular, polo que na maior parte dos casos o segundo cinetocoro as\u00f3ciase aos microt\u00fabulos do polo oposto, de maneira que os cromosomas quedan biorientados, unha configuraci\u00f3n, tam\u00e9n denominada \"anfit\u00e9lica\", que \u00e9 fundamental para asegurar que a segregaci\u00f3n ter\u00e1 lugar de maneira correcta cando a c\u00e9lula se divida.\nNo momento en que un microt\u00fabulo se ancora a un cinetocoro, comeza un r\u00e1pido movemento do cromosoma asociado en direcci\u00f3n ao polo do que procede dito microt\u00fabulo. Este movemento est\u00e1 probablemente mediado pola actividade motora dirixida cara ao extremo (-) da prote\u00edna motora dine\u00edna citopl\u00e1smica, que se encontra moi concentrada nos cinetocoros sen ancorar (revisado por Banks e Heald en 2001). O movemento cara ao polo faise m\u00e1is lento a medida que os cinetocoros adquiren microt\u00fabulos ancorados a cinetocoros (kMTs) e o movemento pasa a ser dirixido por cambios na lonxitude dos kMTs. A dine\u00edna lib\u00e9rase dos cinetocoros a medida que estes adquiren kMTs e, en c\u00e9lulas en cultivo de mam\u00edferos, \u00e9 necesaria para a inactivaci\u00f3n do punto de control da mitose, pero non para o ali\u00f1amento cromos\u00f3mico no ecuador do fuso, a adquisici\u00f3n de kMTs ou a anafase A durante a segregaci\u00f3n cromos\u00f3mica. En plantas superiores ou en l\u00e9vedos non hai evidencias da existencia de dine\u00edna, pero outras cinesinas dirixidas cara ao extremo (-) poder\u00edan compensar a falta de dine\u00edna.\nOutra prote\u00edna motora implicada na captaci\u00f3n inicial de microt\u00fabulos \u00e9 CENP-E; tr\u00e1tase dunha cinesina de gran tama\u00f1o que se asocia coa coroa fibrosa dos cinetocoros de mam\u00edferos desde a prometafase ata a anafase. En c\u00e9lulas con niveis baixos de CENP-E, os cromosomas carecen desta prote\u00edna nos seus cinetocoros, os cales presentan con frecuencia defectos na s\u00faa capacidade de ali\u00f1arse. Neste caso, alg\u00fans cromosomas permanecen cronicamente monoorientados, \u00e9 dicir, ancorados a un \u00fanico polo, mesmo a\u00ednda que a maior\u00eda se re\u00fanan correctamente na placa metaf\u00e1sica.\nEn xeral ac\u00e9ptase amplamente que a fibra de kMTs (o feixe de microt\u00fabulos unidos ao cinetocoro) se forma orixinalmente pola captura de microt\u00fabulos que se polimerizaron nos centrosomas e polos do fuso en c\u00e9lulas de mam\u00edferos en cultivo. Por\u00e9n, a polimerizaci\u00f3n de microt\u00fabulos directamente nos cinetocoros poder\u00eda tam\u00e9n contribu\u00edr de forma importante. Co\u00f1ecer a forma na cal a rexi\u00f3n do cinetocoro/centr\u00f3mero inicia a formaci\u00f3n de fibras de kMTs e determinar con que frecuencia ocorre son cuesti\u00f3ns importantes, dado que este mecanismo pode contribu\u00edr non s\u00f3 \u00e1 formaci\u00f3n inicial de kMTs, sen\u00f3n tam\u00e9n a como os cinetocoros corrixen erros na ancoraxe de microt\u00fabulos e regulan o movemento ao longo dos kMTs.\nPapel do complexo Ndc80.\nOs microt\u00fabulos asociados a cinetocoros (kMTs) presentan unhas caracter\u00edsticas especiais: en comparaci\u00f3n cos microt\u00fabulos non ancorados, os kMTs son moito m\u00e1is resistentes \u00e1 despolimerizaci\u00f3n inducida polo fr\u00edo, as altas presi\u00f3ns hidrost\u00e1ticas ou a exposici\u00f3n ao calcio. Ademais, os kMTs rec\u00edclanse moito m\u00e1is a modo do que o fan os microt\u00fabulos astrais e os microt\u00fabulos do fuso que te\u00f1en extremos (+) libres, e se os kMTs se separan dos cinetocoros usando raios l\u00e1ser, despolimer\u00edzanse rapidamente.\nUnha vez establecido que a dine\u00edna e o CENP-E non son esenciais para a formaci\u00f3n dos kMTs, as mol\u00e9culas responsables da estabilizaci\u00f3n destes deb\u00edan de ser outras. Estudos xen\u00e9ticos pioneiros en l\u00e9vedos revelaron a importancia do complexo Ndc80 na ancoraxe dos kMTs. En \"Saccharomyces cerevisiae\", o complexo Ndc80 ten catro compo\u00f1entes: Ndc80p, Nuf2p, Spc24p e Spc25p. Os mutantes que carecen dalg\u00fan dos compo\u00f1entes deste complexo presentan perda da conexi\u00f3n cinetocoro-microt\u00fabulo sen mostraren unha perda completa da estrutura do cinetocoro. Por\u00e9n, os mutantes nos que se perdeu a estrutura do cinetocoro (como os mutantes para Ndc10 en l\u00e9vedos) presentan deficiencias tanto na conexi\u00f3n cos microt\u00fabulos coma na capacidade de resposta do punto de control da mitose, posiblemente porque os cinetocoros funcionan como unha plataforma na que se organizan os compo\u00f1entes da resposta.\nO complexo Ndc80 est\u00e1 moi conservado e identificouse en \"S. pombe\", \"C. elegans\", \"Xenopus\", polos e humanos. Estudos realizados con Hec1 (Hec1 = \"highly expressed in cancer cells 1\"), o hom\u00f3logo de Ndc80p en humanos, mostraron que \u00e9 importante para a correcta reuni\u00f3n dos cromosomas e a progresi\u00f3n da mitose, e que interacciona con compo\u00f1entes dos complexos de cohesinas e condensinas.\nDiferentes laboratorios mostraron que o complexo Ndc80 \u00e9 esencial para a estabilizaci\u00f3n das fixaci\u00f3ns cinetocoro-microt\u00fabulo, necesarias para manter as tensi\u00f3ns centrom\u00e9ricas implicadas no establecemento do ali\u00f1amento cromos\u00f3mico correcto en eucariotas superiores. As c\u00e9lulas nas que se eliminou a funci\u00f3n de Ndc80 (por medio de RNAi, knockout de xenes, ou microinxecci\u00f3n de anticorpos) te\u00f1en fusos mit\u00f3ticos anormalmente longos, perda de tensi\u00f3n entre cinetocoros irm\u00e1ns, cromosomas que non poden reunirse na placa metaf\u00e1sica e poucos ou ning\u00fan kMT asociados.\nA\u00ednda que existe algunha evidencia \"in vitro\" de que os heterod\u00edmeros Ndc80p-Nuf2p poden unirse a microt\u00fabulos, non est\u00e1 claro que \"in vivo\" a conexi\u00f3n entre o complexo Ndc80 e os microt\u00fabulos sexa directa. En l\u00e9vedos, esta conexi\u00f3n require a presenza do complexo Dam1-DASH-DDD. Alg\u00fans membros deste complexo \u00fanense directamente aos microt\u00fabulos, e outros \u00fanense ao complexo Ndc80. Por tanto, o complexo Dam1-DASH-DDD poder\u00eda ser un adaptador esencial entre os cinetocoros e os microt\u00fabulos. Por\u00e9n, en animais non se encontrou un complexo equivalente, e esta cuesti\u00f3n estase a investigar intensamente.\nVerificaci\u00f3n das ancoraxes ao fuso.\nCando unha c\u00e9lula entra en mitose, duplica toda a s\u00faa informaci\u00f3n xen\u00e9tica no proceso denominado replicaci\u00f3n do ADN. Ao final deste proceso, cada cromosoma consta de d\u00faas crom\u00e1tides irm\u00e1s, que son d\u00faas mol\u00e9culas de ADN completas e id\u00e9nticas. Ambas as crom\u00e1tides permanecen unidas por medio de complexos cohesinas ata a anafase, cando se produce a segregaci\u00f3n cromos\u00f3mica. Para que esta te\u00f1a lugar correctamente, cada c\u00e9lula filla debe recibir un xogo completo de crom\u00e1tides, o cal quere dicir que cada crom\u00e1tide irm\u00e1 (por medio do seu cinetocoro) debe ancorarse a microt\u00fabulos procedentes de polos opostos do fuso mit\u00f3tico. Esta configuraci\u00f3n denom\u00ednase anfit\u00e9lica ou \"biorientaci\u00f3n\".\nPor\u00e9n, durante o proceso de ancoraxe prod\u00facense tam\u00e9n configuraci\u00f3ns incorrectas:\nTanto a configuraci\u00f3n monot\u00e9lica coma a sint\u00e9lica xeran tensi\u00f3n centrom\u00e9rica e son detectadas polo punto de control da mitose, pero a configuraci\u00f3n merot\u00e9lica non se detecta por este mecanismo de control. Por\u00e9n, a maior parte destes erros son detectados e corrixidos antes de que a c\u00e9lula entre en anafase. Un factor chave na correcci\u00f3n de erros de ancoraxe \u00e9 o complexo pasaxeiro dos cromosomas (\"chromosomal passenger complex\"), que incl\u00fae a prote\u00edna quinase Aurora B, a s\u00faa diana e subunidade activadora INCENP e outras d\u00faas subunidades, Survivina e Borealina/Dasra B (v\u00e9xase a revisi\u00f3n de Adams e colaboradores de 2001). En c\u00e9lulas nas que se eliminou a funci\u00f3n deste complexo utilizando mutantes dominantes-negativos, RNAi, microinxecci\u00f3n de anticorpos ou utilizaci\u00f3n de drogas selectivas, acum\u00falanse erros na ancoraxe dos cromosomas. Moitos estudos mostraron que a Aurora B \u00e9 necesaria para desestabilizar as ancoraxes cinetocoro-microt\u00fabulo incorrectas, de maneira que se favoreza a xeraci\u00f3n de conexi\u00f3ns anfit\u00e9licas. O hom\u00f3logo da Aurora B en l\u00e9vedos (Ipl1p) fosforila algunhas prote\u00ednas do cinetocoro, como a prote\u00edna constitutiva Ndc10p e membros dos complexos Ndc80 e Dam1-DASH-DDD. A fosforilaci\u00f3n dos compo\u00f1entes do complexo Ndc80 produce a desestabilizaci\u00f3n das ancoraxes dos kMTs. Prop\u00faxose que a localizaci\u00f3n da Aurora B \u00e9 importante para a s\u00faa funci\u00f3n: ao encontrarse na zona interna do cinetocoro (na heterocromatina centrom\u00e9rica), cando se establece tensi\u00f3n centrom\u00e9rica os cinetocoros irm\u00e1ns af\u00e1stanse, e a Aurora B non pode acadar os seus substratos, de maneira que os kMTs se estabilizan. \u00c9 interesante notar que a Aurora B se encontra sobreexpresada frecuentemente en varios tipos de tumores e \u00e9 na actualidade unha diana para o desenvolvemento de drogas anticancerosas.\nActivaci\u00f3n do punto de control da mitose.\nO mecanismo que detecta que se formou correctamente o fuso acrom\u00e1tico, que todos os cromosomas est\u00e1n asociados a dito fuso de maneira bipolar, e que todos eles se encontran ali\u00f1ados na placa metaf\u00e1sica \u00e9 o denominado punto de control da mitose, punto de control da mitose ou tam\u00e9n punto de control da ensamblaxe do fuso (abreviado SAC en ingl\u00e9s, \"Spindle Assembly Checkpoint\"). Cando alg\u00fan dos cromosomas, por algunha raz\u00f3n, se atrasa durante o proceso de ali\u00f1amento, esta maquinaria orixina unha parada temporal da progresi\u00f3n do ciclo celular: a c\u00e9lula detense, dando tempo a que os mecanismos de reparaci\u00f3n resolvan o problema detectado. Se pasado un tempo, o problema non se corrixiu, a c\u00e9lula ser\u00e1 encami\u00f1ada a un proceso de morte celular, un mecanismo de seguridade para evitar que se produza unha situaci\u00f3n de aneuploid\u00eda, xeralmente con consecuencias graves para o organismo.\nAs prote\u00ednas centrom\u00e9ricas estruturais (como CENP-B), mante\u00f1en unha localizaci\u00f3n estable ao longo de toda a mitose, inclu\u00edda a telofase, pero os compo\u00f1entes do punto de control da mitose ens\u00e1mblanse no cinetocoro en altas concentraci\u00f3ns en ausencia de microt\u00fabulos e a s\u00faa concentraci\u00f3n dimin\u00fae a medida que aumenta o n\u00famero de microt\u00fabulos ancorados ao cinetocoro. Na metafase, os niveis de CENP-E, Bub3 e Bub1 dimin\u00faen de 3 a 4 veces comparados cos presentes en cinetocoros non ancorados, entanto que os niveis de dine\u00edna/dinactina, Mad1, Mad2 e BubR1 caen &gt;10-100 veces. Por tanto na metafase, cando todos os cromosomas est\u00e1n reunidos na placa metaf\u00e1sica, lib\u00e9ranse as prote\u00ednas do punto de control. A desaparici\u00f3n das prote\u00ednas do punto de control dos cinetocoros marca o momento en que os cromosomas atinguiron a placa metaf\u00e1sica e se encontran en tensi\u00f3n bipolar. \u00c9 ent\u00f3n cando as prote\u00ednas do punto de control que se unen e inhiben Cdc20 (Mad1-Mad2 e BubR1), liberan o Cdc20, permitindo a activaci\u00f3n do APC/CCdc20, que dispara a separaci\u00f3n das crom\u00e1tides irm\u00e1s e consecuentemente o inicio da anafase.\nVarios estudos indican que o complexo Ndc80 interv\u00e9n na regulaci\u00f3n da asociaci\u00f3n estable de Mad1-Mad2 e dine\u00edna cos cinetocoros. Por\u00e9n, as prote\u00ednas asociadas co cinetocoro CENP-A, CENP-C, CENP-E, CENP-H e BubR1 son independentes de Ndc80/Hec1. A prolongada parada en prometafase que se observa en c\u00e9lulas con niveis reducidos de Ndc80/Hec1 depende de Mad2, a\u00ednda que estas c\u00e9lulas presentan baixos niveis de Mad1, Mad2 e dine\u00edna nos cinetocoros (&lt;10-15% comparados cos cinetocoros non ancorados). Por\u00e9n, se ademais de Ndc80/Hec1 se dimin\u00faen os niveis de Nuf2, ocorre que Mad1 e Mad2 desaparecen completamente dos cinetocoros e o punto de control inact\u00edvase.\nAs prote\u00ednas denominadas Shugoshinas (MEI-S332 en \"Drosophila melanogaster\") son un tipo de prote\u00ednas asociadas cos centr\u00f3meros que son esenciais para manter as cohesinas unidas aos centr\u00f3meros ata a anafase. A prote\u00edna hom\u00f3loga en humanos, hsSgo1, as\u00f3ciase cos centr\u00f3meros durante profase e desaparece ao inicio da anafase. Cando se reducen os niveis de Shugoshina por medio de RNAi en c\u00e9lulas HeLa, as cohesinas non se poden manter nos centr\u00f3meros durante a mitose, e en consecuencia, as crom\u00e1tides irm\u00e1s sep\u00e1ranse asincronicamente antes de que se inicie a anafase, o que dispara unha parada mit\u00f3tica prolongada.\nPor outra parte, o grupo de Dasso e colaboradores encontraron que as prote\u00ednas do sistema Ran: RanGAP1 (unha prote\u00edna activadora de GTPases que estimula a conversi\u00f3n de Ran-GTP en Ran-GDP) e a prote\u00edna de uni\u00f3n a Ran denominada RanBP2/Nup358, poden detectarse nos cinetocoros durante a mitose. Estas prote\u00ednas enc\u00f3ntranse nos poros nucleares durante a interfase e interve\u00f1en no transporte nucleo-citopl\u00e1smico. A localizaci\u00f3n cinetoc\u00f3rica destas prote\u00ednas parece ser significativa funcionalmente, porque diversos tratamentos que elevan os niveis de Ran-GTP inhiben a liberaci\u00f3n das prote\u00ednas Bub1, Bub3, Mad2 e CENP-E dos cinetocoros.\nCuriosamente, Orc2 (unha prote\u00edna do complexo de reco\u00f1ecemento de orixe ou ORC implicada na iniciaci\u00f3n da replicaci\u00f3n do ADN durante a fase S) tam\u00e9n se localiza nos cinetocoros durante a mitose en c\u00e9lulas humanas; en concordancia con esta localizaci\u00f3n, alg\u00fans estudos indican que Orc2 en l\u00e9vedos est\u00e1 implicada na cohesi\u00f3n de crom\u00e1tides irm\u00e1s, e a s\u00faa eliminaci\u00f3n celular provoca a activaci\u00f3n do punto de control da mitose. Tam\u00e9n se detectou que outros compo\u00f1entes do complexo ORC (como orc5 en \"S. pombe\") participan na cohesi\u00f3n. Por\u00e9n, a ruta molecular na que interve\u00f1en as prote\u00ednas ORC parece ser aditiva \u00e1 ruta das cohesinas e desco\u00f1\u00e9cese na s\u00faa maior parte.\nXeraci\u00f3n das forzas que impulsan os movementos cromos\u00f3micos.\nA maior parte dos movementos cromos\u00f3micos en relaci\u00f3n cos polos do fuso acrom\u00e1tico est\u00e1n asociados co alongamento e acurtamento dos microt\u00fabulos cinetoc\u00f3ricos (kMTs). Unha das caracter\u00edsticas m\u00e1is interesantes dos cinetocoros \u00e9 a s\u00faa capacidade de modificaren o estado dos seus kMTs asociados (arredor de 20) dun estado de despolimerizaci\u00f3n dos seus extremos (+) a un estado de polimerizaci\u00f3n. Isto permite aos cinetocoros das c\u00e9lulas en prometafase mostrar \"inestabilidade direccional\", variando entre fases persistentes de movementos cara ao polo (\"poleward\") ou en sentido contrario (\"anti-poleward\") que est\u00e1n asociados con estados alternados de despolimerizaci\u00f3n e polimerizaci\u00f3n dos kMTs, respectivamente. Esta biestabilidade dos cinetocoros parece ser parte dun mecanismo para ali\u00f1ar os cromosomas no ecuador do fuso sen perder a conexi\u00f3n mec\u00e1nica entre os cinetocoros e os polos do fuso. P\u00e9nsase que a biestabilidade dos cinetocoros se basea na inestabilidade din\u00e1mica do extremo (+) dos kMTs e est\u00e1 controlada de forma parcial pola tensi\u00f3n existente nos cinetocoros. En c\u00e9lulas de mam\u00edfero en cultivo, unha baixa tensi\u00f3n nos cinetocoros promove o cambio cara \u00e1 despolimerizaci\u00f3n de kMTs, e unha alta tensi\u00f3n promove o cambio cara \u00e1 polimerizaci\u00f3n dos kMTs.\nAs prote\u00ednas do cinetocoro e as prote\u00ednas que se unen aos extremos (+) dos microt\u00fabulos (denominadas xenericamente +TIPs) regulan o movemento do cinetocoro por medio da regulaci\u00f3n da din\u00e1mica dos extremos (+) dos kMTs. Por\u00e9n, a interface cinetocoro-microt\u00fabulo \u00e9 moi din\u00e1mica, e algunhas destas prote\u00ednas parecen ser compo\u00f1entes \"aut\u00e9nticos\" de ambas as estruturas. D\u00faas clases de prote\u00ednas parecen ser particularmente importantes: cinesinas que funcionan como despolimerases, tales como as cinesinas KinI; e prote\u00ednas que se unen a extremos (+) de microt\u00fabulos, +TIPs, que promoven a polimerizaci\u00f3n, talvez antagonizando o efecto das despolimerases."}
{"id": "209580", "revid": "81969", "url": "https://gl.wikipedia.org/wiki?curid=209580", "title": "SC Freiburg", "text": "O SC Freiburg \u00e9 un club de f\u00fatbol alem\u00e1n da cidade de Friburgo (Baden-W\u00fcrttemberg). Fundouse en 1904 e compite na 2. Bundesliga."}
{"id": "209581", "revid": "5132", "url": "https://gl.wikipedia.org/wiki?curid=209581", "title": "S.C. Freiburg", "text": ""}
{"id": "209582", "revid": "5132", "url": "https://gl.wikipedia.org/wiki?curid=209582", "title": "SC Friburgo", "text": ""}
{"id": "209583", "revid": "5132", "url": "https://gl.wikipedia.org/wiki?curid=209583", "title": "S.C. Friburgo", "text": ""}
{"id": "209584", "revid": "6750", "url": "https://gl.wikipedia.org/wiki?curid=209584", "title": "Condado de Timi\u0219", "text": "O condado de Timi\u0219 (en h\u00fangaro: \"Temes\", en serbocroata: \"Tami\u0161/\u0422\u0430\u043c\u0438\u0448\", en b\u00falgaro do Banato: \"Timi\u0161\") \u00e9 un \"jude\u021b\" de Roman\u00eda, na rexi\u00f3n da Transilvania. A s\u00faa capital \u00e9 a cidade de Timi\u0219oara.\nO nome do condado prov\u00e9n do r\u00edo Timi\u0219, co\u00f1ecido na Antiga Roma como ou .\nDivisi\u00f3ns administrativas.\nO condado pos\u00fae dous municipios, oito cidades e oitenta e nove comunas."}
{"id": "209585", "revid": "89787", "url": "https://gl.wikipedia.org/wiki?curid=209585", "title": "Catro reinos de Andaluc\u00eda", "text": "Os catro reinos de Andaluc\u00eda \u00e9 a denomincaci\u00f3n conxunta que recib\u00edan antano os catro reinos da Coroa de Castela situados no mediod\u00eda da pen\u00ednsula Ib\u00e9rica, ao sur de Serra Morena. Por orde de conquista, estes catro reinos eran: o Reino de C\u00f3rdoba (1236), o Reino de Xa\u00e9n (1246), o Reino de Sevilla (1248) e o Reino de Granada (1492). Os reinos ocupaban case a mesma extensi\u00f3n que a actual comunidade aut\u00f3noma espa\u00f1ola de Andaluc\u00eda.\nInicialmente os reinos de Andaluc\u00eda ou \"as Andaluc\u00edas\" eran os tres reinos reconquistados no s\u00e9culo XIII por Fernando III \"O Santo\", at\u00e9 que no s\u00e9culo XVIII se xeneralizou tam\u00e9n o termo Andaluc\u00eda para referirse ao Reino de Granada.\nEsta denominaci\u00f3n utilizouse nalg\u00fans \u00e1mbitos polo menos desde mediados do s\u00e9culo XVIII.\nAlgunhas obras e documentos que utilizan esta denominaci\u00f3n son os \"Juzgados militares de Espa\u00f1a y sus Indias\". de 1792, o \"Prontuario de las leyes y decretos del Rey nuestro Se\u00f1or Don Jos\u00e9 Napoleon I\", de 1810 e \"Breves tratados de esfera y geograf\u00eda universal\" de 1833, entre moitas outras.\nAlg\u00fans autores, como o historiador Antonio Dom\u00ednguez Ortiz, indicaron a conveniencia metodol\u00f3xica de propor estes \"Catro Reinos\" como marco adecuado para o enfoque da historia andaluza."}
{"id": "209586", "revid": "4817", "url": "https://gl.wikipedia.org/wiki?curid=209586", "title": "Atlas V", "text": "Atlas V \u00e9 o nome dun foguete derivado do m\u00edsil Atlas e que tivo como antecesor \u00f3s Atlas II e III. \u00c9 usado para po\u00f1er en \u00f3rbita cargas medias e pesadas.\nCaracter\u00edsticas.\nAtlas V \u00e9 a versi\u00f3n m\u00e1is moderna e a \u00fanica en servizo da familia de foguetes Atlas, que tivo a s\u00faa orixe a finais dos anos 1950. O Atlas V \u00e9 fabricado por Lockheed Martin e operado por United Launch Alliance (ULA).\nO Atlas V est\u00e1 concibido como un lanzador modular, cun elemento central com\u00fan, o Atlas Common Core Booster (CCB, que poder\u00eda traducirse como \"Lanzador Central Com\u00fan\") e uns elementos variables, como a segunda etapa Centaur, as diferentes cofias e un n\u00famero variable de pequenos foguetes aceleradores de propelente s\u00f3lido (SRB, \"Solid Rocket Booster\") adicionais.\nAs diferentes versi\u00f3ns do Atlas V num\u00e9ranse seguindo un esquema de tres cifras:\nPor exemplo, un Atlas V 501 \u00e9 un Atlas cunha cofia de 5 metros que non usa SRBs e cunha etapa Centaur cun s\u00f3 motor.\nA modularidade permite unha gran flexibilidade no rango de cargas que o Atlas V \u00e9 capaz de po\u00f1er en \u00f3rbita, variando dunhas 10 a 20 toneladas para LEO (\u00f3rbita baixa terrestre) e dunhas 4 a 8 toneladas para GTO (\u00f3rbita de transferencia xeoestacionaria)."}
{"id": "209587", "revid": "6750", "url": "https://gl.wikipedia.org/wiki?curid=209587", "title": "Condado de Constan\u021ba", "text": "O condado de Constan\u021ba (en roman\u00e9s \"Jude\u021bul Constan\u021ba\") \u00e9 unha provincia de Roman\u00eda con capital en Constan\u021ba.\nA poboaci\u00f3n desta provincia \u00e9 de habitantes (en 2002) nunha superficie de km\u00b2, cunha densidade de poboaci\u00f3n de 101 hab/km\u00b2.\nDivisi\u00f3ns administrativas.\nO distrito conta con 3 municipios, 9 cidades e 58 comunas."}
{"id": "209588", "revid": "43749", "url": "https://gl.wikipedia.org/wiki?curid=209588", "title": "Condado de Constanta", "text": ""}
{"id": "209589", "revid": "43749", "url": "https://gl.wikipedia.org/wiki?curid=209589", "title": "Condado de Timis", "text": ""}
{"id": "209591", "revid": "6750", "url": "https://gl.wikipedia.org/wiki?curid=209591", "title": "Condado de Covasna", "text": "O condado de Covasna (en roman\u00e9s \"Jude\u0163ul Covasna\") \u00e9 unha provincia de Roman\u00eda con capital en Sf\u00e2ntu Gheorghe.\nA poboaci\u00f3n desta provincia \u00e9 de 222.449 habitantes (en 2002) nunha superficie de 3.710 km\u00b2, cunha densidade de poboaci\u00f3n de 60 hab/km\u00b2.\nSegundo o censo do ano 2002 a maior\u00eda da poboaci\u00f3n pertenc\u00edas aos s\u00edculos, o 73,79 % da poboaci\u00f3n, seguidos polos valacos ou romaneses \u00e9tnicos co 23,28 % e os xitanos co 2,68 %.\nDivisi\u00f3ns administrativas.\nO distrito conta con 2 municipios, 3 cidades e 40 comunas."}
{"id": "209592", "revid": "1131", "url": "https://gl.wikipedia.org/wiki?curid=209592", "title": "\u00c1lvaro V\u00e1zquez Penedo", "text": "\u00c1lvaro V\u00e1zquez Penedo, nado en Sedes, Nar\u00f3n o 14 de agosto de 1913 e finado en Pontedeume en 2005, foi un mestre galego que desenvolveu a meirande parte do seu labor profesional en Pontedeume.\nTraxectoria acad\u00e9mica e profesional.\nEstudou Maxisterio en Santiago de Compostela. Logo dun paso fugaz como mestre polas escolas de Casadelos, Neda e Bardaos, Tordoia, o 11 de novembro de 1934 foi destinado \u00e1 Escola de Orientaci\u00f3n Mar\u00edtima de Pontedeume, onde permaneceu ata o 31 de agosto de 1967. Neste ano pasa a encargarse da escola unitaria de Centro\u00f1a, onde permanece ata a s\u00faa xubilaci\u00f3n en 1983.\nAmais dos estudos de Maxisterio, era Diplomado en Formaci\u00f3n Profesional (modalidades Administrativa e Orientaci\u00f3n Mar\u00edtima), e en Lingua Francesa pola Universidade da Sorbona de Par\u00eds, onde co\u00f1eceu ao pedagogo franc\u00e9s Roger Cousinet co que colaborou no desenvolvemento do m\u00e9todo pedag\u00f3xico \"O ensino por grupos\".\nEn 1940 fundou o Colexio Cervantes, m\u00e1is tarde Colexio Luis Vives, onde impartiu docencia de pedagox\u00eda aos rapaces eumeses que fac\u00edan Maxisterio por ensino libre.\n\u00c9 autor do libro \"El rom\u00e1nico en la comarca eumesa\" (1977) e colaborou na \"Gu\u00eda Tur\u00edstica da comarca eumesa\".\nLabor social.\nEn 1939 foi nomeado Delegado Comarcal de Xuventudes, cargo que tivo ata 1965. Durante ese tempo introduce en Pontedeume a pr\u00e1ctica de deportes ata ent\u00f3n desco\u00f1ecidos na vila, crea a \"Academia de M\u00fasica\" que dirixe o m\u00fasico eum\u00e9s Antonio Leira D\u00edaz e consegue a construci\u00f3n do \"Centro da Xuventude\".\nNa d\u00e9cada dos oitenta do s\u00e9culo pasado fai xesti\u00f3ns para a creaci\u00f3n da Sala Prieto Nespereira no Torre\u00f3n dos Andrade, onde se exhiben 27 gravados cedidos polo pintor."}
{"id": "209593", "revid": "6750", "url": "https://gl.wikipedia.org/wiki?curid=209593", "title": "Condado de D\u00e2mbovi\u021ba", "text": "O condado de D\u00e2mbovi\u0163a (en roman\u00e9s \"Jude\u0163ul D\u00e2mbovi\u0163a\") \u00e9 unha provincia de Roman\u00eda con capital en T\u00e2rgovi\u0219te.\nA poboaci\u00f3n desta provincia \u00e9 de 541.763 habitantes (en 2002) nunha superficie de 4.054 km\u00b2, cunha densidade de poboaci\u00f3n de 134 hab/km\u00b2.\nDivisi\u00f3ns administrativas.\nO distrito conta con 2 municipios, 4 cidades e 76 comunas."}
{"id": "209594", "revid": "43749", "url": "https://gl.wikipedia.org/wiki?curid=209594", "title": "Condado de Dambovita", "text": ""}
{"id": "209596", "revid": "6750", "url": "https://gl.wikipedia.org/wiki?curid=209596", "title": "Condado de Dolj", "text": "O condado de Dolj (en roman\u00e9s \"Jude\u0163ul Dolj\") \u00e9 unha provincia de Roman\u00eda con capital en Craiova.\nA poboaci\u00f3n desta provincia \u00e9 de 734.231 habitantes (en 2002) nunha superficie de 7.414 km\u00b2, cunha densidade de poboaci\u00f3n de 99 hab/km\u00b2.\nDivisi\u00f3ns administrativas.\nO distrito conta con 3 municipios, 4 cidades e 103 comunas."}
{"id": "209597", "revid": "6750", "url": "https://gl.wikipedia.org/wiki?curid=209597", "title": "Condado de Gala\u021bi", "text": "O condado de Gala\u021bi (en roman\u00e9s \"Jude\u0163ul Gala\u021bi\") \u00e9 unha provincia de Roman\u00eda con capital en Gala\u021bi.\nA poboaci\u00f3n desta provincia \u00e9 de 619.556 habitantes (en 2002) nunha superficie de 4.466 km\u00b2, cunha densidade de poboaci\u00f3n de 139 hab/km\u00b2.\nDivisi\u00f3ns administrativas.\nO distrito conta con 2 municipios, 2 cidades e 59 comunas."}
{"id": "209598", "revid": "43749", "url": "https://gl.wikipedia.org/wiki?curid=209598", "title": "Condado de Galati", "text": ""}
{"id": "209599", "revid": "56817", "url": "https://gl.wikipedia.org/wiki?curid=209599", "title": "Liga ASOBAL 1999/00", "text": "A Liga ASOBAL 1999-00 foi a 49\u00aa edici\u00f3n da liga espa\u00f1ola de balonm\u00e1n, a 10\u00aa edici\u00f3n coa denominaci\u00f3n ASOBAL. A competici\u00f3n contou con 14 equipos que se enfrontaron entre si a d\u00faas voltas nun total de 26 xornadas. O campi\u00f3n final tralo \"play-off\" polo t\u00edtulo foi o FC Barcelona, que alzou o seu 11\u00ba t\u00edtulo na competici\u00f3n.\nAo final da tempada, dous dos tres representantes galegos que tomaron parte nesta edici\u00f3n, o SD Teucro e o BM Chapela, perderon a categor\u00eda, ao caeren nas semifinais do \"play-off\" pola permanencia fronte ao Zaragoza (3-1) e o Granollers (3-0) respect\u00edvamente."}
{"id": "209601", "revid": "56817", "url": "https://gl.wikipedia.org/wiki?curid=209601", "title": "Christine Fernandes", "text": "Christine Fernandes Alves, nada en Chicago, Illinois o 1 de marzo de 1968, \u00e9 unha actriz brasileira."}
{"id": "209602", "revid": "89787", "url": "https://gl.wikipedia.org/wiki?curid=209602", "title": "Tato Gabus Mendes", "text": "Lu\u00eds Ot\u00e1vio Gabus Mendes, nado en S\u00e3o Paulo o 22 de decembro de 1960, \u00e9 un actor brasileiro.\n\u00c9 neto de Ot\u00e1vio Gabus Mendes, fillo do autor de telenovelas Cassiano Gabus Mendes, sobri\u00f1o do actor Luis Gustavo e irm\u00e1n do tam\u00e9n actor C\u00e1ssio Gabus Mendes."}
{"id": "209603", "revid": "29398", "url": "https://gl.wikipedia.org/wiki?curid=209603", "title": "Aretio", "text": ""}
{"id": "209604", "revid": "1131", "url": "https://gl.wikipedia.org/wiki?curid=209604", "title": "Eiri\u00f1a Club de F\u00fatbol", "text": "O Eiri\u00f1a Club de F\u00fatbol foi un equipo de f\u00fatbol da cidade de Pontevedra.\nHistoria.\nFundouse en 1922,e tomou o seu nome do barrio da Eiri\u00f1a. Xogaba os seus encontros como local no Campo do Progreso. O seu uniforme era a listas amarelas e negras e pantal\u00f3n negro.\nCompetiu durante a maior parte da s\u00faa existencia na Serie A do Campionato de Galicia. Tam\u00e9n participou simultaneamente en tres campa\u00f1as da Terceira Divisi\u00f3n. Foi campi\u00f3n de Galicia de afeccionados nas tempadas 1932/33 e 1933/34. En 1936, ga\u00f1ou a primeira edici\u00f3n da Copa Galicia.\nEn 1941 fundouse co Alfonso XIII Foot-ball Club, que se creara en 1920, dando lugar ao Pontevedra Club de F\u00fatbol, sendo Fernando Ponte Conde o primeiro presidente da nova entidade."}
{"id": "209605", "revid": "89787", "url": "https://gl.wikipedia.org/wiki?curid=209605", "title": "Historia de Viena", "text": "A historia urbana de Viena tivo por berce o sop\u00e9 m\u00e1is oriental dos Alpes, un outeiro sobre a beira sur do Danubio, o Leopoldsberg . Nas s\u00faas ladeiras, entre os s\u00e9culos IX e V antes da nosa era, existiu un asentamento precelta (ilirio) da cultura dos campos de urnas e Hallstatt pertencentes \u00e1 idade de ferro ata o tempo da cultura de La T\u00e8ne cando, durante dous s\u00e9culos, foi abandonado. Pero novamente, no s\u00e9culo -II, un castro celta (\"oppidum\") no lugar testemu\u00f1a a antig\u00fcidade da vida pre-urbana na Cunca de Viena. As\u00ed mesmo uns dez quil\u00f3metros augas abaixo do Danubio, a beira dun pequeno afluente (o Wien), seica outro asentamento celta co\u00f1ecido coma Vedunia floreceu no s\u00e9culo I a.C..\nVindobona.\nFoi precisamente na outra beira do Wien (a occidental) que os romanos, cando a s\u00faa chegada e conquista no -15, situaron un \"castrum\" (20Ha ) de fronteira (\"limes pannonicus\") que deu lugar ao \"municipium\" Vindobona (no 212), o campamento fortificado cun \"vicus\" civil arredor.\nA comezos do s\u00e9culo II as murallas do \"castrum\" foran refeitas en pedra pero a mediados da centuria a vila foi saqueada polos marcomanos. O mesmo emperador Marco Aurelio, que morreu no Pretorio de Vindobona en 180, reconquistou a fronteira e a cidade foi reconstru\u00edda. Primeira doutras moitas reconstruci\u00f3ns nos s\u00e9culos seguintes (mesmo rectificando a orientaci\u00f3n da muralla no s\u00e9culo IV) nunha fronteira cada vez m\u00e1is insegura que fixo refuxiarse progresivamente a poboaci\u00f3n dentro de murallas.\nA vila xa cristi\u00e1 (San Pedro coma primeira igrexa intramuros) foi cedida aos hunos en 433 (evidencias dun incendio catastr\u00f3fico a comezos do s\u00e9culo V) e tomada polos longobardos e \u00e1varos no s\u00e9culo VI antes de ser conquistada por Carlomagno. De novo en poder dos maxiares foi reconquistada definitivamente para o Sacro Imperio Romano Xerm\u00e1nico polo emperador Od\u00f3n I no 955.\nCapital do Ducado de Austria.\nA primeira menci\u00f3n de Viena data do 881 (nunha batalla contra os h\u00fangaros, a\u00ednda que puidese referirse ao r\u00edo Wien). Semella que nestes s\u00e9culos da \u00e9poca altomedieval a vila mant\u00edvose pechada nos restos das murallas romanas e cunha certa actividade comercial. Ocupada por pobos de tradici\u00f3n n\u00f3made, o reducido casar\u00edo concentr\u00e1base entre a sede do poder, unha fortaleza (Berghof) na \u00e1rea do antigo \"forum\" romano (despois praza Hoher Markt), e a primitiva igrexa de S. Ruprecht .\nNo 976 a Marca de Austria (\"Ostmark\" ou \"Ostarrichi\") foi concedida aos Babenberg que en 1145 trasladaron a s\u00faa residencia a Viena fac\u00e9ndoa capital do xa ducado (1156). O desenvolvemento, que comezara no s\u00e9culo XI coa ocupaci\u00f3n progresiva da despoboada metade occidental do vello recinto e un arrabalde de comerciantes con praza de mercado f\u00f3ra de murallas no leste, acelerouse co pulo do primeiro duque Heinrich II \"Jasormigott\" que atraeu un grande incremento poboacional.\nA primitiva igrexa de Santo Estevo (1137-47, futura catedral) foi constru\u00edda sobre un cemiterio romano xunto \u00e1 muralla (sueste) e a residencia ducal erixiuse no oeste, ao sur do barrio xudeu tam\u00e9n xurdido neste tempo, e arredor dun patio (actual praza Am Hof). Heinrich II, ademais de reparar o antigo muro romano, fundou tam\u00e9n o mosteiro Schottenstift (de monxes irlandeses, fronte \u00e1 residencia pero f\u00f3ra do murallas) coma centro de estudo e co\u00f1ecemento da s\u00faa capital .\nO crecemento urbano precisaba dun novo recinto e o financiamento veu do rescate de Ricardo Coraz\u00f3n de Le\u00f3n (1192) cando as cruzadas. As novas murallas de 1200-37 (4,5 Km) \u00edan manter a forma urbana b\u00e1sica de Viena ata o s\u00e9culo XIX . Desta \u00e9poca data a orixe dunha das r\u00faas centrais e representativas da cidade actual, o Graben. Literalmente \"foxo\" en alem\u00e1n, ocupaba o tal da muralla romana no seu percorrido sueste entre Santo Estevo e a \u00e1rea de San Pedro (\"Peilertor\"). \nEn 1221 Viena obtivo a carta de cidade e dereitos comerciais que a consolidaron coma un centro de primeira orde no imperio. Por\u00e9n durante o s\u00e9culo XIV a cidade mant\u00edvose \u00e1 sombra de Praga, capital imperial por ent\u00f3n. O novo recinto intramuros foise urbanizando progresivamente . Ao sur do barrio de S. Estebo apareceu a praza do Neuer Markt ( un novo mercado ante a insuficiencia do vello Hoher Markt); no sector suroeste ata o mosteiro Schottenstift, preto da nova igrexa de San Miguel fora erixido rentes da muralla (1275, Otakar II) un castelo (hoxe Schweizertrakt), residencia dos primeiros Habsburgo e inicio do que co tempo devir\u00eda a residencia imperial do Hofburg ; ao seu car\u00f3n un proxecto frustrado de Rodolfo IV dunha grande universidade ( 1365, \u00e1 maneira do \"quartier Latin-Universit\u00e9\" de Par\u00eds).\nOs Habsburgo, que se fixeran co control de Austria en 1278, tam\u00e9n impulsaron a construci\u00f3n da Santo Estevo g\u00f3tica coa teima de acadaren a diocese para Viena. Finalmente foi consagrada coma catedral no tempo que os gobernantes comezaban a s\u00faa andaina coma dinast\u00eda imperial (metade do s\u00e9culo XV).\nCorte Imperial dos Habsburgo.\nDe feito non foi ata o finais do s\u00e9culo XVI que os emperadores asentaron a corte en Viena (ante a repetida belixerancia da burgues\u00eda ). Un primeiro asedio dos turcos otom\u00e1ns en 1529 levou ao reforzamento das murallas medievais con basti\u00f3ns renacentistas (1548) . Non foi sen\u00f3n o principio dun melloramento defensivo continuo que resistiu a \u00faltima das tentativas dos otom\u00e1ns (1683) por conquistaren a praza clave de acceso a Europa occidental. Para ent\u00f3n a cidade medieval (\"Alstadt\") estaba arrodeada dun completo e robusto sistema de basti\u00f3ns e foxos, ademais dun vasto \"glacis\" de medio quil\u00f3metro de anchura. Fora dese baleiro as residencias suburbanas (\"Vorstadt\") conformando a singular forma urbana de Viena coma cidade dobre.\nDende 1575 e durante os dous s\u00e9culos seguintes o Hofburg foise ampliando coma un enorme complexo palaciano a base de edificios e patios xustapostos pero sen a unidade que requir\u00eda unha residencia imperial do tempo, impedida como estaba pola constrici\u00f3n do espazo entre a muralla e a cidade burguesa . Foi f\u00f3ra de murallas onde os emperadores puideron constru\u00edren o seu Versalles, o Pazo de Sch\u00f6nbrunn (a partir de 1690).\nEsplendor tardobarroco.\nPorque a reconstruci\u00f3n da capital unha vez desaparecida a ameaza turca tivo por estilo o barroco tard\u00edo, por arquitectos senlleiros Fischer von Erlach e Lucas von Hildebrandt, e por escenario principal a \"Vorstadt\", a coroa de suburbios residenciais (arrasada no asedio turco) que arrodeaban o baleiro do glacis estend\u00e9ndose ata unha li\u00f1a exterior de fortificaci\u00f3ns (a \"Linienwall\", 1704). Luxosas vilas, pazos e castelos aristocr\u00e1ticos con xard\u00edns de grandes perspectivas enriqueceron o territorio vien\u00e9s, entre os que cabe destacar o Pazo Liechtenstein, o Pazo Schwarzenberg e sobre todo o do Belvedere. Preto dos dous \u00faltimos (obras de Hildebrandt) Fischer von Erlach vai erixir (daquela na beira do Wien) un dos m\u00e1is sobresa\u00edntes monumentos da \u00e9poca, a igrexa de San Carlos Borromeo (Karlskirche, 1715-37) .\nDende o medievo o labor de canalizaci\u00f3n e desecamento dos numerosos brazos e illas do Danubio ao norte da \"Alstadt\", con pontes de madeira dende os s\u00e9culos XIV e XV, dera paso \u00e1 urbanizaci\u00f3n da Leopoldstadt (novo gueto xudeu e primeiras industrias). Tam\u00e9n al\u00ed desenv\u00f3lvese un pazo suburbano dos soberanos con xard\u00edns barrocos, o Augarten, e ademais no que comezou coma coto de caza imperial delin\u00e9ase a traza do que devir\u00e1 o parque vien\u00e9s por antonomasia, o Prater (p\u00fablico en 1766) .\nOs problemas derivados dunha cidade antiga, densamente ocupada e pechada, e da evidente desconexi\u00f3n e falta de integraci\u00f3n das d\u00faas \u00e1reas urbanas constitu\u00eddas non puideron seren resoltos no s\u00e9culo XVIII. Non foi ata a chegada do ferrocarril (1837), coa planificaci\u00f3n da rede de estaci\u00f3ns a trav\u00e9s da urbe, que a capital imperial atopou a maneira de resolver a unificaci\u00f3n do seu organismo urbano , e f\u00edxoo cunha das obras de sutura urban\u00edstica m\u00e1is notables da historia. A cidade que albergara a Mozart ou Haydn deu paso \u00e1 que viviron e pasearon Brahms, Freud, Klimt, Sch\u00f6nberg ou Wittgenstein. O resultado ofrece o caso \u00fanico e paradoxal no que a cidade barroca envolve ao ensanche do XIX. \nO Ring.\nTrala breve ocupaci\u00f3n napole\u00f3nica e o Congreso de Viena (1815) que redefiniu o mapa de Europa, o emperador Francisco Xos\u00e9 I decretou en 1857 o que xa era unha petici\u00f3n clamorosa dende o s\u00e9culo anterior: o derrubo das murallas e a integraci\u00f3n das d\u00faas partes da capital cunha ocupaci\u00f3n planificada do antigo \"glacis\". Foi as\u00ed que se iniciou o proxecto do Ring vien\u00e9s .\nNas d\u00e9cadas seguintes completouse un plan monumental que ademais parcelaba o amplo terreo dispo\u00f1ible atendendo a t\u00f3dalas necesidades previsibles dunha capital imperial moderna: as da propia corte coa ampliaci\u00f3n do Hofburg (inacabado ) no eixo central do proxecto que completaban dous museos (o de arte, o prestixioso Kunsthistorisches Museum); as da aristocracia cun barrio distinguido inmediato \u00e1 \u00e1rea anterior e co edificio da \u00d3pera ; as da propia cidade co novo concello (Rathaus) flanqueado nunha gran praza polo parlamento e a nova universidade, e enfrontado ao Burgtheater ; e os da puxante burgues\u00eda nunha \u00e9poca na que Viena se convertera tam\u00e9n nun centro industrial, cunha \u00e1rea residencial arredor do edificio da Bolsa no noroeste da cidade vella, entre a nova Igrexa Votiva e o Danubio canalizado . No lado oposto, nas beiras do Wien (tam\u00e9n canalizadas ou soterradas), un gran parque urbano (Stadpark) completaba as diferentes zonas verdes que rodeaban os anteditos monumentos. Coma columna vertebral de toda a intervenci\u00f3n unha avenida principal, a Ringstrasse, dividida en varios sectores \u00e1 maneira de bulevares . O estilo arquitect\u00f3nico foi o historicista, adecuando o de cada monumento ao estilo hist\u00f3rico m\u00e1is representativo do seu uso (as\u00ed o concello en neog\u00f3tico, o parlamento en neocl\u00e1sico ou neogrego, a universidade en neorenacentista etc.).\nPor outra banda e ao mesmo tempo, o paso do Danubio pola cidade foi tam\u00e9n obxecto dun gran proxecto de regulaci\u00f3n de grande importancia para o desenvolvemento da Viena contempor\u00e1nea na beira norte do r\u00edo. Dende o s\u00e9culo XVII o brazo sur do r\u00edo foi sometido a intervenci\u00f3ns co fin de previr inundaci\u00f3ns, afastando progresivamente o curso principal cara \u00f3 norte. Para o s\u00e9culo XIX, \u00e1 beira da cidade hist\u00f3rica xa s\u00f3 pasaba un pequeno brazo canalizado, o chamado \"Donaukanal\". Pero a\u00ednda era preciso canalizar o curso principal, proxecto realizado arredor de 1870. \u00c1 s\u00faa beira \u00edanse situar as praias de v\u00edas dos ferrocarr\u00eds.\nBrillante final dunha \u00e9poca.\nEn 1868 Viena conv\u00e9rtese en capital do Imperio Austroh\u00fangaro e durante o medio s\u00e9culo seguinte nunha das urbes m\u00e1is brillantes da historia, centro da arte, a cultura e o pensamento da Europa finisecular. Cun crecemento espectacular que decuplicou a s\u00faa poboaci\u00f3n ao longo do XIX ata os 2\u00a0230\u00a0000 habitantes en 1915, tam\u00e9n era unha das grandes metr\u00f3poles do tempo . O organismo urbano estaba completo finalmente e a Exposici\u00f3n Universal de 1873 no Prater xunto ao novo Danubio foi o escaparate cara o mundo do optimismo e autoconfianza co que os postremeiro Habsburgo encaraban o futuro.\nNo eido especificamente urbano destaca, dentro dos movementos de prevangarda que reaccionaban xusto contra o historicismo, a aparici\u00f3n dun modernismo especificamente vien\u00e9s, a \"Secesi\u00f3n\", no que un dos arquitectos senlleiros Otto Wagner, elaborou un plan para a urbe do que s\u00f3 foi realizado o metro (1894-1902), cuxa estaci\u00f3n na Karlsplatz \u00e9 unha das s\u00faas obras representativas. Precisamente a ordenaci\u00f3n da Karlsplatz (onde se situaba tam\u00e9n o edificio bandeira da \"Secesi\u00f3n\") e a adxacente Schwarzenbergplatz, fundamental n\u00f3 do tr\u00e1fico da urbe moderna, ser\u00e1n actuaci\u00f3ns deses anos . Anos despois (1910) Adolf Loos, xa un dos pais da vangarda do movemento moderno, erixir\u00eda un edificio-manifesto na casa da Michaelerplatz (a praza de San Miguel que da entrada, dende a cidade vella, ao eixo monumental do Hofburg).\nEntre 1898 e 1905 (baixo o mandato do controvertido alcalde Karl Lueguer) dese\u00f1ouse para Viena o primeiro cinto verde urbano do mundo, a\u00ednda hoxe en extensi\u00f3n e reco\u00f1ecido coma Reserva da Biosfera da Unesco (2005) .\nA Viena \"Vermella\".\nDespois da derrota na primeira guerra mundial e o fin do Imperio Austroh\u00fangaro, a capital da nova rep\u00fablica federal austr\u00edaca estreouse cun goberno socialista. Viena era agora centro dun pequeno pa\u00eds con graves problemas econ\u00f3micos e alto desemprego. Tam\u00e9n a \u00fanica metr\u00f3pole do mundo cunha administraci\u00f3n de esquerdas, que estableceu coma un dos seus obxectivos a mellora das condici\u00f3ns de vida das clases traballadoras. Un gran Plan de Vivenda social P\u00fablica (m\u00e1is de 65.000 vivendas en 348 complexos residenciais entre 1923 e 1933) foi implementado en barrios perif\u00e9ricos da metr\u00f3pole, dese\u00f1adas na s\u00faa maior\u00eda por alumnos de Otto Wagner, coma illas da utop\u00eda dunha nova orde social. O exemplo paradigm\u00e1tico, a Karl-Marx-Hof .\n\u00c9poca contempor\u00e1nea.\nA disoluci\u00f3n en 1934 do sistema democr\u00e1tico levou a \"Anschluss\", anexi\u00f3n de Austria polo r\u00e9xime nazi de Adolf Hitler en 1938. Despois das destruci\u00f3ns da segunda guerra mundial e a ocupaci\u00f3n aliada, a cidade comezou a s\u00faa recuperaci\u00f3n coma capital dunha democracia parlamentaria moderna. O status de neutralidade do pa\u00eds convert\u00e9rona nos setenta en sede de diversos organismos internacionais (vg. a OPEP ou a Axencia Internacional da Enerx\u00eda At\u00f3mica), sinaladamente a terceira sede oficial das Naci\u00f3ns Unidas. Dende ent\u00f3n tense consolidado coma un centro internacional de congresos de primeira orde.\nPrecisamente para o prop\u00f3sito foi erixido o \"Vienna International Centre\" (ou UNO-City, 1973-9) na beira norte do Danubio, a Donaustadt. E arredor, dende 1995, estase a constru\u00edr un plan denominado \"Donau City\" , cun programa de ra\u00f1aceos de oficinas e servizos, tentando engadir a contrapartida contempor\u00e1nea \u00e1 milenaria cidade hist\u00f3rica."}
{"id": "209606", "revid": "1131", "url": "https://gl.wikipedia.org/wiki?curid=209606", "title": "Eiri\u00f1a CF", "text": ""}
{"id": "209607", "revid": "1131", "url": "https://gl.wikipedia.org/wiki?curid=209607", "title": "Eiri\u00f1a", "text": "O top\u00f3nimo galego Eiri\u00f1a (eira pequena) pode referirse a:"}
{"id": "209620", "revid": "22570", "url": "https://gl.wikipedia.org/wiki?curid=209620", "title": "Liga ASOBAL 1998/99", "text": "A Liga ASOBAL 1998-99 foi a 48\u00aa edici\u00f3n da liga espa\u00f1ola de balonm\u00e1n, a 9\u00aa edici\u00f3n coa denominaci\u00f3n ASOBAL. A competici\u00f3n contou con 14 equipos que se enfrontaron entre si a d\u00faas voltas nun total de 26 xornadas. O campi\u00f3n final tralo \"play-off\" polo t\u00edtulo foi o FC Barcelona, que alzou o seu 10\u00ba t\u00edtulo na competici\u00f3n."}
{"id": "209622", "revid": "5863", "url": "https://gl.wikipedia.org/wiki?curid=209622", "title": "Parroquia eclesi\u00e1stica", "text": "A parroquia \u2014do lat\u00edn eclesi\u00e1stico \"paroch\u012da\", e este do grego antigo \u03c0\u03b1\u03c1\u03bf\u03b9\u03ba\u03af\u03b1 \"paroik\u00eda\", 'habitar cerca'\u2014 \u00e9 unha divisi\u00f3n territorial das igrexas cristi\u00e1s.\nEn particular, a parroquia enc\u00f3ntrase nas Igrexas Cat\u00f3lica, Ortodoxa, Anglicana (Igrexa de Inglaterra), de Escocia, de Suecia, Metodista Unida e Presbiterianas.\nO termo parroquia tam\u00e9n designa \u00e1 igrexa parroquial e \u00e1s comunidade de fieis.\nParroquias na Igrexa Cat\u00f3lica.\nNa Igrexa Cat\u00f3lica a parroquia \u00e9 a comunidade de fieis cat\u00f3licos, pertencente a unha Igrexa particular (xeralmente a unha diocese) que est\u00e1 baixo a direcci\u00f3n espiritual dun sacerdote, que se designa como p\u00e1rroco (na linguaxe popular, \"cura\", \"abade\", \"padre\").\nEn xeral as parroquias def\u00ednense por un territorio. \u00c9 dicir, pertencen \u00e1 parroquia todos os fieis que habiten dentro dos l\u00edmites territoriais da parroquia.\nTam\u00e9n \u00e9 pos\u00edbel establecer parroquias persoais en funci\u00f3n do rito, lingua ou nacionalidade dos fieis dun territorio \"ou mesmo por outra determinada raz\u00f3n\". As\u00ed, o canon 813 permite a erecci\u00f3n dunha parroquia para estudantes universitarios e algunhas diocese erixiron parroquias para persoas xordas.\nO canon 374 establece que as parroquias pr\u00f3ximas poden agruparse entre si, para formaren os arciprestados."}
{"id": "209623", "revid": "22795", "url": "https://gl.wikipedia.org/wiki?curid=209623", "title": "Episcopado", "text": ""}
{"id": "209624", "revid": "89787", "url": "https://gl.wikipedia.org/wiki?curid=209624", "title": "Planum Australe", "text": "Planum Australe \u00e9 a chaira m\u00e1is \u00f3 sur de Marte, de feito ocupa boa parte do seu polo sur, estende dende os 75\u00ba S ata o centro do polo sur, exactamente est\u00e1 centrada sobre as coordenadas 83,35\u00b0 S 157,7\u00b0 E. As caracter\u00edsticas desta rexi\u00f3n deberon ser estudadas pola infrutuosa misi\u00f3n da sonda da NASA Mars Polar Lander, sonda coa que se perdeu o contacto cando esta entrou na atmosfera marciana.\nCapa de xeo.\nPlanum Australe est\u00e1 parcialmente cuberta por unha capa permanente de xeo composta por xeos de auga e di\u00f3xido de carbono duns 3\u00a0km de grosor. Tam\u00e9n se forma unha capa de xeo durante a estaci\u00f3n invernal sobre a capa permanente, esta capa invernal acaba acadando a latitude 60\u00b0S. No punto m\u00e1is \u00e1lxido do inverno, o grosor desta capa invernal pode acadar o metro de espesor. \u00c9 posible que a \u00e1rea que cobre esta capa de xeo se estea encollendo debido a cambios clim\u00e1ticos locais ou a un cambio clim\u00e1tico m\u00e1is global.\nEn 1966, Leighton e Murray propuxeron que as capas de xeo dos polos marcianos almacenaban m\u00e1is CO2 c\u00e1 atmosfera marciana. Pola contra hoxe en d\u00eda \u00e9 sabido que a inmensa maior\u00eda do xeo dos polos marcianos est\u00e1 composto de xeo de auga. Ambos polos c\u00f3brense cunha fina capa temporal de xeo de CO2, ademais o polo sur c\u00f3brese dunha capa residual e permanente de xeo de CO2, duns 8 a 10 metros de espesor, a cal descansa sobre a capa de xeo de auga. Posiblemente a chave para explicar que o inmensa maior parte deste xeos dos polos \u00e9 xeo de auga, \u00e9 que o xeo de CO2 non \u00e9 mecanicamente o suficientemente duro coma para manter unha capa de xeo de 3\u00a0km de espesor durante longos per\u00edodos de tempo.. Evidencias obtidas polo radar SHARAD, con capacidade de penetraci\u00f3n na masa de xeo, revelaron grandes cantidades de CO2 subterr\u00e1neo, cantidades que ser\u00edan aproximadamente iguais \u00f3 80% do CO2 que hai na actual atmosfera marciana.\nDatos obtidos coa sonda Mars Express da ESA indican que existen tres partes principais na capa de xeo. A capa m\u00e1is refractiva est\u00e1 composta por un 85% de xeo seco e un 15% de xeo de auga. A segunda parte ser\u00eda a capa que se estende ata grandes escarpas e ladeiras que forman a fronteira natural da planicie, esta capa estar\u00eda composta case por completo por xeo de auga. E por \u00faltimo a \u00faltima capa ser\u00edan os campos de permafrost que se estenden moitos quil\u00f3metros a partir das escarpas cara o norte.\nO centro da capa permanente non esta situado a 90\u00b0S, se non que est\u00e1 desprazado 150 quil\u00f3metros \u00f3 norte do polo sur xeogr\u00e1fico. A presenza de d\u00faas enormes cuncas de impacto no hemisferios occidental - Hellas Planitia e Argyre Planitia - crean unha \u00e1rea de baixas presi\u00f3ns permanentes sobre a capa de xeo. O resultado deste fen\u00f3meno \u00e9 a xeraci\u00f3n, por parte desta borrasca, dunha neve moi esponxosa e branca, a cal ten un alt\u00edsimo albedo. Isto contrasta moito cos xeos escuros que se forman na parte oriental da rexi\u00f3n polar, a cal tam\u00e9n recibe menos neve.\nAccidentes xeol\u00f3xicos.\nHai d\u00faas subrexi\u00f3ns dentro de Planum Australe - Australe Lingula e Promethei Lingula. Estas subrexi\u00f3ns est\u00e1n cortadas polos grandes canons Promethei Chasma, Ultimum Chasma, Chasma Australe e Australe Sulci. Formulouse a teor\u00eda de que estes canons puideron ser labrados polos vento catab\u00e1ticos. O cr\u00e1ter m\u00e1is grande de Planum Australe \u00e9 McMurdo Crater.\nG\u00e9iseres en Marte.\nA formaci\u00f3n e fundido da capa de xeo do polo sur marciano crea unha gran cantidade de sistemas de canles con forma de ara\u00f1eira sobre a capa de xeo dun metro de espesor grazas a enerx\u00eda achegada \u00e1 luz solar. Tam\u00e9n, o CO2 sublimado (e posiblemente tam\u00e9n a auga) incrementan a presi\u00f3n no interior da capa de xeo, provocando erupci\u00f3ns semellantes a g\u00e9iseres que expulsan flu\u00eddos fr\u00edos a mi\u00fado mesturados con area bas\u00e1ltica escura ou con lama. Estes g\u00e9iseres morren axi\u00f1a, unha vez que os gases que se sublimaron dentro da capa de xeo escapan a atmosfera, pero o fen\u00f3meno da aparici\u00f3n destes g\u00e9iseres p\u00f3dese apreciar durante semanas ou incluso meses, a taxa de incremento deste fen\u00f3meno \u00e9 moi rara na xeolox\u00eda, especialmente en Marte. Non hai misi\u00f3ns previstas para que aterren nesta rexi\u00f3n."}
{"id": "209625", "revid": "22570", "url": "https://gl.wikipedia.org/wiki?curid=209625", "title": "Previo de micr\u00f3fono", "text": "Un previo de micr\u00f3fono \u00e9 un circu\u00edto ao que se conecta un micr\u00f3fono para aumentar o seu sinal.\nO sinal do micr\u00f3fono \u00e9 demasiado baixo como para podelo gravar, sendo preciso amplificalo ata un nivel de li\u00f1a. Tam\u00e9n hai micr\u00f3fonos (micr\u00f3fonos de condensador) que necesitan corrente para que funcionen (alimentaci\u00f3n phantom). O previo de micr\u00f3fono tam\u00e9n se encarga disto.\nUn previo pode ser parte dunha mesa de mesturas ou dun aparello independente."}
{"id": "209626", "revid": "5863", "url": "https://gl.wikipedia.org/wiki?curid=209626", "title": "Laurence Olivier", "text": "Laurence Kerr Olivier, bar\u00f3n Olivier, nado en Dorking o 22 de maio de 1907 e finado en Steyning o 11 de xullo de 1989, foi un actor e director de cine brit\u00e1nico.\nTraxectoria.\nFillo dun pastor protestante, aos 10 anos chama a atenci\u00f3n ao interpretar a Bruto na representaci\u00f3n teatral de \"Xulio C\u00e9sar\" de William Shakespeare. Sete anos m\u00e1is tarde interrompe os seus estudos en Oxford, para estudar Arte dram\u00e1tica en Londres. A finais dos anos 20, debuta como actor de teatro e non tarda en converterse nun gran especialista en Shakespeare. Durante a d\u00e9cada do trinta chega a ser unha das principais figuras da compa\u00f1\u00eda do famoso \"Old Vic Theatre\", mentres desenvolve unha carreira como actor de cinema en varias pel\u00edculas brit\u00e1nicas. Chega a Hollywood e conv\u00e9rtese nun actor de pel\u00edculas rom\u00e1nticas debido \u00e1 s\u00faa Heathcliff de \"Cumes Borrascosas\" de 1939, dirixido por William Wyler e ao seu Max de Winter en \"Rebeca\" de Alfred Hitchcock.\nA segunda guerra mundial interrompe esta ascendente traxectoria e l\u00e9valle a intervir en diferentes pel\u00edculas de propaganda b\u00e9lica, o documental \"Os conquistadores do aire\" dos irm\u00e1ns Korda, a obra de ficci\u00f3n \"Lady Hamilton\" ou \"Os invasores\" de Michael Powell. En 1946 dirixe \"Henrique IV\", persoal visi\u00f3n da traxedia de Shakespeare e pola que consegue varios \u00d3scar. O seu \u00e9xito ax\u00fadalle a dirixir e protagonizar \"Hamlet\" (1948) un novo \u00e9xito que lle fai ga\u00f1ar o Le\u00f3n de Ouro no Festival de Venecia, o \u00d3scar \u00e1 mellor pel\u00edcula e ao mellor actor. Nos anos 50 dirixe o Old Vic Theatre e dedica o seu tempo ao teatro, a\u00ednda que volve a Hollywood para protagonizar \"Carrie\" de William Wyler e para terminar a s\u00faa trilox\u00eda shakesperiana con \"Ricardo III\", que non logra o \u00e9xito das anteriores.\nNo sesenta dirixe a England's National Theatre Company e pecha a s\u00faa carreira como director con \"O pr\u00edncipe e a corista\", unha comedia con Marilyn Monroe como protagonista e el como partenaire ; e \"Tres irm\u00e1s\", unha adaptaci\u00f3n do cl\u00e1sico de Anton Chekhov. Ademais interv\u00e9n como actor en pel\u00edculas entre as que destacan \"Espartaco\", onde d\u00e1 vida ao c\u00f3nsul Craso e \u00e9 dirixido por Stanley Kubrick; \"O animador\", de Tony Richardson; \"As sandalias do pescador\", con Anthony Quinn ou \"O rapto de Bunny Lake\", de Otto Preminger. Tras conseguir todo tipo de honras e ser un mito do teatro brit\u00e1nico, nos anos setenta e oitenta lim\u00edtase a facer papeis secundarios en pel\u00edculas de renome como \"A pegada\", na que ten un enorme duelo interpretativo con Michael Caine, \"Marathon Man\" de John Schlesinger ou \"Os nenos do Brasil\" de Franklin J. Schaffner, inquietante pel\u00edcula sobre o doutor nazi Josef Mengele (interpretado por Gregory Peck), no que interpreta a un cazanazis retirado (inspirado na figura de Simon Wiesenthal)."}
{"id": "209627", "revid": "22570", "url": "https://gl.wikipedia.org/wiki?curid=209627", "title": "Chorus", "text": "Chorus (ingl\u00e9s: \"coro\") \u00e9 o nome que recibe un efecto de son usado na interpretaci\u00f3n ou composici\u00f3n musical.\nO chorus resulta de mesturar un sinal con vibrato co mesmo sinal sen procesar. O resultado \u00e9 similar, ou intenta selo, ao dun par de instrumentos que tocan ao un\u00edsono."}
{"id": "209628", "revid": "22570", "url": "https://gl.wikipedia.org/wiki?curid=209628", "title": "Phaser", "text": "Phaser \u00e9 un efecto de son, similar ao flanger. O sinal d\u00f3brase e logo apl\u00edcaselle un retardo. Ao sumalo co sinal orixinal prod\u00facese un efecto \"phasing\" de modulaci\u00f3n entre un sinal e o outro. A diferenza principal co flanger, \u00e9 que as cancelacions de fase do \"Phaser\" son exponenciais (1, 2, 4, 8, 16 etc) e as do flanger non (1, 2, 3, 4, 5 etc)."}
{"id": "209630", "revid": "23204", "url": "https://gl.wikipedia.org/wiki?curid=209630", "title": "Carly Simon", "text": "Carly Elisabeth Simon, nada en Nova York o 25 de xu\u00f1o de 1945, \u00e9 unha cantante estadounidense. Foi unha das artistas chamadas \"confesionais\", polo seu estilo musical e as s\u00faas letras biogr\u00e1ficas, m\u00e1is populares dos anos 70 e 80.\nTraxectoria.\nInicios.\nO seu pai, Richard Simon, foi cofundador da editorial Simon and Schuster. A comezos da d\u00e9cada de 1960 formou un d\u00fao chamado The Simon Sisters xunto coa s\u00faa irm\u00e1, Lucy, que se presentou inicialmente nos bares de Greenwich Village, en Nova York. Gravaron dous LP, un de folk bastante suave e outro con canci\u00f3ns para nenos. Soamente tiveron un sinxelo que estivo fugazmente nas listas en abril de 1964: \"Winkin' Blinkin' and Nod\".\nCarreira.\nAs irm\u00e1s separ\u00e1ronse a finais dos 60 e Carly Simon decidiu empezar unha carreira como solista folk. P\u00faxose en contacto con Albert Grossman, quen para ent\u00f3n era o representante de Bob Dylan. Desafortunadamente, o intento non prosperou.\nDiferentes produtores e executivos co\u00f1ec\u00edan os seus dotes vocais pero non sab\u00edan que facer con ela, como encaixala no negocio e, dunha forma natural, decidiu dedicarse \u00e1 composici\u00f3n xunto ao cr\u00edtico de cine Jacob Brackman.\nDa man do selo Elektra as cousas empezaron a funcionar mellor e, en 1971, d\u00faas das s\u00faas canci\u00f3ns, \"That's The Way I've Always Heard It Should Be\" e \"Anticipation\", convert\u00e9ronse en \u00e9xitos dentro de Estados Unidos. A primeira vi\u00f1a no seu primeiro disco, chamado \"Carly Simon\", mentres que a segunda deulle t\u00edtulo ao seu segundo LP. Fixo a s\u00faa aparici\u00f3n na pel\u00edcula do mesmo ano \"Taking Off\" (Mocidade sen esperanza).\nCoas cousas nun terreo m\u00e1is positivo, Carly Simon axudouse co talento do produtor Richard Perry para producir o seu terceiro LP. Nel inclu\u00edu a s\u00faa canci\u00f3n m\u00e1is famosa: \"You\u2019re So Vain\", da que se di fala de Warren Beatty e/ou Mick Jagger, que ademais canta nesa canci\u00f3n. A\u00ednda hoxe, en todas as entrevistas que se lle fan a Carly Simon preg\u00fantaselle sobre quen \u00e9 o dedicado e a resposta sempre \u00e9 unha evasiva que simplemente tende a enredar m\u00e1is a cuesti\u00f3n.\nA canci\u00f3n vendeu m\u00e1is dun mill\u00f3n de copias en 1972 e a inicios dos anos 90 volveuse a lanzar en Gran Breta\u00f1a logo de que sa\u00edse nun comercial de televisi\u00f3n.\n\"No Secrets\", o seu terceiro longa duraci\u00f3n, \u00e9 por lonxe o seu traballo m\u00e1is reco\u00f1ecido e nel incl\u00faese moito do mellor material da s\u00faa carreira, entre eles \"The Right Thing To Do\" que chegou ao top 40. A calidade do disco valeulle o Grammy por ser a mellor artista nova do ano."}
{"id": "209632", "revid": "89787", "url": "https://gl.wikipedia.org/wiki?curid=209632", "title": "Lista dos campos de golf de Galicia", "text": "A lista dos campos de golf de Galicia incl\u00fae \u00f3s 25 campos de 18 ou 9 buracos, ademais dos campos de \"pitch&amp;putt\", existentes no territorio galego. \nCampos de golf.\nOs campos de golf rep\u00e1rtense do seguinte xeito polas 4 provincias:"}
{"id": "209633", "revid": "31271", "url": "https://gl.wikipedia.org/wiki?curid=209633", "title": "Vitaly Ginzburg", "text": ""}
{"id": "209635", "revid": "17467", "url": "https://gl.wikipedia.org/wiki?curid=209635", "title": "Nicolai Podgorni", "text": ""}
{"id": "209637", "revid": "89787", "url": "https://gl.wikipedia.org/wiki?curid=209637", "title": "Cromosoma polit\u00e9nico", "text": "Os cromosomas polit\u00e9nicos son cromosomas que sufriron repetidas duplicaci\u00f3ns sen separarse e est\u00e1n formados por centos ou miles de febras (crom\u00e1tides), propios de certos tecidos dos insectos d\u00edpteros.\nAs c\u00e9lulas das gl\u00e1ndulas salivares dos insectos da orde dos d\u00edpteros presentan n\u00facleos que est\u00e1n nunha interfase permanente. Durante o crecemento e desenvolvemento das larvas destes insectos, a divisi\u00f3n celular detense nalg\u00fans tecidos pero as c\u00e9lulas contin\u00faan o seu crecemento por incremento de volume. Este proceso ocorre, por exemplo, nos tubos de Malpighio, nas c\u00e9lulas nutricias dos ovarios, no epitelio intestinal e nas c\u00e9lulas das gl\u00e1ndulas salivares. Nas c\u00e9lulas dos tecidos mencionados, os cromosomas sofren roldas repetidas de duplicaci\u00f3ns pero sen separarse, proceso co\u00f1ecido como endomitose. Isto leva \u00e1 produci\u00f3n de cromosomas constitu\u00eddos por varios centos ou mesmo miles de febras. Este proceso denom\u00ednase politenizaci\u00f3n ou politenia.\nOs cromosomas polit\u00e9nicos poden presentar unhas expansi\u00f3ns ou inchamentos chamados puffs cromos\u00f3micos (\"chromosome puffs\") , que son rexi\u00f3ns desespiralizadas difusas, que se corresponden con sitios de transcrici\u00f3n do ARN. Denom\u00ednase anel de Balbiani a un destes puffs de gran tama\u00f1o.\nCaracter\u00edsticas.\nDurante o proceso de politenizaci\u00f3n, os cromosomas incrementan a s\u00faa lonxitude e o seu di\u00e1metro. De feito, a lonxitude dos cromosomas de \"Drosophila\" nunha metafase \u00e9 da orde de 7,5\u03bc entanto que o longo total dos cromosomas nun n\u00facleo de c\u00e9lula das gl\u00e1ndulas salivares \u00e9 de arredor de 2.000\u03bc.\nAdemais do cambio no tama\u00f1o, os cromosomas polit\u00e9nicos presentan outras d\u00faas caracter\u00edsticas. En primeiro lugar, nalgunhas especies os cromosomas hom\u00f3logos est\u00e1n asociados entre si en toda a s\u00faa extensi\u00f3n. Esta condici\u00f3n, denominada \"apareamento som\u00e1tico\" \u00e9 propia da mitose da maior\u00eda dos d\u00edpteros. A outra caracter\u00edstica peculiar \u00e9 que os cromosomas mostran un patr\u00f3n particular de bandeado transversal que consiste en zonas m\u00e1is escuras, chamadas \"bandas\", que alternan con zonas claras, chamadas \"interbandas\". Cando se observan ao microscopio \u00f3ptico identif\u00edcanse como bandas escuras e claras transversais alternantes. A\u00ednda que a maior\u00eda das bandas son continuas a trav\u00e9s do cromosoma, outras aparecen como unha serie de puntos. Este bandeado \u00e9 reproducible de n\u00facleo a n\u00facleo, formando un patr\u00f3n constante de tal maneira que os cromosomas poden ser identificados e mapeados en toda a s\u00faa lonxitude. Hai aproximadamente 5000 bandas e 5000 interbandas en total no xenoma da mosca \"Drosophila melanogaster\". Debido a que o patr\u00f3n de bandas que presentan os cromosomas polit\u00e9nicos \u00e9 un reflexo constante das secuencias de ADN, as bandas serven como marcadores para localizar varias caracter\u00edsticas xen\u00e9ticas (localizaci\u00f3n dos xenes, ou cambios no xenoma debido a reordenamentos cromos\u00f3micos, por exemplo deleci\u00f3ns, duplicaci\u00f3ns de bandas e translocaci\u00f3ns) e utiliz\u00e1ronse en diversos estudos xen\u00e9ticos e evolutivos.\nEn \"D. melanogaster\" o patr\u00f3n de bandas non se distingue naquelas rexi\u00f3ns heterocrom\u00e1ticas presentes na rexi\u00f3n centrom\u00e9rica de todos os seus cromosomas (n=4). As rexi\u00f3ns heterocrom\u00e1ticas est\u00e1n asociadas formando un \"cromocentro\". Como dous membros do complemento haploide desta especie son metac\u00e9ntricos (os cromosomas II e III) e dous son acroc\u00e9ntricos (cromosoma sexual X ou Y e o cromosma IV), os cromosomas polit\u00e9nicos nesta especie aparecen como cinco brazos desiguais que irradian do cromocentro: un brazo correspondente ao cromosoma X, os dous brazos do cromosoma II e os dous brazos do cromosoma III (3L e 3R). Nalg\u00fans casos p\u00f3dese visualizar un sexto brazo moi pequeno que representa o cromosoma IV.\nDescubrimento e distribuci\u00f3n.\nOs cromosomas polit\u00e9nicos foron observados orixinalmente nas c\u00e9lulas das gl\u00e1ndulas salivares de larvas dos mosquitos \"Chironomus\" por Balbiani en 1881, pero a natureza hereditaria destas estruturas non foi confirmada ata que foron estudadas en \"Drosophila melanogaster\" a principios da d\u00e9cada de 1930 por Emil Heitz e Hans Bauer. S\u00e1bese que aparecen nos tecidos secretores doutros d\u00edpteros, como nos tubos de Malpighio do x\u00e9nero \"Sciara\" e tam\u00e9n noutros insectos e nalg\u00fans protistas, plantas, e mam\u00edferos . Alg\u00fans dos cromosomas polit\u00e9nicos m\u00e1is longos descritos atop\u00e1ronse nas gl\u00e1ndulas salivares das larvas do quiron\u00f3mido \"Axarus\".\nOs cromosomas polit\u00e9nicos util\u00edzanse para identificar especies de quiron\u00f3midos que son moi dif\u00edciles de identificar doutro modo en fase larvaria. Cada grupo distinto morfoloxicamente de larvas consta de certo n\u00famero de especies morfoloxicamente id\u00e9nticas que s\u00f3 se poden distinguir deixandoos crecer ata que formen machos adultos ou por an\u00e1lises citoxen\u00e9ticas dos cromosomas polit\u00e9nicos larvarios. Os seus cariotipos util\u00edzanse para confirmar a presenza de especies determinadas e no estudo da diversidade xen\u00e9tica das especies."}
{"id": "209638", "revid": "19415", "url": "https://gl.wikipedia.org/wiki?curid=209638", "title": "Tempada 2005-2006 da OK Liga", "text": "A 37\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o 13 de setembro de 2005 e finalizou o 11 de xu\u00f1o de 2006 do \u00faltimo partido da final. O campi\u00f3n desta edici\u00f3n foi o Barcelona Sorli Discau, que ga\u00f1ou o seu 19\u00ba t\u00edtulo de liga (9\u00ba de xeito consecutivo).\nDos 16 equipos que tomaron parte nesta edici\u00f3n da m\u00e1xima categor\u00eda do h\u00f3ckey a pat\u00edns espa\u00f1ol, 12 eran catal\u00e1ns, 1 galego, 1 asturiano, 1 canario e 1 valenciano.\nO equipo m\u00e1is goleador foi o Barcelona Sorli Discau con 151 goles, mentres que o menos goleador foi o Caixa Pened\u00e8s Vilafranca con 53. O equipo menos goleado foi o Alnimar Reus Deportiu con 53 tantos en contra, mentres que o Caixa Pened\u00e8s Vilafranca con 107 goles en contra foi o m\u00e1is goleado. Alberto Borreg\u00e1n (Barcelona Sorli Discau) foi o \"pichichi\" con 46 goles.\nAo finalizar a tempada, os tres equipos descendidos foron o CP Tordera, o Oviedo HC e o Caixa Pened\u00e8s Vilafranca."}
{"id": "209641", "revid": "1822", "url": "https://gl.wikipedia.org/wiki?curid=209641", "title": "Gnathostomata", "text": ""}
{"id": "209642", "revid": "22570", "url": "https://gl.wikipedia.org/wiki?curid=209642", "title": "Corpo (\u00e1lxebra)", "text": "Na \u00e1lxebra abstracta, un corpo \u00e9 unha estrutura alx\u00e9brica na cal se dan as operaci\u00f3ns de adici\u00f3n e multiplicaci\u00f3n que ademais cumpren as propiedades asociativa, conmutativa e distributiva, e pos\u00faen un inverso aditivo e un inverso multiplicativo, que permiten efectuar as operaci\u00f3ns de resta e divisi\u00f3n (excepto a divisi\u00f3n por cero). Estas propiedades xa son familiares da aritm\u00e9tica de n\u00fameros ordinarios.\nOs corpos son obxectos importantes de estudo na \u00e1lxebra posto que proporcionan a xeneralizaci\u00f3n apropiada de dominios de n\u00fameros tales como os conxuntos de n\u00fameros racionais, dos n\u00fameros reais ou dos n\u00fameros complexos.\nO concepto dun corpo empr\u00e9gase tam\u00e9n para definir o concepto de espazo vectorial e as transformaci\u00f3ns nestes obxectos, dadas por matrices, obxectos que na \u00e1lxebra linear os seus compo\u00f1entes poden ser elementos dun corpo arbitrario. A teor\u00eda de Galois estuda as relaci\u00f3ns de simetr\u00eda nas ecuaci\u00f3ns alx\u00e9bricas, desde a observaci\u00f3n do comportamento das s\u00faas ra\u00edces e as extensi\u00f3ns de corpos correspondentes e a s\u00faa relaci\u00f3n cos automorfismos de corpos correspondentes.\nDefinici\u00f3n.\nUn corpo \u00e9 un anel de divisi\u00f3n conmutativo, \u00e9 dicir, un anel conmutativo e unitario no que todo elemento distinto de cero \u00e9 invertible respecto do produto. Polo tanto, un corpo \u00e9 un conxunto \"K\" no que se definiron d\u00faas operaci\u00f3ns, + e \u00b7, chamadas \"suma\" e \"multiplicaci\u00f3n\" respectivamente, que cumpren as seguintes propiedades:\n\"K\" \u00e9 cerrado para a suma e a multiplicaci\u00f3n\nAsociatividade da suma e a multiplicaci\u00f3n\nConmutatividade da suma e a multiplicaci\u00f3n\nExistencia dun elemento neutro para a suma e a multiplicaci\u00f3n\nExistencia de elemento oposto e de inversos:\nDistributividade da multiplicaci\u00f3n respecto da suma\nO requisito a \u2260 0 asegura que o conxunto que cont\u00e9n s\u00f3 un cero non sexa un corpo, e de paso elimina a posibilidade de que no corpo existan divisores de cero distintos de 0, o que o converte tam\u00e9n nun dominio de integridade. Directamente dos axiomas, p\u00f3dese demostrar que (\"K\", +) e (\"K\" - { 0 }, *) son grupos conmutativos e que polo tanto (v\u00e9xase a teor\u00eda de grupos) o oposto -\"a\" e o inverso \"a\"\u22121 son determinados unicamente por \"a\". Ademais, o inverso dun produto \u00e9 igual ao produto dos inversos:\ncon tal que \"a\" e \"b\" sexan diferentes de cero. Outras regras \u00fatiles son:\ne m\u00e1is xeralmente\nas\u00ed como\ntodas regras familiares da aritm\u00e9tica elemental.\nExemplos de corpos.\nRacionais e alx\u00e9bricos.\nOs n\u00fameros racionais &lt;math&gt;\\mathbb Q = \\"}
{"id": "209643", "revid": "56817", "url": "https://gl.wikipedia.org/wiki?curid=209643", "title": "Elemento neutro", "text": "Nas matem\u00e1ticas, e particularmente na \u00e1lxebra, o elemento neutro ou elemento identidade dun conxunto A, dotado dunha operaci\u00f3n binaria interna *\n\u00e9 un elemento e do conxunto, tal que para calquera outro elemento a do conxunto c\u00famprese que:\n\u00c9 dicir, un elemento neutro ten un efecto in\u00fatil ao ser utilizado na operaci\u00f3n \"*\", no sentido de que o resultado non \u00e9 distinto do outro operando.\nUn elemento \"e\" que cumpra s\u00f3 \"e\" * \"a\" = \"a\" denom\u00ednase elemento neutro pola esquerda. Analogamente, un elemento que cumpra s\u00f3 \"a\" * \"e\" = \"a\" ch\u00e1maselle elemento neutro pola dereita."}
{"id": "209644", "revid": "85894", "url": "https://gl.wikipedia.org/wiki?curid=209644", "title": "Cami\u00f1o Real, Berm\u00e9s, Lal\u00edn", "text": "Cami\u00f1o Real \u00e9 un lugar da parroquia de Berm\u00e9s, no concello pontevedr\u00e9s de Lal\u00edn, na comarca do Deza. Ten 24 habitantes (12 homes e 12 mulleres).\nCaracter\u00edsticas.\nCh\u00e1mase as\u00ed polo feito de que pola s\u00faa r\u00faa central discorr\u00eda unha das calzadas romanas que comunicaban Caldas de Reis con Arz\u00faa, no Cami\u00f1o de Santiago da V\u00eda da Prata. Durante as d\u00e9cadas de 1950 e 1960 foi centro de abastecemento de vi\u00f1o, sal e fertilizantes para as veci\u00f1as aldeas de Palmou, Erbo, Cello e Cancelas. \u00c9 un dos principais puntos de ascenso ao Monte Carrio e ao circu\u00edto de motocross deste mesmo monte."}
{"id": "209645", "revid": "27249", "url": "https://gl.wikipedia.org/wiki?curid=209645", "title": "Asociatividade", "text": ""}
{"id": "209648", "revid": "27249", "url": "https://gl.wikipedia.org/wiki?curid=209648", "title": "Corpo (matem\u00e1ticas)", "text": ""}
{"id": "209649", "revid": "27249", "url": "https://gl.wikipedia.org/wiki?curid=209649", "title": "Corpo (matem\u00e1tica)", "text": ""}
{"id": "209650", "revid": "4817", "url": "https://gl.wikipedia.org/wiki?curid=209650", "title": "Atlas 5", "text": ""}
{"id": "209651", "revid": "71683", "url": "https://gl.wikipedia.org/wiki?curid=209651", "title": "Distributividade", "text": "En matem\u00e1ticas, e concretamente en \u00e1lxebra abstracta, a distributividade \u00e9 a propiedade dos operadores binarios que xeneraliza a propiedade distributiva da \u00e1lxebra elemental.\nA propiedade distributiva da multiplicaci\u00f3n sobre a suma en \u00e1lxebra elemental \u00e9 aquela pola que a suma de dous sumandos, multiplicada por un n\u00famero, \u00e9 igual \u00e1 suma do produto de cada sumando por ese n\u00famero. En termos alx\u00e9bricos:\nformula_1\nExemplo: 3(5 + 4) = 3(9) = 27\nEsta propiedade, particularizada para a suma e o produto, p\u00f3dese xeneralizar a calquera outro par de operaci\u00f3ns aritm\u00e9ticas, obtendo deste xeito a definici\u00f3n de distributividade.\nDefinici\u00f3n.\nSexa formula_2 un conxunto dado no que se definiron d\u00faas operaci\u00f3ns binarias (formula_3 ; formula_4). Ent\u00f3n:\nD\u00e9bese notar se a operaci\u00f3n formula_3 cumpre a propiedade conmutativa, ent\u00f3n as tres condici\u00f3ns son equivalentes e chega que se cumpra unha calquera delas para que as outras d\u00faas tam\u00e9n se cumpran automaticamente."}
{"id": "209652", "revid": "23562", "url": "https://gl.wikipedia.org/wiki?curid=209652", "title": "Propiedade distributiva", "text": ""}
{"id": "209661", "revid": "89787", "url": "https://gl.wikipedia.org/wiki?curid=209661", "title": "Ricardo S\u00e1nchez Varela", "text": "Ricardo S\u00e1nchez Varela, nado en Roade (Sobrado) en 1875 e finado en Pontedeume o 9 de maio de 1964 foi un sacerdote galego.\nTraxectoria.\nFillo dunha familia acomodada, propietaria da meirande parte da parroquia de Furelos en Melide, estudou leis en Santiago de Compostela a\u00ednda que nunca exerceu a avogac\u00eda. A s\u00faa vocaci\u00f3n levouno a ordenarse sacerdote pouco tempo despois, chegando a ser arcipreste de Melide.\nAo se xubilar en 1945, inst\u00e1lase no Asilo de Anci\u00e1ns de Pontedeume. Contribu\u00edu coa s\u00faa herdanza familiar \u00e1 mellora das instalaci\u00f3ns do asilo e \u00e1 construci\u00f3n da Casa de Exercicios de Pontedeume, inaugurada en 1954. A s\u00faa fortuna serviu tam\u00e9n para moitas obras parroquiais e legouna \u00e1 s\u00faa morte \u00e1s monxas do asilo. Os seus restos mortais foron soterrados no cemiterio de Pontedeume.\nPor acordo de 6 de febreiro de 1957, a corporaci\u00f3n municipal p\u00faxolle o seu nome ao comezo da estrada de Esteiro, coloc\u00e1ndose a placa o 18 de xullo de 1958."}
{"id": "209662", "revid": "23204", "url": "https://gl.wikipedia.org/wiki?curid=209662", "title": "Anel (\u00e1lxebra)", "text": "Na \u00e1lxebra, un anel \u00e9 unha estrutura alx\u00e9brica formada por un conxunto (A) e d\u00faas operaci\u00f3ns: suma e produto: (A+,*); de tal xeito que (A,+) \u00e9 un grupo conmutativo con elemento neutro (que designamos 0), e o produto * \u00e9 asociativo e ten a propiedade distributiva respecto da suma. Se o produto \u00e9 conmutativo falaremos dun anel conmutativo e se o anel pos\u00fae un elemento neutro para o produto, chamarase anel con unidade.\nDefinici\u00f3n formal.\nSexa \"A\" un conxunto non baleiro, e sexan formula_1 e formula_2 d\u00faas operaci\u00f3ns binarias en A, dise que o conxunto formula_3 \u00e9 un anel se se cumpren as seguintes propiedades:\nEstas catro condici\u00f3ns definen un grupo. Unha quinta condici\u00f3n define un grupo abeliano:\nPara definir un anel, \u00e9 necesario agregar tres condici\u00f3ns m\u00e1is que falan acerca da segunda operaci\u00f3n binaria:\nE agregando unha novena condici\u00f3n, def\u00ednese un anel conmutativo:\nDefinici\u00f3n sint\u00e9tica.\nUsando \"Lecciones de \u00c1lgebra moderna de P. dubreil y M.L. dubreil Jacotin\":\nUn anel R \u00e9 un conxunto con d\u00faas leis de composici\u00f3n, chamadas \"adici\u00f3n\" e \"multiplicaci\u00f3n\", cumprindo as seguintes condici\u00f3n:\nExemplos.\nO exemplo m\u00e1is intuitivo e familiar de anel \u00e9 o conxunto dos n\u00fameros enteiros:\nxunto coas operaci\u00f3ns binarias da suma e a multiplicaci\u00f3n. Historicamente, o conxunto Z dos enteiros coas s\u00faas d\u00faas operaci\u00f3ns serviu de base para a formulaci\u00f3n do concepto de anel. A raz\u00f3n pola cal estas tres cousas forman un anel, \u00e9 porque pos\u00faen as seguintes propiedades:\nElementos destacables dun anel.\nPero formula_10. Finalmente formula_11\nO elemento cero e o elemento unitario s\u00f3 coinciden no caso de que o anel sexa trivial ( {0} ):\nDemostraci\u00f3n: Sexa formula_13 Logo, formula_14\nTipos de aneis.\nAlg\u00fans tipos destacables de aneis son:\ni)Para x e y elementos calquera de R, ning\u00fan nulo, n(x) menor ou igual que n(xy).\nii)Para x, y calquera, dous elementos non nulos \u00e1 vez de R, existen q e r en R, de modo que x=qy+r, sendo r=0 o n(r) menor que n(y). \nSon aneis euclidianos o anel dos enteiros, o dos enteiros gaussianos e os aneis de polinomios.\nFraleigh denom\u00ednao \"dominio euclidiano\".\nSubsistemas notables.\nSubaneis e ideais.\nUn subanel formula_38 dun anel formula_39 =(A,+,\u00b7) \u00e9 un subconxunto formula_40 que cumpre que \u00e9 cerrado para a suma e a multiplicaci\u00f3n no anel, isto \u00e9, se formula_41, ent\u00f3n formula_42 e formula_43. Se formula_44 (\u00e9 dicir, se o anel \u00e9 unitario), ent\u00f3n esixirase ademais que formula_45. N\u00f3tese que neste caso, cando o anel \u00e9 unitario, {0} non ser\u00e1 subanel de formula_39, e so o ser\u00e1 se formula_39 non \u00e9 unitario.\nUn subanel formula_38 \u00e9 propio cando non coincide con todo o anel, \u00e9 dicir, se formula_49.\nResulta pois que un subanel \u00e9 un anel dentro doutro anel (para as mesmas operaci\u00f3ns). En particular, formula_50 \u00e9 un subgrupo de formula_51.\nPero na Teor\u00eda de Aneis hai un tipo de subconxunto m\u00e1is notable que o de subanel, o de ideal.\nUn subconxunto formula_52 \u00e9 ideal pola esquerda dun anel (A,+,\u00b7) se formula_53 \u00e9 subgrupo de formula_51 e dados calquera formula_55 e formula_56 tense que formula_57.\nUn subconxunto formula_52 \u00e9 ideal pola dereita dun anel (A,+,\u00b7) se formula_53 \u00e9 subgrupo de formula_51 e dados calquera formula_55 e formula_56 se ten que formula_63.\nCando un subconxunto I \u00e9 ideal pola dereita e ideal pola esquerda dise que \u00e9 un ideal bil\u00e1tero (do anel), ou simplemente que \u00e9 un ideal (do anel).\nA propiedade conmutativa aseg\u00faranos que en todo anel conmutativo todo ideal pola esquerda \u00e9 ideal pola dereita, e todo ideal pola dereita \u00e9 ideal pola esquerda, isto \u00e9, todos os ideais (pola esquerda ou pola dereita) dun anel conmutativo son ideais bil\u00e1teros.\nUn ideal formula_64 (pola esquerda, pola dereita ou bil\u00e1tero) dise que \u00e9 propio se \u00e9 distinto de todo o anel, isto \u00e9, formula_65.\nUnidades.\nO conxunto de elementos invertibles dun anel unitario formula_66 denom\u00ednase conxunto de unidades (do anel), e den\u00f3tase por formula_67.\nSe formula_64 \u00e9 ideal (pola esquerda, pola dereita ou bil\u00e1tero) propio dun anel unitario formula_39 e formula_67 son as s\u00faas unidades ou elementos invertibles, ent\u00f3n formula_71, isto \u00e9, ning\u00fan ideal propio ten elementos invertibles. En particular, ning\u00fan ideal (pola esquerda, pola dereita ou bil\u00e1tero) propio ten por elemento a 1, o que impide aos ideais ser subaneis de aneis unitarios.\nCentro.\nO centro dun anel formula_72 (denotado por formula_73) \u00e9 o conxunto de elementos que conmutan para o produto, \u00e9 dicir formula_74. O centro dun anel v\u00e9n a ser como \"a parte conmutativa do anel\". N\u00f3tese que sempre se ten que formula_75. Os aneis conmutativos son, logo, aqueles que coinciden co seu centro, i.e., formula_76."}
{"id": "209663", "revid": "6750", "url": "https://gl.wikipedia.org/wiki?curid=209663", "title": "Condado de Giurgiu", "text": "O condado de Giurgiu (en roman\u00e9s \"Jude\u0163ul Giurgiu\") \u00e9 unha provincia de Roman\u00eda con capital en Giurgiu.\nA poboaci\u00f3n desta provincia \u00e9 de 297.859 habitantes (en 2002) nunha superficie de 3.526 km\u00b2, cunha densidade de poboaci\u00f3n de 84 hab/km\u00b2.\nDivisi\u00f3ns administrativas.\nO distrito conta cun municipio, 3 cidades e 51 comunas."}
{"id": "209664", "revid": "22570", "url": "https://gl.wikipedia.org/wiki?curid=209664", "title": "Copa da Ra\u00ed\u00f1a de h\u00f3ckey a pat\u00edns 2006", "text": "A primeira edici\u00f3n da Copa da Ra\u00ed\u00f1a de h\u00f3ckey a pat\u00edns tivo lugar entre os d\u00edas 25 e 26 de marzo de 2006 no Polideportivo El Plant\u00edo, na cidade de Burgos (Castela e Le\u00f3n). O primeiro equipo en alzarse co t\u00edtulo da competici\u00f3n de Copa foi o CP Voltreg\u00e0, logo de vencer na final ao CE Arenys de Munt por 4 goles a 1.\nNesta edici\u00f3n marc\u00e1ronse un total de 58 goles nos 12 partidos disputados, o que sup\u00f3n unha media de 4,83 goles por partido.\nParticipantes.\nOs equipos participantes na competici\u00f3n foron asignados pola Real Federaci\u00f3n Espa\u00f1ola de Patinaxe seguindo criterios de m\u00e9ritos deportivos. Entre os oito equipos c\u00f3mpre salientar a presenza de tres representantes galegos, o pa\u00eds m\u00e1is representado xunto con Catalu\u00f1a (con outros tres equipos), tam\u00e9n tomaron parte un equipo asturiano e un madrile\u00f1o"}
{"id": "209666", "revid": "1888", "url": "https://gl.wikipedia.org/wiki?curid=209666", "title": "Aurora", "text": "Aurora pode referirse a:"}
{"id": "209667", "revid": "6750", "url": "https://gl.wikipedia.org/wiki?curid=209667", "title": "Condado de Gorj", "text": "O condado de Gorj (en roman\u00e9s \"Jude\u0163ul Gorj\") \u00e9 unha provincia de Roman\u00eda con capital en T\u00e2rgu Jiu.\nA poboaci\u00f3n desta provincia \u00e9 de 387.308 habitantes (en 2002) nunha superficie de 5.602 km\u00b2, cunha densidade de poboaci\u00f3n de 69 hab/km\u00b2.\nDivisi\u00f3ns administrativas.\nO distrito conta con 2 municipios, 6 cidades e 62 comunas."}
{"id": "209668", "revid": "27249", "url": "https://gl.wikipedia.org/wiki?curid=209668", "title": "Gorj", "text": ""}
{"id": "209669", "revid": "98629", "url": "https://gl.wikipedia.org/wiki?curid=209669", "title": "Copa da Ra\u00ed\u00f1a de h\u00f3ckey a pat\u00edns 2007", "text": "A segunda edici\u00f3n da Copa da Ra\u00ed\u00f1a de h\u00f3ckey a pat\u00edns tivo lugar entre os d\u00edas 24 e 25 de marzo de 2007 no Pavill\u00f3n UDC Rochapea, na cidade de Pamplona (Navarra). O campi\u00f3n foi o Calzedonia Voltreg\u00e0, que revalidou o t\u00edtulo conquistado o ano anterior tras derrotar na final ao Biesca Gij\u00f3n HC por 6 goles a 1.\nNesta edici\u00f3n marc\u00e1ronse un total de 58 goles nos 12 partidos disputados, o que sup\u00f3n unha media de 4,83 goles por partido.\nOs \u00e1rbitros que tomaron parte na competici\u00f3n foron: J. Carlos Bifet (Catalu\u00f1a), Francisco Moreno (Comunidade Valenciana), Mar\u00eda Teresa Mart\u00ednez (Galiza), Gonzalo Dapena (Euskadi), \u00cd\u00f1igo Z\u00e1rate (Euskadi) e \u00c1lvaro de la Hera (Castela).\nO 21 de marzo celebrouse unha rolda de prensa no hotel Cidade de Pamplona, tendo como protagonistas \u00e1 conselleira de Benestar Social e Deportes do Goberno de Navarra, Maribel Grac\u00eda, \u00e1 rexedora de deportes do Concello de Pamplona, Maite Mur, as\u00ed como aos presidentes da Federaci\u00f3n Navarra de Patinaxe, Miguel Galarraga, e da Real Federaci\u00f3n Espa\u00f1ola de Patinaxe, Carmelo Paniagua.\nParticipantes.\nOs equipos participantes na competici\u00f3n foron asignados pola Real Federaci\u00f3n Espa\u00f1ola de Patinaxe seguindo criterios de m\u00e9ritos deportivos. Entre os oito equipos c\u00f3mpre salientar a presenza de tres representantes galegos, o pa\u00eds m\u00e1is representado xunto con Catalu\u00f1a (con outros tres equipos), tam\u00e9n tomaron parte un equipo asturiano e un madrile\u00f1o"}
{"id": "209670", "revid": "6750", "url": "https://gl.wikipedia.org/wiki?curid=209670", "title": "Condado de Harghita", "text": "O condado de Harghita (en roman\u00e9s \"Jude\u0163ul Harghita\") \u00e9 unha provincia de Roman\u00eda con capital en Miercurea Ciuc.\nA poboaci\u00f3n desta provincia \u00e9 de 326.222 habitantes (en 2002) nunha superficie de 6.639 km\u00b2, cunha densidade de poboaci\u00f3n de 52 hab/km\u00b2.\nA gran maior\u00eda da poboaci\u00f3n \u00e9 s\u00edculos, cos valacos ou romaneses \u00e9tnicos concentrados no enclave de Vo\u0219l\u0103beni e na parte norte e leste da provincia, en particular Topli\u021ba e B\u0103lan. Segundo o censo do ano 2002, os s\u00edculos eran o 85 % da poboaci\u00f3n, os valacos ou romaneses \u00e9tnicos o 14 % e os xitanos e outros o 1 %.\nDivisi\u00f3ns administrativas.\nO distrito conta con 4 municipios, 5 cidades e 49 comunas."}
{"id": "209671", "revid": "6750", "url": "https://gl.wikipedia.org/wiki?curid=209671", "title": "Condado de Hunedoara", "text": "O condado de Hunedoara (en roman\u00e9s \"Jude\u0163ul Hunedoara\") \u00e9 unha provincia de Roman\u00eda con capital en Deva.\nA poboaci\u00f3n desta provincia \u00e9 de 485.712 habitantes (en 2002) nunha superficie de 7.063 km\u00b2, cunha densidade de poboaci\u00f3n de 69 hab/km\u00b2.\nDivisi\u00f3ns administrativas.\nO distrito conta con 7 municipios, 7 cidades e 55 comunas."}
{"id": "209672", "revid": "109216", "url": "https://gl.wikipedia.org/wiki?curid=209672", "title": "Mashhad", "text": "Mashhad (ou Meshed) \u00e9 unha importante cidade do nordeste de Ir\u00e1n, segunda do pa\u00eds por poboaci\u00f3n tras Tehr\u00e1n e capital da provincia de Khoras\u00e1n. Destacado centro relixioso e de peregrinaci\u00f3n para os xi\u00edtas (tumba de Al\u00ed al-Rida, uns vinte mill\u00f3ns de visitantes cada ano), \u00e9 ademais un n\u00facleo comercial, industrial e de transportes para a rexi\u00f3n agr\u00edcola que a circunda. Conta con 2\u00a0907\u00a0316 habitantes (2006).\nNo comezo do s\u00e9culo IX era a pequena aldea de Sanabad cando, de paso polo lugar, o califa Harum al-Rashid foi al\u00ed enterrado tras enfermar e morrer. Pouco despois, en 818, foi tam\u00e9n enterrado ao seu car\u00f3n o Im\u00e1n Reza (Al\u00ed al-Rida), morto coma m\u00e1rtir na pr\u00f3xima Tus. Por iso Sanabad renomeouse Mashhad al-Rida (\"lugar do martirio de al-Rida\").\nAcadou relevancia despois das destruci\u00f3ns mongois (s\u00e9culo XIII), cando moitos refuxiados das cidades arrasadas da rexi\u00f3n (a mesma Tus antedita) asent\u00e1ronse na vila, sendo xa unha das principais cidades da \u00e9poca tim\u00farida e saf\u00e1vida, mesmo capital persa durante o breve per\u00edodo (1736-50) da dinast\u00eda afsh\u00e1rida."}
{"id": "209673", "revid": "23204", "url": "https://gl.wikipedia.org/wiki?curid=209673", "title": "Wenzhou", "text": "Wenzhou (chin\u00e9s simplificado: \u6e29\u5dde\u5e02; chin\u00e9s tradicional: \u6eab\u5dde\u5e02; pinyin: W\u0113nzh\u014du Sh\u00ec) \u00e9 unha cidade da China a car\u00f3n do Mar de Leste da China no sur da provincia de Zhejiang.\nXeograf\u00eda.\nSituada \u00e1 beira do r\u00edo Ou na s\u00faa foz, \u00e9 un importante porto de entrada e sa\u00edda do interior monta\u00f1oso da provincia (moitos emigrantes chineses en occidente proceden desta zona).\nA municipalidade conta con 9.122.100 habitantes (censo de 2010) en 11.784\u00a0km\u00b2, sendo 3.039.500 da urbe de seu. Xunto as pr\u00f3ximas Rui'an e Yueqing conforman unha aglomeraci\u00f3n de m\u00e1is de cinco mill\u00f3ns de habitantes.\nCo\u00f1ecida dende a antig\u00fcidade pola s\u00faa cer\u00e1mica, recibiu o seu nome actual no 675. Foi un dos poucos portos baixo control chin\u00e9s durante a ocupaci\u00f3n xaponesa."}
{"id": "209695", "revid": "22795", "url": "https://gl.wikipedia.org/wiki?curid=209695", "title": "Produto (aritm\u00e9tica)", "text": ""}
{"id": "209696", "revid": "23204", "url": "https://gl.wikipedia.org/wiki?curid=209696", "title": "Paulette Goddard", "text": "Pauline Marion Levy, co\u00f1ecida polo nome art\u00edstico de Paulette Goddard, nada o 3 de xu\u00f1o de 1910 en Nova York e finada o 23 de abril de 1990 en Ronco sopra Ascona, Ticino, Su\u00edza, foi unha actriz de cinema estadounidense.\nTraxectoria.\nNaceu en Whitestone Landing, Queens, Long Island. Foi a \u00fanica filla de Joseph Russell Levy, xudeu, e Alta Mae Goddard, quen pertenc\u00eda \u00e1 igrexa episcopal e ti\u00f1a ascendencia brit\u00e1nica. Os seus pais divorci\u00e1ronse cando ela era moi pequena, e foi criada pola s\u00faa nai. O seu pai practicamente desapareceu da s\u00faa vida, e regresou a finais da d\u00e9cada de 1930, despois de que ela se volveu famosa. Ao principio, a s\u00faa nova relaci\u00f3n co seu pai parec\u00eda moi boa e \u00edan xuntos aos \u00e9xitos no cine, pero m\u00e1is adiante el demandouna legalmente cando leu unha entrevista nunha revista onde afirmaba que el non era o seu pai e que a abandonou na s\u00faa infancia. Nunca se reconciliaron. Ao morrer, el deixoulle unicamente un d\u00f3lar no seu testamento. Ela tivo sempre unha relaci\u00f3n pr\u00f3xima coa s\u00faa nai.\nCharles Goddard, o seu t\u00edo av\u00f3, axudou a s\u00faa sobri\u00f1a neta a atopar emprego como modelo publicitaria, e logo, entre 1924 e 1928, unha das nenas Ziegfeld na compa\u00f1\u00eda musical Ziegfeld Follies, de Florenz Ziegfeld. Asistiu \u00e1 Preparatoria Washington Irving de Manhattan ao mesmo tempo que quen tam\u00e9n ser\u00eda actriz, Claire Trevor.\nTras casar cun millonario chamado Edgar James, trasladouse a vivir a Hollywood. A principios dos anos 30 participou en papeis secundarios en obras como \"City Streets\" (1931), de Rouben Mamoulian, con Gary Cooper e Sylvia Sidney, ou en \"The Kid from Spain\" (1932), de Leo McCarey, xunto a Eddie Cantor.\nEn 1936 rodou, xunto a Charlie Chaplin, \"Modern Times\" (1936), a \u00faltima pel\u00edcula na que aparece Charlot como personaxe. Despois de gravarse a pel\u00edcula crese que casaron nunha cerimonia secreta, pero foi unha relaci\u00f3n sentimental da cal nunca chegou a concretar nada publicamente, por acordo de ambos. Catro anos despois volveron rodar xuntos un novo filme, \"O gran ditador\" (1940), pel\u00edcula cr\u00edtica contra o nazismo alem\u00e1n e, por extensi\u00f3n, contra todos os fascismos e ditaduras. Ambos os t\u00edtulos conforman d\u00faas das obras mestras do xenial director, o que non evitou que ese mesmo ano se rompese o matrimonio.\nEstivo tam\u00e9n casada co actor Burgess Meredith entre o 1944 e 1950 e finalmente con Erich Maria Remarque de 1958 ata 1970."}
{"id": "209697", "revid": "6939", "url": "https://gl.wikipedia.org/wiki?curid=209697", "title": "Multiplicaci\u00f3n", "text": "A multiplicaci\u00f3n \u00e9 unha operaci\u00f3n matem\u00e1tica que consiste en sumar un n\u00famero tantas veces como indica outro n\u00famero. As\u00ed, \"4\u00d73\" (l\u00e9ase \"catro multiplicado por tres\" ou, simplemente, \"catro por tres\") \u00e9 igual a sumar tres veces o valor 4 por si mesmo (4+4+4).\nA multiplicaci\u00f3n est\u00e1 asociada ao concepto de \u00e1rea xeom\u00e9trica.\nO resultado da multiplicaci\u00f3n de varios n\u00fameros ch\u00e1mase produto. Os n\u00fameros que se multiplican ch\u00e1manse factores ou coeficientes e individualmente, multiplicando (n\u00famero que se suma ou n\u00famero que se est\u00e1 multiplicando) e multiplicador (veces que se suma o multiplicando).\nEsta diferenciaci\u00f3n entre \"multiplicando\" e \"multiplicador\" pode ser superfluo nalg\u00fans contextos, por exemplo, cando o conxunto onde est\u00e1 definido o produto verifica a propiedade conmutativa da multiplicaci\u00f3n (por exemplo, no conxunto dos n\u00fameros reais); pero pode ser \u00fatil cando nos referimos ao multiplicador dunha expresi\u00f3n alx\u00e9brica (por exemplo, en \"a2b + a2b + a2b\" ou \"3a2b\", 3 \u00e9 o multiplicador, mentres que \"a2b\" \u00e9 o multiplicando).\nEn \u00e1lxebra moderna ad\u00f3itase usar a denominaci\u00f3n cociente ou multiplicaci\u00f3n, coa s\u00faa notaci\u00f3n habitual (\"\u00b7\") para designar a operaci\u00f3n externa nun m\u00f3dulo, para designar tam\u00e9n a segunda operaci\u00f3n que se define nun anel (aquela para a que non est\u00e1 definido o elemento inverso do 0), ou para designar a operaci\u00f3n que dota a un conxunto de estrutura de grupo.\nA operaci\u00f3n inversa da multiplicaci\u00f3n de n\u00fameros \u00e9 a divisi\u00f3n.\nNotaci\u00f3n.\nA multiplicaci\u00f3n ind\u00edcase cunha \"aspa\" (\u00d7) ou cun punto medio (\u00b7). En ausencia destes caracteres adoita usarse o asterisco (*), sobre todo en computaci\u00f3n (este uso ten a s\u00faa orixe no FORTRAN), pero est\u00e1 desaconsellado noutros contextos e s\u00f3 se debe empregar cando non hai outra alternativa.\n\u00c1s veces util\u00edzase a letra xe (x), pero isto tam\u00e9n \u00e9 desaconsellable porque crea unha confusi\u00f3n innecesaria coa letra, que adoita representar unha inc\u00f3gnita nunha ecuaci\u00f3n.\nTam\u00e9n adoitan utilizarse signos de agrupaci\u00f3n, como par\u00e9nteses ( ), corchetes [ ] ou chaves { }. Estes, as m\u00e1is das veces, util\u00edzanse para multiplicar n\u00fameros negativos entre si ou por n\u00fameros positivos.\nSe os factores non se escriben de forma individual pero pertencen a unha lista de elementos con certa regularidade, p\u00f3dese escribir o produto mediante unha elipse, \u00e9 dicir, escribir explicitamente os primeiros termos e os \u00faltimos, (ou en caso dun \"produto de infinitos termos\" s\u00f3 os primeiros), e substitu\u00edr os demais por puntos suspensivos. Isto \u00e9 an\u00e1logo ao que se fai con outras operaci\u00f3ns aplicadas a infinitos n\u00fameros (como as sumas). O produto de infinitos termos def\u00ednese como o l\u00edmite do produto dos \"n\" primeiros termos cando \"n\" crece indefinidamente.\nAs\u00ed, o produto de todos os n\u00fameros naturais desde o 1 at\u00e9 o 100 p\u00f3dese escribir:\nmentres que o produto dos n\u00fameros pares entre o 1 e o 100 escribir\u00edase:\nIsto tam\u00e9n pode denotarse escribindo os puntos suspensivos na parte media da li\u00f1a de texto:\nEn calquera caso, deben estar claros cales son os termos omitidos.\nPor \u00faltimo, p\u00f3dese denotar o produto mediante o s\u00edmbolo productorio, que prov\u00e9n da letra grega \u03a0 (\"Pi\" mai\u00fascula).\nIsto def\u00ednese as\u00ed:\nO sub\u00edndice formula_5 indica unha vari\u00e1bel que toma como valores os n\u00fameros enteiros desde un valor m\u00ednimo (formula_6, indicado no sub\u00edndice) a un valor m\u00e1ximo (formula_7, indicado no super\u00edndice).\nFinalmente, p\u00f3dese omitir o signo de multiplicaci\u00f3n, a menos que se multipliquen n\u00fameros ou que se poida xerar confusi\u00f3n sobre os nomes das inc\u00f3gnitas, constantes ou funci\u00f3ns, por exemplo, cando o nome dalgunha inc\u00f3gnita ten m\u00e1is dunha letra e poder\u00eda confundirse co produto doutras d\u00faas.\nDefinici\u00f3n.\nA multiplicaci\u00f3n de dous n\u00fameros enteiros \"n\" e \"m\" expr\u00e9sase como:\nIsto non \u00e9 m\u00e1is que unha forma de simbolizar a expresi\u00f3n \"sumar \"m\" a si mesmo \"n\" veces\". Pode facilitar a comprensi\u00f3n ao expandirse a expresi\u00f3n anterior:\ntal que hai \"n\" sumandos. As\u00ed, por exemplo:\nPropiedades.\nAs seguintes propiedades son v\u00e1lidas no conxunto dos n\u00fameros reais e dos complexos.\nPropiedade conmutativa.\nUtilizando esta definici\u00f3n, \u00e9 f\u00e1cil demostrar algunhas propiedades interesantes da multiplicaci\u00f3n. Como indican os dous primeiros exemplos, a orde en que se multiplican dous n\u00fameros \u00e9 irrelevante, o que se co\u00f1ece como propiedade conmutativa, que se cumpre en xeral para dous n\u00fameros calquera \"x\" e \"y\":\nPropiedade asociativa.\nA multiplicaci\u00f3n tam\u00e9n verifica a propiedade asociativa, que consiste en que, para tres n\u00fameros calquera \"x\", \"y\", \"z\", tense que:\nNa notaci\u00f3n alx\u00e9brica, as par\u00e9nteses indican que as operaci\u00f3ns dentro dos mesmos deben ser realizadas con preferencia a calquera outra operaci\u00f3n.\nPor exemplo:\nPropiedade distributiva.\nA multiplicaci\u00f3n tam\u00e9n verifica a propiedade distributiva coa suma, porque:\nAs\u00ed mesmo:\n9\u00d7(3+5)=(9\u00d73)+(9\u00d75)=27+45=72\nElemento neutro.\nCalquera n\u00famero multiplicado pola unidade (1) \u00e9 igual a si mesmo.\nExemplo:1\u00b7x = x 1 x 4 =4\n\u00e9 dicir, a multiplicaci\u00f3n ten un elemento neutro que \u00e9 o 1.\nCero.\nTodo n\u00famero multiplicado por cero d\u00e1 cero.\nConexi\u00f3n coa xeometr\u00eda.\nDesde un punto de vista puramente xeom\u00e9trico, a multiplicaci\u00f3n entre dous valores determina unha \u00e1rea que \u00e9 representable. Do mesmo xeito, o produto de tres valores determina un volume igualmente representable.\nEn xeral, o produto de calquera cantidade maior que cero de n\u00fameros produce un resultado xeom\u00e9trico representable, sexa este m\u00e1is ou menos intuitivo e m\u00e1is ou menos f\u00e1cil de representar.\nProduto de n\u00fameros negativos.\nPara definir o produto de n\u00fameros negativos consid\u00e9rase o n\u00famero -1. Para calquera enteiro positivo \"m\":\nEste \u00e9 un resultado interesante que mostra que calquera n\u00famero negativo non \u00e9 m\u00e1is que un n\u00famero positivo multiplicado por -1. Polo que a multiplicaci\u00f3n de enteiros se pode representar pola multiplicaci\u00f3n de enteiros positivos e factores -1. O \u00fanico que queda por definir \u00e9 o produto de (-1)(-1):\n(-1)(-1) = -(-1) = 1\nDesde n\u00fameros enteiros a n\u00fameros complexos.\nDesta forma, def\u00ednese a multiplicaci\u00f3n de dous enteiros. As definici\u00f3ns poden ampliarse a conxuntos cada vez maiores de n\u00fameros: primeiro ao conxunto das fracci\u00f3ns ou n\u00fameros racionais, despois a todos os n\u00fameros reais e finalmente aos n\u00fameros complexos e outras extensi\u00f3ns dos n\u00fameros reais.\nDefinici\u00f3n recursiva.\nUnha definici\u00f3n recursiva da multiplicaci\u00f3n pode darse segundo estas regras:\nonde \"x\" \u00e9 unha cantidade arbitraria, e \"y\" \u00e9 un n\u00famero natural. Unha vez que o produto est\u00e1 definido para os n\u00fameros naturais, p\u00f3dese ampliar a conxuntos m\u00e1is grandes, como xa se indicou anteriormente."}
{"id": "209698", "revid": "1131", "url": "https://gl.wikipedia.org/wiki?curid=209698", "title": "Museo Nacional de Baviera", "text": "O Museo Nacional de Baviera (\"Bayerisches Nationalmuseum\"), localizado en M\u00fanic, en Baviera, \u00e9 un dos m\u00e1is importantes museos de arte e historia de Europa. O seu grande acervo abriga unha variedade de obxectos que van da Antig\u00fcidade tard\u00eda at\u00e9 o s\u00e9culo XX.\nHistoria.\nO Museo Nacional de Baviera foi creado en 1855 polo rei Maximiliano II de Baviera, a partir dun proxecto presentado en 1853 polo director dos arquivos, o bar\u00f3n Karl Maria von Aretin. Os seus obxectivos primeiros foron, de acordo coa moda medievalista da \u00e9poca, estabelecer un museo de arte medieval.\nA colecci\u00f3n encontrou unha colocaci\u00f3n provisional nalgunhas salas do castelo do duque Max, pero logo se pensou en acomodala no Novo Castelo Schlei\u00dfheim (\"Neue Schloss Schleissheim\"), ata que por fin foi decidida a construci\u00f3n dunha sede propia na Maximilianstra\u00dfe.\nConstru\u00edda entre 1859 e 1863 con proxecto de Eduard von Riedel, foi inaugurada en 1867, e hoxe abriga a colecci\u00f3n de folclore, coa decoraci\u00f3n de cada ambiente acompa\u00f1ando o tipo de obxectos expostos, inclu\u00edndo grandes murais hist\u00f3ricos. A partir de 1868 a colecci\u00f3n comezou a ser dividida en departamentos.\nTorn\u00e1ndose pequeno para o acervo continuamente ampliado, foi necesaria a construci\u00f3n doutro edificio na Prinzregentenstra\u00dfe. A construci\u00f3n iniciouse en 1894 cun proxecto de Gabriel von Seidl, sendo aberto ao p\u00fablico en 1900. En estilo ecl\u00e9ctico, este edificio foi un fito na arquitectura muse\u00edstica de seu tempo.\nDanado na segunda guerra mundial, con gran perda da s\u00faa colecci\u00f2n, o edificio foi reconstru\u00eddo e remozado de acordo con criterios museol\u00f3xicos m\u00e1is modernos. A partir de 1978 o museo sufriu unha nova reformulaci\u00f3n nos seus equipamentos expositivos, conclu\u00edda en 2001.\nRecentemente o Museo Nacional abriu unha sala no Mosteiro de Asbach, en Rotthalm\u00fcnster, especialmente para recibir parte da grande \"Colecci\u00f3n Kriss\" de arte sacra popular.\nO acervo.\nA colecci\u00f3n est\u00e1 dividida en d\u00faas secci\u00f3ns principais: Arte e Historia, e Folclore. A colecci\u00f3n hist\u00f3rica est\u00e1 exposta en m\u00e1is de 40 salas que mostran un itinerario a trav\u00e9s do tempo, iniciando coas obras do Rom\u00e1nico, pasando polo G\u00f3tico, Renacemento, Barroco, Neoclasicismo e chegando at\u00e9 a \"Art Nouveau\", ou \"Jugendstil\", como foi chamada nos pa\u00edses xerm\u00e1nicos, con pezas nas m\u00e1is diversas t\u00e9cnicas, como porcelanas, marfil, pinturas, esculturas, tapicer\u00edas, vidros, instrumentos musicais, miniaturas e ourivar\u00eda. A colecci\u00f3n folcl\u00f3rica mostra conxuntos de mobiliario t\u00edpico de Baviera, cer\u00e1micas e artefatos da cultura relixiosa popular, inclu\u00edndo unha gran serie de nacementos.\nArte medieval.\nAs colecci\u00f3ns da arte medieval incl\u00faen tesouros a maior\u00eda de car\u00e1cter relixioso, con marf\u00eds, pinturas e esculturas, e alg\u00fans altares completos, al\u00e9n de fragmentos de decoraci\u00f3n arquitect\u00f3nica en pedra (esculturas, frisos e relevos), datados na Antig\u00fcidade tard\u00eda, o Rom\u00e1nico e o G\u00f3tico. Unha das pezas m\u00e1is antigas e m\u00e1is importantes desta secci\u00f3n \u00e9 a \"Placa Reider\", do ano 400, que mostra unha das m\u00e1is antigas representaci\u00f3ns da Resurrecci\u00f3n e Ascensi\u00f3n de Cristo. O Rom\u00e1nico ten un belo representante no busto de \"Cristo abenzoando\", do s\u00e9culo XI. Embora* a maior parte dos artistas deste per\u00edodo permaneza an\u00f3nima, algunhas pezas, particularmente do g\u00f3tico, te\u00f1en autor\u00eda estabelecida: Hans Mult, Michel Erhart (autor dun orixinal \"Cristo como Home das Dores\"), Hans Klocker, Tilman Riemenschneider e poucos m\u00e1is. Riemenschneider foi o autor dunha requintada \"Santa Mar\u00eda Madalena arrodeada de anxos\", e \u00e9 preciosa a colecci\u00f3n de \"Madonnas\", que ten exemplares de graza encantadora, como a realizada polo Mestre de Seeon, cara 1430, e a \"Nai de Deus e o Meni\u00f1o na roseira\", de mestre an\u00f3nimo do s\u00e9culo XIV. Peza espl\u00e9ndida da transici\u00f3n do g\u00f3tico para o Renacemento \u00e9 o \"Sippenaltar\", de Wolf Traut.\nRenacemento e Maneirismo.\nDiseminado ao norte dos Alpes despois de 1500, o Renacemento alem\u00e1n evolucionou con caracter\u00edsticas propias, pero na arte, tem\u00e1ticas como a mitolox\u00eda antiga, que se tornaran com\u00fans en Italia, tam\u00e9n foran cultivadas en Alema\u00f1a, cunha descrici\u00f3n m\u00e1is naturista dos obxectos f\u00edsicos que inclu\u00edu representaci\u00f3ns do corpo humano nu, al\u00e9n de ter maior interese pola literatura cl\u00e1sica. Das pezas individuais m\u00e1is interesantes son unha versi\u00f3n a pequena escala do \"Rapto da Sabina\", de Giambologna, un gabinete que pertenceu \u00e1 familia de banqueiros Fugger, posiblemente feito por Heinrich Kron e Hans Kels, sendo un dos primeiros exemplos de uso de decoraci\u00f3n renacentista en Alema\u00f1a, e un grupo en bronce representando \"Marte, Venus e Cupido\", de Hubert Gerhard. Da transici\u00f3n manierista para o barroco son moi interesantes as esculturas de Adriaen de Vries e Hans Krumper.\nBarroco e Rococ\u00f3.\nA representaci\u00f3n destes per\u00edodos \u00e9 extremadamente rica no Museo Nacional, e est\u00e1 dividida en sectores tem\u00e1ticos. O estilo, a\u00ednda que con caracter\u00edsticas locais, evidencia a influencia da cultura francesa do tempo de Lu\u00eds XIV, con pezas de decoraci\u00f3n, arte sacra, pinturas, obras italianas en \"pietra dura\", e mobiliario con incrustaci\u00f3ns en ouro e pedras preciosas, entre o que destaca un magn\u00edfico gabinete florentino de 1680. A escultura ten puntos \u00e1lxidos nun \"San Sebastian\" de Georg Petel, nun grupo de \"Adoradores da Virxe\" de Christian Jorhan, nun \"Cronos\" de Ignaz G\u00fcnther e nunha \"Ceres\" de Johann Baptist Straub.\nA cultura cortes\u00e1 do refinamento na mesa atinxiu o seu auxe no s\u00e9culo XVIII, desenvolvendo unha cantidade desmesurada de obxectos para uso e mera decoraci\u00f3n, moitas veces de extraordinaria riqueza. O Museo Nacional de Baviera \u00e9 o \u00fanico museo de Alema\u00f1a cun acervo capaz de representar en detalle esta tendencia da \u00e9poca, con espl\u00e9ndidas pezas en louza, mobiliario, servizos festivos de mesa en metais preciosos, e outros obxectos, onde se destaca o servizo en prata do pr\u00edncipe-bispo Frederico Guillerme de Westfalia.\nO Museo tam\u00e9n conserva unha bela colecci\u00f3n de instrumentos musicais, con pezas oriundas das colecci\u00f3ns dos electores de Wittelsbach entre os s\u00e9culos XVII e XVIII, dos acervos persoais dos antigos mestres de capela da corte, e doutras adquisici\u00f3ns. Destacan d\u00faas grandes frauta doces de 1530 de Hans Rauch, tromb\u00f3ns do s\u00e9culo XVII, un chalumeau de Johann Christoph Denner, frautas-baixo de marfil e instrumentos de cordas ricamente enfeitados de Joachim Tielke, \"hammerfl\u00fcgels\" das manufacturas Stein, Schiedmayer e Dulcken, un \"baryton\" de Johann Andreas K\u00e4mbl e frautas de Thomas Lot, coroando a colecci\u00f3n doce trompetas douradas para acompa\u00f1amento de solemnidades, do obradoiro de Johann Wilhelm Haas.\nA cultura cortes\u00e1 tam\u00e9n \u00e9 co\u00f1ecida a trav\u00e9s das magn\u00edficas pezas de armer\u00eda e de pertrechos de caza, e pola rica selecci\u00f3n de porcelanas, onde priman as da manufactura de Nymphenburg, as estatu\u00ed\u00f1as de Franz Anton Bustelli, as pezas de Ludwig von Schwanthaler, e os conxuntos ori\u00fandos do Palatinado, das manufacturas Frankenthal e do sur de Alema\u00f1a. Unha peza \u00e9 especialmente interesante: unha gran maqueta da cidade de Munic executada en porcelana no s\u00e9culo XIX por Johann Baptist Seitz e Franz Seitz.\nClasicismo e \"Jugendstil\".\nEste departamento ten un rico acervo que comp\u00f3n un amplo panorama das variadas tendencias e interpretaci\u00f3ns das escolas que floreceran no inicio do s\u00e9culo XIX at\u00e9 o inicio do s\u00e9culo XX, con pezas de varias t\u00e9cnicas: porcelanas, mobiliario, vidros, ourivar\u00eda, conclu\u00edndo con obxectos Gall\u00e9, Lalique e Tiffany.\nNacementos e arte sacra popular.\nA s\u00faa colecci\u00f3n de escenas da Natividade \u00e9 a m\u00e1is importante do mundo en termos de calidade art\u00edstica, con conxuntos chegados de tres centros principais: N\u00e1poles, Alpes e Sicilia. Foi formada na s\u00faa maior\u00eda polas doaz\u00f3ns de Max von Schmederer e Rudolf Kriss, incorporando paralelamente unha diversidade doutras pezas devocionais populares.\nMobiliario popular b\u00e1varo.\nNesta secci\u00f3n destacan un conxunto de 1788 composto por mobles e un teito pintado, de Anton Perthaler; outro conxunto do s\u00e9culo XVIII recollido en Zeisenried; dous conxuntos do final do s\u00e9culo XVIII provenientes de antigas propiedades rurais en Tannheim, e por fin un conxunto datado de 1669. Tam\u00e9n hai un gran patrimonio de vasos, pratos, bandeixas e outras pezas de mesa en pedra, madeira e cer\u00e1mica, de uso decot\u00edo ou decorativo.\nXoguetes.\nMostra unha rica colecci\u00f3n de exemplares desde o g\u00f3tico ao s\u00e9culo XX do sur de Alema\u00f1a. Casi\u00f1as, bonecas, xogos e outros obxectos do universo infantil, alg\u00fans de enorme requinte, fan parte deste grupo."}
{"id": "209700", "revid": "75439", "url": "https://gl.wikipedia.org/wiki?curid=209700", "title": "Operaci\u00f3n", "text": "O termo operaci\u00f3n pode ter os seguintes significados:\nRef\u00edrese a unha transacci\u00f3n ou intercambio de bens ou servizos."}
{"id": "209701", "revid": "96002", "url": "https://gl.wikipedia.org/wiki?curid=209701", "title": "Premio Estatal da URSS", "text": "O Premio Estatal da URSS ( en ruso \"\u0413\u043e\u0441\u0443\u0434\u0430\u0301\u0440\u0441\u0442\u0432\u0435\u043d\u043d\u0430\u044f \u043f\u0440\u0435\u0301\u043c\u0438\u044f \u0421\u0421\u0421\u0420\") foi un honor estatal da Uni\u00f3n Sovi\u00e9tica establecido polo Comit\u00e9 Central do PCUS o 9 de setembro de 1966, como continuaci\u00f3n do Premio Estatal Stalin que se outorgou entre 1941 e 1954. Logo da desaparici\u00f3n da URSS tomou o seu lugar o Premio Estatal da Federaci\u00f3n Rusa. Confer\u00edase anualmente en tres graos: 1\u00ba, 2\u00ba e 3\u00ba a individuos nos campos da ciencia, matem\u00e1ticas, literatura, arte e arquitectura para honrar os logros m\u00e1is salientables que supuxeran un avance para a Uni\u00f3n Sovi\u00e9tica ou para a causa do socialismo."}
{"id": "209702", "revid": "17467", "url": "https://gl.wikipedia.org/wiki?curid=209702", "title": "FIATC Joventut", "text": ""}
{"id": "209703", "revid": "109216", "url": "https://gl.wikipedia.org/wiki?curid=209703", "title": "Produto", "text": "Un produto \u00e9 calquera cousa producida (manufactura) por un proceso natural ou por unha actividade humana. Especificamente pode referirse a:\nDenom\u00ednanse tam\u00e9n como \"produtos\" a certas operaci\u00f3ns binarias realizadas en contextos especializados:\nAdemais, o termo produto tam\u00e9n se relaciona con:"}
{"id": "209705", "revid": "2365376", "url": "https://gl.wikipedia.org/wiki?curid=209705", "title": "FOCA (F\u00f3rmula 1)", "text": ""}
{"id": "209706", "revid": "98629", "url": "https://gl.wikipedia.org/wiki?curid=209706", "title": "Cromosoma plumoso", "text": " \nOs cromosomas plumosos ou cromosomas \"en cepillo\" (\"lampbrush chromosomes\") son un tipo especial de cromosomas que se encontran nos ovocitos en crecemento (inmaturos) de moitos tipos de animais, pero non en mam\u00edferos, que presentan unhas expansi\u00f3ns que lle dan forma de pluma ou de escobilla limpatubos e est\u00e1n en activa transcrici\u00f3n. Foron observados por primeira vez por Walther Flemming en 1882 en ovocitos de anfibios.. Os cromosomas plumosos mellor descritos son os dos anfibios anuros e urodelos, aves e insectos . Os cromosomas normais transf\u00f3rmanse en plumosos durante o estado de diploteno da profase I da meiose cando se expanden e experimentan unha activa transcrici\u00f3n de moitos xenes \n. Volven outra vez ao estado compactado na metafase I mei\u00f3tica. No diploteno estes cromosomas est\u00e1n no estado de bivalentes (dous cromosomas hom\u00f3logos unidos, cada un con d\u00faas crom\u00e1tides). As fibras das crom\u00e1tides forman moitos bucles dispostos ao longo do eixe maior do cromosoma. Os bucles permiten que o ADN estea dispo\u00f1ible para o proceso de transcrici\u00f3n durante a maduraci\u00f3n do ovocito . Os cromosomas plumosos son claramente visibles con microscopio \u00f3ptico, co que se ve que est\u00e1n organizados nunha serie de crom\u00f3meros con grandes bucles de cromatina estendidos lateralmente.\nOs cromosomas plumosos de anfibios e aves poden ser illados do n\u00facleo (ves\u00edcula xerminal) do ovocito microcir\u00farxicamente usando f\u00f3rceps ou agullas..\nUn determinado bucle sempre cont\u00e9n a mesma secuencia de ADN, e permanece estendido do mesmo modo durante o crecemento do ovocito. Estes cromosomas producen grandes cantidades de ARN para cubrir as necesidades do ovocito, e a maior parte dos xenes presentes nos bucles de ADN est\u00e1n sendo expresados activamente. Cada bucle lateral cont\u00e9n unha ou varias unidades de transcrici\u00f3n cunha matriz de ribonucleoprote\u00ednas polarizada cubrindo o eixe de ADN do bucle . Por\u00e9n, a maior\u00eda do ADN, non est\u00e1 formando bucles sen\u00f3n que permanece en forma moi condensada nos crom\u00f3meros do eixe, onde os xenes xeralmente non se expresan.\nP\u00e9nsase que os cromosomas interf\u00e1sicos de todos os eucariotas est\u00e1n organizados igualmente en bucles (a\u00ednda que non sempre formen cromosomas plumosos). Normalmente estes bucles son demasiado pequenos e fr\u00e1xiles para ser observados facilmente con microscopio \u00f3ptico, pero poden usarse outros m\u00e9todos para inferir a s\u00faa presenza. Estes experimentos e outros suxiren que o ADN dos cromosomas humanos est\u00e1 organizado en bucles de diferentes lonxitudes. Un bucle t\u00edpico pode conter entre 50.000 e 200.000 pares de nucle\u00f3tidos de ADN, a\u00ednda que foron suxeridos tama\u00f1os de ata un mill\u00f3n de pares de nucle\u00f3tidos.\nOs cromosomas xigantes en forma plumosa son \u00fatiles como modelos para o estudo da organizaci\u00f3n dos cromosomas, funci\u00f3ns do xenoma e expresi\u00f3n dos xenes durante a profase mei\u00f3tica, xa que permiten que se poida visualizar a transcrici\u00f3n de determinadas unidades . Ademais, os cromosomas plumosos son moi utilizados para o mapeado de alta resoluci\u00f3n de secuencias de ADN e a construci\u00f3n de mapas citol\u00f3xicos detallados dun cromosoma determinado.."}
{"id": "209707", "revid": "1131", "url": "https://gl.wikipedia.org/wiki?curid=209707", "title": "Revista de Econom\u00eda de Galicia", "text": "Revista de Econom\u00eda de Galicia foi unha revista de econom\u00eda galega, publicada pola Editorial Galaxia entre os anos 1958 e 1968. Edit\u00e1ronse 66 n\u00fameros, sendo dirixida entre os anos 1958-1963 por Xaime Isla Couto e entre o 1963-1968 por Xos\u00e9 Manuel Beiras, materialmente, a\u00ednda que na revista figura como subdirector primeiro e codirector despois.\nHistoria.\nSegundo Xaime Isla Couto, a Editorial Galaxia deu resposta a un triplo proxecto de tipo pol\u00edtico, cultural e econ\u00f3mico. A novidade que introduce a xeraci\u00f3n Galaxia en relaci\u00f3n coas xeraci\u00f3ns anteriores do galeguismo \u00e9 o de seren conscientes da necesidade de abordar con decisi\u00f3n e formaci\u00f3n t\u00e9cnica suficiente o estudo e an\u00e1lise da problem\u00e1tica econ\u00f3mica de Galicia. Neste senso o protagonismo neste eido foi do propio Xaime Isla Couto, ideador e realizador das acci\u00f3ns que nesta li\u00f1a levou a cabo a xeraci\u00f3n Galaxia.\nO estudo da realidade econ\u00f3mica e social de Galicia foi prioritario no seo do seu traballo xeracional de reivindicaci\u00f3n e recuperaci\u00f3n da personalidade de Galicia e de concienciaci\u00f3n, sobre todo das elites e das novas xeraci\u00f3ns.\nAs\u00ed, no informe enviado polo galeguismo do interior a Bos Aires no ano 1962, titulado \"Plan de acci\u00f3n do galeguismo\", rec\u00f3llese que, reconstitu\u00edda a conciencia galega fronte \u00e1 presi\u00f3n da propaganda franquista, a segunda tarefa de urxencia para o galeguismo vir\u00eda sendo \"o estudio da nosa realidade econ\u00f3mica-social\". Este aspecto de estudo e reflexi\u00f3n sobre o problema social e econ\u00f3mico de Galicia encadrar\u00edase no miolo dese traballo de elaboraci\u00f3n dun proxecto de identidade galega, de a\u00ed que \"c\u00f3mpre estudiar os grandes problemas, as s\u00faas posibilidades de desenrolo desde o punto de vista do que debe ser Galicia na segunda metade do s\u00e9culo XX\".\nMais d\u00faas son as condici\u00f3ns que se impuxeron para superar as eivas dos anteriores tempos: abordar os estudos con \"responsabilidade t\u00e9cnica\" e \"cun criterio esencialmente galego\", co fin de co\u00f1ecer de primeira man \"as s\u00faas posibilidades de desenvolvemento id\u00f3neo\".\nO reco\u00f1ecemento da personalidade diferenciada de Galicia permitiulles partir non s\u00f3 da idea de que Galicia e os galegos posu\u00edan unha lingua e unha cultura de seus, que deb\u00edan de reco\u00f1ecerse e respectarse, sen\u00f3n que ademais Galicia ti\u00f1a unha econom\u00eda de minifundio, principalmente agr\u00edcola, que esix\u00eda soluci\u00f3ns id\u00f3neas para os seus problemas particulares. Xa que logo, o desco\u00f1ecemento desa realidade cultural, econ\u00f3mica e social, xunto co reiterado fracaso da pol\u00edtica centralista, levoulles a coidar, en continuidade co galeguismo anterior \u00e1 guerra, que tan s\u00f3 o autogoberno pod\u00eda resolver os problemas do pa\u00eds. Por este motivo, a econom\u00eda pasou a ter unha importancia decisiva nas actividades dos homes de Galaxia.\nAntecedentes.\nUnha das primeiras iniciativas con anterioridade \u00e1 fundaci\u00f3n da Editorial Galaxia foi a publicaci\u00f3n do \"Suplemento del S\u00e1bado\" do xornal compostel\u00e1n \"La Noche\". Publicado entre o 15 de outubro do 1949 e o 28 de xaneiro do 1950, cando foi suspendido por orde do goberno por mor de ter sido publicados artigos e notas na honra de Castelao, recentemente finado en Bos Aires, no n\u00famero do 14 de febreiro do 1950.\nEste Suplemento foi ofrecido polo director do Xornal a Francisco Fern\u00e1ndez del Riego e a Xaime Isla Couto, que traballaron arreo \u2013o primeiro dirixindo e configurando as p\u00e1xinas, escribindo...; e o segundo dese\u00f1aba, proxectaba cabeceiras e secci\u00f3ns, ilustraba, escrib\u00eda artigos- para publicar un suplemento dedicado \u00e1 vida cultural e econ\u00f3mica do pa\u00eds e que proporcionaba a primeira oportunidade para rachar colectivamente o silencio do galeguismo do interior. Deste xeito, nas s\u00faas p\u00e1xinas colaboraron: Florentino Cuevillas, Otero Pedrayo, Xos\u00e9 Mar\u00eda \u00c1lvarez Bl\u00e1zquez, \u00c1lvaro Cunqueiro...\nDividido en secci\u00f3ns \u2013 Descubrimiento de Galicia, Cartel de las letras, Feria del Esp\u00edritu, Preg\u00f3n de las artes, Vida y Econom\u00eda- , esta \u00faltima dedic\u00e1base \u00f3 co\u00f1ecemento da realidade econ\u00f3mica e social de Galicia. As\u00ed public\u00e1ronse artigos, novas, e comentos sobre a industria do mar, a econom\u00eda agraria, o aforro, a industrializaci\u00f3n... tentando abranguer a diagnose dos problemas fundamentais de Galicia desde o punto de vista socioecon\u00f3mico, as\u00ed como sinalando vieiros de soluci\u00f3n.\nA oportunidade do Suplemento \u00e9 valorada polos seus protagonistas coma un antecedente directo da fundaci\u00f3n da Editorial Galaxia, as\u00ed como dos obxectivos que perseguir\u00eda a mesma, tentando amosar a recuperaci\u00f3n da cultura e da conciencia galegas, trala noite da inmediata posguerra.\nCreaci\u00f3n.\nTrala suspensi\u00f3n do Suplemento e decidida a fundaci\u00f3n da Editorial, un dos obxectivos de Galaxia foi dar continuidade a esa angueira de tal xeito que contemplaron a necesidade de \u00abafondar na realidade econ\u00f3mica-social\u00bb de Galicia. \nO traballo dentro do proxecto econ\u00f3mico procurou dous obxectivos:\nXa que logo, a xeraci\u00f3n Galaxia procurou facer fronte \u00e1 anormalidade da situaci\u00f3n na ditadura franquista, que provocaba unha visi\u00f3n limitada e parcial dos problemas econ\u00f3micos e sociais de Galicia. As s\u00faas canseiras dirix\u00edronse a superar a subordinaci\u00f3n pol\u00edtica e territorial de Galicia que tam\u00e9n se traduc\u00edan en atraso e dependencia econ\u00f3micas, tanto na formulaci\u00f3n e estudo dos problemas coma na elaboraci\u00f3n doutrinal, e sobre todo nas soluci\u00f3ns propostas aos problemas econ\u00f3micos propios de Galicia.\nPara isto, tentouse crear un equipo t\u00e9cnico, dirixido por Xaime Isla, co dobre traballo de:\nDeste xeito acadar\u00edase orientar con responsabilidade \u00e1 opini\u00f3n galega sobre a realidade da problem\u00e1tica do pa\u00eds, sinalando os vieiros da s\u00faa realidade econ\u00f3mica e social, e ofrecendo soluci\u00f3ns ou melloras de acordo con criterios t\u00e9cnicos solventes.\nNesta li\u00f1a, tentouse encetar a colecci\u00f3n Biblioteca de Econom\u00eda Galaxia, da que ser\u00eda responsable Xaime Isla, e que abranguer\u00eda t\u00f3dolos aspectos da econom\u00eda galega, co proxecto de publicaci\u00f3n de diversas series:\nDe t\u00f3dolos xeitos, este proxecto ambicioso ficar\u00eda eivado e incompleto, e atopar\u00eda moitos destes aspectos recollidos nas p\u00e1xinas da \"Revista de Econom\u00eda de Galicia\". De feito, en decembro do 1968, cando se remata de publicar esta revista public\u00e1ranse a \"Bibliograf\u00eda econ\u00f3mica de Galicia\" de Francisco Xavier R\u00edo Barja, \"La pesca de arrastre en Galicia y sus problemas\" de Domingo Quiroga, e \"El problema del desarrollo en la Galicia rural\" de Xos\u00e9 M. Beiras.\nA primeira actuaci\u00f3n para a posta en marcha do proxecto econ\u00f3mico foi a publicaci\u00f3n no ano 1952 do caderno n\u00famero 4 da colecci\u00f3n Grial titulado \"Aspectos jur\u00eddicos y econ\u00f3micos de Galicia\". Neste cont\u00ed\u00f1anse artigos verbo do sentimento da xustiza na literatura galega, a ciencia xur\u00eddica de Galicia, o auxe e depresi\u00f3n das industrias da pesca, e un artigo de Xaime Isla, titulado \u201cAlg\u00fans caraiteres da econom\u00eda galega aitual\u201d no cal se denunciaba o drama da situaci\u00f3n econ\u00f3mica do pa\u00eds, sometida \u00e1 pasividade e \u00e1 inercia do rumbo que lle marcaba o desenvolvemento industrial, sen adaptaci\u00f3n \u00e1 realidade de Galicia e sen que a sociedade tivese \u00f3rganos de seu para asumir o control e a direcci\u00f3n do seu propio desenvolvemento.\nA \"Revista de Econom\u00eda de Galicia\".\nA obra que representa mellor ca ningunha outra os esforzos da xeraci\u00f3n Galaxia en orde \u00f3 cumprimento do proxecto econ\u00f3mico foi a publicaci\u00f3n entre os anos 1958-1968 dos 66 n\u00fameros da \"Revista de Econom\u00eda de Galicia\" (R.E.G.), dirixida entre os anos 1958-1963 por Xaime Isla, formal e materialmente, e entre o 1963-1968 por Xos\u00e9 Manuel Beiras Torrado, materialmente, a\u00ednda que na Revista figura como subdirector primeiro e codirector despois..\nA iniciativa foi de Xaime Isla, que concibiu a s\u00faa estruturaci\u00f3n por secci\u00f3ns, maquetouna e dese\u00f1ou a s\u00faa portada. Asemade, encargouse entre 1958 e 1962 da elaboraci\u00f3n dos editoriais, nos que contou coa colaboraci\u00f3n de Ram\u00f3n Pi\u00f1eiro, cunha orientaci\u00f3n politem\u00e1tica. Por outra parte, Francisco Fern\u00e1ndez del Riego colaboraba na confecci\u00f3n das secci\u00f3ns fixas informativas e na supervisi\u00f3n da impresi\u00f3n.\nA partir do 1963 incorporouse como subdirector Xos\u00e9 Manuel Beiras, que tentou dinamizar a R.E.G., evitando os atrasos na publicaci\u00f3ns, e confeccionando \u2013en contacto con Xaime Isla- a mesma: escribe os editoriais, d\u00f3taa dunha li\u00f1a m\u00e1is cr\u00edtica, combativa e ideoloxicamente progresista e nacionalista. Esta tarefa remata coa s\u00faa incorporaci\u00f3n \u00e1 Facultade de Ciencias Econ\u00f3micas de Compostela.\nA R.E.G. contaba cun Consello de Direcci\u00f3n, inalterado en t\u00f3dolos anos de publicaci\u00f3n, soamente formal, xa que nunca exerceu como tal. O seu papel era representativo, xa que ti\u00f1a como obxecto prestixiar cos seus nomes a nacente publicaci\u00f3n e darlle abeiro fronte \u00e1 hostilidade do R\u00e9xime. Entre os seus nomes atopamos a Antonio Valc\u00e1rcel L\u00f3pez, Cruz Gall\u00e1stegui Unamuno, Sebasti\u00e1n Mart\u00ednez Risco, \u00c1lvaro Gil Varela, Antonio Fern\u00e1ndez L\u00f3pez, Isidro Parga Pondal, Antonio Ros\u00f3n P\u00e9rez, Francisco del R\u00edo Barja, Jos\u00e9 Luis Blanco Gonz\u00e1lez...\nSegundo o seu prospecto fundacional os obxectivos da R.E.G. eran os seguintes:\nA declaraci\u00f3n de intenci\u00f3ns da R.E.G. era clara:\n\"A nosa publicaci\u00f3n non pretende ser unha revista econ\u00f3mica m\u00e1is, como calqueira das que ve\u00f1en edit\u00e1ndose xa en Espa\u00f1a. Proponse ser, pola contra, a que Galicia precisa, en funci\u00f3n dos seus problemas xenuinos e das s\u00faas peculiares caracter\u00edsticas sociais e humanas.Decat\u00e1monos perfectamente das dificultades que esto comporta pois sup\u00f3n nin m\u00e1is nin menos que o desenvolvemento dunha actividade cultural in\u00e9dita antre n\u00f3s, proiectada sobor de cuesti\u00f3ns tan palpitantes e complexas, como a econom\u00eda, a t\u00e9cnica e a vida social.\"\nXa que logo, a R.E.G. procuraba dar resposta aos problemas espec\u00edficos de Galicia no eido socioecon\u00f3mico, mais concibindo este labor espec\u00edfico no seo dun m\u00e1is amplo proxecto de \u201cactividade cultural\u201d, \u00e9 dicir, que o labor de reconstruci\u00f3n cultural encetada pola editorial Galaxia conti\u00f1a coma unha ponla s\u00faa o proxecto econ\u00f3mico e social.\nDividida en cinco secci\u00f3ns, tentaba abranguer o mesmo esquema c\u00e1 Biblioteca de Econom\u00eda Galega, as\u00ed:\nA R.E.G foi pioneira neste tipo de publicaci\u00f3ns en Espa\u00f1a e en Galicia, -\u00ab\"publicaci\u00f3n ins\u00f3lita en el desierto que era el pa\u00eds en aquel momento\u00bb,\" di Xos\u00e9 M. Beiras- no eido de revistas adicadas \u00e1s econom\u00edas rexionais, as\u00ed como foi pioneira na anticipaci\u00f3n de teses anal\u00edticas e descritivas e de postulados pol\u00edtico-econ\u00f3micos: a defensa ecol\u00f3xica, os l\u00edmites racionais do industrialismo, a interrelaci\u00f3n dos sistemas econ\u00f3mico, cultural e pol\u00edtico, a interdisciplinariedade, o equilibrio comunitario entre campo e cidade, a endoxeneidade do desenvolvemento...\nA R.E.G. nace nas v\u00e9speras do Plano de Estabilizaci\u00f3n e fina situados de cheo no \u00abdesarrollismo\u00bb dos Planos de Desenvolvemento, pol\u00edtica econ\u00f3mica que combateu desde as s\u00faas p\u00e1xinas. A R.E.G. asumiu desde a s\u00faa nacenza os postulados da Econom\u00eda Rexional, apostando por un modelo de desenvolvemento econ\u00f3mico integrado que evite as desigualdades e desequilibrios interterritoriais.\nXa que logo, as notas econ\u00f3micas que caracterizaron \u00e1 R.E.G., ser\u00edan:\nLegado.\nCoa desaparici\u00f3n da R.E.G non se paralizou a actividade a prol da concienciaci\u00f3n da realidade econ\u00f3mica e social de Galicia a trav\u00e9s de Galaxia. Apareceron novas colecci\u00f3ns \"Enquisa\" e \"Agra Aberta\" que acolleron t\u00edtulos de obras vinculados con esta tem\u00e1tica. Na primeira apareceron t\u00edtulos coma \"Econom\u00eda e Sociedade en Galicia 1958-1967\" que escolma os editoriais da R.E.G.; \"Educaci\u00f3n e Desenrolo\" de Xes\u00fas Cambre Mari\u00f1o a obra colectiva \"Introducci\u00f3n \u00e1 econom\u00eda galega de hoxe\" no que colaboran antigos membros e colaboradores da R.E.G: Xaime Isla, Xos\u00e9 M. Beiras, Carlos G. Otero D\u00edaz, Domingo Quiroga R\u00edos entre outros... En \"Agra Aberta\" apareceron t\u00edtulos coma \"Galicia ante el desequilibrio regional europeo\" de Xes\u00fas Cambre Mari\u00f1o, \"Unha cooperativa de esplotaci\u00f3n comunitaria pra uha parroquia rural galega\" de Avelino Pousa Antelo... A obra m\u00e1is importante nestes anos 60 foi \"El problema del desarrollo en la Galicia rural\" de Xos\u00e9 Manuel Beiras, publicada en 1967. Xa no ano 1973, Galaxia publicar\u00e1 o cl\u00e1sico \"O atraso econ\u00f3mico de Galicia\" de Xos\u00e9 Manuel Beiras."}
{"id": "209708", "revid": "89787", "url": "https://gl.wikipedia.org/wiki?curid=209708", "title": "One for the Money", "text": "One For the Money \u00e9 a primeira novela de Janet Evanovich protagonizada pola cazarrecompensas Stephanie Plum. Foi publicada en 1994 nos Estados Unidos. Como as s\u00faas sucesoras, foi un best-s\u00e9ller, aparecendo durante 100 semanas na lista do \"USA Today\" das 150 novelas m\u00e1is vendidas, chegando a ser n\u00famero 13.\nAnteriormente a esta novela, Evanovich escribira once novelas rom\u00e1nticas, decidindo logo cambiar de x\u00e9nero. Antes de escribir \"One For the Money\", a s\u00faa primeira novela de misterio, Evanovich pasou dous anos investigando o mundo da aplicaci\u00f3n da lei, seguindo tanto a polic\u00eda como aos axentes aplica-fianzas (que te\u00f1en a funci\u00f3n de levar ao xulgado os fuxidos) de Trenton, observando as s\u00faas acci\u00f3ns as\u00ed como o seu equipamento. Aprendeu tam\u00e9n a disparar coa pistola.\nNeste libro aparecen personaxes que frecuentar\u00e1n as subsecuentes novelas.\nArgumento.\nStephanie Plum, unha vendedora de lencer\u00eda desemprega, p\u00eddelle traballo de arquiveira ao seu curm\u00e1n, un fiador de fianzas. A axudante de Vinnie, Connie, dille que o traballo xa est\u00e1 collido, pero sux\u00edrelle que comece capturando alg\u00fans clientes que se saltaron as s\u00faas obrigaci\u00f3ns, empezando por Joe Morelli, un polic\u00eda que tivera tempo atr\u00e1s unha relaci\u00f3n sexual con Stephanie e que estaba sendo buscado por asasinato. Stephanie ten problemas de di\u00f1eiro, e quere o traballo, xa que recibir\u00eda unha porcentaxe da substanciosa fianza de ser Morelli capturado, as\u00ed que acabar\u00e1 chantaxeando a Vinnie para que lle dea o traballo, ameaz\u00e1ndoo con revelar o seu intento de deitarse con ela. Mentres intenta capturar a Morelli, Plum atrae a atenci\u00f3n dun boxeador involucrado na morte de varias mulleres.\nAdaptaci\u00f3n cinematogr\u00e1fica.\nTom Rosenberg produciu unha adaptaci\u00f3n deste libro para a Lakeshore Entertainment, con Katherine Heigl facendo o papel de Stephanie Plum. Outros nomes do elenco foron Jason O'Mara como Morelli, Sherri Shepherd como Lula, Daniel Sunjata como Ranger, Patrick Fischler como Vinnie Plum, John Leguizamo como Jimmy Alpha, e Debbie Reynolds como Grandma Mazur. O filme estreouse o 27 de xaneiro de 2012.\nGalard\u00f3ns.\n\"One for the Money\" ga\u00f1ou en 1995 o Premio Dilys dado pola Asociaci\u00f3n de Libreiros de Misterio Independente (Independent Mystery Booksellers Association)."}
{"id": "209709", "revid": "98629", "url": "https://gl.wikipedia.org/wiki?curid=209709", "title": "Janet Evanovich", "text": "Janet Evanovich, nada o 23 de abril de 1943 en South River, Nova Jersey, \u00e9 unha escritora norteamericana.\n\u00c9 co\u00f1ecida por ser a creadora da personaxe Stephanie Plum, unha vendedora de lencer\u00eda de Trenton, Nova Jersey, que perde o seu emprego e t\u00f3rnase unha cazadora de recompensas. Os libros desta serie acadaron grande \u00e9xito e figuraron no cumio de diversas listas de best-s\u00e9llers (como as do xornal \"The New York Times\")."}
{"id": "209710", "revid": "27155", "url": "https://gl.wikipedia.org/wiki?curid=209710", "title": "Loci", "text": ""}
{"id": "209713", "revid": "22570", "url": "https://gl.wikipedia.org/wiki?curid=209713", "title": "Regra do produto (c\u00e1lculo)", "text": "Na an\u00e1lise matem\u00e1tica, a regra do produto ou regra de Leibniz para a derivaci\u00f3n dun produto, establece como derivar o produto de funci\u00f3ns derivables.\nPode declararse informalmente como: \"A derivada dun produto de funci\u00f3ns \u00e9 a derivada da primeira pola segunda sen derivar m\u00e1is a derivada da segundo pola primeira sen derivar\". Matematicamente:\nOu usando a notaci\u00f3n de Leibniz:\nNa resoluci\u00f3n final de suma de produtos, a orde \u00e9 indiferente, o importante \u00e9 non confundir f(x), g(x), f'(x) e g'(x).\nDemostraci\u00f3n.\nPode chegarse \u00e1 regra usando as caracter\u00edsticas do l\u00edmite e a definici\u00f3n da derivada como o l\u00edmite do cociente da diferenza.\nEnt\u00f3n, temos:\nsupo\u00f1endo que \"g\" e \"h\" son diferenciables na variable \"x\". Logo\nComo\ntense que\nComo \"h\" \u00e9 continua en \"x\", tense que\ne pola definici\u00f3n de derivada, e a diferenciabilidade de \"h\" e \"g\" en \"x\", tense tam\u00e9n que\nAs\u00ed, xustif\u00edcase a descomposici\u00f3n dos produtos dentro do l\u00edmite, e reorganizando todo ch\u00e9gase \u00e1 regra do produto.\nExemplo.\nSupo\u00f1endo que se quere derivar:\nUsando a regra do produto, obtense a derivada:\nRegra xeneralizada do produto.\nEsta regra pode ser xeneralizada para a obtenci\u00f3n do termo dunha derivaci\u00f3n sucesiva de produto.\nSexan f e g funci\u00f3ns n-veces diferenciables. A derivada \"en\u00e9sima\" do produto formula_21 v\u00e9n dada por:\nonde formula_23 \u00e9 chamado coeficiente binomial.\nIsto pr\u00f3base a trav\u00e9s da regra do produto e a induci\u00f3n."}
{"id": "209714", "revid": "89787", "url": "https://gl.wikipedia.org/wiki?curid=209714", "title": "L\u00edmite dunha funci\u00f3n", "text": "O l\u00edmite dunha funci\u00f3n \u00e9 un concepto fundamental do c\u00e1lculo diferencial matem\u00e1tico, un caso de l\u00edmite aplicado \u00e1s funci\u00f3ns.\nInformalmente, o feito de que unha funci\u00f3n \"f\" te\u00f1a un l\u00edmite \"L\" nun punto \"c\" significa que o valor de \"f\" pode ser tan pr\u00f3ximo a \"L\" como se desexe, tomando puntos suficientemente pr\u00f3ximos a \"c\", independentemente do que ocorra en \"c\".\nHistoria.\nA\u00ednda que impl\u00edcita no desenvolvemento do c\u00e1lculo dos s\u00e9culos XVII e XVIII, a notaci\u00f3n moderna do l\u00edmite dunha funci\u00f3n rem\u00f3ntase a Bolzano quen, en 1817, introduciu as bases da t\u00e9cnica \u00e9psilon-delta. Mais o seu traballo non foi co\u00f1ecido mentres estivo vivo. Cauchy expuxo l\u00edmites no seu \"Cours d'analyse\" (1821) e parece ter expresado a esencia da idea, pero non dunha maneira sistem\u00e1tica. A primeira presentaci\u00f3n rigorosa da t\u00e9cnica feita p\u00fablica foi dada por Weierstrass nos 1850 e 1860 e desde ent\u00f3n converteuse no m\u00e9todo est\u00e1ndar para traballar con l\u00edmites.\nA notaci\u00f3n de escritura usando a abreviatura lim coa frecha debaixo \u00e9 debida a Hardy, que a usou no seu libro \"A Course of Pure Mathematics\" en 1908.\nDefinici\u00f3n formal.\nFunci\u00f3ns dunha variable real.\nSe a funci\u00f3n formula_1 ten l\u00edmite formula_2 en formula_3 podemos dicir de maneira informal que a funci\u00f3n formula_1 tende cara ao l\u00edmite formula_2 pr\u00f3ximo a formula_3 se se pode facer que formula_7 sexa tan pr\u00f3ximo como queiramos de formula_2 d\u00e1ndolle valores a formula_9 para que sexa o suficientemente parecido a formula_3 mais sendo formula_9 distinto de formula_3.\nOs conceptos \"pr\u00f3ximo\" ou \"parecido\" son matematicamente pouco precisos. Por esta raz\u00f3n, d\u00e1se unha definici\u00f3n formal de l\u00edmite que precisa estes conceptos que di:\nIsto, escrito en notaci\u00f3n formal:\nEsta notaci\u00f3n dinos que se o l\u00edmite existe, ent\u00f3n p\u00f3dese estar tan preto del como queiramos. Se non se logra estar o suficientemente preto, ent\u00f3n a elecci\u00f3n do \"\u03b4\" non era a axeitada. A definici\u00f3n asegura que se o l\u00edmite existe, ent\u00f3n \u00e9 posible encontrar tal \"\u03b4\".\nNon obstante, hai casos como por exemplo a funci\u00f3n de Dirichlet formula_17 definida como:\nonde non existe un n\u00famero \"c\" para o cal exista formula_18. Polo tanto, para demostrar a anterior afirmaci\u00f3n \u00e9 necesario facer uso do feito de que cada intervalo cont\u00e9n tanto n\u00fameros racionais como irracionais.\nL\u00edmites laterais.\n\"x\" pode aproximarse a \"c\" tomando valores m\u00e1is grandes que este (dereita):\nou tomando valores m\u00e1is pequenos (esquerda):\nSe os dous l\u00edmites anteriores son iguais:\nent\u00f3n L p\u00f3dese referir como o l\u00edmite de \"f\"(\"x\") en \"c\". Dito doutro xeito, se estes non son iguais a \"L\", ent\u00f3n o l\u00edmite, como tal, non existe.\nFunci\u00f3ns en espazos m\u00e9tricos.\nExiste outra maneira de definir o l\u00edmite que ten que ver cos conceptos de b\u00f3las e veci\u00f1anzas:\nSup\u00f3\u00f1ase \"f\" : (\"M\", d\"M\") \u2192 (\"N\", d\"N\") unha funci\u00f3n entre dous espazos m\u00e9tricos, \"p\" \u00e9 un punto l\u00edmite de \"M\" e \"L\"\u2208\"N\". Dicimos que \"o l\u00edmite de \"f\" en \"c\" \u00e9 \"L\"\" e escribimos\nse e s\u00f3 se para todo \"\u03b5\" &gt; 0 existe un \"\u03b4\" &gt; 0 tal que para toda \"x\"\u2208\"M\" en 0 &lt; d\"M\"(\"x\", \"c\") &lt; \"\u03b4\", temos d\"N\"(\"f\"(\"x\"), \"L\") &lt; \"\u03b5\".\nEn termos de desigualdades, temos que o l\u00edmite da funci\u00f3n f(\"x\") en \"x\" = \"c\" \u00e9 \"L\" se se cumpre que para todo \"\u03b5\" &gt; 0 existe un \"\u03b4\"(\"\u03b5\") &gt; 0 tal que, para todo \"x\":\nformula_23 , ent\u00f3n formula_24\nDa desigualdade 0 &lt; |\"x\" - \"c\"| &lt; \"\u03b4\" obtense o seguinte:\nIsto proporciona a clave de comprensi\u00f3n do concepto de l\u00edmite, pois mentres que o valor de \"x\" est\u00e1 na veci\u00f1anza horizontal arredor do punto \"c\" e oca en \"c\" con radio delta e centro \"c\", a\u00ednda cando nese punto \"c\" non estea definida, o valor de \"y\" est\u00e1 no intervalo vertical con centro en f(\"c\") e radio \u00e9psilon.\nUnicidade do l\u00edmite.\nSe o l\u00edmite dunha funci\u00f3n existe, ent\u00f3n este \u00e9 \u00fanico.\nEste teorema \u00e9 v\u00e1lido en espazos topol\u00f3xicos Hausdorff.\nSupo\u00f1amos que formula_25, vexamos que non pode ser que formula_26 tam\u00e9n verifique a definici\u00f3n. Para isto tomamos unha veci\u00f1anza E de L e unha veci\u00f1anza E' de L' que non se interseccionen. Por definici\u00f3n de l\u00edmite formula_27 para todo \"x\" nalgunha veci\u00f1anza oca de \"c\", polo que non pode estar en E', evitando que o l\u00edmite sexa L'.\nPropiedades dos l\u00edmites.\nPropiedades xerais.\nSe \"k\" \u00e9 un escalar:\nIndeterminaci\u00f3ns.\nHai varios tipos de indeterminaci\u00f3ns, entre elas as seguintes (considere formula_28 como o l\u00edmite que tende a infinito e formula_29 o l\u00edmite cando tende a 0; e non o n\u00famero 0):\n0/0 \u00e9 unha indeterminaci\u00f3n, \u00e9 dicir, non \u00e9 posible, a priori, saber cal \u00e9 o valor dun l\u00edmite que tende a cero sobre outro que tam\u00e9n tende a cero xa que o resultado non \u00e9 sempre o mesmo. Por exemplo:\nRegra de l'H\u00f4pital.\nEsta regra fai uso da derivada e ten un uso condicional. Esta s\u00f3 pode usarse directamente en l\u00edmites \u00abequivalentes\u00bb a 0/0 ou a \u00b1\u221e/\u00b1\u221e.\nOutras indeterminaci\u00f3ns requiren algunha manipulaci\u00f3n alx\u00e9brica, polo xeral, establecer que o l\u00edmite \u00e9 igual a \"y\", tomar o logaritmo natural en ambos membros, e ent\u00f3n aplicar a regra de l'H\u00f4pital.\nPor exemplo:\nformula_31\nL\u00edmites trigonom\u00e9tricos.\nDemostraci\u00f3ns.\nNalgunhas demostraci\u00f3ns, por exemplo, o segundo destes l\u00edmites trigonom\u00e9tricos, utiliza a inecuaci\u00f3n sin(\"x\") &lt; x &lt; tan(\"x\") no intervalo (0,\u03c0/2), que relaciona \"x\" coas funci\u00f3ns seno e tanxente. Logo dividimos por sin(\"x\"), obtendo:\nInvertendo os termos da inecuaci\u00f3n e cambiando os signos de desigualdade:\nCalculando o l\u00edmite cando \"x\" tende a 0:\nO que \u00e9 igual a:\nAplicando o teorema do sandwich, o l\u00edmite necesariamente vale 1:\nO terceiro dos l\u00edmites dem\u00f3strase utilizando as propiedades dos l\u00edmites e o valor obtido no l\u00edmite anterior. \u00c9 dicir:"}
{"id": "209719", "revid": "35560", "url": "https://gl.wikipedia.org/wiki?curid=209719", "title": "AVUM", "text": "AVUM (acr\u00f3nimo de \"Attitude and Vernier Upper Module\") \u00e9 a cuarta etapa do foguete europeo Vega.\nCaracter\u00edsticas.\nAVUM \u00e9 a cuarta etapa do foguete lixeiro Vega. \u00c9 a \u00fanica das catro etapas que funciona con propelente l\u00edquido e serve para introducir en \u00f3rbita con precisi\u00f3n a carga \u00fatil. Ten capacidade de reencedido e leva 550\u00a0kg de propelente a bordo. O motor principal funciona cunha mestura bipropelente de tetr\u00f3xido de nitr\u00f3xeno e UDMH. O control de actitude da etapa \u00e9 levada a cabo por dos grupos de tres propulsores monopropelente. A etapa tam\u00e9n leva a bordo o m\u00f3dulo de avi\u00f3nica do Vega."}
{"id": "209721", "revid": "4817", "url": "https://gl.wikipedia.org/wiki?curid=209721", "title": "Attitude and Vernier Upper Module", "text": ""}
{"id": "209722", "revid": "98629", "url": "https://gl.wikipedia.org/wiki?curid=209722", "title": "B-2C", "text": "B-2C \u00e9 a designaci\u00f3n dun motor foguete usados nos m\u00edsiles Atlas A.\nCaracter\u00edsticas.\nDese\u00f1ado e constru\u00eddo por Rocketdyne, aliment\u00e1base con ox\u00edxeno l\u00edquido e queroseno e produc\u00eda un pulo de 1374 kN, cun impulso espec\u00edfico de 248 s ao nivel do mar. O propelente era movido cara o motor mediante unha bomba alimentada por gas. Voou por primeira vez en 1958."}
{"id": "209727", "revid": "98629", "url": "https://gl.wikipedia.org/wiki?curid=209727", "title": "Al-Mutawakkil", "text": "Al-Mutawakkil Ala Allah Jafar bin al-Mu'tasim, nado en marzo de 821 e finado en decembro de 861, foi o d\u00e9cimo califa abas\u00ed, que reinou o seu imperio dende Samarra entre os anos 847 e 861, sucedendo \u00f3 seu irm\u00e1n Al-Wathiq.\nApaixonado polas grandes construci\u00f3ns arquitect\u00f3nicas, converteu \u00e1 cidade de Samarra nunha das m\u00e1is monumentais da s\u00faa \u00e9poca, constru\u00edndo nela 20 palacios.\nNo tocante \u00e1 pol\u00edtica, arrebatoulle Sicilia \u00f3s bizantinos. Dentro dos territorios do califato amosouse tolerante durante os primeiros anos do seu goberno, pero mais adiante marxinou a xi\u00edtas, cristi\u00e1ns e xudeus, mandando ademais destru\u00edr igrexas, sinagogas e o importante santuario xi\u00edta de Husayn ibn Ali en Kerbala.\nA pesar desas acci\u00f3ns, o reinado de al-Mutawakkil rec\u00f3rdase polas s\u00faas numerosas reformas, e consid\u00e9rase a \u00e9poca dourada do califato abas\u00ed.\nAl-Mutawakkil empregou escravos turcos para reprimir revoltas internas e defenderse das invasi\u00f3n externas, e finalmente morreu asasinado por un deses escravos turcos, sosp\u00e9itase que inducido polo seu propio fillo Al-Muntasir, quen ocupou o trono trala s\u00faa morte dende o ano 861."}
{"id": "209730", "revid": "137243", "url": "https://gl.wikipedia.org/wiki?curid=209730", "title": "Betala\u00edna", "text": "As betala\u00ednas son metabolitos secundarios das plantas nitroxenados que act\u00faan como pigmentos vermellos e amarelos.\nEst\u00e1n presentes soamente no taxon Caryophyllales exceptuando Caryophyllaceae e Molluginaceae (Clement \"et al.\" 1994). En contraste, a maior\u00eda das demais plantas pos\u00faen pigmentos que son antocianinas (que pertencen ao grupo dos flavonoides). As betala\u00ednas e as antocianinas son mutuamente exclu\u00edntes, polo que cando se encontran betala\u00ednas nunha planta, estar\u00e1n ausentes as antocianinas, e viceversa.\nAo igual que todos os pigmentos, cumpren funci\u00f3ns de atracci\u00f3n de polinizadores e dispersores, pero probablemente te\u00f1en funci\u00f3ns adicionais, como absorci\u00f3n de luz ultravioleta e protecci\u00f3n contra o herbivorismo."}
{"id": "209731", "revid": "27249", "url": "https://gl.wikipedia.org/wiki?curid=209731", "title": "APG II", "text": ""}
{"id": "209732", "revid": "56817", "url": "https://gl.wikipedia.org/wiki?curid=209732", "title": "Caryophyllales", "text": "As Caryophyllales conforman unha orde de plantas anxiospermas. Esta orde, moi heterox\u00e9nea, incl\u00fae cactos, certas plantas carn\u00edvoras, amarantos, acelgas, espinacas, buganv\u00edleas, entre os taxons e especies m\u00e1is representativos. A maior\u00eda das s\u00faas familias (ag\u00e1s Caryophyllaceae e Molluginaceae) producen betala\u00ednas.\nSe ben a s\u00faa circunscrici\u00f3n \u00e9 bastante discutida no caso dalg\u00fans grupos, prov\u00e9n esencialmente da an\u00e1lise molecular m\u00e1is ca de caracteres morfol\u00f3xicos.\nEn sistemas de clasificaci\u00f3n actuais como o APG II de 2003 incl\u00fae as seguintes familias:"}
{"id": "209733", "revid": "98629", "url": "https://gl.wikipedia.org/wiki?curid=209733", "title": "Cariofil\u00e1ceas", "text": "Caryophyllaceae \u00e9 unha familia de herbas, m\u00e1is raramente arbustos ou subarbustos.\nOs talos adoitan presentar n\u00f3s engrosados que, ocasionalmente, te\u00f1en crecemento secundario an\u00f3malo. As follas son opostas (algunhas especies presentan follas alternas) simples, enteiras, usualmente son estreitas e acostuman estar conectadas por unha li\u00f1a transversal na base. Poden ter ou non est\u00edpulas.\nAs flores pres\u00e9ntanse en cimas dicasiais, tam\u00e9n solitarias. Adoitan ser regulares, hermafroditas, rara vez unisexuais, hip\u00f3xinas, ou, \u00e1s veces, per\u00edxinas. Poden ser pent\u00e1meras ou, m\u00e1is raramente, tetr\u00e1meras.\nOs s\u00e9palos at\u00f3panse libres ou case libres ou ben poden estar soldados formando un tubo cun anel nectar\u00edfero no interior.\nOs p\u00e9talos poden estar presentes ou ausentes, con presentaci\u00f3n de 5 a 10 estames en 1 ou 2 ciclos.\nO xineceo consta de 2-5 carpelos, con estilos m\u00e1is ou menos soldados.\nPos\u00fae ovario s\u00fapero, unilocular por arriba e m\u00e1is ou menos dividido cara \u00e1 base, que adoita presentar unha columna placentaria, xeralmente continua. Adoitan ter numerosos primordios seminais.\nO froito adoita ser unha c\u00e1psula dehiscente por tantas valvas (ou o dobre) que estilos, tam\u00e9n pode ser utricular e ent\u00f3n adoita encerrar o c\u00e1liz ou o hipanto. Algunhas especies te\u00f1en o froito en baga. As sementes acostuman estar ornamentadas.\nX\u00e9neros.\nA familia consta de 88 x\u00e9neros cunhas 2000 especies, como importantes:"}
{"id": "209735", "revid": "98629", "url": "https://gl.wikipedia.org/wiki?curid=209735", "title": "Mike Myers", "text": "Michael John Myers (n. 25 de maio de 1963) \u00e9 un actor, guionista, produtor de cine e comediante canadense. Actuou en \"Saturday Night Live\" (1988-1995), \"Wayne's World\", nas tres pel\u00edculas de \"\" e prestou a s\u00faa voz na serie de pel\u00edculas de \"Shrek\". A s\u00faa \u00faltima entrega humor\u00edstica \u00e9 \"The Love Guru\", na que interpreta o papel de Gur\u00fa Pitka. En 2002, Myers participou no v\u00eddeo musical de Britney Spears, \"Boys\".\nBiograf\u00eda.\nNaceu o 25 de maio de 1963 en Scarborough, Ontario, Canad\u00e1. Mide 1,73 m. Mike Myers \u00e9 o fillo m\u00e1is novo do vendedor de enciclopedias e antigo coci\u00f1eiro do ex\u00e9rcito brit\u00e1nico Eric Myers, e de Alice \u201cBunny\u201d Myers, procesadora de datos e ex-actriz. Ambos cidad\u00e1ns ingleses (o propio actor ten pasaporte brit\u00e1nico) que emigraron ao Canad\u00e1 desde a cidade portuaria de Liverpool.\nO primeiro contacto de Myers co mundo audiovisual foron as s\u00faas aparici\u00f3ns infant\u00eds en varios anuncios publicitarios. Na s\u00faa etapa no instituto Stephen Leacock, Mike tomou lecci\u00f3ns de danza e comezou a crear personaxes c\u00f3micos. Nos inicios dos anos 80 actuou co grupo de comediantes \"Second City Comedy\" de Toronto, e m\u00e1is tarde formou parella profesional con Neil Mullarkey, con quen Myers virou por Inglaterra representando m\u00faltiples actuaci\u00f3ns humor\u00edsticas. Retornado ao Canad\u00e1, Myers foi descuberto por Martin Short cando estaba actuando co \"Second City Comedy\". Short prop\u00faxolle que se incorporase ao programa de televisi\u00f3n \u201cSaturday Night Live\u201d, todo un escaparate popular para o talento c\u00f3mico dos seus protagonistas. En 1989, Mike, que actuaba e escrib\u00eda \"sketches\", recibir\u00eda un premio Emmy polos seus gui\u00f3ns.\nA s\u00faa primeira aparici\u00f3n cinematogr\u00e1fica produciuse ese mesmo ano ao aparecer en \u201cElvis Stories\u201d (1989), unha curta parodia sobre a desaparici\u00f3n de Elvis Presley, rodado por Ben Stiller.\nO 5 de maio de 2022 estreou a serie \"The Pentaverate\" en Netflix, na que interpreta dez personaxes."}
{"id": "209736", "revid": "6750", "url": "https://gl.wikipedia.org/wiki?curid=209736", "title": "Condado de Ialomi\u021ba", "text": "O condado de Ialomi\u021ba (en roman\u00e9s \"Jude\u021bul Ialomi\u021ba\") \u00e9 unha provincia de Roman\u00eda con capital en Slobozia.\nA poboaci\u00f3n desta provincia \u00e9 de 296.572 habitantes (en 2002) nunha superficie de 4.453 km\u00b2, cunha densidade de poboaci\u00f3n de 67 hab/km\u00b2.\nDivisi\u00f3ns administrativas.\nO distrito conta con 3 municipios, 4 cidades e 57 comunas."}
{"id": "209737", "revid": "43749", "url": "https://gl.wikipedia.org/wiki?curid=209737", "title": "Condado de Ialomita", "text": ""}
{"id": "209738", "revid": "1131", "url": "https://gl.wikipedia.org/wiki?curid=209738", "title": "San Xo\u00e1n de Moeche", "text": ""}
{"id": "209739", "revid": "1131", "url": "https://gl.wikipedia.org/wiki?curid=209739", "title": "\u00c1rbore de Guernica", "text": ""}
{"id": "209740", "revid": "1131", "url": "https://gl.wikipedia.org/wiki?curid=209740", "title": "Guernica", "text": ""}
{"id": "209742", "revid": "56817", "url": "https://gl.wikipedia.org/wiki?curid=209742", "title": "Robert Merton", "text": "O nome Robert Merton pode referirse a:"}
{"id": "209743", "revid": "4817", "url": "https://gl.wikipedia.org/wiki?curid=209743", "title": "Badr A", "text": "Badr A, tam\u00e9n co\u00f1ecido como Badr 1, foi o primeiro sat\u00e9lite artificial de Paquist\u00e1n. Foi lanzado o 16 de xullo de 1990 mediante un foguete chin\u00e9s Longa Marcha 2E desde o Centro espacial de Xichang.\nCaracter\u00edsticas.\nBadr A foi o primeiro sat\u00e9lite artificial pertencente a Paquist\u00e1n, a\u00ednda que lanzado mediante un foguete chin\u00e9s. Foi inxectado nunha \u00f3rbita inicial de 201\u00a0km de perixeo e 984\u00a0km de apoxeo, cunha inclinaci\u00f3n orbital de 28 graos.\nA finalidade orixinal do sat\u00e9lite era probar un experimento sobre comunicaci\u00f3ns dixitais no espazo usando as bandas correspondentes \u00e1s franxas entre 144 e 146 MHz e 435 e 436\u00a0MHz. Ti\u00f1a forma poli\u00e9drica, con 26 caras e 483\u00a0mm de di\u00e1metro.\nOs sinais do sat\u00e9lite deixaron de recibirse 35 d\u00edas despois da posta en \u00f3rbita polo que se pensa que foi un fallo el\u00e9ctrico e reentrou na atmosfera o 8 de decembro de 1990."}
{"id": "209744", "revid": "72012", "url": "https://gl.wikipedia.org/wiki?curid=209744", "title": "Badr 1", "text": ""}
{"id": "209745", "revid": "23204", "url": "https://gl.wikipedia.org/wiki?curid=209745", "title": "Aidan Turner", "text": "Aidan Turner, nado o 19 de xu\u00f1o de 1983 en Clondalkin, \u00e9 un actor irland\u00e9s."}
{"id": "209746", "revid": "23204", "url": "https://gl.wikipedia.org/wiki?curid=209746", "title": "Rub\u00e9n Su\u00e1rez", "text": "Rub\u00e9n Su\u00e1rez Estrada, nado o 19 de febreiro de 1979 en Xix\u00f3n, \u00e9 un futbolista espa\u00f1ol. Xoga de centrocampista e o seu equipo actual \u00e9 a UD Almer\u00eda."}
{"id": "209747", "revid": "27249", "url": "https://gl.wikipedia.org/wiki?curid=209747", "title": "Anel (matem\u00e1ticas)", "text": ""}
{"id": "209748", "revid": "23204", "url": "https://gl.wikipedia.org/wiki?curid=209748", "title": "Graham McTavish", "text": "Graham McTavish, nado o 4 de xaneiro 1961 en Glasgow, \u00e9 un actor escoc\u00e9s de cinema e televisi\u00f3n. Tam\u00e9n \u00e9 actor de voz."}
{"id": "209749", "revid": "89787", "url": "https://gl.wikipedia.org/wiki?curid=209749", "title": "F\u00e4rjestad BK", "text": "O F\u00e4rjestad Bollklubb, abreviado FBK, \u00e9 un equipo profesional de h\u00f3ckey sobre xeo da localidade de Karlstad (Suecia). Actualmente compite na SHL, a m\u00e1xima categor\u00eda do h\u00f3ckey sobre xeo sueco e que ga\u00f1or en nove ocasi\u00f3ns dun total de 18 finais disputadas dende que se estableceu a competici\u00f3n en 1975. Mant\u00e9n unha forte rivalidade con Djurg\u00e5rdens IF, Fr\u00f6lunda HC e HV71. Xoga os seus partidos como local no L\u00f6fbergs Lila Arena, pavill\u00f3n con capacidade para 8.250 espectadores.\nHistoria.\nO F\u00e4rjestad BK foi fundado o 10 de novembro de 1932 en H\u00e5fstr\u00f6m Kiosk por Sven Bryhske, G\u00f6sta Jonsson, Sven Larsson e Erik Myren. Inicialmente o deporte principal foi o bandy, inclu\u00edndose o h\u00f3ckey sobre xeo en 1956.\nEn 1965, o F\u00e4rjestad ascendeu \u00e1 m\u00e1xima categor\u00eda (daquela 1 Divisi\u00f3n Sur), competici\u00f3n que conseguiu ga\u00f1ar por primeira vez en 1973. Durante a tempada 1974-75, o F\u00e4rjestad clasificouse para a SHL, e dende aquela nunca descendeu."}
{"id": "209751", "revid": "5863", "url": "https://gl.wikipedia.org/wiki?curid=209751", "title": "Fomento de la Instrucci\u00f3n Gallega", "text": "Fomento de la Instrucci\u00f3n Gallega foi unha revista mensual editada en Buenos Aires entre 1909 e 1911.\nHistoria e caracter\u00edsticas.\nSubtitulada \"\u00d3rgano de la Sociedad Pro Escuela en Bandeira\", apareceu o 15 de agosto de 1909. Estaba dirixida por Jos\u00e9 Mar\u00eda L\u00f3pez e Antonio S. Fre\u00e1n. Contou con colaboraci\u00f3ns de membros da Sociedade e de Nicasio Pajares e Carlos Norberto Vergara. Ademais de informaci\u00f3n sobre a Sociedade, inclu\u00edu novas sobre A Bandeira, artigos e colaboraci\u00f3ns literarias. Cesou a s\u00faa edici\u00f3n co n\u00famero 21, o 30 de abril de 1911. O 5 de febreiro de 1913 apareceu o peri\u00f3dico \"Lux\" que foi o seu continuador."}
{"id": "209752", "revid": "89787", "url": "https://gl.wikipedia.org/wiki?curid=209752", "title": "Bentor", "text": "Bentor ou Ventor, mencey de Taoro e fillo de Bencomo (Tenerife, Illas Canarias), un dos \u00faltimos reis tribais que se enfrontaron polas armas \u00e1 conquista de Tenerife por parte de Alonso Fern\u00e1ndez de Lugo, o adiantado dos Reis Cat\u00f3licos nas illas. \nNaceu arredor do ano 1463 e morreu trala segunda batalla de Acentejo, en decembro de 1494. Suicidouse seguindo o ritual guanche, bot\u00e1ndose pola ladeira de Tigaiga. Coa s\u00faa morte deuse por finalizada a conquista das Illas Canarias.\nAntroponimia.\nTam\u00e9n aparece rexistrado como Ventor, Bentore o Bentorey. O historiador Juan Bethencourt Alfonso rec\u00f3lleo como Benytomo. Por\u00e9n, esta era a graf\u00eda orixinal do nome Bencomo, conforme figura en documentos daqueles tempos.\nSegundo o fil\u00f3logo Ignacio Reyes, o nome pode traducirse por 'o que se botou polo barranco'.\nTraxectoria.\nFamilia.\nBentor foi fillo de Bencomo. Conforme os documentos da \u00e9poca, s\u00e1bese que tivo, polo menos, dous fillos: un var\u00f3n que foi convertido en escravo e unha muller que o tentou liberar, a\u00ednda que non se conservan os seus nomes. Algunhas investigaci\u00f3ns suxiren que Ana Guti\u00e9rrez, avoa de Ant\u00f3n de Mena Benchorhe e Ana Bentor de Mena, puido ser filla do \u00faltimo \"mencey\" de Taoro.\nConquista castel\u00e1.\nBentor participou, xunto co seu pai, Bencomo, nos enfrontamentos que tiveron lugar durante a conquista da illa. \nNa segunda gran batalla, co\u00f1ecida como Batalla de Aguere, morre o \"mencey\" Bencomo. Bentor \u00e9 elixido polos guanches de Taoro como sucesor contra novembro de 1495. Enc\u00e1rgase tam\u00e9n de liderar os bandos de guerra.\nPouco despois da batalla, o capit\u00e1n castel\u00e1n Alonso Fern\u00e1ndez de Lugo enviou a Fernando Guanarteme, antigo mencey de G\u00e1ldar, a negociar con Bentor, mais este negouse a entregarlle o territorio, como se pode ler en documentos da \u00e9poca:\nEn decembro dese ano, Bentor dirixiu as tropas na que ser\u00eda a segunda gran derrota dos guanches, a Segunda Batalla de Acentejo. Bentor e os superviventes refuxi\u00e1ronse nos altos da aba de Tigaiga. Al\u00ed, o \"mencey\" quitouse a vida bot\u00e1ndose do barranco a finais dese ano ou principios de 1496.\nAs consecuencias inmediatas da s\u00faa morte foron o derrubamento da resistencia guanche e a rendici\u00f3n dos menceyes superviventes, no acto co\u00f1ecido como Paz de Los Realejos."}
{"id": "209753", "revid": "23204", "url": "https://gl.wikipedia.org/wiki?curid=209753", "title": "Jed Brophy", "text": "Jed Brophy nado en 1963, \u00e9 un actor neozeland\u00e9s de cinema.\nTraxectoria.\nTen feito papeis menores en varios filmes de Peter Jackson, tales como \"Braindead\", \"Heavenly Creatures\", ', ', \"King Kong\", ' e '."}
{"id": "209754", "revid": "89787", "url": "https://gl.wikipedia.org/wiki?curid=209754", "title": "Tinerfe", "text": "Tinerfe o Grande foi un heroe lendario guanche, mencey da illa de Tenerife (Illas Canarias). Est\u00edmase que viviu a finais do s\u00e9culo XIV.\nTraxectoria.\nEra o fillo do mencey Sunta, quen gobernou toda a illa en tempos anteriores \u00e1 conquista das Illas Canarias. Tinerfe o Grande, igual que todos os seus predecesores, ti\u00f1a a s\u00faa corte en Adeje (aproximadamente cen anos antes da conquista).\n\u00c1 morte do seu pai, Tinerfe herdou o reino \u00fanico de Tenerife. Por\u00e9n, \u00f3 igual que lles ocorreu \u00f3s seus predecesores, os seus t\u00edos intentaron usurparlle a coroa. Chegou a ser o mencey m\u00e1is poderoso do seu li\u00f1axe, a\u00ednda que tam\u00e9n o \u00faltimo: \u00e1 s\u00faa morte, os seus fillos divid\u00edronse a illa en nove menceyatos.\nNa \u00e9poca da conquista os reis destes reinos eran:"}
{"id": "209755", "revid": "98629", "url": "https://gl.wikipedia.org/wiki?curid=209755", "title": "Snatch, cochos e diamantes", "text": "Snatch, cochos e diamantes (en ) \u00e9 un filme brit\u00e1nico-estadounidense dirixido por Guy Ritchie que se estreou no 2000.\nSinopse.\nFranky \u00e9 un ladr\u00f3n de diamantes que ten que entregar un valioso exemplar \u00f3 seu xefe Avi, pero, antes de facelo deixase convencer por un tal Boris para poxar nun combate ilegal de boxeo. En realidade, tr\u00e1tase dunha trampa para arrebatarlle o diamante. Cando Avi se decata, contrata a Tony para atopar a Franky e \u00f3 diamante. Descuberto o triste destino de Franky, a recuperaci\u00f3n da xoia desaparecida provoca unha situaci\u00f3n ca\u00f3tica, onde o engano, a chantaxe e a fraude mest\u00faranse de xeito sanguento con cans, diamantes, boxeadores e gran variedade de armas."}
{"id": "209756", "revid": "23204", "url": "https://gl.wikipedia.org/wiki?curid=209756", "title": "Snatch", "text": ""}
{"id": "209757", "revid": "23204", "url": "https://gl.wikipedia.org/wiki?curid=209757", "title": "Cipr\u00ednidos", "text": "Os cipr\u00ednidos (Cyprinidae, carpas) \u00e9 unha familia de peixes tele\u00f3steos fis\u00f3stomos, case todos de auga doce a\u00ednda que algunhas especies poden encontrarse en estuarios, distribu\u00eddos por r\u00edos de \u00c1frica, Eurasia e Norteam\u00e9rica (desde o norte do Canad\u00e1 at\u00e9 o sur de M\u00e9xico). O seu nome procede do grego \"kyprinos\", que significa \"peixe dourado\".\nAparecen por primeira vez no rexistro f\u00f3sil no Eoceno, durante a Terciario inferior.\nMorfolox\u00eda.\nPos\u00faen na farinxe entre unha e tres filas de dentes, cun m\u00e1ximo de 8 dentes cada fila; normalmente a boca ten labios finos sen papilas, \u00e1s veces \u00e9 unha boca succionadora -nos x\u00e9neros \"Garra\" e \"Labeo\"-, con ou sen bigotes; mand\u00edbula superior normalmente protusible; a aleta dorsal nalgunhas especies ten radios espi\u00f1osos.\nO n\u00famero primitivo de cromosomas \u00e9 de 50 en case todas as especies -algunhas con 48-, pero danse casos de poliploid\u00eda.\nA lonxitude m\u00e1xima descrita foi de preto de 3 m na \"Catlocarpio siamensis\", a\u00ednda que existen moitas especies que non superan os 5 cm.\nH\u00e1bitat e forma de vida.\nSon peixes ov\u00edparos con abandono da posta, a\u00ednda que nalgunhas especies os machos constr\u00faen ni\u00f1os ou protexen os ovos.\nTe\u00f1en unha alimentaci\u00f3n variada, a\u00ednda que moitos son insect\u00edvoros, aliment\u00e1ndose especialmente de mosquitos.\nImportancia para os humanos.\nMoitos son pescados como importante fonte de alimentaci\u00f3n humana, cri\u00e1ndose en estanques de acuicultura con tal fin. Unha variedade moi popular en acuariofilia \u00e9 a carpa dourada, de orixe chinesa.\nSistem\u00e1tica.\n\u00c9 unha familia numerosa pois existen m\u00e1is de 2.000 especies agrupadas en m\u00e1is de 200 x\u00e9neros:\nFamilia Cyprinidae \"incertae sedis\":"}
{"id": "209758", "revid": "85894", "url": "https://gl.wikipedia.org/wiki?curid=209758", "title": "Richard Armitage", "text": "Richard Crispin Armitage, nado o 22 de agosto de 1971 en Leicester, \u00e9 un actor ingl\u00e9s principalmente co\u00f1ecido por interpretar a John Thornton in \"North and South\", a Guy of Gisborne en \"Robin Hood\", e a Lucas North en \"Spooks\". \u00c9 not\u00e1bel a s\u00faa participaci\u00f3n recente nos filmes ', ' e \"\"."}
{"id": "209760", "revid": "23204", "url": "https://gl.wikipedia.org/wiki?curid=209760", "title": "Matthew Broderick", "text": "Matthew Broderick, nado o 21 de marzo de 1962 en Nova York, \u00e9 un actor estadounidense de cine e teatro, famoso polo seu papel de Ferris Bueller en \"Ferris Bueller's Day Off\", dobrar a voz de Simba adulto no filme de Disney \"The Lion King\", e interpretar a Leo Bloom na produci\u00f3n de Hollywood e Broadway \"The Producers\"."}
{"id": "209761", "revid": "85894", "url": "https://gl.wikipedia.org/wiki?curid=209761", "title": "El Despertar Gallego", "text": "El Despertar Gallego foi o nome de dous peri\u00f3dicos:"}
{"id": "209762", "revid": "89787", "url": "https://gl.wikipedia.org/wiki?curid=209762", "title": "Isocromosoma", "text": "En xen\u00e9tica, un isocromosoma \u00e9 un cromosoma anormal no que se perdeu un brazo e o outro est\u00e1 duplicado de forma especular, dando lugar a unha monosom\u00eda parcial debido ao brazo perdido, e \u00e1 vez a unha trisom\u00eda parcial, debido ao brazo duplicado (imaxe).\nOrix\u00ednanse durante a meiose ou mitose, cando a divisi\u00f3n do centr\u00f3mero se produce segundo o plano transversal en vez do vertical. Como consecuencia, un dos brazos do cromosoma orixinal p\u00e9rdese e os brazos do isocromosoma resultante son xeneticamente id\u00e9nticos entre si pero en sentido inverso.\nNon se determinou de forma precisa como se forman os isocromosomas, pero describ\u00edronse dous mecanismos:\nNos humanos, os isocromosomas est\u00e1n asociados a certas enfermidades. As\u00ed, por exemplo, pres\u00e9ntanos algunhas nenas con s\u00edndrome de Turner, provocado polo isocromosoma do brazo longo do cromosoma X (o isocromosoma m\u00e1is com\u00fan descrito); nos pacientes coa s\u00edndrome de Pallister-Killian, provocado polo isocromosoma do brazo curto do cromosoma 12; e nalg\u00fans tumores. O isocromosoma do brazo longo do cromosoma 17 e o isocromosoma do brazo longo do 14 est\u00e1n asociados a certos tipos de tumores s\u00f3lidos e tumores hematol\u00f3xicos malignos. Tam\u00e9n se describiu o isocromosoma do brazo curto do cromosoma 18.\nOs individuos portadores de isocromosomas poden ter descendentes con maior n\u00famero de cromosomas do normal."}
{"id": "209763", "revid": "89787", "url": "https://gl.wikipedia.org/wiki?curid=209763", "title": "Cyprinella", "text": "Cyprinella \u00e9 un x\u00e9nero de peixes cipr\u00ednidos de auga doce inclu\u00eddo na orde dos Cypriniformes, que hai por M\u00e9xico e Estados Unidos.\nSon peixes de r\u00edo bentopel\u00e1xicos de clima tropical a temperado, que habitan sobre os fondos areosos ou rochosos de r\u00edos de tama\u00f1o pequeno a mediano, aliment\u00e1ndose de invertebrados.\nTe\u00f1en a t\u00edpica morfolox\u00eda das carpas pero cun caracter\u00edstico pequeno tama\u00f1o duns 10 cent\u00edmetros ou menos, coa excepci\u00f3n da \"Cyprinella venusta\" que alcanza uns 20\u00a0cm. Por iso te\u00f1en escasa importancia comercial, con excepci\u00f3n da especie \"Cyprinella proserpina\" que se comercializa para acuariolox\u00eda.\nEspecies.\nExisten 30 especies agrupadas neste x\u00e9nero:"}
{"id": "209764", "revid": "56817", "url": "https://gl.wikipedia.org/wiki?curid=209764", "title": "Mikael Persbrandt", "text": "Mikael \u00c5ke Persbrandt, nado o 25 de setembro de 1963 en Jakobsberg, Condado de Estocolmo, \u00e9 un actor sueco de teatro e cinema.\nTraxectoria.\nTen participado en moitos filmes suecos nos que adoita facer de \"home duro\". Recentemente participou nos dous \u00faltimos filmes de Peter Jackson, ' e '."}
{"id": "209765", "revid": "23204", "url": "https://gl.wikipedia.org/wiki?curid=209765", "title": "Michelle Pfeiffer", "text": "Michelle Marie Pfeiffer, nada o 29 de abril de 1958 en Santa Ana (California), \u00e9 unha actriz estadounidense, unha das m\u00e1is populares e exitosas dos anos 80 e 90. Co\u00f1ecida pola s\u00faa versatilidade como actriz de personaxe, f\u00edxose particularmente co\u00f1ecida por retratar mulleres afastadas emocionalmente, matizadas e pouco atractivas, as\u00ed como por fortes personaxes femininos cun intenso atractivo sexual.\nPfeiffer comezou a s\u00faa carreira art\u00edstica actuando en series e pel\u00edculas de televisi\u00f3n, como \"Fantasy Island\" e \"Delta House\" a finais dos anos 70. Debutou no cine en 1980 na longametraxe \"The Hollywood Knights\". M\u00e1is tarde, ga\u00f1ou o reco\u00f1ecemento da prensa e da cr\u00edtica coa s\u00faa actuaci\u00f3n en pel\u00edculas como \"Scarface\" (1983), \"As meigas de Eastwick\" (1987 ), \"As amizades perigosas\" (1988), \"Casada con todos\" (1988), \" Os fabulosos Baker Boys \" (1989) , \"A Casa de Rusia\" (1990), \"Frankie e Johnny\" (1991), \"Por encima de todo\" (1992), \"Batman volve\" (1992) e \" A idade da inocencia\" (1993). As s\u00faas actuaci\u00f3ns obtiveron numerosos premios e galard\u00f3ns, inclu\u00edndo un Premio BAFTA e un Oso de prata.\nAdemais do seu traballo art\u00edstico, pola que foi nomeada tres veces aos Oscars e seis veces aos Golden Globe Awards, est\u00e1 considerada unha das mellores actrices do mundo e unha das m\u00e1is atractivas. "}
{"id": "209766", "revid": "23204", "url": "https://gl.wikipedia.org/wiki?curid=209766", "title": "Michelle Marie Pfeiffer", "text": ""}
{"id": "209767", "revid": "5863", "url": "https://gl.wikipedia.org/wiki?curid=209767", "title": "Culto", "text": "Culto \u00e9 a adoraci\u00f3n a unha deidade, os actos que manifestan exteriormente e en sociedade a fe das persoas.\nComprende os rituais, invocaci\u00f3ns, c\u00e1nticos, peregrinaci\u00f3ns e representaci\u00f3ns gr\u00e1ficas da relaci\u00f3n entre os homes e os deuses ou seres superiores.\nNormalmente estes actos desenv\u00f3lvense en lugares espec\u00edficos, tales como altares e templos, e poden contar coa axuda de intermediarios, como os sacerdotes.\n\u00c9 un elemento indispens\u00e1bel da relixi\u00f3n, en tanto que aglutina as crenzas persoais e lles d\u00e1 unha dimensi\u00f3n p\u00fablica, que permite a s\u00faa institucionalizaci\u00f3n.\nPresup\u00f3n que se pode manter unha relaci\u00f3n cos seres supremos ou as forzas da natureza e a creaci\u00f3n."}
{"id": "209768", "revid": "56817", "url": "https://gl.wikipedia.org/wiki?curid=209768", "title": "Door, Door", "text": "Door, Door \u00e9 o \u00e1lbum de estrea da banda australiana de post-punk The Birthday Party, editado no ano 1979 baixo o nome \"The Boys Next Door\". O disco foi gravado antes de que a banda deixase Australia para ir a Londres en 1980, momento no cal cambiou de nome para o de The Birthday Party, e onde creou a meirande parte do traballo polo que foi co\u00f1ecida. O \u00e1lbum ten un estilo diferente aos seus seguintes traballos, sendo menos escuro e lixeiramente m\u00e1is pop.\nListaxe de canci\u00f3ns.\nTodos os temas compostos por The Boys Next Door."}
{"id": "209769", "revid": "88215", "url": "https://gl.wikipedia.org/wiki?curid=209769", "title": "Premio Lenin", "text": "O Premio Lenin foi un dos galard\u00f3ns m\u00e1is prestixioso da Uni\u00f3n Sovi\u00e9tica, reco\u00f1ecendo a individuos polas s\u00faas contribuci\u00f3ns \u00e1 ciencia, literatura, arte, arquitectura e tecnolox\u00eda. Creado o 23 de xu\u00f1o de 1925 para traballos de investigaci\u00f3n mant\u00edvose ata 1934. Entre 1935 e 1953, o premio non foi outorgado. Restableceuse o 15 de agosto de 1956 mant\u00e9ndose ata 1990, celebr\u00e1ndose a cerimonia do premio o 22 de abril, aniversario do nacemento de Lenin.\nNon debe ser confundido co Premio Lenin da Paz, entregado habitualmente a estranxeiros pola s\u00faa contribuci\u00f3n \u00e1 \"causa da paz\". Tampouco co Premio Estatal da URSS ou Premio Stalin. Houbo persoas galardoadas tanto co Premio Lenin como co Premio Estatal da URSS."}
{"id": "209770", "revid": "89787", "url": "https://gl.wikipedia.org/wiki?curid=209770", "title": "Rexional Preferente de Asturias", "text": "A Rexional Preferente de Asturias \u00e9 o quinto nivel de competici\u00f3n da liga espa\u00f1ola de f\u00fatbol en Asturias. \u00c9 a divisi\u00f3n inmediatamente inferior \u00e1 Terceira Divisi\u00f3n Espa\u00f1ola e inmediatamente superior a Primeira Rexional, polo que se considera a primeira categor\u00eda auton\u00f3mica. \u00c9 unha categor\u00eda non profesional.\nSistema de competici\u00f3n.\nA Rexional Preferente de Asturias est\u00e1 integrada por un \u00fanico grupo que conta en total con 20 clubs.\nO sistema de competici\u00f3n \u00e9 o mesmo que no resto de categor\u00edas da Liga espa\u00f1ola de f\u00fatbol. Disp\u00fatase anualmente, empezando a finais do mes de agosto ou principios de setembro e terminando no mes de maio ou xu\u00f1o do seguinte ano.\nOs 20 equipos do grupo enfr\u00f3ntanse todos contra todos en d\u00faas ocasi\u00f3ns -unha en campo propio e outra en campo contrario- sumando un total de 38 xornadas. A orde dos encontros dec\u00eddese por sorteo antes de empezar a competici\u00f3n. O ga\u00f1ador dun partido obt\u00e9n tres puntos, o perdedor non suma unidades, e en caso dun empate hai un punto para cada equipo.\nAo termo da tempada o equipo que acumula m\u00e1is puntos procl\u00e1mase campi\u00f3n de Rexional Preferente.\nAscenso a Terceira Divisi\u00f3n.\nUnha vez finalizada a tempada regular, os tres primeiros clasificados ascenden automaticamente a Terceira Divisi\u00f3n (Grupo II), este n\u00famero pode variar en funci\u00f3n dos ascensos que se produzan dos clubs asturianos en Segunda B, de maneira que aumentar\u00eda ata un m\u00e1ximo de sete.\nDescenso a Primeira Rexional.\nUnha vez finalizada a tempada regular, os tres \u00faltimos clasificados descenden automaticamente a Primeira Rexional, este n\u00famero pode variar en funci\u00f3n dos descensos que se produzan dos clubs asturianos en Segunda B, de maneira que aumentar\u00eda ata un m\u00e1ximo de sete."}
{"id": "209771", "revid": "10599", "url": "https://gl.wikipedia.org/wiki?curid=209771", "title": "Caudal Deportivo", "text": ""}
{"id": "209773", "revid": "1822", "url": "https://gl.wikipedia.org/wiki?curid=209773", "title": "Cyprinidae", "text": ""}
{"id": "209774", "revid": "23204", "url": "https://gl.wikipedia.org/wiki?curid=209774", "title": "Another Music in a Different Kitchen", "text": "Another Music in a Different Kitchen \u00e9 o primeiro \u00e1lbum da banda inglesa de punk rock Buzzcocks, editado o 10 de marzo de 1978 a trav\u00e9s de United Artists. O disco incl\u00fae o sinxelo \"I Don't Mind\", que acadou o n\u00famero 55 na lista de sinxelos brit\u00e1nica en maio de 1978. O seu correspondente CD foi publicado en marzo de 1994 polo mesmo selo. No \u00e1lbum aparece a segunda formaci\u00f3n de Buzzcocks, con Pete Shelley cantando, despois da marcha do l\u00f1ider orixinal, Howard Devoto."}
{"id": "209775", "revid": "1888", "url": "https://gl.wikipedia.org/wiki?curid=209775", "title": "Federaci\u00f3n de Sociedades Gallegas, Agrarias y Culturales", "text": ""}
{"id": "209776", "revid": "1822", "url": "https://gl.wikipedia.org/wiki?curid=209776", "title": "Caryophyllaceae", "text": ""}
{"id": "209777", "revid": "27249", "url": "https://gl.wikipedia.org/wiki?curid=209777", "title": "C\u00e1nido", "text": ""}
{"id": "209779", "revid": "1131", "url": "https://gl.wikipedia.org/wiki?curid=209779", "title": "Ser (revista)", "text": "Ser foi un peri\u00f3dico editado en Santiago de Compostela entre 1935 e 1936.\nHistoria e caracter\u00edsticas.\nSubtitulado \"Semanario Gallego de Izquierdas\" apareceu en marzo de 1935. Estaba dirixido por Ram\u00f3n Su\u00e1rez Picallo e entre os seus colaboradores figuraron Roberto Blanco Torres, Eduardo Blanco Amor, Pl\u00e1cido R. Castro, Camilo D\u00edaz Bali\u00f1o, Francisco Fern\u00e1ndez del Riego, \u00c1nxel Fole, Carlos Maside, Lois Pe\u00f1a Novo, Lu\u00eds Seoane, Ant\u00f3n Vilar Ponte e Fernando Barcia Veiras. Analizou as posibles reformas da Constituci\u00f3n da Rep\u00fablica para atender as propostas das comunidades hist\u00f3ricas, as alianzas entre os partidos de esquerda, a situaci\u00f3n da CNT e dos sindicatos, o ferrocarril e a universidade."}
{"id": "209780", "revid": "89787", "url": "https://gl.wikipedia.org/wiki?curid=209780", "title": "Henrique Capriles", "text": "Henrique Capriles Radonski, nado en Caracas o 11 de xullo de 1972, \u00e9 un pol\u00edtico e avogado venezolano.\nTraxectoria.\nFoi alcalde de Baruta, municipalidade de Caracas, dende 2000 ata 2008, ano en que foi elixido gobernador do estado de Miranda.\nCapriles foi candidato \u00e1 presidencia de Venezuela nas elecci\u00f3ns de 2012. A educaci\u00f3n \u00e9 un dos temas no que m\u00e1is fincap\u00e9 fixo ao longo da campa\u00f1a. O estado de Miranda \u00e9 a \u00fanica rexi\u00f3n de Venezuela que participa no programa PISA da OCDE."}
{"id": "209781", "revid": "1822", "url": "https://gl.wikipedia.org/wiki?curid=209781", "title": "Tecophilaeaceae", "text": ""}
{"id": "209782", "revid": "1822", "url": "https://gl.wikipedia.org/wiki?curid=209782", "title": "Rosaceae", "text": ""}
{"id": "209783", "revid": "1822", "url": "https://gl.wikipedia.org/wiki?curid=209783", "title": "Campanulaceae", "text": ""}
{"id": "209784", "revid": "27249", "url": "https://gl.wikipedia.org/wiki?curid=209784", "title": "Lobo gris", "text": ""}
{"id": "209785", "revid": "98629", "url": "https://gl.wikipedia.org/wiki?curid=209785", "title": "Coiote", "text": "\"Este artigo trata sobre un animal, para o personaxe de debuxos animados v\u00e9xase: Wile E. Coyote and The Road Runner\".\nO coiote ou lobo das pradar\u00edas (\"Canis latrans\", que significa \"can ladrador\") \u00e9 un membro da familia Canidae, emparentado co can dom\u00e9stico. Os coiotes s\u00f3 se atopan en Am\u00e9rica do Norte e Am\u00e9rica Central; dende o Canad\u00e1 at\u00e9 Costa Rica. O seu nome v\u00e9n da palabra n\u00e1huatl \"c\u00f3yotl\" (AFI /\u02c8kojo:t\u026c/). A\u00ednda que \u00e1s veces se re\u00fanen en mandas, son xeralmente solitarios. Viven unha media duns 6 anos. Recentemente, descubr\u00edronse mandas de coiotes nas monta\u00f1as centrais do Panam\u00e1, o que fai pensar nunha migraci\u00f3n cara ao sur deste mam\u00edfero.\nA pesar de ter sido intensamente cazados, os coiotes son uns dos poucos animais grandes que ampliaron o seu h\u00e1bitat desde a conquista de Am\u00e9rica polos europeos. Ocuparon \u00e1reas en Norteam\u00e9rica previamente habitadas polos lobos, e adapt\u00e1ronse ao consumo de lixo e de animais dom\u00e9sticos.\nO coiote mide menos de 60 cm de altura, e a s\u00faa cor var\u00eda desde a gris at\u00e9 a canela, \u00e1s veces cun cariz arroibado. As orellas e o foci\u00f1o do coiote parecen grandes en relaci\u00f3n ao tama\u00f1o da s\u00faa cabeza. Pesa entre 10 e 25 kg, promediando 15. Pode ser identificado polo seu rabo espeso e ancho que, a mi\u00fado, leva case a rente do chan. Polo seu aspecto esvelto p\u00f3dese distinguir do seu parente maior, o lobo gris, que pode pesar de 35 a 70\u00a0kg. O coiote \u00e9 un animal moi fraco, e pode parecer desnutrido a primeira vista a\u00ednda que goce de boa sa\u00fade.\nComportamento.\nOs coiotes son moi adaptables. O seu comportamento pode variar moito segundo o seu h\u00e1bitat, pero en xeral viven e cazan ou s\u00f3s ou en parellas mon\u00f3gamas, buscando mam\u00edferos pequenos, especialmente musara\u00f1as, toupas e coellos; as\u00ed como pequenos insectos. \u00c9 omn\u00edvoro, e adapta a s\u00faa dieta \u00e1s fontes dispo\u00f1ibles, inclu\u00edndo froitas, herbas e outros vexetais. No parque nacional de Yellowstone, antes da reintroduci\u00f3n do lobo, comezaron a ocupar o nicho ecol\u00f3xico deste, cazando en canineas para derribar presas de caza maior.\nOs coiotes empar\u00e9llanse de por vida. O apareamento ten lugar arredor do mes de febreiro, e nacen camadas de 4 a 6 cachorros sobre a finais de abril ou comezos de maio. Ambos os pais \u2014e en ocasi\u00f3ns os exemplares xuven\u00eds, nacidos o ano anterior, que a\u00ednda non abandonaron a guarida paterna\u2014 axudan a alimentar os cachorros. \u00c1s tres semanas de idade estes saen da guarida baixo vixilancia paternal; e cando alcanzan oito a doce semanas de idade, seus pais ens\u00ednanlle a cazar. As familias permanecen xuntas ao longo do ver\u00e1n, e os novos parten para buscar os seus propios territorios polo outono. Acostuman trasladarse a unhas dez millas de distancia. Os novos maduran sexualmente ao ano de idade.\n\u00c9 moito m\u00e1is com\u00fan o\u00edr un coiote que velo. As chamadas que os coiotes fan son agudas; e p\u00f3denselle chamar ouveos ou ladridos. Estas chamadas poden ser ou unha nota longa que sobe e baixa ou unha serie de notas curtas. Estas chamadas \u00f3ense polo xeral no crep\u00fasculo ou pola noite, e con menos frecuencia durante o d\u00eda.\nA\u00ednda que as chamadas se realizan todo o ano, son m\u00e1is com\u00fans durante a estaci\u00f3n de emparellamento da primavera e durante o outono, cando os cachorros abandonan as s\u00faas familias para establecer territorios novos. O ouveo \u00e9 enganoso; debido \u00e1s caracter\u00edsticas do son na distancia, pois pode parecer que o coiote est\u00e1 nun lugar, cando realmente se encontra noutra parte.\nSubespecies.\nDescrib\u00edronse as seguintes subespecies:"}
{"id": "209786", "revid": "27249", "url": "https://gl.wikipedia.org/wiki?curid=209786", "title": "Canis latrans", "text": ""}
{"id": "209787", "revid": "1888", "url": "https://gl.wikipedia.org/wiki?curid=209787", "title": "El Despertar Gallego (1905)", "text": "El Despertar Gallego foi un peri\u00f3dico quincenal editado en Buenos Aires entre 1905 e 1906.\nHistoria e caracter\u00edsticas.\nSubtitulado \"Publicaci\u00f3n quincenal independiente\", apareceu o 8 de setembro de 1905. Estaba dirixido por Jos\u00e9 Carballas Rey e J. B. Fern\u00e1ndez, e contou coa colaboraci\u00f3n de Vicente Medina, Lu\u00eds S\u00e1nchez e F\u00e9lix Cuguerella. Era unha publicaci\u00f3n quincenal independente en castel\u00e1n que trataba problemas da colectividade emigrada, denunciaba os abusos aos galegos e realiza un labor cr\u00edtico coas asociaci\u00f3ns galegas desde postulados socialistas e sindicalistas. Tam\u00e9n informaba sobre a actualidade galega e espa\u00f1ola. No seu n\u00famero 3 publicou o \"Catecismo da doutrina labrega\". Manitivo pol\u00e9mica coa \"Revista Gallega\" por considerar in\u00fatil o labor de promoci\u00f3n da Real Academia Galega. No n\u00famero 10, que foi o seu \u00faltimo n\u00famero, indican o seu interese por converterse nun semanario co t\u00edtulo de \"El Despertar Hispano\"."}
{"id": "209788", "revid": "23204", "url": "https://gl.wikipedia.org/wiki?curid=209788", "title": "Clero", "text": "Clero \u00e9 o nome colectivo que engloba de forma xeral aos homes que foron ordenados para o servizo relixioso, sacerdotes e di\u00e1conos. O nome individual \u00e9 crego.\nNa maior parte das relixi\u00f3ns o clero act\u00faa dentro e, en ocasi\u00f3ns, f\u00f3ra dos lugares de culto: hospitais, escolas, misi\u00f3ns e incluso no ex\u00e9rcito (clero castrense).\nHai unha diferenza importante entre o clero e os te\u00f3logos. Os primeiros oc\u00fapanse da pr\u00e1ctica do culto, mentres que os te\u00f3logos son os estudosos da relixi\u00f3n e a teolox\u00eda, e non son necesariamente cl\u00e9rigos (nin sequera necesariamente crentes).\nO clero, en moitos pa\u00edses, est\u00e1 protexido por leis especiais (foro eclesi\u00e1stico) e, en moitos casos, financiado (ou cofinanciado) polo Estado, a\u00ednda que os seus recursos prove\u00f1en en gran parte das doaz\u00f3ns dos seus fieis. A confesionalidade do Estado ou a total separaci\u00f3n Igrexa-Estado poden ter moi distintas situaci\u00f3ns intermedias.\nA oposici\u00f3n terminol\u00f3xica entre os \u00e1mbitos \"relixioso\" (vida consagrada) e \"clerical\" (ordes sagradas) d\u00e1se entre dous termos que te\u00f1en unha gran parte do campo sem\u00e1ntico en com\u00fan, no uso habitual e en literatura. A\u00ednda m\u00e1is confusi\u00f3n ou equivocidade ter\u00eda a terna crego/eclesi\u00e1stico/relixioso. A distinci\u00f3n entre os \"tria genera hominu\": \"praelati\", \"continentes\" e \"conjugati\" (clero secular, clero regular \u2014ou vida consagrada\u2014 e laicos) v\u00ed\u00f1ase explicitando desde a Antig\u00fcidade Tard\u00eda e os primeiros s\u00e9culos medievais por autores como Santo Agosti\u00f1o e San Gregorio o Grande.\nEtimolox\u00eda.\nO termo deriva de \"crego\", do lat\u00edn eclesi\u00e1stico \"clericus\", que significa 'home de igrexa', \u00e1 s\u00faa vez derivado do grego antigo \u03ba\u03bb\u1fc6\u03c1\u03b9\u03ba\u03cc\u03c2 \"kl\u0113rik\u00f3s\", que designaba, entre outras cousas, o 'conxunto dos eclesi\u00e1sticos' (dunha igrexa, dun pa\u00eds, dunha cidade), voz derivada de \u03ba\u03bb\u1fc6\u03c1\u03bf\u03c2, \"kl\u0113ros\", 'sorte', 'o que se obt\u00e9n por sorte' ou, metaforicamente, 'herdanza' e tam\u00e9n 'eclesi\u00e1stico' (por seren estes os herdeiros da misi\u00f3n instaurada por Cristo na Terra).\nHistoria.\nIdade Antiga.\nDentro da Cristiandade, especialmente no Cristianismo oriental pero tam\u00e9n antigamente no occidental Igrexa Cat\u00f3lica, o termo \"cl\u00e9rigo\" refer\u00edase a calquera individuo que recibira a tonsura clerical, inclu\u00edndo di\u00e1conos, sacerdotes e bispos.\nNo rito romano, a tonsura era un requisito previo para recibir calquera das ordes maiores ou menores. A tonsura suprimiuse (as\u00ed como tam\u00e9n a orde menor do subdiaconado) despois do Concilio Vaticano II. Agora, o estado clerical est\u00e1 ligado \u00e1 recepci\u00f3n do diaconado. As Ordes menores a\u00ednda existen nas igrexas cat\u00f3licas orientais, e os que se reciben son 'cregos menores'. O uso da palabra \"crego\" tam\u00e9n \u00e9 apropiado para os cregos menores tonsurados das Igrexas Ortodoxas co fin de non confundir cor ordes como a do \"lector\" na Igrexa Oriental, ou para aqueles que non son tonsurado a\u00ednda e non te\u00f1en ordes menores ou maiores. Neste este sentido foi no que a palabra entrou na lingua \u00e1rabe, m\u00e1is comunmente no L\u00edbano, desde o franc\u00e9s, como \"kleriki\" (ou, alternativamente, \"cleriki\") que significa \"seminarista\". Isto est\u00e1 en consonancia cos conceptos ortodoxos do clero, que tam\u00e9n se refiren a aqueles que a\u00ednda non recibiron, ou non planexan recibir, o diaconado.\nO termo deriva de crego, xa que na \u00e9poca medieval o clero era un dos poucos grupos que pod\u00edan ler e, polo tanto, a mi\u00fado foron empregados para facer a contabilidade e traballos similares.\nEn xeral, o sacerdocio \u00e9 un corpo de presb\u00edteros, xam\u00e1ns ou or\u00e1culos que te\u00f1en unha autoridade relixiosa ou desempe\u00f1an unha funci\u00f3n especial. O termo presb\u00edtero deriva do grego \u03c0\u03c1\u03b5\u03c3\u03b2\u03cd\u03c4\u03b7\u03c1\u03bf\u03c2 \"presb\u00fdt\u0113ros\", 'anci\u00e1n', 'vener\u00e1bel', pero a mi\u00fado util\u00edzase no sentido de sacerdote, \u00e9 dicir, para o cl\u00e9rigo que realiza un ritual dentro da esfera da comunicaci\u00f3n sagrada cos deuses en nome da comunidade.\nDependendo da relixi\u00f3n, pero principalmente referido aos sacerdotes pertencentes \u00e1 Igrexa Cat\u00f3lica e \u00e1 Igrexa Ortodoxa), o clero ded\u00edcase sobre todo aos diversos aspectos do ritual relixioso, ou liturxia, \u00f3 ensino e a predicaci\u00f3n, e a administraci\u00f3n dos sacramentos, e na morte, como paso cara \u00e1 vida eterna.\nIdade Media.\nNa Idade Media o clero ti\u00f1a un status de privilexio e prestixio na sociedade feudal, porque dic\u00edan facer a ligaz\u00f3n entre Deus e os seres humanos.\nEn canto aos monxes nos mosteiros rurais acumulaban funci\u00f3ns, pregaban e celebraba cultos, axudaban aos necesitados, e compilaban obras (libros). O clero era, na Idade Media, todo o estrato social asociado ao culto relixioso, especialmente o cristi\u00e1n.\nNa Pen\u00ednsula Ib\u00e9rica.\nNa pen\u00ednsula Ib\u00e9rica (como noutras partes da Europa cristi\u00e1) xa na sociedade visig\u00f3tica o clero desempe\u00f1aba un papel de gran relevancia. O seu prestixio mant\u00edvose entre as poboaci\u00f3ns cristi\u00e1s peninsulares durante a dominaci\u00f3n musulm\u00e1, e fortalecer\u00edase no per\u00edodo da Reconquista, sendo o principal patrocinador deste movemento.\n\u00c1s raz\u00f3ns que constit\u00faen os fundamentos da cristiandade s\u00famase a da peculiaridade ib\u00e9rica, onde as loitas contra os \"infieis\" inflamaban a fe cristi\u00e1 determinando o celo das crenzas profundas. E non s\u00f3 pola misi\u00f3n relixiosa, sen\u00f3n tam\u00e9n polo cultivo das letras, \u00e1 que moitos dos seus membros se dedicaban, o clero exerceu preponderancia social e pol\u00edtica, desempe\u00f1ando os eclesi\u00e1sticos cargos importantes canda os reis. At\u00e9 mediados do s\u00e9culo XIV, o clero mantivo esta situaci\u00f3n de privilexio.\nDesamortizaci\u00f3n e exclaustraci\u00f3n.\nNo Renacemento a Reforma protestante supuxo a disoluci\u00f3n das ordes relixiosas e a incautaci\u00f3n dos seus bens polos pr\u00edncipes alem\u00e1ns ou os reis do norte de Europa.\nNalg\u00fans pa\u00edses cat\u00f3licos do sur prod\u00facense procesos similares desde o s\u00e9culo XVIII, comezando coa expulsi\u00f3n dos xesu\u00edtas\nCaso de Espa\u00f1a.\nA expulsi\u00f3n dos xesu\u00edtas en tempos de Carlos III seguiron, xa no s\u00e9culo XIX as sucesivas desamortizaci\u00f3ns que culminan coa chamada Desamortizaci\u00f3n de Mendiz\u00e1bal (1836), nun momento en que os monxes eran claramente partidarios dos carlistas. Simultaneamente comeza un proceso de descristianizaci\u00f3n.\nTras a restauraci\u00f3n de boa parte das comunidades relixiosas polos moderados e a mellora de relaci\u00f3ns co Vaticano polo Concordato de 1851, que se acentuou durante a Restauraci\u00f3n borb\u00f3nica a finais do s\u00e9culo XIX, os relixiosos concentr\u00e1ronse na asistencia social e a educaci\u00f3n.\nCo s\u00e9culo XX chegou a chamada \"lei do cadeado\" (1910), que imped\u00eda a fundaci\u00f3n de ordes relixiosas novas e, coa II Rep\u00fablica, unha nova expulsi\u00f3n dos xesu\u00edtas e un recrudecemento do anticlericalismo (con queima de conventos inclu\u00edda). A gurra civil significou unha certa persecuci\u00f3n relixiosa na zona republicana, con miles de relixiosos asasinados e, por outra parte, unha \"Cruzada\" (as\u00ed chamada oficialmente) para o bando vencedor.\nA posguerra significou o triunfo do nacionalcatolicismo, a\u00ednda que o r\u00e9xime ditatorial de Franco non contou co apoio de todo o clero. Houbo un florecemento das vocaci\u00f3ns sacerdotais (nalg\u00fans casos, como en Galicia, estimuladas pola penuria econ\u00f3mica), que decaeron a finais do franquismo, e at\u00e9 a actualidade, en que algunhas ordes relixiosas e, sobre todo, cl\u00e9rigos individuais, se implicar\u00edan en movementos sociais de todo tipo (como na teolox\u00eda da liberaci\u00f3n en Am\u00e9rica Latina, por exemplo).\nCatolicismo.\nNo Catolicismo o clero incl\u00fae relixiosos de diverso tipo, desde o sacerdote dunha pequena parroquia ao bispo dunha diocese, desde o monxe dunha abad\u00eda \u00e1 a alta xerarqu\u00eda da Igrexa de Roma. \u00c9 crego calquera que reciba as ordes sagradas do sacerdocio ou do diaconado; polo tanto os relixiosos non ordenados (como os irm\u00e1ns salesianos, ou os de La Salle, entro outros) non forman parte do clero, pero si da Igrexa, ao igual que todos os bautizados. Debido a isto, as relixiosas (monxas) non forman parte do clero, porque tanto na Igrexa Cat\u00f3lica como na Ortodoxa, e nas demais igrexas orientais, non existe o sacerdocio feminino.\nPara os cat\u00f3licos, o Xefe e Pastor da Igrexa \u00e9 o Papa , que \u00e9 elixido polo Sacro Colexio Cardealicio no Conclave. \nAdemais de por este colexio, o Papa tam\u00e9n \u00e9 aconsellado e asistido pola Curia romana e, periodicamente, polo S\u00ednodo dos Bispos. Entre outras funci\u00f3ns, o Papa, o \"Vigario de Cristo\" na Terra, ten a misi\u00f3n de manter a integridade e a fidelidade da doutrina e a fe cat\u00f3licas \u00e1 Revelaci\u00f3n divina, corrixindo se for necesario calquera interpretaci\u00f3n errada na Igrexa. Para iso, convoca concilios ecum\u00e9nicos onde exerce persoalmente a Infalibilidade papal.. Na Igrexa Latina e nalgunhas das Igrexas orientais, s\u00f3 o Papa pode designar os cl\u00e9rigos por riba do nivel de presb\u00edtero.\nA Igrexa defende que todos os seus Bispos (que son axudados polos presb\u00edteros e os di\u00e1conos), debido \u00e1 sacramento da Orde, son os sucesores dos Doce Ap\u00f3stolos, sendo o Papa o sucesor directo do Ap\u00f3stolo Pedro. De a\u00ed a autoridade e a primac\u00eda da que o Papa goza.\nA actividade e disciplina do clero son reguladas e supervisadas pola Congregaci\u00f3n para o Clero (no caso dos presb\u00edteros e di\u00e1conos) e pola Congregaci\u00f3n para os Bispos (no caso do episcopado). O clero de rito oriental tam\u00e9n \u00e9 supervisado pola Congregaci\u00f3n para as Igrexas Orientais.\nO alto clero (Arcebispos, Bispos, Cardeais, Abades (mitrados ou non) e C\u00f3engos), compart\u00edan no Antigo R\u00e9xime coa nobreza a s\u00faa condici\u00f3n de estamento privilexiado.\nNo catolicismo difer\u00e9ncianse dentro do clero d\u00faas clases ou categor\u00edas, o clero secular e o clero regular, diferenza que se mant\u00e9n tam\u00e9n no clero ortodoxo. A Reforma protestante suprimiu o clero regular e estableceu o chamado sacerdocio universal, co que a mesma existencia dun clero como clase diferente do resto dos fieis deixou de ter sentido nalgunha das Igrexas reformadas, a\u00ednda que noutras mant\u00edvose unha clara xerarqu\u00eda, como nas luteranas e na Anglicana. Nesta \u00faltima confesi\u00f3n, a pesar de considerarse protestante, tam\u00e9n existe clero regular.\nClero secular.\n\u00c9 o que vive \"no s\u00e9culo\", \u00e9 dicir, \"no mundo\" dentro da sociedade dos homes, sometido \u00e1s s\u00faas leis humanas, e que administra os sacramentos. Tam\u00e9n se lle chama diocesano (por depender directamente do seu \"ordinario\" ou bispo da diocese).\nA s\u00faa organizaci\u00f3n xer\u00e1rquica parte do papa \u2014dos patriarcas na Igrexa ortodoxa\u2014, contin\u00faa cos bispos, os presb\u00edteros e os di\u00e1conos.\nA pesar de que se popularmente se chame cura ao presb\u00edtero en xeral, s\u00f3 son \"curas\" os que te\u00f1en ao seu cargo a cura de almas, \u00e9 dicir, os que te\u00f1en nomeamento como p\u00e1rrocos dunha determinada parroquia, a\u00ednda que hoxe d\u00eda se aplique a calquera presb\u00edtero. Por outra parte, o termo sacerdote non se aplica s\u00f3 ao presb\u00edtero sen\u00f3n tam\u00e9n ao bispo.\nPor\u00e9n, a pesar de non ter que ver coa condici\u00f3n de cl\u00e9rigo nin coa orde sacerdotal, existen outros t\u00edtulos que se aplican ao clero (nas s\u00faas tres ordes), como o de arcipreste, c\u00f3engo, maxistral, capel\u00e1n, prelado, cardeal, vicario, beneficiado, arcebispo, exorcista, entre outros moitos.\nSan Xo\u00e1n Mar\u00eda Vianney, \"o santo cura de Ars\" foi designado como padr\u00f3n do clero secular por P\u00edo XI en 1925.\nO celibato do clero secular.\nTodos os ministros consagrados son homes, porque os doce Ap\u00f3stolos son todos homes e Xes\u00fas, na s\u00faa forma humana, tam\u00e9n \u00e9 home.. E homes c\u00e9libes.\nO celibato eclesi\u00e1stico do clero secular, que non existiu durante os primeiros s\u00e9culos do cristianismo e que non se aplica na Igrexa Ortodoxa nin nalg\u00fans ritos orientais de obediencia cat\u00f3lica ou, a t\u00edtulo individual, nalg\u00fans casos na igrexa cat\u00f3lica de rito occidental, Este \u00e9 un dos temas m\u00e1is controvertidos na actualidade (\"movemento polo celibato opcional\") (as\u00ed como a ordenaci\u00f3n das mulleres ou dos homosexuais nalgunhas igrexas reformadas).\nNon hai que confundir o celibato co voto de castidade do clero regular.\nClero regular.\nDenom\u00ednase clero regular aquel que segue unha regra mon\u00e1stica, e non \u00e9 secular porque vive f\u00f3ra do \"s\u00e9culo\", \u00e9 dicir, f\u00f3ra da sociedade dos homes. \nNas s\u00faas orixes estes monxes \u00edan ao deserto (nas aforas das cidades exipcias dos s\u00e9culos IV e V, tanto individualmente (anacoretas ou eremitas, alg\u00fans \u2014m\u00e1is exc\u00e9ntricos\u2014 subidos a unha \u00e1rbore ou a unha columna: dendritas ou estilitas) como en grupos (cenobitas).\nOrdes relixiosas.\nSon aquelas instituci\u00f3ns aprobadas pola Igrexa Cat\u00f3lica, nas que unha parte dos seus membros, ou todos, emiten votos mon\u00e1sticos solemnes. Hai moitas ordes distintas dentro do clero regular, cada unha das cales r\u00e9xese por unha norma de conduta diferente. Entre elas podemos diferenciar entre as \"mendicantes\" e as \"contemplativas\" ou \"conventuais\". Os monxes das primeiras viven en conventos urbanos, e predican o evanxeo mediante a ensinanza e, en ocasi\u00f3ns, as obras. Os das segundas recl\u00faense en mosteiros rurais, e dedican a s\u00faa vida ao estudo da biblia e dos autores can\u00f3nicos.\nOs membros do clero regular son habitualmente denominados relixiosos. Propiamente son cl\u00e9rigos s\u00f3 se recibiron as ordes sagradas, cousa que non se estende \u00e1 maior parte dos seus membros, a excepci\u00f3n dalgunhas ordes (por exemplo, os c\u00f3engos regulares, como os premostratenses), e est\u00e1 exclu\u00edda por principio nas ordes e congregaci\u00f3ns femininas (o que implicar\u00eda o sacerdocio feminino). A pesar diso, util\u00edzase habitualmente a expresi\u00f3n \"clero feminino\" e \"clero regular feminino\", incluso na bibliograf\u00eda especializada, e \u00e9 de uso com\u00fan na historiograf\u00eda.\nOs votos mon\u00e1sticos.\nO que distingue a un relixioso regular dun secular son os votos mon\u00e1sticos, cos que se accede a unha v\u00eda espiritual \u00e1 salvaci\u00f3n a trav\u00e9s da renuncia aos praceres terreais. Os votos pretenden imitar, no relixioso, a vida de Xesucristo, segundo os consellos evanx\u00e9licos.\nHistoricamente, de feito nalg\u00fans momentos serviron para implicar extraordinariamente aos monxes na sociedade feudal.\nOs votos son tres:\nNo s\u00e9culo XVI a Compa\u00f1\u00eda de Xes\u00fas engadiu o chamado \"cuarto voto\" de obediencia especial ao Papa, nun momento en que a s\u00faa autoridade era cuestionada pola reforma protestante e as poderosas monarqu\u00edas cat\u00f3licas de Espa\u00f1a e a cristiana Francia. O \"Defensor Fidei\" (defensor da fe), Henrique VIII de Inglaterra, xa se separara.\nCongregaci\u00f3ns e Carismas.\nEn relixi\u00f3n, particularmente en distintas confesi\u00f3ns cristi\u00e1s, denom\u00ednase \"carisma\" a un don dado polo Esp\u00edrito Santo a un crente para edificar espiritualmente a unha comunidade cristi\u00e1.\nExisten multitude de \"carismas\" ou formas de vida relixiosa dentro do catolicismo, que se multiplicaron desde o s\u00e9culo XVI, en que adoitaba falarse de ordes relixiosas, mentres que as fundadas a partir de ent\u00f3n adoitan denominarse \"congregaci\u00f3ns\". A diferenza das ordes, os seus membros s\u00f3 emiten votos simples.\nUnha das m\u00e1is recentes e pol\u00e9micas \u00e9 o Opus Dei que, desde o pontificado de Xo\u00e1n Paulo II, recibe a cualificaci\u00f3n de prelatura persoal (pola relaci\u00f3n directa dos seus membros en calquera parte do mundo cun bispo particular \u2014o seu prelado\u2014, non ligado a ningunha diocese territorial).\nPor outra parte existen numerosos denominados \"movementos carism\u00e1ticos\" (como o Pentecostalismo e o Neopentecostalismo)."}
{"id": "209791", "revid": "4817", "url": "https://gl.wikipedia.org/wiki?curid=209791", "title": "Badr B", "text": "Badr B, tam\u00e9n co\u00f1ecido como Badr 2, foi o segundo sat\u00e9lite artificial de Paquist\u00e1n. Foi lanzado o 10 de decembro de 2001 mediante un foguete ruso Zenit 2 desde o cosm\u00f3dromo de Baikonur.\nCaracter\u00edsticas.\nBadr B foi o segundo sat\u00e9lite artificial pertencente a Paquist\u00e1n, a\u00ednda que lanzado mediante un foguete ruso Zenit 2. A finalidade do sat\u00e9lite \u00e9 estudar a meteorolox\u00eda espacial e facer observaci\u00f3ns da Terra. Foi desenvolvido en colaboraci\u00f3n co Reino Unido.\nOs instrumentos de a bordo poden monitorizar as nubes e o ox\u00edxeno atmosf\u00e9rico a alta resoluci\u00f3n."}
{"id": "209793", "revid": "109216", "url": "https://gl.wikipedia.org/wiki?curid=209793", "title": "Arcipreste", "text": "Arcipreste \u00e9 o t\u00edtulo dun sacerdote encargado de administrar e dirixir un arciprestado dunha diocese, que engloba a varias parroquias. Este t\u00edtulo util\u00edzase tanto na Igrexa cat\u00f3lica como na Igrexa ortodoxa.\nAntigamente o arcipreste era o sacerdote m\u00e1is antigo dunha igrexa diocesana ou ben aquel que designaba o bispo como m\u00e1is eminente. A s\u00faa funci\u00f3n principal consist\u00eda en substitu\u00edr o bispo, por exemplo por enfermidade, nas cerimonias de culto.\nO Concilio de Trento s\u00f3 os menciona para determinar como deben facer, en nome do bispo, a visita \u00e1s parroquias.\nEn Espa\u00f1a, o Concordato de 1851 reduciu a dignidade do arcipreste \u00e1 segunda do cabido \u2014a primeira \u00e9 a de de\u00e1n\u2014 e determina que os arciprestes rurais deben seren nomeados polo bispo entre os p\u00e1rrocos dunha comarca."}
{"id": "209794", "revid": "98629", "url": "https://gl.wikipedia.org/wiki?curid=209794", "title": "Banxing", "text": "Banxing (en ), tam\u00e9n co\u00f1ecido como BX-1, foi un sat\u00e9lite artificial chin\u00e9s soltado a man desde unha c\u00e1psula tripulada Shenzou durante a misi\u00f3n Shenzou 7 o 25 de setembro de 2008.\nCaracter\u00edsticas.\nBanxing foi soltado durante a misi\u00f3n orbital Shenzou 7 por un dos astronautas da c\u00e1psula. O sat\u00e9lite foi usado para tomar imaxes da misi\u00f3n tripulada. Unha vez terminada a misi\u00f3n e regresados os astronautas a terra, Benxing foi usado para probar o voo en formaci\u00f3n co m\u00f3dulo orbital da c\u00e1psula Shenzou deixado atr\u00e1s como parte da misi\u00f3n.\nPoucas horas despois do seu lanzamento, Banxing pasou infrecuentemente preto da Estaci\u00f3n Espacial Internacional, levantando especulaci\u00f3ns sobre unha posible finalidade como experimento militar."}
{"id": "209796", "revid": "22795", "url": "https://gl.wikipedia.org/wiki?curid=209796", "title": "Xerarqu\u00eda eclesi\u00e1stica", "text": ""}
{"id": "209799", "revid": "23204", "url": "https://gl.wikipedia.org/wiki?curid=209799", "title": "Alfred Molina", "text": "Alfred Molina, nado o 24 de maio de 1953 en Paddington, Londres, \u00e9 un actor ingl\u00e9s. Co\u00f1ecido polos seus papeis nos filmes \"Na busca da arca perdida\", \"Prick Up Your Ears\", \"The Man Who Knew Too Little\", \"Spider-Man 2\", \"Maverick\", \"Species. Especies asasinas\", \"Not Without My Daughter\", \"Chocolat\", \"Frida\", \"Steamboy\", \"The Hoax\", \"\", \"The Da Vinci Code\", \"A Panther in the Basement\", \"An Education\" e \"The Sorcerer's Apprentice\"."}
{"id": "209800", "revid": "23204", "url": "https://gl.wikipedia.org/wiki?curid=209800", "title": "Billy Two Rivers", "text": "Billy Two Rivers (nome mohawk: \"Kaientaronkwen\"), nado o 5 de maio de 1935, e finado o 12 de febreiro de 2023, foi un loitador profesional mohawk, orixinario do Canad\u00e1. Comezou a loita profesional en 1953 e competiu ata 1977. Durante a s\u00faa carreira, loitou nos Estados Unidos, no Reino Unido, no Xap\u00f3n e no Canad\u00e1.\nDespois do seu retiro da loita profesional, converteuse no l\u00edder dos mohawk da reserva de Kahnawake. Tam\u00e9n aparece en numerosos filmes como \"Black Robe\" (1991) ou \"Taking Lives\" (2004)."}
{"id": "209801", "revid": "25871", "url": "https://gl.wikipedia.org/wiki?curid=209801", "title": "Alex Rice", "text": "Alexandrea Kawisenhawe Rice, nada en 1972 en Kahnawake, Quebec, \u00e9 unha actriz mohawk. Co\u00f1ecida Rice polos seus papeis nos filmes \"Skinwalkers\" (2002), \"Dreamkeeper\" (2003), \"Coyote Waits\" (2003), e \"A Thief of Time\" (2004). Tam\u00e9n aparece noutros coma \"Lewis and Clark: Great Journey West\", \"On The Corner\", \"A Thousand Roads\", \"Sacagawea\", \"Johnny Tootall\" e \"The New World\". Tam\u00e9n ten colaborado en series de televisi\u00f3n como \"Spin City\", \"\", \"Strong Medicine\" e \"The Sopranos\"."}
{"id": "209802", "revid": "109216", "url": "https://gl.wikipedia.org/wiki?curid=209802", "title": "Djurg\u00e5rden IF Hockey", "text": "O Djurg\u00e5rden Hockey \u00e9 un equipo profesional de h\u00f3ckey sobre xeo da cidade de Estocolmo (Suecia). Foi fundado en 1922 coa axuda de Wilhelm Arwe, e desde aquela converteuse no equipo m\u00e1is laureado de Suecia, ga\u00f1ando a Liga en 16 ocasi\u00f3ns, se ben dende que esta pasou \u00e1 denominaci\u00f3n de SHL (1975) tan s\u00f3 puido facerse con 6 t\u00edtulos, estando por detr\u00e1s do F\u00e4rjestad BK con 9 e empatado co Bryn\u00e4s IF, tam\u00e9n se proclamou campi\u00f3n europeo en d\u00faas ocasi\u00f3ns )1991 e 1992). Deste equipo sa\u00edron alg\u00fans dos mellores xogadores suecos deste deporte. Actualmente participa na Hockeyallsvenskan, a segunda categor\u00eda do h\u00f3ckey sobre xeo en Suecia. Xoga os seus partidos como local no Hovet un estadio con capacidade para 8.094 espectadores."}
{"id": "209803", "revid": "98629", "url": "https://gl.wikipedia.org/wiki?curid=209803", "title": "Dinosaur (filme)", "text": "Dinosaur \u00e9 un filme de animaci\u00f3n estadounidense de Disney, dirixido por Ralph Zondag e Eric Leighton, e estreado no 2000.\nSinopse.\nUn iguanodonte de tres toneladas chamado Aladar cr\u00edase separado dos da s\u00faa especie e medra nunha illa \u00f3 coidado dun clan de l\u00e9mures. Cando unha devastadora chuvia de meteoros provoca o caos no seu pac\u00edfico mundo, Aladar pon rumbo a terra firme e \u00fanese a un grupo de dinosauros que buscan desesperadamente un lugar onde ani\u00f1ar en paz. Pero a auga e a comida comezan a escasear, e os carnotauros, sedentos de sangue fresco, representan un perigo constante. \u00c9 ent\u00f3n cando Aladar se ve obrigado a desafiar a \"orde establecida\" e demostra que saber adaptarse a calquera situaci\u00f3n \u00e9 o mellor xeito de sobrevivir."}
{"id": "209805", "revid": "56817", "url": "https://gl.wikipedia.org/wiki?curid=209805", "title": "Produci\u00f3n (econom\u00eda)", "text": "Produci\u00f3n, en econom\u00eda, \u00e9 a creaci\u00f3n e procesamento de bens e mercador\u00edas, inclu\u00edda a s\u00faa concepci\u00f3n, o seu procesamento nas diversas etapas e o financiamento por parte das entidades de cr\u00e9dito. Est\u00e1 considerada como un dos principais procesos econ\u00f3micos, o medio a trav\u00e9s do cal o traballo humano crea riqueza.\nPolo que respecta aos problemas que comporta a produci\u00f3n, tanto os produtores do sector privado como os do p\u00fablico, deben ter en conta diversas leis econ\u00f3micas e datos sobre os prezos e os recursos dispo\u00f1\u00edbeis.\nOs medios materiais ou recursos utilizados no proceso de produci\u00f3n denom\u00ednanse factores de produci\u00f3n."}
{"id": "209806", "revid": "1576", "url": "https://gl.wikipedia.org/wiki?curid=209806", "title": "Produci\u00f3n", "text": "O termo produci\u00f3n pode referirse, entre outros conceptos, aos seguintes:"}
{"id": "209807", "revid": "25871", "url": "https://gl.wikipedia.org/wiki?curid=209807", "title": "Libros hist\u00f3ricos", "text": "Os Libros hist\u00f3ricos son unha divisi\u00f3n do Antigo Testamento propia das Biblias cristi\u00e1s. Recolle os libros que percorren a historia de Israel dende a chegada a Cana\u00e1n ata os tempos de Xes\u00fas.\nO obxectivo dos autores destes libros \u00e9, sobre todo, facer unha reflexi\u00f3n teol\u00f3xica sobre a presenza de Deus na s\u00faa historia.\nRelaci\u00f3n dos libros.\nOs libros que conforman este grupo son: Libro de Xosu\u00e9, Libro dos Xu\u00edces, I Samuel e II Samuel, I Reis e II Reis, Cr\u00f3nicas 1-2, Libro de Esdras, Libro de Nehem\u00edas, 1 Macabeos, 2 Macabeos.\nAdemais hai que sumarlle os libros epis\u00f3dicos: Rut, Ester, Tob\u00edas, Xudit.\nOs libros hist\u00f3ricos e a historia de Israel.\nTodos os libros fan referencia a unha etapa concreta da historia de Israel, segundo o cadro seguinte. A \u00fanica excepci\u00f3n a constit\u00faen os dous Libros de Cr\u00f3nicas, que son un intento de historia universal, dende a creaci\u00f3n ata o momento presente."}
{"id": "209809", "revid": "98629", "url": "https://gl.wikipedia.org/wiki?curid=209809", "title": "Red Dragon", "text": "Red Dragon \u00e9 un filme estadounidense dirixido por Brett Ratner que se estreou no 2002. Precuela do filme \"O silencio dos cordeiros\", baseada na novela \"Red Dragon\" de Thomas Harris.\nSinopse.\nO psiquiatra Hannibal Lecter (Anthony Hopkins) celebra unha cea na s\u00faa casa en Baltimore (Maryland). A continuaci\u00f3n \u00e9 visitado por Will Graham (Norton), un axente do FBI co que colaborou para facer o retrato psicol\u00f3xico dun asasino en serie que quitou partes comestibles dos corpos das s\u00faas v\u00edtimas, como o coraz\u00f3n, os riles, o f\u00edgado ou as fazulas, e Lecter axuda a Graham a chegar \u00e1 conclusi\u00f3n de que o asasino pode ser un can\u00edbal. Durante a visita, Graham descobre que Lecter foi o asasino. Lecter ataca a Graham apu\u00f1al\u00e1ndoo, a piques de destripalo, mais Graham res\u00edstese e lle dispara. Lecter \u00e9 condenado a cadea perpetua nun centro para criminais enfermos, mentres que Graham, traumatizado pola experiencia, deixa o traballo.\nAnos despois comeza a actuar outro asasino en serie, alcumado \"Tooth Fairy\" pola prensa. Mata familias escollidas aparentemente de forma aleatoria durante d\u00faas l\u00faas cheas consecutivas. Coa esperanza de deter o asasino antes da seguinte L\u00faa, o axente especial Jack Crawford (Keitel) p\u00eddelle axuda a Graham, que acepta para non cargar na conciencia coa morte doutra familia. Logo de visitar a escena do crime e falar con Crawford, decide ir consultar ao doutor Lecter.\n\"Tooth Fairy\" \u00e9 Francis Dolarhyde (Fiennes), un psic\u00f3tico que ten un trastorno de personalidade m\u00faltiple, e mata por orde do \"Gran Drag\u00f3n Vermello\". Est\u00e1 obsesionado cun cadro do pintor William Blake, \"The Great Red Dragon and the Woman Clothed in Sun\", e pensa que cada v\u00edtima que \"muda\" o achega m\u00e1is preto de \"converterse\" no Drag\u00f3n. A s\u00faa patolox\u00eda d\u00e9bese a numerosos abusos durante a infancia por parte da s\u00faa s\u00e1dica avoa.\nFreddy Lounds (Hoffman), un xornalista da prensa amarela que seguiu a Graham despois de que Lecter o apu\u00f1alase, pers\u00e9gueo agora para chegar a Tooth Fairy. Cr\u00e9ase unha correspondencia secreta entre Lecter e Dolarhyde, e a muller de Graham (Parker) e o fillo com\u00fan son protexidos despois de que Lecter lle dese a Tooth Fairy o enderezo do axente. Lecter, consciente de que os axentes do FBI dependen del, aumenta as s\u00faas esixencias: a cambio da s\u00faa axuda, pide unha cea de primeira clase na s\u00faa cela e recuperar os seus libros.\nCoa esperanza de enganar a Tooth Fairy, Graham d\u00e1lle unha entrevista falsa a Lounds, na cal di que o asasino \u00e9 un homosexual impotente. Isto provoca a Dolarhyde, que secuestra a Lounds, o pega a unha antiga cadeira de rodas, f\u00f3rzao a retractarse das acusaci\u00f3ns, e despois o lanz r\u00faa abaixo coa cadeira de rodas ardendo.\nNo seu trballo nun laboratorio fotogr\u00e1fico de St. Louis, Dolarhyde comeza unha relaci\u00f3n con Reba McClane (Watson), unha compa\u00f1eira de traballo cega, mais a s\u00faa personalidade-Drag\u00f3n p\u00eddelle que a mate. El l\u00e9vaa a casa, onde fan o amor. Dolarhyde logra deter a posesi\u00f3n por parte da personalidade do Drag\u00f3n indo ao Brooklyn Museum e comendo o cadro orixinal de Blake.\nGraham deduce que o asasino co\u00f1ec\u00eda a disposici\u00f3n das casas das s\u00faas v\u00edtimas a partir de v\u00eddeos dom\u00e9sticos, aos que pod\u00eda acceder porque traballaba nunha empresa de edici\u00f3n de imaxe.\nDolarhyde atopa a Reba con outro compa\u00f1eiro de traballo, Ralph Mandy (Whaley), se ben realmente a ela non lle gusta. Furioso, Dolarhyde mata a Mandy, secuestra a Reba, l\u00e9vaa \u00e1 s\u00faa casa, e pr\u00e9ndelle lume \u00e1 mesma. Sent\u00edndose incapaz de dispararlle a ela, Dolarhyde suic\u00eddase. Reba logra escapar xusto cando a polic\u00eda chega e a casa estoupa.\nDolarhyde, que fora quen de representar a s\u00faa propia morte, aparece en casa de Graham en Florida. Al\u00ed colle como ref\u00e9n o fillo de Graham, ameazando con matalo cun anaco de vidro roto. Para calmar a situaci\u00f3n, Graham berra ao fillo cos insultos que a avoa de Dolarhyde usara contra el. Sentindo unha s\u00fabita simpat\u00eda co neno, Dolarhyde ataca furioso a Graham mentres o neno escapa a un lugar seguro. Os dous homes te\u00f1en un tiroteo e quedan feridos, mais Molly, a esposa de Graham, finalmente acaba coa vida de Dolarhyde.\nFinalmente, Graham recibe unha carta de Lecter."}
{"id": "209810", "revid": "23204", "url": "https://gl.wikipedia.org/wiki?curid=209810", "title": "James Nesbitt", "text": "James Nesbitt, nado o 15 de xaneiro de 1965 en Ballymena, Condado de Antrim, \u00e9 un actor norteirland\u00e9s de cinema, televisi\u00f3n e teatro."}
{"id": "209811", "revid": "23204", "url": "https://gl.wikipedia.org/wiki?curid=209811", "title": "Aaron Eckhart", "text": "Aaron Edward Eckhart, nado en Cupertino (California) o 12 de marzo de 1968, \u00e9 un actor estadounidense de cinema e teatro."}
{"id": "209812", "revid": "1131", "url": "https://gl.wikipedia.org/wiki?curid=209812", "title": "Sakae Osugi", "text": "Sakae Osugi (en xapon\u00e9s \u5927\u6749 \u6804,\"\u014csugi Sakae\"), nado en Marugame (Kagawa) o 17 de xaneiro de 1885 e finado en Toquio o 16 de setembro de 1923, foi un anarquista e activista xapon\u00e9s.\nTraxectoria.\nEn 1902, estudou literatura en Toquio e comezou a mostrar interese polo cristianismo e o socialismo. Sakae Osugi traduciu moitos autores anarquistas occidentais \u00f3 xapon\u00e9s e participou no desenvolvemento do esperanto.\nEstivo no c\u00e1rcere en varias ocasi\u00f3ns. En 1923, foi executado sumariamente xunto co seu sobri\u00f1o e con Noe Ito pola polic\u00eda militar xaponesa durante o \"Incidente de Akamasu\", tralo Gran terremoto de Kant\u014d.\nAs\u00ed mesmo, foi un forte defensor da lingua internacional esperanto."}
{"id": "209813", "revid": "98629", "url": "https://gl.wikipedia.org/wiki?curid=209813", "title": "Intocable", "text": "Intocable (en ) \u00e9 un filme franc\u00e9s dirixido por Olivier Nakache e \u00c9ric Toledano que se estreou no 2011. Est\u00e1 protagonizado por Fran\u00e7ois Cluzet e Omar Sy. A historia est\u00e1 baseada en feitos reais. Estreouse en galego na TVG o 25 de decembro de 2015.\nSinopse.\nPhilippe, un arist\u00f3crata que ficou tetrapl\u00e9xico a causa dun accidente de parapente, contrata como coidador a domicilio a Driss, un inmigrante dun barrio marxinal acabado de sa\u00edr do c\u00e1rcere. A\u00ednda que, a primeira vista, non semella a persoa m\u00e1is indicada, os dous acaban logrando que convivan Vivaldi e Earth, Wind &amp; Fire, a elocuencia e a hilaridade, os traxes de etiqueta e o ch\u00e1ndal. Dous mundos enfrontados que, pouco a pouco, conxenian ata forxar unha amizade tan disparatada, divertida e s\u00f3lida como inesperada."}
{"id": "209815", "revid": "25871", "url": "https://gl.wikipedia.org/wiki?curid=209815", "title": "Sakae \u014csugi", "text": ""}
{"id": "209816", "revid": "89787", "url": "https://gl.wikipedia.org/wiki?curid=209816", "title": "Produci\u00f3n musical", "text": "A produci\u00f3n musical, na industria discogr\u00e1fica, enc\u00e1rgase de distintos papeis, como controlar as sesi\u00f3ns de gravaci\u00f3n, instru\u00edr e guiar int\u00e9rpretes musicais no proceso de gravaci\u00f3n, reunir as ideas do proxecto, dirixir a creatividade, supervisar a gravaci\u00f3n e a mestura, e realizar o proceso de masterizaci\u00f3n. Estas foron algunhas das principais funci\u00f3ns dos produtores desde a creaci\u00f3n da gravaci\u00f3n de son, pero na segunda metade do s\u00e9culo XX os produtores tomaron un maior papel empresarial.\nNa industria da m\u00fasica hai d\u00faas clases de produtores: o produtor executivo e o produtor musical, con papeis distintos: o produtor executivo \u00e9 o responsable financeiro do proxecto e o produtor musical \u00e9 o responsable da m\u00fasica.\nPrimeiros produtores.\nNa primeira metade do s\u00e9culo XX, o papel do produtor musical ou discogr\u00e1fico era comparable ao dun produtor cinematogr\u00e1fico, debido a que o produtor musical organizaba e supervisaba as sesi\u00f3ns de gravaci\u00f3n, pagaba a t\u00e9cnicos, m\u00fasicos e arranxadores, e algunhas veces escoll\u00eda material para o artista.\nNos anos cincuenta] este papel foi interpretado polos directores co\u00f1ecidos como A&amp;R (artista e repertorio). Entre os m\u00e1is destacados no mundo anglosax\u00f3n estaba o m\u00fasico e compositor Mitch Miller, en Columbia Records. Ata os anos sesenta os grandes selos discogr\u00e1ficos contrataban diferentes produtores e directores A&amp;R, para controlar e traballar nos estudios onde se fac\u00edan as gravaci\u00f3ns, como \u00e9 o caso dos famosos Abbey Road Studios en Londres, controlados por EMI.\nNa segunda metade dos anos cincuenta emerxeu unha nova categor\u00eda: a dos produtores independentes. Entre os primeiros produtores independentes at\u00f3panse Leiber &amp; Stoller, Phil Spector, creador da parede de son, e Joe Meek.\nEste cambio foi facilitado pola introduci\u00f3n da tecnolox\u00eda de gravaci\u00f3n de cinta magn\u00e9tica de alta fidelidade, que alterou considerablemente os procesos e a econom\u00eda da gravaci\u00f3n de m\u00fasica. A cinta magn\u00e9tica permitiu o establecemento de estudios de gravaci\u00f3n independentes en grandes centros de gravaci\u00f3n, como Os \u00c1nxeles, Londres e Nova York. De xeito diferente aos antigos estudios, que eran establecementos moi pechados, estes novos estudios pod\u00edan ser usados por calquera artista non asociado \u00e1s grandes casas discogr\u00e1ficas.\nOs estudios m\u00e1is grandes eran tipicamente establecidos e operados polos enxe\u00f1eiros de gravaci\u00f3n m\u00e1is importantes. Constru\u00edanse coidadosamente para crear condici\u00f3ns \u00f3ptimas de gravaci\u00f3n e estaban equipados cos equipamentos de gravaci\u00f3n e os micr\u00f3fonos de m\u00e1is alta calidade, as\u00ed como amplificadores electr\u00f3nicos e instrumentos musicais.\nImportantes estudios como os Olympic Studios, en Londres, ou United Western Recorders, nos \u00c1nxeles, convert\u00e9ronse axi\u00f1a nos lugares de gravaci\u00f3n m\u00e1is solicitados no mundo. Estas \"f\u00e1bricas de \u00e9xito\" produciron varias das gravaci\u00f3ns de pop m\u00e1is exitosas do resto do s\u00e9culo.\nProduci\u00f3n na actualidade.\nCo doado acceso actual \u00e1 tecnolox\u00eda, \u00e9 moi f\u00e1cil para un produtor lograr pistas de alta calidade sen o uso de instrumento ning\u00fan; isto \u00e9 moi usual no rap. En moitos casos, a persoa que realiza a produci\u00f3n tam\u00e9n exerce como arranxador, compositor musical ou int\u00e9rprete. O produtor musical p\u00f3delle dar un enfoque novo a alg\u00fan proxecto ou dar novas ideas. Tam\u00e9n est\u00e1 a cargo da parte creativa da mestura, asesorando a persoa encargada da enxe\u00f1ar\u00eda de son de cal \u00e9 o concepto musical desexado do proxecto."}
{"id": "209817", "revid": "1131", "url": "https://gl.wikipedia.org/wiki?curid=209817", "title": "Produtor discogr\u00e1fico", "text": ""}
{"id": "209818", "revid": "98629", "url": "https://gl.wikipedia.org/wiki?curid=209818", "title": "Braulio V\u00e1zquez", "text": "Braulio Jes\u00fas V\u00e1zquez Ben\u00edtez, nado en Pontevedra o 14 de marzo de 1972, \u00e9 un exfutbolista e adestrador de f\u00fatbol galego, actual director deportivo de Osasuna. Como futbolista, xogaba de dianteiro e formouse na canteira do Deportivo da Coru\u00f1a, co que debutou en Primeira Divisi\u00f3n. Tras pasar pola Primeira Liga, nas filas do Farense, pasou por varios equipos espa\u00f1ois, principalmente da Segunda B e a Terceira Divisi\u00f3n.\nTrala s\u00faa retirada como futbolista traballou como director deportivo do Valencia, o Valladolid e Osasuna. \u00c9 pai do tam\u00e9n futbolista Jes\u00fas V\u00e1zquez, lateral esquerdo do Valencia.\nTraxectoria.\nComo futbolista.\nNaceu en Pontevedra, nunha familia de gardas civ\u00eds, sendo fillo e neto de gardas. Ata os 14 anos viviu nun cuartel da Garda Civil da Coru\u00f1a, xunto a seus pais Jos\u00e9 e Antonia. Comezou a xogar ao f\u00fatbol no San Crist\u00f3bal da cidade herculina, onde as s\u00faas boas actuaci\u00f3ns o levaron \u00e1 selecci\u00f3n coru\u00f1esa infantil e pouco despois \u00e1 galega, \u00e1s ordes de Manolete. De a\u00ed pasou ao Deportivo da Coru\u00f1a, que o fichou en 1987 para a s\u00faa canteira. \nEn 1989, militando a\u00ednda no equipo xuvenil, realizou os seus primeiros adestramentos co primeiro equipo do club, baixo a batuta de Arsenio, situaci\u00f3n que se repetiu durante os seguintes anos, pero sen chegar a debutar. Na tempada 1990/91 subiu ao equipo filial, o Fabril, da Terceira Divisi\u00f3n, participando ese mesmo ano do primeiro ascenso \u00e1 Segunda Divisi\u00f3n B da historia do equipo. Militou no Fabril un total de seis anos, vivindo un descenso e un segundo ascenso na tempada 1994/95. \nNa campa\u00f1a 1995/96 debutou finalmente co primeiro equipo na Primeira Divisi\u00f3n, da man de Toshack, nun encontro ante o Racing de Santander\u00a0en Riazor que se saldou con derrota (2\u20133) e no que entrou na segunda parte como substituto de Voro. Disputou un segundo partido coa camiseta do Deportivo uns meses despois, tam\u00e9n en liga e entrando de novo como suplente, antes de deixar o club no ver\u00e1n de 1996.\nFichou ent\u00f3n polo Farense, equipo da Primeira Liga portuguesa, no que militou durante os seguintes dous anos. Disputou 58 partidos na m\u00e1xima categor\u00eda lusa, \u00e1s ordes do hist\u00f3rico Paco Fortes, marcando nove goles. Na tempada 1998/99 regresou a Espa\u00f1a e fichou polo CP M\u00e9rida\u00a0de Segunda Divisi\u00f3n, onde tivo como adestrador a Paco Herrera. Neste club xogou 40 partidos e anotou 7 goles.\nPasou as seguintes catro tempadas na Segunda Divisi\u00f3n B, nas filas doutros catro equipos: Castell\u00f3n, Zamora, Novelda e UD M\u00e9rida. En 2003 volveu a Galicia, onde asinou como novo xogador do Lugo, na Terceira Divisi\u00f3n. Vestiu durante tres anos a camisola albivermella, xogando 82 partidos e anotando 23 goles, e conseguindo o ascenso a Segunda B na 2005/06. Retirouse como futbolista en 2007, despois dunha \u00faltima campa\u00f1a co Berganti\u00f1os.\nNa tempada 2007/08 iniciou unha breve carreira como adestrador, dirixindo o Soneira na Segunda Auton\u00f3mica Galega. Con todo, ao pouco de comezar a tempada tivo que facer ficha como xogador, debido \u00e1s importantes baixas do equipo, polo que acabou actuando como xogador-adestrador e acadando unha boa cantidade de goles. \nTrala retirada.\nComezou a tempada 2008/09 adestrando o Laracha en Preferente, antes de recibir unha chamada de Fernando, vicepresidente deportivo do Valencia e antigo compa\u00f1eiro seu no Castell\u00f3n, que lle ofreceu un posto de observador no club \"ch\u00e9\". Realizou esa funci\u00f3n durante dous anos, ata que en 2010 foi nomeado director deportivo do club polo presidente Manuel Llorente. Dirixiu a parcela deportiva do Valencia durante m\u00e1is de tres anos, nos que o club atravesaba unha crise econ\u00f3mica. Tivo como axudante ao seu antigo compa\u00f1eiro Domingo Catoira, e conseguiu dous terceiros e un quinto postos en liga, pero os malos resultados no inicio da tempada 2013/14 provocaron o enfado da afecci\u00f3n e a s\u00faa destituci\u00f3n polo novo presidente Amadeo Salvo en novembro de 2013.\nEntre 2014 e 2017 foi director deportivo do Real Valladolid, logo do descenso do equipo \u00e1 Segunda Divisi\u00f3n. No equipo valisoletano traballou de novo xunto a Domingo Catoira, completando a direcci\u00f3n deportiva un terceiro galego, Cata. Dimitiu en maio de 2017, despois de non conseguir os obxectivos marcados. \nEn xu\u00f1o de 2017 incorporouse a Osasuna, tam\u00e9n como director deportivo. Baixo a s\u00faa direcci\u00f3n o equipo navarro logrou o ascenso a Primeira Divisi\u00f3n e clasificouse para unha final da Copa do Rei por segunda vez na s\u00faa historia.\nVida persoal.\nCasou coa estreme\u00f1a Ana Alcalde, \u00e1 que co\u00f1eceu mentres militaba no CP M\u00e9rida e coa que tivo dous fillos: Jes\u00fas e Marco. O primeiro deles iniciou tam\u00e9n unha carreira como futbolista profesional."}
{"id": "209819", "revid": "85894", "url": "https://gl.wikipedia.org/wiki?curid=209819", "title": "Edward Norton", "text": "Edward Harrison Norton, nado o 18 de agosto de 1969 en Boston, Massachusetts, \u00e9 un actor, director, produtor, guionista e activista estadounidense. \u00c9 co\u00f1ecido polos seus papeis nos filmes \"American History X\" (1998) \"Fight Club\" (1999), \"25th Hour\" (2002), \"Red Dragon\" (2002) e \"The Incredible Hulk\" (2008)."}
{"id": "209820", "revid": "1131", "url": "https://gl.wikipedia.org/wiki?curid=209820", "title": "Produci\u00f3n de cinema", "text": "A produci\u00f3n de cinema, produci\u00f3n de cine ou produci\u00f3n cinematogr\u00e1fica, na industria cinematogr\u00e1fica, \u00e9 o cargo respons\u00e1bel dos aspectos organizativos e t\u00e9cnicos da elaboraci\u00f3n dun filme, complementando a actividade creativa da direcci\u00f3n. Est\u00e1 a cargo da contrataci\u00f3n do persoal, do financiamento dos traballos e do contacto coas empresas distribuidoras para a difusi\u00f3n da obra.\nEn moitos aspectos a s\u00faa tarefa superponse estreitamente coa da direcci\u00f3n, en especial no control do elenco e da selecci\u00f3n do equipo t\u00e9cnico e art\u00edstico (direcci\u00f3n de fotograf\u00eda, montaxe, persoal de efectos especiais, direcci\u00f3n art\u00edstica, composici\u00f3n etc.) que colaborar\u00e1n na produci\u00f3n; estas atribuci\u00f3ns significaron que durante os primeiros anos da industria cinematogr\u00e1fica de Hollywood a produci\u00f3n fose en gran medida a parte respons\u00e1bel da est\u00e9tica e do contido dos seus produtos. Un caso famoso foi o de Howard Hughes, quen exerceu un f\u00e9rreo control sobre os directores que contrataba, a\u00ednda que este tipo de relaci\u00f3n fose frecuente no chamado \"sistema de estudos de Hollywood\", vixente at\u00e9 finais da d\u00e9cada de 1950.\nCoas crecentes necesidades de financiamento e mercadotecnia provocadas pola renovaci\u00f3n da industria nos anos 1980, a produci\u00f3n volveu cobrar un papel importante, e alg\u00fans deles (como Jerry Bruckheimer) son figuras tan identific\u00e1beis como calquera director polas caracter\u00edsticas das s\u00faas produci\u00f3ns.\nOs termos \"produtor\" e \"produtora\" util\u00edzanse indistintamente para designar tanto a figura do empresariado cinematogr\u00e1fico como a das profesionais encargadas de liderar a produci\u00f3n dunha pel\u00edcula. Nalgunhas ocasi\u00f3ns estas d\u00faas figuras son coincidentes na mesma persoa, pero noutros casos contr\u00e1tase outra persoa, delegando nela a responsabilidade.\nOs diferentes adxectivos que poden aplicarse \u00e1 produci\u00f3n adoitan definir o seu status real na pel\u00edcula. Segundo a nomenclatura anglosaxoa, produci\u00f3n executiva (\"executive production\"), produci\u00f3n de li\u00f1a (\"line production\"), produci\u00f3n asociada (\"associated production\") produci\u00f3n de consulta (\"consulting production\") ou produtor a secas (\"production\"), definen as diferentes figuras. A produci\u00f3n executiva \u00e9 a representaci\u00f3n da empresa, mentres que a produci\u00f3n e produci\u00f3n de li\u00f1a ref\u00edrense aos profesionais a cargo da produci\u00f3n.\nSegundo a nomenclatura galega, ao falar de produci\u00f3n adoita referirse ao empresariado, e cando se alude \u00e1 persoa profesional adoita facerse baixo as denominaci\u00f3ns de produci\u00f3n executiva ou direcci\u00f3n de produci\u00f3n."}
{"id": "209821", "revid": "1131", "url": "https://gl.wikipedia.org/wiki?curid=209821", "title": "Produtor musical", "text": ""}
{"id": "209822", "revid": "1131", "url": "https://gl.wikipedia.org/wiki?curid=209822", "title": "Produtor cinematogr\u00e1fico", "text": ""}
{"id": "209823", "revid": "1131", "url": "https://gl.wikipedia.org/wiki?curid=209823", "title": "Produtor de cine", "text": ""}
{"id": "209824", "revid": "23204", "url": "https://gl.wikipedia.org/wiki?curid=209824", "title": "Director de cinema", "text": ""}
{"id": "209825", "revid": "89787", "url": "https://gl.wikipedia.org/wiki?curid=209825", "title": "Simply Red", "text": "Simply Red \u00e9 unha banda de m\u00fasica de British soul que vendeu m\u00e1is de 50 mill\u00f3ns de \u00e1lbums nos seus 25 anos de carreira. Influ\u00eddo polos x\u00e9neros musicais blue-eyed soul, New Romantic, rock, reggae e jazz. Dende os seus comezos o principal condutor da banda \u00e9 o cantante Mick Hucknall."}
{"id": "209827", "revid": "98629", "url": "https://gl.wikipedia.org/wiki?curid=209827", "title": "Translocaci\u00f3n cromos\u00f3mica", "text": "En xen\u00e9tica, unha translocaci\u00f3n cromos\u00f3mica \u00e9 unha anormalidade cromos\u00f3mica causada polo desprazamento dun segmento dun cromosoma a outro cromosoma non hom\u00f3logo. Hai dous tipos principais de translocaci\u00f3ns: rec\u00edprocas (tam\u00e9n chamadas non robertsonianas), que son intercambios de segmentos entre dous cromosomas, e robertsonianas, que orixina a fusi\u00f3n de cromosomas acroc\u00e9ntricos. As translocaci\u00f3ns tam\u00e9n se poden clasificar como equilibradas (cun intercambio equitativo de material xen\u00e9tico, sen que se perda nin ga\u00f1e inf\u00f2rmaci\u00f3n xen\u00e9tica e mantendo a funcionalidade) ou desequilibrada (na que o intercambio de material xen\u00e9tico entre os cromosomas \u00e9 desequilibrado e orix\u00ednase unha perda ou ganancia de xenes). As translocaci\u00f3ns poden xuntar dous xenes que estaban separados, e orixinarse fusi\u00f3ns de xenes, o cal \u00e9 com\u00fan en casos de cancro. Poden detectarse por estudos citoxen\u00e9ticos ou de cariotipo das c\u00e9lulas afectadas.\nTranslocaci\u00f3ns rec\u00edprocas (non robertsonianas).\nAs translocaci\u00f3ns rec\u00edprocas consisten xeralmente nun intercambio de material xen\u00e9tico entre dous cromosomas non hom\u00f3logos. O xeito m\u00e1is com\u00fan de producirse \u00e9 que os brazos de dous cromosomas non hom\u00f3logos se aproximen de tal maneira que se facilite o intercambio. Se o intercambio incl\u00fae segmentos cromos\u00f3micos internos, ser\u00e1n precisas catro roturas, d\u00faas en cada cromosoma. Isto pode orixinar sinapses complexas na meiose, con formaci\u00f3n de confuguraci\u00f3ns en cruz. O intercambio pode dar lugar a novas relaci\u00f3ns de ligamento entre xenes, que se poden detectar experimentalmente. A incidencia destas translocaci\u00f3ns est\u00edmase que vai desde un caso entre cada 500 ata un caso cada 625 nos humanos recentemente nados. Estas translocaci\u00f3ns son xeralmente inofensivas e poden detectarse na diagnose prenatal. Por\u00e9n, os portadores de translocaci\u00f3ns rec\u00edprocas equilibradas te\u00f1en un incremento do risco de formar gametos con translocaci\u00f3ns cromos\u00f3micas desequilibradas que orixinan os abortos espont\u00e1neos de moitos fetos con estas anormalidades, polo que \u00e1s familias que portan estas translocaci\u00f3ns se lles recomenda facer probas xen\u00e9ticas. A maior\u00eda dos portadores de translocafci\u00f3ns equilibradas son persoas saudables, que non presentan s\u00edntomas, pero arredor do 6% deles manifestan s\u00edntomas que var\u00edan desde o autismo, ao atraso intelectual, ou anomal\u00edas corporais conx\u00e9nitas, debido seguramente \u00e1 rotura dalg\u00fan xene no punto de translocaci\u00f3n.\nTranslocaci\u00f3ns robertsonianas.\nEste tipo de translocaci\u00f3n afecta a cromosomas acroc\u00e9ntricos que se fusionan preto do centr\u00f3mero e perden os brazos curtos. O cariotipo resultante en humanos \u00e9 de s\u00f3 45 cromosomas, xa que dous deles se fusionaron. Isto non ten efecto no fenotipo, xa que os \u00fanicos xenes nos brazos curtos dos cromosomas acroc\u00e9ntricos son com\u00fans a todos os cromosomas acroc\u00e9ntricos e est\u00e1n presentes en n\u00fameros de copias variables (son os xenes do organizador nucleolar). As translocaci\u00f3ns robertsonianas poden darse en calquera combinaci\u00f3n de cromosomas acroc\u00e9ntricos, pero a m\u00e1is com\u00fan nos humanos \u00e9 a que afecta aos cromosomas 13 e 14 e d\u00e1se no 0,97/1000 dos recentemente nados. Os portadores de translocaci\u00f3ns robertsonianas non presentan anormalidades fenot\u00edpicas, pero te\u00f1en un risco de producir gametos desequilibrados, que orixinar\u00e1n o aborto dos fetos enxendrados ou o nacemento de meni\u00f1os con anormalidades. Por exemplo, os portadores de translocaci\u00f3ns robertsonianas que afectan ao cromosoma 21 te\u00f1en un alto risco de ter fillos con s\u00edndrome de Down (que tam\u00e9n se orixina por trisom\u00eda total). Isto d\u00e9bese a unha incorrecta segregaci\u00f3n (non disxunci\u00f3n) dos cromosomas durante a gametox\u00e9nese. A nai ten un risco m\u00e1is alto (10%) de transmisi\u00f3n ca o pai (1%). As translocaci\u00f3ns robertsonianas que afectan ao cromosoma 14 tam\u00e9n comportan un certo risco de disom\u00eda uniparental 14.\nEnfermidades asociadas.\nAlgunhas enfermidades humanas causadas por translocaci\u00f3ns son:\nTranslocaci\u00f3ns por cromosomas.\nDenotaci\u00f3n.\nPara denotar as translocaci\u00f3ns entre cromosomas util\u00edzase o Sistema Internacional de Nomenclatura de Citoxen\u00e9tica Humana (ISCN). Unha translocaci\u00f3n entre o cromosoma A e o B des\u00edgnase as\u00ed: t(A;B)(p1;q2). A informaci\u00f3n que vai nas segundas par\u00e9nteses, cando se d\u00e1, indica a localizaci\u00f3n precisa da translocaci\u00f3n nos cromosomas A e B, respectivamente, na que \"p\" indica o brazo curto do cromosoma e \"q\" o longo, e os n\u00fameros despois de p ou q ref\u00edrense a rexi\u00f3ns, bandas e subbandas vistas ao marcar os cromosomas cunha tinguidura (ver tam\u00e9n locus).\nEvoluci\u00f3n e translocaci\u00f3ns.\nAs translocaci\u00f3ns te\u00f1en relevancia evolutiva. O caso m\u00e1is extremo de utilizaci\u00f3n das translocaci\u00f3ns como mecanismo de evoluci\u00f3n, prod\u00facese no x\u00e9nero \"Oenothera\", no que os individuos son heterocigotos estruturais permanentes, xa que todos os cromosomas est\u00e1n implicados en translocaci\u00f3ns m\u00faltiples. Na meiose destes individuos f\u00f3rmase un \u00fanico multivalente e s\u00f3 se forman dous tipos de gametos viables. Isto fixo posible que por medio de translocaci\u00f3ns m\u00faltiples se chegasen a formar dous grupos de cromosomas (complexos C e complexos R) de tal forma que cada cromosoma ten os extremos dos brazos cromos\u00f3micos hom\u00f3logos aos extremos doutros cromosomas distintos do outro grupo. A zona central non se aparea nunca ao ser moi pequena ou non ter hom\u00f3logo no outro complexo.\nHistoria.\nEn 1938 Karl Sax, nos Laboratorios Biol\u00f3xicos da Universdidade de Harvard, publicou un traballo titulado \"Aberracci\u00f3ns cromos\u00f3micas inducidas por raios X\", que demostraba que a radiaci\u00f3n pode inducir cambios xen\u00e9ticos importantes ao afectar \u00e1s translocaci\u00f3ns cromos\u00f3micas. Esta publicaci\u00f3n p\u00e9nsase que \u00e9 o comezo da citolox\u00eda de radiaci\u00f3n."}
{"id": "209828", "revid": "1131", "url": "https://gl.wikipedia.org/wiki?curid=209828", "title": "Produtor de cinema", "text": ""}
{"id": "209829", "revid": "23204", "url": "https://gl.wikipedia.org/wiki?curid=209829", "title": "Director de cine", "text": ""}
{"id": "209832", "revid": "98629", "url": "https://gl.wikipedia.org/wiki?curid=209832", "title": "Boixos Nois", "text": "Os Boixos Nois (BN) son un grupo ultra de apoio \u00f3 FC Barcelona fundado en 1981 por Manuel Omar Pascual. Autodef\u00ednense como hooligans e parte dos seus integrantes seguen a est\u00e9tica skinhead. O grupo identif\u00edcase cunha ideolox\u00eda pol\u00edtica de extrema dereita, nacionalista, pero tam\u00e9n con neonazis, tam\u00e9n chamados Casuals.\nLogotipo e o seu simbolismo.\nO logotipo consta dunha circunferencia exterior branca cun bulldog no centro. No lado esquerdo do c\u00edrculo at\u00f3pase a bandeira catal\u00e1 e na esquerda a do Bar\u00e7a. Na parte superior at\u00f3pase o nome \"Boixos Nois\", mentres que na parte inferior at\u00f3pase o nome do club, \"FC Barcelona\".\nAmizade e rivalidade.\nEst\u00e1n irmandados cos Standarte Bremen, o grupo de seareiros radicais do Werder Bremen. Pola contra, os seus maiores rivais son as Brigadas Branquiazuis do RCD Espanyol, os Ultras Sur do Real Madrid, e os Yomus, seareiros do Valencia CF.\nHistoria.\nNun comezo, estaban situados na bancada do Gol Sur do Camp Nou, pero tralo desastre de Heysel, en 1986, a directiva trasladounos temporalmente \u00e1 terceira grader\u00eda, dende onde lanzaban obxectos cara bancadas superiores, o que causou protestas por parte dos seareiros \u00f3 club.\nPosteriormente unha nova directiva trasl\u00e1daos \u00f3 Gol Sur. E comeza a funcionar unha \"trama econ\u00f3mica\" con distribuci\u00f3n de material neonazi.\nA s\u00faa radicalizaci\u00f3n comezou en 1991, cando seus membros se viron involucrados en numerosos episodios de violencia. O m\u00e1is destacable, o asasinato dun cidad\u00e1n franc\u00e9s seareiro do RCD Espanyol, Fran\u00e7ois Rouquier e graves feridas a outro. Catro membros dos Boixos Nois foron condenados por este asasinato en abril de 1994.\nNa tempada 91/92 cr\u00e9ase unha nova secci\u00f3n dos \"Boixos Nois\" chamada \"Casuals FCB\" (na honra dos hooligans que provocaron a cat\u00e1strofe de Heysel. O seu \"modus operandi\" era acudir \u00f3s estadios sen s\u00edmbolos barcelonistas e agredir a outros seareiros sen seren reco\u00f1ecidos.\nPerda de influencia.\nNa tempada 95-96 constit\u00faense como pe\u00f1a barcelonista, pero co paso progresivo do tempo e a s\u00faa radicalizaci\u00f3n, f\u00f3ronos separando pouco a pouco do club. Isto causou que a mediados da d\u00e9cada de 1990, fosen trasladados \u00e1 secci\u00f3n \"Gol Norte\" do Camp Nou.\nO 20 de decembro de 1997, morre o deu dirixente, Serxio Soto, con antecedentes penais, nesa ocasi\u00f3n o vicepresidente do FC Barcelona, Joan Gaspart, baixou \u00e1 grader\u00eda \u00e1 darlle \u00f3 p\u00e9same \u00f3 grupo.\nA directiva de Joan Laporta aplicou unha \"tolerancia cero\", no ano 2003, despois de graves incidentes. Posteriormente denegar\u00edaselles a entrada \u00f3 estadio.\nSecci\u00f3ns.\nOs Boixos Nois te\u00f1en e tiveron moitas secci\u00f3ns de hooligans de moitos lugares, dentro ou f\u00f3ra de Catalu\u00f1a. Estes son as 64 secci\u00f3ns que hai e houbo nos \"Boixos Nois:\""}
{"id": "209835", "revid": "23204", "url": "https://gl.wikipedia.org/wiki?curid=209835", "title": "Joaquim Manuel de Macedo", "text": "Joaquim Manuel de Macedo, nado en 1820 e finado en 1882, foi un m\u00e9dico e escritor brasileiro do per\u00edodo rom\u00e1ntico do s\u00e9culo XIX.\nBiograf\u00eda.\nJoaquim Manuel de Macedo, naceu no R\u00edo de Xaneiro en 1820. En 1844 formouse en Medicina no R\u00edo de Xaneiro, e o mesmo ano estreou na literatura coa publicaci\u00f3n daquel que vir\u00eda a ser seu novela m\u00e1is co\u00f1ecido, \"A Moreninha\", que lle deu fama e fortuna inmediata.\nAl\u00e9n de m\u00e9dico, Macedo foi xornalista, profesor de \"Xeograf\u00eda e Historia do Brasil\" no Colexio Pedro II, e socio fundador, secretario e orador do Instituto Hist\u00f3rico e Xeogr\u00e1fico Brasileiro, desde 1845. En 1849 fundou, xuntamente con Gon\u00e7alves D\u00edas e Manuel de Ara\u00fajo Porto-Alegre, a revista Guanabara, que publicou gran parte do seu poema-novela \"A nebulosa\" - considerado por cr\u00edticos como un dos mellores do Romanticismo. Foi membro do Consello Director da Instruci\u00f3n P\u00fablica da Corte (1866).\nJoaquim Manuel de Macedo abandonou a medicina e creou unha forte conexi\u00f3n con Don Pedro II e coa Familia Imperial Brasileira, chegando a ser preceptor e profesor dos fillos da Princesa Isabel. Era amigo \u00edntimo e confidente dunha celebridade da Corte, Manuel Jos\u00e9 de Ara\u00fajo Porto-Alegre, C\u00f3nsul do Brasil na Alema\u00f1a, de quen recibiu unha longa e hist\u00f3rica correspondencia pola cal o remitente se declara un esp\u00edrito convicto e apaixonado polo credo que na metade do s\u00e9culo XIX f\u00f3ra codificado por Allan Kardec, na Francia.\nMacedo tam\u00e9n actuou decisivamente na pol\u00edtica, tendo militado no Partido Liberal, \"serv\u00edndoo con lealdade e firmeza de principios, como o proban seus discursos parlamentarios\", conforme relatos da \u00e9poca. Durante a s\u00faa militancia pol\u00edtica foi deputado provincial (1850, 1853, 1854-59) e deputado xeral (1864-1868 e 1873-1881). Os \u00faltimos anos de vida padeceu de problemas mentais, morrendo pouco antes de completar 62 anos."}
{"id": "209836", "revid": "98629", "url": "https://gl.wikipedia.org/wiki?curid=209836", "title": "Sadako Sasaki", "text": ", nada o 7 de xaneiro de 1943 e finada o 25 de outubro de 1955, foi unha nena xaponesa que ti\u00f1a dous anos cando caeu a bomba at\u00f3mica preto da s\u00faa casa en Hiroxima o 6 de agosto de 1945. A sona de Sadako procede do seu intento de completar mil grous de papel antes dela morrer, convert\u00e9ndose nun s\u00edmbolo das v\u00edtimas inocentes da guerra.\nTraxectoria.\nSadako estaba na s\u00faa casa cando foi a explosi\u00f3n, a quil\u00f3metro e medio da Zona cero, moitos dos veci\u00f1os do barrio morreron pero os seus pais e a meni\u00f1a sobreviviron, Sadako medrou como unha rapaza saudable ata que en novembro de 1954 comezou a amosar s\u00edntomas de leucemia. Hospitalizada o 10 de febreiro de 1955, os m\u00e9dicos d\u00e9ronlle poucos meses de vida, daquela xa se sab\u00eda que a causa fora a exposici\u00f3n \u00e1 radiaci\u00f3n.\nO 3 de agosto de 1955 a s\u00faa mellor amiga, Chizuko Hamamoto, foina ver ao hospital, durante a visita fixo un grou de papel, en referencia \u00e1 lenda tradicional xaponesa que promete a calquera que realice mil grous de papel pedir un desexo aos deuses, esta \u00e9 a versi\u00f3n que conta Eleanor Coerr no libro \"Sadako and the Thousand Paper Cranes\" (1977) que tam\u00e9n nos di que s\u00f3 puido completar 644 grous e foron os seus amigos os que fixeron os 356 restantes, malia todo nunha exhibici\u00f3n organizada no ano 2001 no Museo Memorial da Paz de Hiroshima cont\u00e1base que no remate do mes de agosto xa conseguira o seu obxectivo continuando a facer m\u00e1is grous con papel que consegu\u00eda no hospital, ben de receitas de menci\u00f1as ou que lle prestaban outros doentes.\nMemorial.\nLogo da s\u00faa morte, os seus amigos e compa\u00f1eiros de escola publicaron unha colecci\u00f3n de cartas para recadar cartos para lle constru\u00edr un memorial para honrar a s\u00faa memoria e a de todos os nenos que morreran polos efectos da bomba at\u00f3mica. En 1958 inaugurouse unha estatua de Sadako sostendo un grou de papel no Parque da Paz de Hiroxima. No p\u00e9 da estatua lese: \"\"Este \u00e9 o noso berro. Esta \u00e9 a nosa pregaria. Paz no mundo.\"\nOs grous de papel convert\u00e9ronse nun s\u00edmbolo da paz e no Xap\u00f3n \u00e9 habitual que os estudantes de primaria realicen 1000 grous de papel que env\u00edan aos nenos da bomba at\u00f3mica en Hiroxima ."}
{"id": "209837", "revid": "72012", "url": "https://gl.wikipedia.org/wiki?curid=209837", "title": "Eduardo Iturralde Gonz\u00e1lez", "text": "Eduardo Jes\u00fas Iturralde Gonz\u00e1lez, nado en Bilbao o 20 de febreiro de 1967, \u00e9 un ex \u00e1rbitro de f\u00fatbol espa\u00f1ol, do Comit\u00e9 de \u00c1rbitros do Pa\u00eds Vasco.\nTraxectoria.\nComezou a arbitrar en 1982. Conseguiu o ascenso a Primeira Divisi\u00f3n en 1995. O seu debut produciuse o 3 de setembro de 1995 nun partido entre o RCD Espanyol e a UD Salamanca (1\u20133).\nParticipou en Mundiais e Europeos de categor\u00edas inferiores, dirixiu encontros de Liga de Campi\u00f3ns, Copa da UEFA e Intertoto, arbitrou unha final de Copa do Rei e varios cl\u00e1sicos entre Real Madrid e FC Barcelona.\nO 23 de marzo de 2012 anuncia a s\u00faa retirada oficial da arbitraxe tras producirse unhas desavinzas co Comit\u00e9 T\u00e9cnico de \u00c1rbitros, a\u00ednda que xa estaba prevista a s\u00faa retirada a final de devandita tempada. O \u00faltimo encontro que dirixiu foi o Betis-Real Madrid (2-3) o 10 de marzo de 2012, o cal non puido terminar por unha lesi\u00f3n, retir\u00e1ndose ao final do primeiro tempo e sendo substitu\u00eddo polo cuarto \u00e1rbitro Gorka Sagu\u00e9s Oscoz, colexiado de Segunda B.\n\u00c9, ata abril de 2012, o \u00e1rbitro que m\u00e1is partidos dirixiu en Primeira Divisi\u00f3n. Tam\u00e9n leva outras d\u00faas marcas: ser o colexiado que m\u00e1is cart\u00f3ns amarelos mostrou, 1.647, e m\u00e1is penaltis sinalou, 104. Ademais \u00e9 o terceiro \u00e1rbitro que m\u00e1is cart\u00f3ns vermellos mostrou da liga espa\u00f1ola, cun total de 118 expulsi\u00f3ns."}
{"id": "209838", "revid": "22795", "url": "https://gl.wikipedia.org/wiki?curid=209838", "title": "Nueva Esparta", "text": ""}
{"id": "209839", "revid": "22795", "url": "https://gl.wikipedia.org/wiki?curid=209839", "title": "Estado e Nueva Esparta", "text": ""}
{"id": "209840", "revid": "22795", "url": "https://gl.wikipedia.org/wiki?curid=209840", "title": "Nova Esparta", "text": ""}
{"id": "209841", "revid": "22795", "url": "https://gl.wikipedia.org/wiki?curid=209841", "title": "Estado de Nova Esparta", "text": ""}
{"id": "209844", "revid": "34155", "url": "https://gl.wikipedia.org/wiki?curid=209844", "title": "Cuman\u00e1", "text": "Cuman\u00e1, co\u00f1ecida en Venezuela como \"La tierra donde nace el Sol\", \u00e9 unha cidade venezolana, capital e sede dos poderes p\u00fablicos estatais do Estado Sucre, Venezuela.\nEst\u00e1 situada na entrada do golfo de Cariaco, xunto \u00e1 desembocadura do r\u00edo Manzanares.\nEn 2012 ti\u00f1a unha poboaci\u00f3n estimada de 302.472 habitantes.\nFoi a primeira cidade fundada polos espa\u00f1ois na \"Terra Firme\" do continente americano (alg\u00fans opinan que a primeira foi San Sebasti\u00e1n de Urab\u00e1, outros afirman que foi Santa Mar\u00eda la Antigua del Dari\u00e9n, a\u00ednda que en realidade estas foron creadas un tempo despois)."}
{"id": "209845", "revid": "1131", "url": "https://gl.wikipedia.org/wiki?curid=209845", "title": "R\u00edo Xar\u00edo", "text": "O r\u00edo Xar\u00edo \u00e9 un r\u00edo galego de s\u00f3 catro quil\u00f3metros e medio de curso. \u00c9 afluente do r\u00edo Baxoi, ao que se une pouco antes de que este desemboque na r\u00eda de Betanzos.\nDescrici\u00f3n.\nNace preto do lugar de Ar, facendo no seu primeiro tramo de fronteira natural entre os concellos de Pontedeume e Mi\u00f1o. Neste tramo \u00e9 co\u00f1ecido tam\u00e9n como \"r\u00edo do Vidreiro\" por flu\u00edr a rentes deste lugar de Pontedeume. A uns 2.700 metros da desembocadura recibe as augas do \"regato de Dandel\" que baixa do monte Breamo.\nDurante practicamente todo o seu curso fl\u00fae encaixonado entre a autoestrada AP-9 que discorre pola s\u00faa marxe esquerda, e o campo de golf de Mi\u00f1o na marxe dereita."}
{"id": "209847", "revid": "98629", "url": "https://gl.wikipedia.org/wiki?curid=209847", "title": "Capitan\u00eda Xeneral", "text": "Historicamente a figura da Capitan\u00eda Xeneral apareceu nos reinos da Monarqu\u00eda Cat\u00f3lica, inclu\u00eddas as Indias, durante o s\u00e9culo XVI. O seu titular, o capit\u00e1n xeneral, era tam\u00e9n o gobernador e ao mesmo tempo, o presidente da Real Audiencia, polo que ti\u00f1a funci\u00f3ns non s\u00f3 militares (mando e organizaci\u00f3n do ex\u00e9rcito), sen\u00f3n tam\u00e9n de goberno (xurisdici\u00f3n civil e penal sobre os habitantes do territorio correspondente).\nEsta acumulaci\u00f3n de poderes non era soamente honor\u00edfica, xa que \n o que implicaba unha concepci\u00f3n do poder que podemos cualificar de vicerreinal: o Gobernador resum\u00eda todos os poderes e, nese sentido, era un delegado rexio ou vicerrei.\nAs Capitan\u00edas Xenerais na coroa espa\u00f1ola.\nDesde o comezo da \u00e9poca borb\u00f3nica (1711), institu\u00eduse, por mandato do rei Filipe V, e a causa da supresi\u00f3n dos vicerreinos da Coroa de Arag\u00f3n, a nova figura como Xefe do Ex\u00e9rcito e Presidente da Audiencia.\nDurante o s\u00e9culo XVIII, por tanto, revaloriz\u00e1ndose o emprego de capit\u00e1n xeneral, adquirindo, como vimos, un car\u00e1cter esencialmente pol\u00edtico (administraci\u00f3n de xustiza, goberno e facenda, sen perder, por\u00e9n, o seu cometido militar tradicional.\nCoa reforma administrativa de 1835, e debido \u00e1 redistribuci\u00f3n do territorio en provincias, a cuxa fronte estaban funcionarios civ\u00eds, o Capit\u00e1n Xeneral perdeu as funci\u00f3ns gobernativas e quedou como mando supremo dunha rexi\u00f3n militar.\nEste grao era temporal e o seu titular (un tenente xeneral) deixaba de selo ao cesar no posto. O cargo desapareceu da escala activa ao mesmo tempo que as Capitan\u00edas Xenerais o ano 2002.\nActualmente a \u00fanica persoa que ostenta o t\u00edtulo \u00e9 o rei de Espa\u00f1a.\nAs Capitan\u00edas Xenerais na Am\u00e9rica Espa\u00f1ola.\nNalgunhas posesi\u00f3ns coloniais espa\u00f1olas, caracterizadas en xeral por seren zonas de importancia estrat\u00e9xica, ben fose polas loitas contra as potencias estranxeiras, a piratar\u00eda, ou a loita contra as tribos ind\u00edxenas de dif\u00edcil sometemento, o cargo de Capit\u00e1n Xeneral e as s\u00faas funci\u00f3ns adquiriron m\u00e1is relevancia que as propias do oficio de presidente ou de simple gobernador.\nA acumulaci\u00f3n deste oficio ao de vicerrei, presidente-gobernador ou simple gobernador, rem\u00f3ntase ao s\u00e9culo XVI. Alfonso Garc\u00eda-Gallo explica que, estando pacificada a respectiva zona, e non existindo tropas permanentes nela, a Capitan\u00eda Xeneral nas Indias durante o s\u00e9culo XVI e at\u00e9 mediados do XVII, era m\u00e1is ben un cargo secundario, polo que non se mencionaba cando se describ\u00edan as autoridades do territorio.\nPero durante o s\u00e9culo XVIII a preocupaci\u00f3n militar pasou a un primeiro plano, revaloriz\u00e1ndose o emprego de capit\u00e1n xeneral. E, como na metr\u00f3pole, adquiriu un car\u00e1cter esencialmente pol\u00edtico, sen perder o seu cometido militar.\nConsiderando esta evoluci\u00f3n experimentada na pen\u00ednsula Ib\u00e9rica, Garc\u00eda Gallo estima que a creaci\u00f3n da Capitan\u00eda Xeneral de Venezuela por real c\u00e9dula de 8 de setembro de 1777 non s\u00f3 ti\u00f1a un contido militar sen\u00f3n tam\u00e9n pol\u00edtico: o capit\u00e1n Xeneral de Venezuela non estaba s\u00f3n por riba dos restantes gobernadores no militar, sen\u00f3n que ti\u00f1a a \"superior xurisdici\u00f3n gobernativa\" sobre as demais provincias (Trinidad, Cuman\u00e1, Margarita, Guayana e Maracaibo).\nOutros autores, como Mario Brice\u00f1o, Guillermo Mor\u00f3n e Antonio Muro Orej\u00f3n, sinalan que a real c\u00e9dula de 1777 supuxo unicamente a submisi\u00f3n das distintas provincias no militar, polo que Venezuela non ter\u00eda sido nunca, gobernativamente, unha Capitan\u00eda Xeneral.\nMuro Orej\u00f3n afirma que as Capitan\u00edas Xenerais nas Indias eran exclusivamente instituci\u00f3ns militares de rango m\u00e1ximo, e non instituci\u00f3ns de goberno indiano. Engade que a s\u00faa consideraci\u00f3n como instituci\u00f3ns de goberno d\u00e9bese a unha confusi\u00f3n orixinada a partir dos mapas e cartas n\u00e1uticas das potencias estranxeiras do s\u00e9culo XVIII, documentos nos que adoitaba sinalarse coa denominaci\u00f3n de Capitan\u00eda Xeneral \u00e1s presidencias-gobernaci\u00f3ns, pois o que lles interesaba destacar nestas era a existencia dun importante continxente militar en ditos territorios, dirixidos por un capit\u00e1n xeneral, e non as\u00ed o t\u00edtulo civil \u2014presidente-gobernador\u2014 que tal autoridade posu\u00eda como principal. Ademais, tam\u00e9n se suma o feito de que os cargos de presidentes-gobernadores foron, por regra xeral, ocupados por militares durante dita \u00e9poca, o que provocar\u00eda que a estes lles resultara m\u00e1is grato o uso do t\u00edtulo de capit\u00e1n xeneral, antes do que o primordial e civil de presidente-gobernador.\nLista das Capitan\u00edas Xenerais no Novo Mundo.\nAs Capitan\u00edas Xenerais que adoitan mencionarse en manuais, monograf\u00edas e outros textos son as seguintes (entre par\u00e9nteses, ano de establecemento):"}
{"id": "209848", "revid": "22795", "url": "https://gl.wikipedia.org/wiki?curid=209848", "title": "Capit\u00e1n Xeneral", "text": ""}
{"id": "209849", "revid": "89787", "url": "https://gl.wikipedia.org/wiki?curid=209849", "title": "Translocaci\u00f3n robertsoniana", "text": "En Xen\u00e9tica denom\u00ednanse translocaci\u00f3ns robertsonianas \u00e1s fusi\u00f3ns cromos\u00f3micas, \u00e9 dicir, \u00e1s variaci\u00f3ns no n\u00famero de cromosomas que xorden por uni\u00f3n de dous cromosomas acroc\u00e9ntricos (aqueles que te\u00f1en o centr\u00f3mero moi pr\u00f3ximo ao extremo, seguido dun brazo curto moi pequeno ), orixinando un s\u00f3 cromosoma metac\u00e9ntrico (os que te\u00f1en o centr\u00f3mero no seu punto medio), o que determina unha diminuci\u00f3n do n\u00famero haploide de cromosomas. Tam\u00e9n se chaman translocaci\u00f3ns de brazo completo ou fusi\u00f3ns c\u00e9ntricas. Se unha translocaci\u00f3n robertsoniana act\u00faa en sentido contrario, separa polo seu centr\u00f3mero un cromosoma metac\u00e9ntrico en dous acroc\u00e9ntricos, o que se chama fisi\u00f3n cromos\u00f3mica, que aumenta o n\u00famero haploide.\nNeste tipo de translocaci\u00f3n p\u00e9rdense os brazos curtos de dous cromosomas acroc\u00e9ntricos non hom\u00f3logos e os brazos longos \u00fanense polo centr\u00f3mero, formando un cromosoma \u00fanico. Afecta maioritariamente aos cromosomas 13, 14, 15, 21 e 22, porque os brazos curtos destes cromosomas acroc\u00e9ntricos son moi pequenos e conte\u00f1en material xen\u00e9tico non esencial (xenes dos ARNr, que est\u00e1n repetidos en m\u00faltiples copias en todos os cromosomas con NOR). Noutros cromosomas dar\u00eda lugar \u00e1 formaci\u00f3n de fetos inviables. Cando existe unha translocaci\u00f3n deste tipo, os brazos curtos adoitan perderse en divisi\u00f3ns celulares posteriores. Como os portadores destas translocaci\u00f3ns perden material xen\u00e9tico non esencial, son fenotipicamente normais, pero s\u00f3 te\u00f1en 45 cromosomas en cada c\u00e9lula. De todos modos, a s\u00faa descendencia, pode herdar un brazo longo dun cromosoma acroc\u00e9ntrico de m\u00e1is ou de menos.\nExemplos.\nUnha translocaci\u00f3n robertsoniana frecuente \u00e9 a que produce a uni\u00f3n do brazo longo dos cromosomas 14 e 21. O individuo afectado carecer\u00eda dun cromosoma 14 normal e dun cromosoma 21 normal; por tanto, no seu lugar, ter\u00eda un cromosoma derivado dunha translocaci\u00f3n dos brazos longos completos dos cromosomas 14 e 21. Durante a meiose, en dito individuo o cromosoma translocado a\u00ednda poder\u00eda emparellarse cos seus hom\u00f3logos. Pode darse \"segregaci\u00f3n alterna\" ou ben \"segregaci\u00f3n adxacente\"; cando se d\u00e1 a primeira, a descendencia pode ser cromosomicamente normal ou ter unha translocaci\u00f3n equilibrada con fenotipo normal; en calquera dos patr\u00f3ns da adxacente, os gametos son non equilibrados e a descendencia pode ter unha trisom\u00eda 14, unha monosom\u00eda 14, unha monosom\u00eda 21 ou unha trisom\u00eda 21. Nos tres primeiros casos mencionados, os fetos non chegan a nacer, entanto que a \u00faltima translocaci\u00f3n orixina un neno con tres copias do brazo longo do cromosoma 21 e un fenotipo de s\u00edndrome de Down. De feito, as translocaci\u00f3ns robertsonianas son responsables de arredor do 5% dos casos de s\u00edndrome de Down (os casos maioritarios son trisom\u00edas completas do cromosoma 21).\nHistoria.\nO ep\u00f3nimo \"robertsoniana\" procede do nome do investigador Rees B. Robertson, que, en 1916, estudando cariotipos de salt\u00f3ns, determinou que un \u00fanico cromosoma en forma de V atopado en certo individuo ou especie correspond\u00eda a dous cromosomas separados noutro. Cincuenta anos m\u00e1is tarde, L\u00e9onard e Deknudt descubriron, nunha variedade de rato de laboratorio, un individuo de 38 cromosomas cun par de cromosomas metac\u00e9ntricos (que despois se demostrou que estaban orixinados por translocaci\u00f3n). No mesmo ano Evans e colaboradores informaron doutra translocaci\u00f3n en ratos de laboratorio e, pouco despois, Miller e colaboradores identificaron os cromosomas acroc\u00e9ntricos incorporados nestes cromosomas metac\u00e9ntricos, indicando que a translocaci\u00f3n atopada por L\u00e9onard e Deknudt correspond\u00eda \u00e1 uni\u00f3n dos cromosomas 6 e 15, e a encontrada por Evans e colaboradores \u00e1 fusi\u00f3n dos cromosomas 9 e 19."}
{"id": "209850", "revid": "1410", "url": "https://gl.wikipedia.org/wiki?curid=209850", "title": "Gran Premio de M\u00f3naco de 1963", "text": "O Gran Premio de M\u00f3naco de 1963 foi unha carreira de F\u00f3rmula Un celebrada o 26 de maio de 1963 no Circu\u00edto de M\u00f3naco en Monte Carlo, M\u00f3naco. Foi a primeira carreira do Campionato do Mundo de pilotos de ."}
{"id": "209851", "revid": "1410", "url": "https://gl.wikipedia.org/wiki?curid=209851", "title": "Gran Premio de M\u00f3naco de 1964", "text": "O Gran Premio de M\u00f3naco de 1964 foi unha carreira de F\u00f3rmula Un celebrada o 10 de maio de 1964 no Circu\u00edto de M\u00f3naco en Monte Carlo, M\u00f3naco. Foi a primeira carreira do Campionato do Mundo de pilotos de .\nPosici\u00f3ns logo da carreira.\n "}
{"id": "209852", "revid": "1888", "url": "https://gl.wikipedia.org/wiki?curid=209852", "title": "El Despertar Hispano", "text": "El Despertar Hispano foi un peri\u00f3dico semanal editado en Buenos Aires entre 1906 e 1907.\nHistoria e caracter\u00edsticas.\nPublicaci\u00f3n de orientaci\u00f3n \u00e1crata que apareceu en Buenos Aires en 1906 como continuaci\u00f3n de \"El Despertar Gallego\". Estaba dirixido por Jos\u00e9 Carballas Rey e entre os seus colaboradores figuraban Nicasio Pajares e Jos\u00e9 M\u00aa L\u00f3pez."}
{"id": "209853", "revid": "56817", "url": "https://gl.wikipedia.org/wiki?curid=209853", "title": "Nathaniel Kahn", "text": "Nathaniel Kahn, nado en Filadelfia (Pensilvania) o 9 de novembro de 1962, \u00e9 un realizador estadounidense. Os seus filmes documentais \"My Architect\" (2003) \u2014sobre o seu pai, o arquitecto Louis Kahn\u2014 e \"\" (2006) foron nomeados aos Premios \u00d3scar. \u00c9 fillo de Harriet Pattison.\nKahn graduouse na Germantown Friends School e na Universidade Yale."}
{"id": "209855", "revid": "89787", "url": "https://gl.wikipedia.org/wiki?curid=209855", "title": "Juan de Mariana", "text": "Juan de Mariana, co\u00f1ecido como o padre Mariana, nado en Talavera de la Reina en 1536 e finado en Toledo o 16 de febreiro de 1624, foi un xesu\u00edta, te\u00f3logo e historiador espa\u00f1ol. Xunto con Baltasar Graci\u00e1n constit\u00fae un exemplo representativo dos escritores da Compa\u00f1\u00eda de Xes\u00fas no S\u00e9culo de Ouro.\nTraxectoria.\nFillo natural do de\u00e1n da colexiata de Talavera, Juan Mart\u00edn, e de Bernardina Rodr\u00edguez, foi bautizado por iso na Pueblanueva o 2 de abril de 1536. Ao longo da s\u00faa vida houbo de soportar moitas afrontas a causa da s\u00faa humilde extracci\u00f3n.\nEstudou Artes e Teolox\u00eda en Alcal\u00e1 de Henares, nunha atmosfera saturada de Humanismo. Al\u00ed tivo como mestre de noviciado a San Francisco de Borja. Profesou na Compa\u00f1\u00eda de Xes\u00fas en 1554 en Simancas.\nAcabou a s\u00faa formaci\u00f3n sacerdotal no colexio xesu\u00edta de Roma onde, a partir de 1561, foi un dos seus profesores, contando entre os seus alumnos ao futuro cardeal Belarmino, que ser\u00eda protector de Francisco Su\u00e1rez. Logo foi enviado como profesor a Palermo, en Sicilia, e despois a Par\u00eds, onde recibiu o grao de doutor e permaneceu cinco anos ensinando teolox\u00eda sobre todo na Saint Barth\u00e9lemy. M\u00e1is tarde estivo un tempo en Flandres.\nTras caer enfermo a regresou a Toledo en 1574 onde, semirretirado, consagrouse \u00e1 redacci\u00f3n dos seus libros. En 1578 recibiu a encarga de informar sobre a presunta heterodoxia da \"Biblia pol\u00edglota\", cuxa edici\u00f3n dirix\u00eda en Antuerpen Benito Arias Montano, en particular na versi\u00f3n sir\u00edaca do Novo Testamento; o seu informe, que lle levou dous anos de estudo, foi favor\u00e1bel. Isto valeulle tal reputaci\u00f3n que, desde ent\u00f3n, se lle encomendaron outros traballos parecidos e igual de delicados, como a supervisi\u00f3n do \"Manual para a administraci\u00f3n dos sacramentos\", a reelaboraci\u00f3n das \"Actas\" dos Concilios diocesanos de Toledo de 1582 e a redacci\u00f3n do \"\u00cdndice expurgatorio\" de 1584.\nMentres realizaba estas encargas e unha edici\u00f3n das \"Obras\" do pol\u00edgrafo visigodo Isidoro de Sevilla, p\u00faxose a redactar unha monumental \"Historia de Espa\u00f1a\" en trinta libros, que comezou a aparecer en Toledo en 1592 co t\u00edtulo de \"Historiae de rebus Hispaniae Libri XXX\", cuxa edici\u00f3n ampliada se editou en Maguncia en 1605. No entanto imprimiuse en Toledo a s\u00faa propia traduci\u00f3n ao castel\u00e1n co t\u00edtulo \"Historia general de Espa\u00f1a\" (1601). A obra abarca at\u00e9 a morte de Fernando o Cat\u00f3lico porque, segundo as s\u00faas palabras, \nA morte sorprendeuno cando traballaba nuns \"Escolios ao Antigo e Novo Testamento\", obra de ex\u00e9xesis b\u00edblica que se fundaba no texto da \"Vulgata\".\nObra.\nA independencia de xu\u00edzo dos seus escritos e o seu hipercriticismo ocasion\u00e1ronlle graves desgustos co poderes civil e eclesi\u00e1stico, a\u00ednda que s\u00f3 foi molestado en d\u00faas ocasi\u00f3ns.\nEn primeiro lugar foi pola s\u00faa \"De rege et regis institutione\" (Toledo, 1599), solemnemente queimado en 1610, por subversivo, polo parlamento de Par\u00eds tras o asasinato de Henrique IV de Francia e que escribiu a petici\u00f3n do preceptor de Filipe III de Espa\u00f1a, Garc\u00eda Loaysa y Gir\u00f3n; segundo os seus acusadores, esta obra daba lexitimidade ao tiranicidio, porque a s\u00faa doutrina foi relacionada co anterior asasinato de Henrique III de Francia por frei Xacobe Clemente en 1589, a\u00ednda que Ravaillac, o asasino do rei franc\u00e9s Henrique IV declarou que non co\u00f1ec\u00eda o libro.\nEste tratado, escrito co fin de contravir o naturalismo pol\u00edtico de Maquiavelo, como fixera catro anos antes Pedro de Rivadeneyra no seu \"Princeps christianus adversus Nicholaus Machiavelum\" (1595), exp\u00f3n en primeiro lugar como ten que ser unha monarqu\u00eda, e os deberes do rei, que ten que subordinarse como calquera vasalo \u00e1 lei moral e ao Estado, e despois exp\u00f3n a educaci\u00f3n do pr\u00edncipe cristi\u00e1n seguindo de cerca as teor\u00edas de Erasmo de Rotterdam no seu \"Enchiridion\". Prop\u00f3n como m\u00e1ximo valor dun monarca a virtude cardinal da prudencia, no seu sentido aristot\u00e9lico e sobre todo debe impedir que os impostos asfixien \u00e1s clases produtoras do pa\u00eds. Inspir\u00e1ndose en San Tom\u00e9 de Aquino xustifica como este a revoluci\u00f3n e a execuci\u00f3n dun rei polo pobo se \u00e9 un tirano.\nA segunda molestia que sufriu foi cando estivo encarcerado durante un ano e medio en Madrid, en 1607, por orde do mesmo Filipe III e do seu valido o Duque de Lerma a causa do libro \"De monetae mutatione\", cuarto dos seus \"Tractatus septem\" (Colonia, 1609), que foi denunciado polas alusi\u00f3ns aos ministros que modificaran o peso da moeda.\nO contido deste libro \u00e9 o seguinte:\nComo pode verse, f\u00f3ra da historia, os seus intereses \u00edan desde a cronolox\u00eda \u00e1 filolox\u00eda, a econom\u00eda ou a moral.\nMenor importancia tiveron as fricci\u00f3ns coa s\u00faa orde. As\u00ed, o seu \"Discurso de las cosas de la Compa\u00f1\u00eda\" sup\u00faxolle a animadversi\u00f3n das xerarqu\u00edas desta.\nHome moi ocupado, fixo unha edici\u00f3n de santo Isidoro de Sevilla, e traballou ademais en obras de filolox\u00eda oriental e como predicador, censor de exexeses, colaborador do \"\u00cdndice\" e consultor da Inquisici\u00f3n.\nA s\u00faa obra principal son as \"Historiae de rebus Hispaniae libri XX\" (Toleti, typis P. Roderici, 1592). Unha edici\u00f3n posterior m\u00e1is avanzada do propio recompilador \u00e9 \"De rebus Hispaniae libri XXX\", que se publicou en Maguncia en 1605. Durante este tempo o autor vertera a edici\u00f3n latina ao castel\u00e1n, e esta apareceu completa en Toledo en 1601, contendo os trinta libros da edici\u00f3n latina. A obra est\u00e9ndese desde a m\u00e1is remota antig\u00fcidade at\u00e9 a \u00e9poca dos Reis Cat\u00f3licos.\nJuan de Mariana foi un historiador obsesionado coa verdade e que apurou a cr\u00edtica dos cronic\u00f3ns anteriores at\u00e9 onde era pos\u00edbel no seu tempo. A\u00ednda que escribe no lat\u00edn moderno internacional da \u00e9poca, a ra\u00edz do seu pensamento \u00e9 \"patri\u00f3tica\", pois pretende expo\u00f1er a grandeza do seu pa\u00eds narrando conxuntamente os feitos de todos os reinos hisp\u00e1nicos, pero en torno \u00e1 s\u00faa naci\u00f3n, Castela.\nA obra estableceu o modelo de prosa historiogr\u00e1fica espa\u00f1ola para os s\u00e9culos seguintes, salientando vigorosamente todo o que pode cativar e atraer a atenci\u00f3n do lector; coida especialmente as descrici\u00f3ns dos lugares onde acaecen os feitos e o patetismo nas arengas e ep\u00edstolas, as\u00ed como as consideraci\u00f3ns sobre as veleidades da fortuna, tomando por modelos a Tito Livio, T\u00e1cito e Tuc\u00eddides. En Espa\u00f1a foi unha obra moitas veces reimpresa e durante cerca de dous s\u00e9culos foi a obra hist\u00f3rica m\u00e1is lida na Pen\u00ednsula. No resto de Europa a obra foi lida sobre todo en Alema\u00f1a e bastante menos noutros pa\u00edses. Foi traducida ao ingl\u00e9s en 1699 por John Stevens.\nAdemais das obras mencionadas, da s\u00faa correspondencia e das s\u00faas notas \u00e1 edici\u00f3n das obras de san Isidoro e dos seus informes como consultor do Santo Oficio, cons\u00e9rvanse dez tomos de manuscritos. Nas s\u00faas \"Scholia in Vetus ac Novum Testamentum\" (Antuerpen e Par\u00eds, 1620) est\u00e1n as s\u00faas versificaci\u00f3ns en d\u00edsticos latinos de varios libros sagrados: \"Proverbios\", \"Eclesiast\u00e9s\" e \"Cantar dos cantares\"."}
{"id": "209856", "revid": "12452", "url": "https://gl.wikipedia.org/wiki?curid=209856", "title": "Padre Juan de Mariana", "text": ""}
{"id": "209858", "revid": "5863", "url": "https://gl.wikipedia.org/wiki?curid=209858", "title": "Desdevises Du D\u00e9zert", "text": ""}
{"id": "209859", "revid": "4817", "url": "https://gl.wikipedia.org/wiki?curid=209859", "title": "Beacon Explorer B", "text": "Beacon Explorer B, tam\u00e9n co\u00f1ecido como BE-B e Explorer 22, foi un sat\u00e9lite artificial de Estados Unidos pertencente \u00f3 programa Explorer e lanzado o 10 de outubro de 1964 mediante un foguete Scout X-4 desde a Base Vandenberg da Forza A\u00e9rea.\nCaracter\u00edsticas.\nBE-B foi adicado \u00e1 investigaci\u00f3n da ionosfera terrestre coa finalidade de determinar a cantidade de electr\u00f3ns entre a nave e a Terra. Tam\u00e9n serviu para facer medici\u00f3ns xeod\u00e9sicas, nas que foi pioneiro usando a t\u00e9cnica de determina-la posici\u00f3n mediante l\u00e1ser desde terra.\nO sat\u00e9lite inicialmente estabiliz\u00e1base mediante xiro para pasar a estabilizarse nos tres eixos tralo desplegue dos paneis solares usando unha barra magn\u00e9tica que ali\u00f1aba o eixo de simetr\u00eda do sat\u00e9lite co campo magn\u00e9tico local. A informaci\u00f3n da orientaci\u00f3n do sat\u00e9lite provi\u00f1a dun magnet\u00f3metro de tres eixos e duns sensores solares.\nA nave non levaba maneira de rexistra-los datos a bordo, polo que se obti\u00f1an cada vez que sobrevoaba unha estaci\u00f3n terrestre. O sat\u00e9lite emit\u00eda continuamente a 162 e 324 MHz para permiti-la s\u00faa localizaci\u00f3n precisa e facer estudos xeod\u00e9sicos.\nAs transmisi\u00f3ns de BE-B deixaron de seguirse en agosto de 1968 e o sat\u00e9lite fallou en febreiro de 1970.\nInstrumentos.\nBeacon Explorer B levaba a bordo unha sonda electrost\u00e1tica, un radiofaro que emit\u00eda a 20, 40 e 41\u00a0Hz, un reflector l\u00e1ser pasivo para seguimento do sat\u00e9lite e un experimento de navegaci\u00f3n Doppler."}
{"id": "209860", "revid": "27249", "url": "https://gl.wikipedia.org/wiki?curid=209860", "title": "Felino", "text": ""}
{"id": "209861", "revid": "27249", "url": "https://gl.wikipedia.org/wiki?curid=209861", "title": "F\u00e9lido", "text": ""}
{"id": "209862", "revid": "27249", "url": "https://gl.wikipedia.org/wiki?curid=209862", "title": "Feliformes", "text": "A dos feliformes, tam\u00e9n chamados feloideos (\"Feliformia vel Feloidea\"), e unha das d\u00faas subordes na que se adoita dividir a orde dos carn\u00edvoros que comprende os carn\u00edvoros con aspecto \"felino\", inclu\u00edndo os gatos (grandes e pequenos), as hienas, as mangostas, as civetas e outros taxons relacionados.\nOn membros da suborde dos feliformes contrasta cos da outra suborde de carn\u00edvoros, a dos caniformia (\"Caniformia\"), que re\u00fane aos carn\u00edvoros con aparencia de \"cans\".\nAmbas as subordes comparten unha caracter\u00edstica que distingue aos carn\u00edvoros do resto dos mam\u00edferos: a presenza de catro dentes carniceiros, un en cada hemimand\u00edbula, que \u00e9 un molar ou un premolar modificado e que se utiliza para esgazar carne e triturar \u00f3sos.\nA separaci\u00f3n dos carn\u00edvoros nos dous grandes grupos de feliforms e caniforms \u00e9 hoxe amplamente aceptada, as\u00ed como o \u00e9 a cateforizaci\u00f3n de ambos os grupos como subordes (a\u00ednda que alg\u00fan autores os consideran \u00e1s veces como superfamilias). Con todo, a clasificaci\u00f3n dos feliformes como parte da suborde \"Feliformia\" ou baixo outras distintas agrupaci\u00f3ns segue evolucionando.\nAs clasificaci\u00f3ns sistem\u00e1ticas que se ocupan s\u00f3 dos taxa actualmente vivos incl\u00faen a todos do feliformes na suborde dos \"Feliformia\".\nA\u00ednda que existen variaci\u00f3ns na definici\u00f3n e na agrupaci\u00f3n de familias e x\u00e9neros, as filoxenias moleculares suxiren, de feito, que todos os feliformes existentes son monofil\u00e9ticos.\nAs familias existentes na actualidade son as que aparecen na cadro de clasificaci\u00f3n cient\u00edfica \u00e1 dereita, e as opini\u00f3ns sustentadas neste artigo reflicten os puntos de vista m\u00e1is contempor\u00e1neos e ben fundamentados no momento en que se escribiu.\nAs clasificaci\u00f3ns sistem\u00e1ticas que tratan tanto os taxa existentes como os extintos var\u00edan m\u00e1is amplamente, segundo os autores, Alg\u00fans autores separan certos feliformes (existentes e extintos) en grupos distintos, como por exemplo, a superfamilia dos \"Aeluroidea\" da suborde dos \"Feliformia\". Outros incl\u00faen todos os feliformes (existentes, extintos e \"pos\u00edbeis antepasados\") na suborde\ndos \"Feliformia\", Por\u00e9n, estudos recentes suxiren que esta inclusi\u00f3n de \"pos\u00edbeis antepasados\" en \"Feliformia\" (ou mesmo en \"Carnivora\") pode ser falsa (Wesley-Hunt e Flynn 2005)."}
{"id": "209863", "revid": "27249", "url": "https://gl.wikipedia.org/wiki?curid=209863", "title": "Feliformia", "text": ""}
{"id": "209864", "revid": "23204", "url": "https://gl.wikipedia.org/wiki?curid=209864", "title": "Raposo orelludo", "text": "O raposo orelludo (\"Otocyon megalotis\") \u00e9 unha especie de mam\u00edfero carn\u00edvoro da familia Canidae. \u00c9 un c\u00e1nido de pequeno tama\u00f1o (47-66 cm de lonxitude, 23\u201334\u00a0cm de alto e 3-5,3 kg de peso) caracterizado polas s\u00faas longas patas e sobre todo as s\u00faas enormes orellas, case do mesmo tama\u00f1o que o resto da cabeza. Existen dous n\u00facleos de poboaci\u00f3n diferentes, un no leste de \u00c1frica, desde Somalia at\u00e9 o Gran Val do Rift e Tanzania; e outro no sur do continente, desde o Cabo de Boa Esperanza at\u00e9 o sur de Angola. Ambas poboaci\u00f3ns separ\u00e1ronse ao final da \u00faltima glaciaci\u00f3n, cando o clima dos actuais Mozambique e Zambia se volveu m\u00e1is h\u00famido. As\u00ed mesmo, atop\u00e1ronse restos f\u00f3siles do Plistoceno que indican unha primitiva presenza en Exipto e o sur de Asia.\nDebido ao ambiente seco e c\u00e1lido onde vive (sabanas, estepas, semidesertos), a pelaxe \u00e9 curta en todo o seu corpo ag\u00e1s a cola, onde se espesa. O extremo do rabo, ao igual que a parte inferior das patas, as orellas, o morro e a cara, \u00e9 de cor negra. O resto do corpo \u00e9 pardo-cinsento, torn\u00e1ndose amarelento ou esbrancuxado no ventre, no pescozo e na parte interna do rabo e as patas.\nAs s\u00faas grandes orellas perm\u00edtenlle localizar so terra os pequenos invertebrados que conforman a maior parte da s\u00faa dieta. Unha vez encontrados estes, o animal escava rapidamente e comeza a comelos sen preocuparse de que o mordan ou o piquen, xa que a s\u00faa pelaxe \u00e9 o suficientemente densa como para manter a raia incluso os voraces t\u00e9rmites africanos. Outras adaptaci\u00f3ns \u00e1 dieta insect\u00edvora son os seus afiados e numerosos dentes (de 46 a 50) e a peculiar estrutura muscular da mand\u00edbula, que lle permite mastigar cinco veces por segundo, triturando calquera insecto que capture antes de que poida escapar.\nA especie \u00e9 mon\u00f3gama, sendo frecuente ver familias formadas por unha parella e a \u00faltima camada de seis cr\u00edas. Estas nacen tras dous meses de xestaci\u00f3n nunha tobeira subterr\u00e1nea expresamente escavada polos pais, ou ben modificada a partir do refuxio abandonado doutro animal.\nO otoci\u00f3n non se considera unha especie ameazada, a\u00ednda que pode estar ausente dalgunhas zonas onde se caza en gran n\u00famero polo seu pelello (especialmente demandado nas principais cidades de Botswana)."}
{"id": "209865", "revid": "25871", "url": "https://gl.wikipedia.org/wiki?curid=209865", "title": "Mirtha Legrand", "text": "Mirtha Legrand, nome art\u00edstico de Mar\u00eda Juana Mart\u00ednez Su\u00e1rez, nada o 23 de febreiro de 1927 en Villa Ca\u00f1\u00e1s, provincia de Santa Fe, \u00e9 unha actriz arxentina de cinema. Durante os seus 71 anos de carreira, filmou 36 pel\u00edculas, actuou en once obras teatrais e conduciu dous ciclos radiais.\nTraxectoria.\nNada nunha familia humilde asentada en Santa Fe, estudou desde a s\u00faa infancia teatro e danzas en diversos institutos e academias. A fins da d\u00e9cada de 1930, foi distinguida polo presidente Roberto Ortiz e, a ra\u00edz diso, Lu\u00eds C\u00e9sar Amadori descubriu os seus dotes de actriz e convocouna para actuar, xunto \u00e1 s\u00faa irm\u00e1, baixo o pseud\u00f3nimo de Mirtha Legrand, en \"Hai que educar a Nin\u00ed\" \u2014onde interveu como extra\u2014 e en \"Noivos para as raparigas\". O seu primeiro papel protag\u00f3nico obt\u00edvoo aos 14 anos en \"Os martes, orqu\u00eddeas\", que a consagrou. Xunto a Libertad Lamarque, Tita Merello e Nin\u00ed Marshall integrou a denominada \u00ab\u00e9poca de ouro\u00bb do cine arxentino. Nos seus filmes, dirixidos por cineastas como Manuel Romeu, Francisco Mugica ou Luis Saslavsky, actuou xunto a actores como Juan Carlos Thorry ou Osvaldo Miranda e, tras contraer matrimonio co director Daniel Tinayre en 1945 incursionou activamente no x\u00e9nero dram\u00e1tico ata o seu retiro do cine, en 1965."}
{"id": "209866", "revid": "27249", "url": "https://gl.wikipedia.org/wiki?curid=209866", "title": "Otocyon megalotis", "text": ""}
{"id": "209867", "revid": "22570", "url": "https://gl.wikipedia.org/wiki?curid=209867", "title": "Monitor forma de onda", "text": "Un monitor forma de onda (MFO) \u00e9 instrumento de medida utilizado en televisi\u00f3n para ver e medir o sinal de v\u00eddeo. \n\u00c9 realmente un osciloscopio especializado no sinal de televisi\u00f3n. A s\u00faa base de tempos est\u00e1 dese\u00f1ada para adaptarse aos tempos t\u00edpicos deste sinal e ver as partes de interese do mesma dun xeito f\u00e1cil e sinxelo. \nBase de tempos.\nA base de tempos proporciona diferentes tempos para os varridos do feixe na pantalla. Div\u00eddese en d\u00faas partes fundamentais, a correspondente \u00e1 representaci\u00f3n das li\u00f1as, mostrando unha ou dous li\u00f1as por cada varrido do feixe, e a representaci\u00f3n de campos, onde tam\u00e9n se poden mostrar un ou dous campos por cada varrido do feixe. A estas partes fundamentais da base de tempos \u00fanenselle certas posibilidades destinadas \u00e1 realizaci\u00f3n dalgunhas medidas concretas ou a facilitar a visualizaci\u00f3n dalgunha zona concreta do sinal. As\u00ed pois, p\u00f3dese ampliar o varrido magnificando o sinal representado e facilitando a observaci\u00f3n e medida dalgunha das s\u00faas partes, como pode ser o sincronismo.\nNormalmente existe a posibilidade de poder seleccionar li\u00f1a a li\u00f1a e incluso unha li\u00f1a en concreto. Esta posibilidade de selecci\u00f3n compl\u00e9tase cunha sa\u00edda de monitoreado, normalmente chamada \"pix monitor\" onde se ve resaltada, sobre un monitor de TV, a li\u00f1a que se representa na pantalla do instrumento. Ad\u00f3itase poder seleccionar desta maneira un grupo de 15 li\u00f1as. Alg\u00fans aparatos incorporan cursores e posibilidade de comparaci\u00f3n por sectores da onda representada.\nVertical.\nA secci\u00f3n vertical do aparato consta unicamente dun amplificador vertical ao cal se lle conmutan d\u00faas entradas de v\u00eddeo, opcionalmente unha terceira de alta impedancia, as cales poden ser acopladas en continua ou en alterna. O control da amplitude est\u00e1 dese\u00f1ado de tal forma que na s\u00faa posici\u00f3n normal o sinal de v\u00eddeo ocupa comodamente a pantalla cunhas barras de cor (n\u00f3tese que o sinal de v\u00eddeo ten unha amplitude dun voltio pico a pico, correspondendo de 0V a 0,7V a amplitude propia do sinal de imaxe e de 0V a -0,3V a amplitude do sincronismo). Ten varias posici\u00f3ns dunha determinada ganancia as\u00ed como un control linear da mesma, que facilita a realizaci\u00f3n das diferentes medidas est\u00e1ndar que se acostuman realizar.\nUnha bater\u00eda de filtros pasa baixos e pasa banda perm\u00edtennos ver os diferentes sinais que compo\u00f1en o sinal de v\u00eddeo, en particular a luminancia e a crominancia as\u00ed como a realizaci\u00f3n dalgunha medida concreta. Complem\u00e9ntase cun sistema de restauraci\u00f3n do compo\u00f1ente de continua que poida portar o sinal.\nOutros controis.\nComo calquera outro osciloscopio consta dos controis de brillo, foco, iluminaci\u00f3n da escala e posicionamento.\nOutros tipos de MFO.\nSe basicamente todos os monitores forma de onda son iguais, hai moitos deles que ve\u00f1en combinados cun vectoscopio e con outros aparatos de medida. A popularizaci\u00f3n do v\u00eddeo dixital SDI esixe que os MFO poidan representar dito sinal. A maior\u00eda deles representa o sinal de v\u00eddeo unha vez decodificado, pero \u00e9 normal que tam\u00e9n poidan representar o diagrama de ollo do sinal SDI e incluso os datos e erros que se producen na transmisi\u00f3n deste sinal. Acostuman complementarse con outra serie de car\u00e1tulas e representaci\u00f3ns, como o diagrama raio, o diamante, o booting, a presentaci\u00f3n fronteira etc; que se utilizan para a realizaci\u00f3n de medidas espec\u00edficas e a determinaci\u00f3n de erros de \"gamut\"."}
{"id": "209868", "revid": "56817", "url": "https://gl.wikipedia.org/wiki?curid=209868", "title": "Vectorscopio", "text": "Un vectorscopio \u00e9 un instrumento de medida utilizado en televisi\u00f3n para ver e medir o compo\u00f1ente de cor do sinal de v\u00eddeo. \u00c9 realmente un osciloscopio especializado na representaci\u00f3n da parte de crominancia do sinal de v\u00eddeo. \nA crominancia, ou sinal de cor, \u00e9 a parte do sinal de v\u00eddeo no que se codifica a informaci\u00f3n de cor. Esta informaci\u00f3n ten dous par\u00e1metros, un \u00e9 a cantidade de cor, ou saturaci\u00f3n, e o outro \u00e9 o tipo de cor, ou tinguidura (\"hue\" en ingl\u00e9s). Tanto no sistema PAL ou NTSC estes dous par\u00e1metros codif\u00edcanse sobre un mesmo sinal mediante unha modulaci\u00f3n en cuadratura. Este sinal recibe o nome de \"portadora de cor\" e mod\u00falase en amplitude coa informaci\u00f3n da saturaci\u00f3n e en fase coa informaci\u00f3n da tinguidura. O resultado \u00e9 un vector que ten por m\u00f3dulo a saturaci\u00f3n e por argumento a tinguidura (\u00e9 dicir o tipo de cor, vermello, amarelo...) Para a s\u00faa representaci\u00f3n util\u00edzase o vectorscopio, que v\u00e9n sendo un osciloscopio traballando en representaci\u00f3n X - Y (\u00e9 dicir, sen base de tempos) ao que se lle aplica na s\u00faa canle vertical e na horizontal os sinais de diferenza de cor. O resultado \u00e9 unha serie de vectores que te\u00f1en como orixe o centro da pantalla e onde o seu m\u00f3dulo coincide coa saturaci\u00f3n e o argumento coa tinguidura do sinal aplicado.\nA car\u00e1tula deste instrumento v\u00e9n marcada normalmente cunhas li\u00f1as para a localizaci\u00f3n dos vectores correspondentes ao sinal de barras de cor. Estas li\u00f1as son de dous tama\u00f1os diferentes correspondendo, o m\u00e1is pequeno, a unha tolerancia do 5% e o maior a unha do 10%. Tam\u00e9n est\u00e1 representado o sincronismo de cor para os dous est\u00e1ndares de barras m\u00e1is com\u00fans, do 75% e do 100%.\nO vectorscopio adoita posu\u00edr canais de entrada e unha serie de funci\u00f3ns para a sincronizaci\u00f3n da croma, ben consigo mesma ou cun sinal de referencia.\n\u00c9 normal que o instrumento incl\u00faa unha serie de funci\u00f3ns e caracter\u00edsticas que serven para realizar unha serie de medidas est\u00e1ndares sobre o sinal de v\u00eddeo como a ganancia diferencial e a fase diferencial.\n\u00c9 corrente encontrar este instrumento en combinaci\u00f3n co monitor forma de onda.\nUn exemplo de software de vectorscopio \u00e9 o VectorMan\u00eda, un vectorscopio dixital para Windows. "}
{"id": "209869", "revid": "27249", "url": "https://gl.wikipedia.org/wiki?curid=209869", "title": "Vectoscopio", "text": ""}
{"id": "209870", "revid": "4817", "url": "https://gl.wikipedia.org/wiki?curid=209870", "title": "Explorer 22", "text": ""}
{"id": "209871", "revid": "4817", "url": "https://gl.wikipedia.org/wiki?curid=209871", "title": "BE-B", "text": ""}
{"id": "209872", "revid": "89787", "url": "https://gl.wikipedia.org/wiki?curid=209872", "title": "Pine Bluff", "text": "Pine Bluff \u00e9 a capital do condado de Jefferson en Arcansas (Estados Unidos). A cidade ti\u00f1a unha poboaci\u00f3n de 49.083 habitantes segundo o censo de 2010 . Local\u00edzase na secci\u00f3n sueste do estado, no delta de Arcansas \u00e1 beira do r\u00edo Arcansas, a s\u00faa topograf\u00eda \u00e9 plana, cun gran n\u00famero de regatos e \"bayous\" nos seus arredores. A maior parte da poboaci\u00f3n \u00e9 afroamericana.\nHistoria.\nNo momento da chegada dos europeos o principal pobo nativo da rexi\u00f3n eran os quapaw, alg\u00fans comerciantes espa\u00f1ois e franceses asent\u00e1ronse na zona establecendo relaci\u00f3ns comerciais e casaron con mulleres ind\u00edxenas, un fillo dunha destas relaci\u00f3ns, Joseph Bonne estableceuse logo dunhas inundaci\u00f3ns en 1819 nun outeiro (\"bluff\" en ingl\u00e9s) a uns quil\u00f3metros do asentamento quapaw, no lugar no que actualmente se levanta a cidade. A partir de 1824 un\u00edronse outras familias europeas. En 1829 a lexislatura estatal estableceu o condado de Jefferson, establec\u00e9ndose en 1832 a s\u00faa capital no asentamento de Bonne, que a partir de outubro pasou a se denominar oficialmente \"Pine Bluff Town\". Durante a Guerra Civil e como consecuencia da Proclamaci\u00f3n de Emancipaci\u00f3n na localidade instal\u00e1ronse moitos refuxiados afroamericanos que fux\u00edan da escravitude imperante na Confederaci\u00f3n."}
{"id": "209873", "revid": "98629", "url": "https://gl.wikipedia.org/wiki?curid=209873", "title": "HV71", "text": "O Husqvarna V\u00e4tterstad 1971, m\u00e1is co\u00f1ecido como HV71 ou simplemente HV, \u00e9 un equipo profesional de h\u00f3ckey sobre xeo da cidade de J\u00f6nk\u00f6ping, Sm\u00e5land (Suecia). Foi fundado o 24 de maio de 1971 e actualmente compite na m\u00e1xima categor\u00eda do h\u00f3ckey sobre xeo sueco, a SHL, competici\u00f3n que ga\u00f1ou en catro ocasi\u00f3ns (1995, 2004, 2008 e 2010), dende 2008 compite tam\u00e9n no European Trophy, as\u00ed como na tempada inaugural da Champions Hockey League. Xoga os seus partidos como local no Kinnarps Arena, un pavill\u00f3n con capacidade para 7.038 espectadores. Os seus principais rivais son o Fr\u00f6lunda HC, o F\u00e4rjestads BK e o Link\u00f6pings HC."}
{"id": "209874", "revid": "89787", "url": "https://gl.wikipedia.org/wiki?curid=209874", "title": "Ploid\u00eda", "text": "A ploid\u00eda \u00e9 o n\u00famero de conxuntos de cromosomas nunha c\u00e9lula.\nA maior\u00eda dos organismos eucariotas te\u00f1en c\u00e9lulas haploides e diploides. As haploides te\u00f1en a metade de cromosomas ca as diploides. Por exemplo, os humanos producimos c\u00e9lulas sexuais ou gametos (espermatozoides e \u00f3vulos) haploides, que te\u00f1en un xogo completo de cromosomas, que no ser humano son 23. Durante a fecundaci\u00f3n os gametos fusi\u00f3nanse formando o cigoto, que levar\u00e1 o conxunto de 23 cromosomas do espermatozoide e o conxunto de 23 cromosomas do \u00f3vulo ; estes conxuntos son iguais ou hom\u00f3logos (por\u00e9n, no macho os cromosomas X e Y non son totalmente id\u00e9nticos). O cigoto ten 46 cromosomas (23 pares de hom\u00f3logos) e orixinar\u00e1 todas as c\u00e9lulas som\u00e1ticas do novo individuo, que ser\u00e1n diploides. O n\u00famero haploide (n) \u00e9 o n\u00famero de cromosomas presente nos gametos. Unha c\u00e9lula som\u00e1tica normalmente ten o dobre de cromosomas ca o n\u00famero haploide, polo que \u00e9 2n (diploide).\nOs humanos somos organismos diploides, o que quere dicir que as nosos c\u00e9lulas som\u00e1ticas normalmente conte\u00f1en dous conxuntos completos de cromosomas (cada cromosoma est\u00e1 repetido de modo que ten outro que \u00e9 hom\u00f3logo a el). Temos en total 46 cromosomas, distribu\u00eddos en 23 pares de hom\u00f3logos, polo que s\u00f3 hai 23 cromosomas distintos, pero cada un est\u00e1 repetido unha vez (nos machos o hom\u00f3logo do cromosoma X consid\u00e9rase que \u00e9 o Y). Por\u00e9n moitos outros organismos te\u00f1en m\u00e1is de dous conxuntos de cromosomas nas s\u00faas c\u00e9lulas som\u00e1ticas, polo que se denominan poliploides.\nO n\u00famero monoploide (x) \u00e9 o n\u00famero de cromosomas distintos nun conxunto completo de cromosomas. En especies como a humana, o n\u00famero haploide (n) coincide co n\u00famero monoploide (x), polo que n = x = 23. Polo contrario, nas especies poliploides ou que se orixinaron como h\u00edbridos doutras especies anteriores os n\u00fameros haploide e monoploide son distintos. O n\u00famero de cromosomas dun s\u00f3 xogo de cromosomas non hom\u00f3logos \u00e9 o n\u00famero monoploide (x). A tetraploid\u00eda (catro xogos de cromosomas, 2n\u00a0=\u00a04x) \u00e9 com\u00fan en plantas, e anfibios, r\u00e9ptiles, e insectos. Por exemplo, un tetraploide que te\u00f1a nas s\u00faas c\u00e9lulas som\u00e1ticas 20 cromosomas (2n = 20), ter\u00e1 como n\u00famero monoploide 5 (\u00e9 dicir, x = 5), xa que s\u00f3 ten 5 cromosomas distintos pero repetidos catro veces (total 20), e os seus gametos ser\u00e1n haploides con 10 cromosomas (n = 10), pero nos gametos tam\u00e9n hai cromosomas repetidos (s\u00f3 hai 5 distintos).\nO trigo de panificaci\u00f3n \u00e9 un hexaploide formado pola hibridaci\u00f3n de 3 especies distintas, e nel x e n difiren. Este trigo \u00e9 hexaploide, xa que ten seis xogos de cromosomas, dous deles procedentes de cada unha das tres especies diploides antepasadas que o orixinaron. As s\u00faas c\u00e9lulas som\u00e1ticas hexaploides son, 2n\u00a0=\u00a06x\u00a0=\u00a042. Pero os gametos son \u00e1 vez haploides (coa metade de cromosomas ca as c\u00e9lulas som\u00e1ticas) e triploides (con tres xogos de cromosomas, procedentes das tres especies devanceiras). O n\u00famero monoploide deste trigo \u00e9 x\u00a0=\u00a07, e o n\u00famero haploide \u00e9 n\u00a0=\u00a021.\nA formiga bulldog australiana \"Myrmecia pilosula\", \u00e9 unha especie haplodiploide, con n\u00a0=\u00a0x\u00a0=\u00a01, \u00e9 dicir, co n\u00famero de cromosomas m\u00e1is pequeno posible. A especie ten individuos haploides e diploides. Os individuos haploides desta especie te\u00f1en un s\u00f3 cromosoma e os diploides te\u00f1en dous. A haplodiploid\u00eda d\u00e1se tam\u00e9n noutros insectos.\nEtimolox\u00eda.\nO termo \"ploid\u00eda\" formouse a partir dos termos \"haploide\" e \"diploide\". Estes dous termos proceden do grego \u1f01\u03c0\u03bb\u03cc\u03bf\u03c2 \"hapl\u00f3os\" \"sinxelo\" e \u03b4\u03b9\u03c0\u03bb\u03cc\u03bf\u03c2 \"dipl\u00f3os\" \"dobre\" combinados con \u03b5\u1f36\u03b4\u03bf\u03c2 \"e\u00eedos\" \"forma\". Os termos haploide e diploide foron introducidos no alem\u00e1n nun libro de texto de Eduard Strasburger e outros de 1894 Strasburger utilizou diploide para referirse a un organismo con dobre n\u00famero de cromosomas ca un haploide.\nEuploid\u00eda e aneuploid\u00eda.\nA euploid\u00eda \u00e9 o estado dun organismo ou c\u00e9lula que ten un n\u00famero de cromosomas que \u00e9 un m\u00faltiplo completo (integral) do n\u00famero monoploide (matizando o caso dos cromosomas sexuais, que non son completamente id\u00e9nticos). Por exemplo, unha c\u00e9lula humana ten 46 cromosomas, que \u00e9 un m\u00faltiplo integral do n\u00famero monoploide, 23. Un humano con outros m\u00faltiplos integrais deste n\u00famero, por exemplo con 69 cromosomas, ser\u00eda considerado tam\u00e9n euploide, a\u00ednda que o seu n\u00famero de cromosomas \u00e9 anormal (triploid\u00eda). Para denominar os cariotipos euploides util\u00edzanse os sufixos \"-ploid\u00eda\" e \"-ploide\": diploide, triploide, tetraploide etc.\nA aneuploid\u00eda d\u00e1se cando non hai euploid\u00eda. Alg\u00fan cromosoma determinado ten copias de m\u00e1is ou de menos comparado cos demais cromosomas, que te\u00f1en as copias m\u00faltiplas integrais. Por exemplo, nos humanos son exemplos de aneuploid\u00eda a presenza dun cromosoma 21 de m\u00e1is (cos demais cromosomas no seu n\u00famero normal), que orixina a s\u00edndrome de Down (unha trisom\u00eda), ou a ausencia dun cromosoma X, que orixina a s\u00edndrome de Turner (monosom\u00eda). Para denominar os cariotipos aneuploides util\u00edzanse os sufixos \"-som\u00eda\" e \"-s\u00f3mico\": monosom\u00eda, trisom\u00eda, tetrasom\u00eda etc.\nHaploide e monoploide.\nO n\u00famero haploide (n) \u00e9 o n\u00famero de cromosomas dun gameto, que ser\u00e1 a metade do n\u00famero diploide. \u00c9 diferente do n\u00famero monoploide (x), que \u00e9 o n\u00famero de cromosomas distintos nun conxunto completo de cromosomas. A maior\u00eda dos organismos te\u00f1en c\u00e9lulas diploides e orixinan gametos haploides coa metade de cromosomas ca nas c\u00e9lulas diploides, os cales son monoploides. Por exemplo, a maior\u00eda dos animais producen gametos que son haploides e monoploides \u00e1 vez.\nDurante a meiose das especies diploides as c\u00e9lulas precursoras dos gametos pasan de diploides a haploides cun s\u00f3 cromosoma hom\u00f3logo de cada par. Por\u00e9n, os gametos son xeneticamente distintos, xa que os cromosomas hom\u00f3logos, a\u00ednda tendo os mesmo xenes, non te\u00f1en por que ter os mesmos alelos.\nTodas as plantas e moitos fungos e algas te\u00f1en no seu ciclo de vida unha alternancia de xeraci\u00f3ns entre fases haploides e diploides (\u00e1s veces en vez de diploide a especie \u00e9 poliploide), e unha das fases pode ser a predominante. A maior\u00eda dos fungo e algas son haploides durante a fase principal dos seus ciclos de vida, e tam\u00e9n as bri\u00f3fitas (carrizas). Pero nos fentos e plantas superiores predomina a fase diploide. Na fase haploide (gamet\u00f3fito) dos fentos e carrizas, a formaci\u00f3n de gametos (haploides) a partir de c\u00e9lulas tam\u00e9n haploides ten lugar por mitose en vez de por meiose, pero na fase diploide de espor\u00f3fito forman esporas por meiose.\nOs machos das abellas, avespas, e formigas son organismos haploides porque se orixinan a partir de ovos non fertilizados haploides, por un proceso chamado partenox\u00e9nese. As femias son diploides, formadas a partir de ovos fertilizados.\nNos humanos, o n\u00famero monoploide (x) \u00e9 igual ao n\u00famero haploide (n), x\u00a0=\u00a0n\u00a0=\u00a023, pero noutras especies (fundamentalmente plantas) ese n\u00famero difire. Xa se comentou o caso do trigo de panificaci\u00f3n, que ten seis xogos de cromosomas nas s\u00faas c\u00e9lulas som\u00e1ticas, derivados das tres especies ancestrais das que se orixinou. Os gametos deste trigo son haploides (coa metade de cromosomas ca as c\u00e9lulas som\u00e1ticas), pero non son monoploides, porque conte\u00f1en tres conxuntos completos de cromosomas procedentes das especies ancestrais (n\u00a0=\u00a03x).\nDiploide.\nUnha c\u00e9lula diploide (2\"n\"\u00a0=\u00a02\"x\") ten d\u00faas copias hom\u00f3logas de cada cromosoma, xeralmente unha procedente do pai (do espermatozoide) e outra da nai (do \u00f3vulo), que se xuntaron na fecundaci\u00f3n durante a formaci\u00f3n do cigoto. Case todos os mam\u00edferos son diploides, con algunhas excepci\u00f3ns como as vizcachas, roedores suramericanos probablemente tetraploides das especies \"Pipanacoctomys aureus\" e \"Tympanoctomys barrerae\". (a\u00ednda que novos estudos discuten que sexan realmente poliploides ). De todos os xeitos, todos os individuos te\u00f1en algunhas c\u00e9lulas nos seus organismos, que son poliploides (por exemplo algunhas no f\u00edgado humano e outros \u00f3rganos).\n\u00c1s veces dise que os retrovirus que conte\u00f1en d\u00faas copias do seu xenoma de ARN en cada part\u00edcula viral son tam\u00e9n diploides. Exemplos son: VIH, virus escumoso humano, e virus T-linfotr\u00f3pico humano.\nHomoploide.\nPara falar de hibridaci\u00f3n, evoluci\u00f3n e especiaci\u00f3n \u00fasase \u00e1s veces o termo \"homoploide\", que significa que ten \"o mesmo nivel de ploid\u00eda\", \u00e9 dicir, ten o mesmo n\u00famero de cromosomas hom\u00f3logos. Por exemplo, a hibridaci\u00f3n homoploide entre especies \u00e9 unha hibridaci\u00f3n na que a descendencia ten o mesmo nivel de ploid\u00eda ca as especies parentais. Este non \u00e9 un fen\u00f3meno moi com\u00fan nas plantas, onde o m\u00e1is frecuente \u00e9 que a hibridaci\u00f3n vaia acompa\u00f1ada da duplicaci\u00f3n cromos\u00f3mica ou que esta aconteza pouco despois da hibridaci\u00f3n. De xeito similar, a especiaci\u00f3n homoploide \u00e9 diferente da especiaci\u00f3n poliploide.\nHaploidizaci\u00f3n.\nA haploidizaci\u00f3n \u00e9 o proceso polo que se orixina unha c\u00e9lula haploide (normalmente a partir dunha c\u00e9lula diploide).\nUn procedemento de laboratorio chamado haploidizaci\u00f3n forza a unha c\u00e9lula normal a expulsar a metade do seu complemento cromos\u00f3mico. Nos mam\u00edferos isto orixina unha c\u00e9lula igual cromosomicamente a un espermatozoide ou \u00f3vulo. Isto foi un dos procedementos usados por investigadores xaponeses para producir o rato Kaguya, un rato sen pai e con d\u00faas \"nais\" cromos\u00f3micas.\nA haploidizaci\u00f3n pode orixinarse na natureza debido \u00e1 partenox\u00e9nese.\nCigoid\u00eda e acigoid\u00eda.\nA cigoid\u00eda \u00e9 o estado no que os cromosomas forman pares que se poden emparellar na meiose. O estado de cigoid\u00eda pode ser diploide ou poliploide. Polo contrario, no estado de acigoid\u00eda os cromosomas non forman pares. Este pode ser o estado natural dalgunhas especies asexuais ou pode ocorrer despois da meiose. Nos organismos diploides o estado acigoide \u00e9 monoploide. (Ver tam\u00e9n dihaploid\u00eda m\u00e1is abaixo).\nPoliploid\u00eda.\nA poliploid\u00eda \u00e9 a condici\u00f3n na que as c\u00e9lulas te\u00f1en m\u00faltiples conxuntos completos de cromosomas por riba da s\u00faa dotaci\u00f3n normal. Por exemplo nos triploides as c\u00e9lulas som\u00e1ticas te\u00f1en tres conxuntos de cromosomas, polo que nelas 2\"n\"\u00a0=\u00a03\"x\"; nos tetraploides te\u00f1en 4 conxuntos, polo que 2\"n\"\u00a0=\u00a04\"x\". Os conxuntos de cromosomas poden ser da mesma especie ou de especies emparentadas (en casos de hibridaci\u00f3n). No \u00faltimo caso denom\u00ednanse alopoliploides (ou anfidiploides, que son alopoliploides que se comportan como diploides normais). Os alopoliploides orix\u00ednanse por hibridaci\u00f3n de d\u00faas especies. Nas plantas, isto prod\u00facese na maior parte dos casos polo apareamento de gametos que non sufriron a reduci\u00f3n mei\u00f3tica, e non por hibridaci\u00f3n diploide\u2013diploide seguida dunha duplicaci\u00f3n cromos\u00f3mica. O denominado tri\u00e1ngulo da \"Brassica\" \u00e9 un exemplo de alopoliploid\u00eda, na que diferentes especies (\"B. nigra\". \"B. oleracea\", e \"B. rapa\") se hibridaron en todas as posibles combinaci\u00f3ns para producir tres novas especies (\"B. carinata\", \"B. juncea\" e \"B. napus\") .\nA poliploid\u00eda d\u00e1se comunmente en plantas, e \u00e9 moito m\u00e1is rara en animais. Mesmo en orgnismos diploides, moitas c\u00e9lulas som\u00e1ticas son poliploides debido a un proceso chamado endoreduplicaci\u00f3n, no que a duplicaci\u00f3n do xenoma ten lugar sen producirse mitose.\nOs casos m\u00e1is extremos de poliploid\u00eda danse nos fentos do x\u00e9nero \"Ophioglossum\", nos cales a poliploid\u00eda orixina n\u00fameros totais de cromosomas de centos e nalg\u00fan caso de m\u00e1is de mil.\nPloid\u00eda variable ou indefinida.\nAs bacterias xeralmente te\u00f1en unha soa mol\u00e9cula de ADN circular grande, que \u00e9 o seu \"cromosoma\" (ademais poden ter pequenos pl\u00e1smidos de ADN). Dependendo das condici\u00f3ns de crecemento, as bacterias poden de 1 a 4 copias do seu cromosoma, e ese n\u00famero \u00e9 normalmente fraccionario, xa que se contan porci\u00f3ns do cromosoma parcialmente replicadas nun momemto dado. Isto d\u00e9bese a que en condici\u00f3ns de crecemento expo\u00f1encial as c\u00e9lulas poden replicar o seu ADN m\u00e1is r\u00e1pido do que se dividen. Neste caso a ploid\u00eda \u00e9 variable ou indefinida.\nMixoploid\u00eda.\nA mixoploid\u00eda ref\u00edrese \u00e1 presenza no organismo de d\u00faas li\u00f1as celulares, unha diploide e outra poliploide. A\u00ednda que a poliploid\u00eda en humanos non \u00e9 viable, a mixoploid\u00eda foi detectada en adultos e nenos vivos. Hai dous tipos: mixoploid\u00eda diploide-triploide, na que algunhas c\u00e9lulas te\u00f1en 46 cromosomas e outras te\u00f1en 69, e a mixoploid\u00eda diploide-tetraploide, na que algunhas c\u00e9lulas te\u00f1en 46 e outras 92.\nDihaploid\u00eda e polihaploid\u00eda.\nAs c\u00e9lulas dihaploides e polihaploides f\u00f3rmanse por haploidizaci\u00f3n de poliploides, \u00e9 dicir, reducindo \u00e1 metade a s\u00faa dotaci\u00f3n cromos\u00f3mica.\nOs dihaploides (que son diploides) son importantes no cruzamento selectivo de plantas cultivables tetraploides (principalmente patatas), porque a selecci\u00f3n \u00e9 m\u00e1is r\u00e1pida con diploides ca con tetraploides. Os tetraploides poden ser reconstitu\u00eddos a partir de diploides, por exemplo por fusi\u00f3n som\u00e1tica.\nO termo \"dihaploide\" foi acu\u00f1ado por K. Bender para combinar nunha palabra o n\u00famero de copias do xenoma (diploide) e a s\u00faa orixe (haploide). O termo est\u00e1 ben establecido neste sentido orixinal, pero foi tam\u00e9n usado para referirse a dobres monoploides ou dobres haploides, que son homocigotos e utilizados en investigaci\u00f3ns xen\u00e9ticas.\nNon se deben confundir estes dihaploides coa determinaci\u00f3n do sexo por haplodiploid\u00eda (en abellas, por exemplo), na cal os individuos haploides e diploides son distintos individuos e de distintos sexos.\nPosible significado adaptativo/ecol\u00f3xico da variaci\u00f3n na ploid\u00eda.\nUn estudo que comparou os cariotipos de plantas en perigo de extinci\u00f3n e os de plantas invasivas cos das s\u00faas especies emparentadas encontrou que ser poliploide en vez de diploide est\u00e1 asociado cunha diminuci\u00f3n do 14% do risco de extinguirse, e cun aumento do 20% das posibilidades de ser unha planta invasiva. Isto parece indicar que a poliploid\u00eda pode darlle algunhas vantaxes \u00e1s especies, incrementando o vigor e a adaptabilidade."}
{"id": "209875", "revid": "31271", "url": "https://gl.wikipedia.org/wiki?curid=209875", "title": "Freixo de folla pequena", "text": ""}
{"id": "209876", "revid": "56817", "url": "https://gl.wikipedia.org/wiki?curid=209876", "title": "Hesperocyoninae", "text": "Hesperocyoninae \u00e9 unha subfamilia extinta de c\u00e1nidos end\u00e9micos de Am\u00e9rica do Norte. A esta subfamilia pertencen os primeiros c\u00e1nidos, que xurdiron e se diversificaron en Norteam\u00e9rica no Eoceno superior. Tiveron o seu apoxeo entre finais do Oligoceno e o Mioceno temper\u00e1, cando numerosas formas de pequeno tama\u00f1o poboaron as chairas norteamericanas e as Monta\u00f1as Rochosas.\nX\u00e9neros.\nHai 10 x\u00e9neros e 26 especies de \"Hesperocyoninae\":"}
{"id": "209877", "revid": "7596", "url": "https://gl.wikipedia.org/wiki?curid=209877", "title": "Juan Nov\u00e1s", "text": "Juan Nov\u00e1s Guill\u00e1n, nado no Grove o 28 de abril de 1880 e finado en Pontevedra o 26 de abril de 1967, foi un mestre e pedagogo galego.\nTraxectoria.\nFoi presidente da Asociaci\u00f3n Protectora del Obrero e membro do padroado do Museo Provincial de Pontevedra dende 1930. Dedicouse ao estudo da historia e da arte. Amigo de Xos\u00e9 Filgueira Valverde, foi militante do Partido Galeguista que logo abandonou con el para entrar na Dereita Galeguista e despois afiliarse a Falange Espa\u00f1ola Tradicionalista y de las JONS. Foi o primeiro secretario da Comisi\u00f3n Depuradora do Maxisterio de Pontevedra, posto no que permaneceu at\u00e9 marzo de 1937. Foi concelleiro e tenente de alcalde de Pontevedra\nPublicou \"Educaci\u00f3n f\u00edsica. Que debe ser la educaci\u00f3n gimn\u00e1stica en la escuela primaria? Programa de ejercicios que deben practicar los ni\u00f1os\" (1909) e dirixiu o \"Bolet\u00edn de Educaci\u00f3n\" (1934-1936). Foi inspector de ensino primario (1944) e cronista oficial da cidade de Pontevedra (1960-1967). Colaborou en \"Spes. Revista mensual. \u00d3rgano de la Juventud Cat\u00f3lica de Pontevedra\". Recibiu a Cruz de Afonso X O Sabio.\nVida persoal.\nCasou con Mar\u00eda Vi\u00f1as del Monte, da que enviuvou, para volver casar cunha compa\u00f1eira da inspecci\u00f3n, Mar\u00eda Cruz P\u00e9rez."}
{"id": "209878", "revid": "56817", "url": "https://gl.wikipedia.org/wiki?curid=209878", "title": "L\u00edmite superior e l\u00edmite inferior", "text": "En matem\u00e1tica def\u00ednese l\u00edmite superior e l\u00edmite inferior dunha sucesi\u00f3n (\"x\"\"n\") como o maior e menor l\u00edmite converxente das subsucesi\u00f3ns de (\"x\"\"n\"). Analogamente a este, o l\u00edmite superior e l\u00edmite inferior para funci\u00f3ns reais def\u00ednese do mesmo xeito. O l\u00edmite superior e o l\u00edmite inferior son un substituto parcial para o l\u00edmite, se \u00e9 que este non existe.\nDefinici\u00f3n formal.\nFormalmente o l\u00edmite inferior dunha sucesi\u00f3n formula_1 def\u00ednese como\nou tam\u00e9n como\ne den\u00f3tase como formula_4 ou como formula_5. Analogamente def\u00ednese formula_6.\nEstas definici\u00f3ns son \u00fatiles nun conxunto parcialmente ordenado nun sentido cuantitativo, e proporcionan que o supremo e o \u00ednfimo existan. Nunha rede reticular completa sempre existen estes valores, polo que nese caso, cada sucesi\u00f3n ten un l\u00edmite inferior e l\u00edmite superior asociado.\nSe existe o l\u00edmite inferior e o l\u00edmite superior dunha sucesi\u00f3n formula_1, ent\u00f3n c\u00famprese que formula_8\nPropiedades.\nSexan formula_9 e formula_10 sucesi\u00f3ns de n\u00fameros reais, ent\u00f3n c\u00famprense as seguintes afirmaci\u00f3ns:\nL\u00edmites superior e inferior dunha sucesi\u00f3n de conxuntos.\nNalgunhas situaci\u00f3ns, sobre todo na teor\u00eda da medida, \u00e9 conveniente definir os conceptos de l\u00edmite superior e inferior para unha secuencia de conxuntos.\nSe formula_15 \u00e9 unha sucesi\u00f3n de conxuntos, ent\u00f3n def\u00ednese:\nDito dun xeito formal:\nC\u00famprese sempre que formula_20. Cando estes conxuntos coinciden, dicimos que o l\u00edmite existe:"}
{"id": "209879", "revid": "23204", "url": "https://gl.wikipedia.org/wiki?curid=209879", "title": "Mercedes Su\u00e1rez Pazos", "text": "Mercedes Su\u00e1rez Pazos, nada na Coru\u00f1a o 28 de abril de 1950, \u00e9 unha profesora e investigadora galega.\nTraxectoria.\nDoutora en Filosof\u00eda e Ciencias da Educaci\u00f3n, presidiu Nova Escola Galega. \u00c9 Decana da Facultade de Ciencias da Educaci\u00f3n da Universidade de Vigo."}
{"id": "209881", "revid": "1410", "url": "https://gl.wikipedia.org/wiki?curid=209881", "title": "Gran Premio de M\u00f3naco de 1965", "text": "O Gran Premio de M\u00f3naco de 1965 foi unha carreira de F\u00f3rmula Un celebrada o 30 de maio de 1965 no Circu\u00edto de M\u00f3naco en Monte Carlo, M\u00f3naco. Foi a segunda carreira do Campionato do Mundo de pilotos de ."}
{"id": "209882", "revid": "23204", "url": "https://gl.wikipedia.org/wiki?curid=209882", "title": "Passer predomesticus", "text": "Passer predomesticus \u00e9 unha ave f\u00f3sil paseriforme da familia Passeridae. Descrito pola primeira vez en 1962, co\u00f1\u00e9cense del dous \u00f3sos premaxilares da \u00e9poca do plistoceno medio atopados na cova de Oumm-Qatafa en Palestina. Eses premaxilares son semellantes aos dos pardais com\u00fans e dos pardais mouros ou espa\u00f1ois (\"Passer hispanioliensis\") mais difiren pola presenza dunha f\u00edsgoa profunda na vez dunha crista na parte inferior. O palent\u00f3logo israel\u00ed Eitan Tchernov, o descubridor da especie, considerou que estaba moi pr\u00f3ximo ao antecesor do pardal com\u00fan e do mouro pero a an\u00e1lise molecular estableceu unha orixe m\u00e1is antiga cas especies de pardais modernas. Vivindo nun clima semellante, a\u00ednda que con maior pluviosidade, ao da Palestina actual, Tchernov considerouno un antepasado bravo dos pardais modernos que son comensais dos humanos, malia todo a s\u00faa presenza na cova de Oumm-Qatafa poder\u00eda indicar que xa estaban asociados cos humanos.\nTaxonom\u00eda.\nO material co\u00f1ecido de \"Passer predomesticus\" consiste en dous \u00f3sos premaxilares conservados na colecci\u00f3n da Universidade Hebrea de Xerusal\u00e9n que describiu o palent\u00f3logo israel\u00ed Eitan Tchernov en 1962 e que revisou o zo\u00f3logo surafricano Miles Markus dous anos m\u00e1is tarde. Tchernov non identificou claramente un esp\u00e9cime tipo e Robert M. Mengel, o redactor en xefe de \"The Auk\", afirmou do traballo de Tchernov que conti\u00f1a numerosas omisi\u00f3ns e contradici\u00f3ns. En 1975 o paleont\u00f3logo franc\u00e9s C\u00e9cile Mourer-Chauvir\u00e9 deu a co\u00f1ecer a existencia de pardais f\u00f3siles nunha cova en Saint-Est\u00e8ve-Janson pero pola ausencia de premaxilares non se puido determinar se eran \"P.\u00a0predomesticus\"ou pardais com\u00fans.\nTchernov argumentou que o pardal com\u00fan e especies semellantes tiveran unhas mudanzas morfol\u00f3xicas considerables para se adaptaren \u00e1 relaci\u00f3n de comensalismo cos humanos, devindo cada volta m\u00e1is longos e finos e que o \"P.\u00a0predomesticus\" era unha especie intermedia entre o pardal com\u00fan e o pardal mouro, suxerindo que pod\u00eda ser un parente primitivo do antecesor do pardal com\u00fan que non desenvolveu dependencia dos humanos.. Nun traballo de 1984, Tchernov insinuou que o per\u00edodo no que se puideron separar o pardal com\u00fan e o\"P.\u00a0predomesticus\" foi durante a glaciaci\u00f3n W\u00fcrm hai entre 70.000 e 10.000 anos. Markus atopou que as especies f\u00f3siles estaban m\u00e1is pr\u00f3ximas aos pardais com\u00fans de Palestina e ao \"P.\u00a0motitensis\", e considerou que o pardal com\u00fan evolucionou en \u00c1frica. Nun estudo de 1977 sobre a evoluci\u00f3n do pardal com\u00fan os zo\u00f3logos americanos Richard F. Johnston e William J. Klitz acharon que o pardal com\u00fan evolucionou co comezo da agricultura, datando todos os f\u00f3siles que puideran ser atribu\u00eddos ao antecesor com\u00fan do pardal com\u00fan e mouro como m\u00e1is recentes que o \"P.\u00a0predomesticus\". O ornit\u00f3logo brit\u00e1nico J. Denis Summers-Smith na s\u00faa obra de 1988 \"The Sparrows\", considerou que \"P.\u00a0predomesticus\" era aproximadamente contempor\u00e1neo do antecesor com\u00fan do pardal e do pardal mouro e que todas as especies \"Passer\"actuais da rexi\u00f3n pale\u00e1rtica evolucionarion con posterioridade. Apoi\u00e1ndose en estudos m\u00e1is recentes de an\u00e1lise molecular Ted R. Anderson conclu\u00edu en \"Biology of the Ubiquitous House Sparrow\" (2006) que todas as especies \"Passer\" ti\u00f1an unha longa historia evolutiva, coa especiaci\u00f3n posiblemente acontecendo desde o Mioceno.\nDescrici\u00f3n.\nOs premaxilares, \u00fanicos \u00f3sos que se co\u00f1ecen do \"Passer predomesticus\", son relativamente doados de identificar nos paxaros. Tchernov atopou que os dous premaxilares de \"P.\u00a0predomesticus\" semell\u00e1banse aos do pardal com\u00fan e do pardal mouro, pero eran diferentes destes. En \"P.\u00a0predomesticus\" existe unha ra\u00f1ura central e lonxitudinal cos bordos levantados que atravesa a cara inferior (ventral) do premaxilar. Pola contra, tanto o pardal com\u00fan como o mouro te\u00f1en unha crista estreita nesta posici\u00f3n, que \u00e9 m\u00e1is prominente no com\u00fan. Nas especies \"Passer motitensis\", \"Passer melanurus\" e \"Passer diffusus\" esta crista est\u00e1 moito menos desenvolvida, e mesmo poden ter unha ra\u00f1ura pequena diante do premaxilar, a\u00ednda que non tan desenvolvida como \u00e9 no caso do \"P.\u00a0predomesticus\", xa que neste caso pode ter un largo m\u00e1ximo de 12\u00a0mm.\nDistribuci\u00f3n.\nSegundo o traballo de Tchernov de 1962, o \"Passer predomesticus\" atopouse no estrato \"E\"1, que se corresponde co Acheulense medio (Plistoceno Medio, o que implica que ti\u00f1a que ter m\u00e1is de 400.000 anos) da cova de Oumm-Qatafa en Wadi Khareitoun preto de Bel\u00e9n. Non obstante en 1984 Tchernov afirmou que o \"P.\u00a0predomesticus\" ti\u00f1a arredor de 140.000 anos, dat\u00e1ndoo no Yabrudense. O estrato \"E\"1 conti\u00f1a restos de 40\u00a0 especies de paxaros, inclu\u00edndo o premaxilar que Tchernov describiu como precursor do \"Passer moabiticus\" e un tarsometatarso e \u00famero provisionalmente atribu\u00eddos a un pardal com\u00fan. Un estrato acheulense indeterminado da mesma cova tam\u00e9n conti\u00f1a f\u00f3siles que Tchernov describiu como precursores tanto do pardal com\u00fan como do mouro.\nA\u00ednda que as interpretaci\u00f3ns do paleoclima de Oumm-Qatafa difiren, Tchernov suxeriu que os dep\u00f3sitos concordan cun clima mediterr\u00e1neo, a\u00ednda que con algo m\u00e1is de pluviosidade que na actualidade. Tchernov considerou o \"P. predomesticus\" un paxaro bravo pero Anderson interpretou que a concorrencia do \"P.\u00a0predomesticus\" con outros f\u00f3siles do x\u00e9nero \"Passer\" en Oumm-Qatafa indica que xa viv\u00edan en asociaci\u00f3n cos humanos do Paleol\u00edtico."}
{"id": "209884", "revid": "5863", "url": "https://gl.wikipedia.org/wiki?curid=209884", "title": "Francisco de Biedma Zayas", "text": "Francisco de Biedma Zayas, nado probabelmente na provincia de Xa\u00e9n na segunda metade do s\u00e9culo XVIII e cuxa data e lugar de falecemento se desco\u00f1ece, foi un militar espa\u00f1ol, afrancesado, gobernador de Galicia e Capit\u00e1n Xeneral, en d\u00faas ocasi\u00f3ns (1799 e 1808) e por moi breve tempo en ambas as d\u00faas.\nTraxectoria.\nHai poucos datos da vida de Francisco de Biedma (se cadra, polo \"escurecemento\" polos historiadores liberais do s\u00e9culo XIX debido \u00e1 s\u00faa condici\u00f3n de afrancesado). Membro dunha familia nobre de Xa\u00e9n, quizais fillo ou sobri\u00f1o de Francisco de Viedma (ou Biedma) e Narv\u00e1ez (Xa\u00e9n, 11 de xu\u00f1o de 1737 - Cochabamba, Bolivia, 28 de xu\u00f1o de 1809), mari\u00f1o, explorador da costa patag\u00f3nica arxentina, que foi gobernador de Santa Cruz de la Sierra e intendente de Cochabamba, fundador das cidades de Viedma e Carmen de Patagones, ou do seu irm\u00e1n Antonio, que d\u00e1 nome \u00e1 Estaci\u00f3n Antonio de Biedma, antiga estaci\u00f3n ferroviaria situada no Departamento Deseado, Provincia de Santa Cruz, Arxentina, as\u00ed chamada en recordo deste personaxe que, en 1780, percorreu a zona patag\u00f3nica.\nO que si est\u00e1 documentado \u00e9 que, no ano 1767 estaba destinado, como capit\u00e1n de artillar\u00eda, na cidade da Coru\u00f1a, onde casa con Mar\u00eda Josefa Pedrosa y Somoza, da familia dos Pedrosa, propietaria da antiga casa dos Ponte, e prima do xurisconsulto Francisco Somoza de Monsoriu.\nInvasi\u00f3n francesa.\nAo comezo da Guerra da Independencia (1808) estaba vacante o posto do Capit\u00e1n Xeneral de Galicia, xa que en marzo dese ano morrera no Porto, de enfermidade, o seu titular, Francisco de Taranco y Llano, que estaba al\u00ed ao mando das forzas galegas desprazadas en decembro de 1807 (uns 10.000 soldados) e que ocuparan o norte de Portugal ao servizo de Junot, en raz\u00f3n da daquela vixente alianza franco-espa\u00f1ola (establecida no Tratado de Fontainebleau). Interinamente desempe\u00f1aron o cargo, sucesivamente, Domingo Balest\u00e1, enxe\u00f1eiro militar e Mariscal de Campo, que regresou precipitadamente de Portugal onde estaba dirixindo un plano da costa setentrional dese pa\u00eds (posteriormente, o 16 de abril de 1813, a Rexencia do Reino \u2014Cortes de C\u00e1diz\u2014 destinar\u00edao como Director-Subinspector da Costa de Granada). e Francisco Biedma, tam\u00e9n Mariscal de Campo, destinado na Coru\u00f1a.\nBiedma, Capit\u00e1n Xeneral de Galicia desde o 11 at\u00e9 o 29 de maio de 1808, era mirado con desconfianza polos \"patriotas\" (tanto civ\u00eds como militares) por pensaren, non sen raz\u00f3n, de connivencia cos franceses (a\u00ednda que se pode supo\u00f1er con alg\u00fan fundamento que o seu maior pecado era, en realidade, que fora nomeado por Godoy). Pero a \"condici\u00f3n de afrancesado\" de Biedma queda patente no seu nomeamento, en 1810, de cabaleiro da Orde Real de Espa\u00f1a polo rei Xos\u00e9 I\nA\u00ednda que na primavera de 1808 Galicia albergaba un dos n\u00facleos de tropas regulares espa\u00f1olas m\u00e1is importantes, e tampouco faltaban destacadas instalaci\u00f3ns militares: fortes, polvoreiras, a maestranza de artillar\u00eda na Coru\u00f1a, unha base e arsenal navais en Ferrol (pero despois do Tratado de Fontainebleau medio ex\u00e9rcito acabara esparexido desde o norte de Portugal at\u00e9 Dinamarca). A maior parte da oficialidade, sobre todo a do rexemento de Navarra, o \u00fanico que quedara practicamente completo na gornici\u00f3n da Coru\u00f1a, militaba no bando patriota, reun\u00edndose secretamente cun grupo de paisanos liberais, entre outros, Manuel Pardo de Andrade e Sinforiano L\u00f3pez.\nCando Biedma recibiu as noticias dos sucesos do 2 de maio en Madrid, temeroso de que se producira na Coru\u00f1a un alzamento popular similar, ditou unha serie de medidas preventivas (como, por exemplo, emprazar unha bater\u00eda de artillar\u00eda diante do edificio da capitan\u00eda), moitas das cales irritaran a\u00ednda m\u00e1is \u00e1 poboaci\u00f3n. e publicou un bando no que denunciaba os acontecementos sucedidos en Madrid, para o que redactou un informe que enviou aos principais concellos galegos o 11 de maio.\nPero o levantamento acabou produc\u00edndose, e constitu\u00edndose na Coru\u00f1a a Xunta Suprema do Reino de Galicia, que enviou a Biedma f\u00f3ra de Galicia e nomeou Capit\u00e1n Xeneral a Antonio Filangieri."}
{"id": "209886", "revid": "22570", "url": "https://gl.wikipedia.org/wiki?curid=209886", "title": ".co", "text": ".co \u00e9 o Dominio de Nivel Superior xeogr\u00e1fico (ccTLD) para a Colombia."}
{"id": "209887", "revid": "22795", "url": "https://gl.wikipedia.org/wiki?curid=209887", "title": "Francisco Biedma", "text": ""}
{"id": "209888", "revid": "22795", "url": "https://gl.wikipedia.org/wiki?curid=209888", "title": "Francisco de Biedma y Zayas", "text": ""}
{"id": "209889", "revid": "22795", "url": "https://gl.wikipedia.org/wiki?curid=209889", "title": "Francisco de Biedma", "text": ""}
{"id": "209891", "revid": "2338", "url": "https://gl.wikipedia.org/wiki?curid=209891", "title": "Esmerill\u00f3n com\u00fan", "text": ""}
{"id": "209893", "revid": "23204", "url": "https://gl.wikipedia.org/wiki?curid=209893", "title": "Gran Premio de M\u00f3naco de 1967", "text": "O Gran Premio de M\u00f3naco de 1967 foi unha carreira de F\u00f3rmula Un celebrada o 7 de maio de 1967 no Circu\u00edto de M\u00f3naco en Monte Carlo, M\u00f3naco. Foi a segunda carreira do Campionato do Mundo de pilotos de .\nResumo.\nAs primeiras voltas foron axitadas - Jack Brabham fixo un trompo diante de Bruce McLaren e Jo Siffert, que chocaron tratando de evitalo, ao mesmo tempo Jim Clark tivo que tomar o cami\u00f1o de escape. Jackie Stewart pasou \u00e1 cabeza ata que rompeu o seu diferncial na volta 14. \nHulme liderou a carreira ata que se viu obrigado a entrar en boxes para cambiar a bater\u00eda. Clark remontou desde o posto 14 ata o cuarto cando rompeu a suspensi\u00f3n na volta 43, Bandini estrelouse cando recortaba a chicane e rematou cabeza abaixo entre os fardos de palla en chamas. A operaci\u00f3n de rescate foi totalmente inadecuada, e Bandini morreu poucos d\u00edas despois debido as queimaduras, a traxedia eclipsou a primeira vitoria de Denny Hulme nun dos circu\u00edtos m\u00e1is dif\u00edciles do mundo."}
{"id": "209894", "revid": "85894", "url": "https://gl.wikipedia.org/wiki?curid=209894", "title": "Rodolfo Feijoo Pardi\u00f1as", "text": "Rodolfo Feijoo Pardi\u00f1as, nado en Camari\u00f1as o 1 de novembro de 1851 e finado na Coru\u00f1a o 28 de abril de 1892, foi un xornalista e pol\u00edtico galego.\nTraxectoria.\nIrm\u00e1n de Ambrosio Feijoo Pardi\u00f1as. Licenciado en Leis pola Universidade de Santiago de Compostela. Foi presidente da Juventud Republicana da Coru\u00f1a, participou nas revoltas liberais e foi elixido en 1873 para a Asemblea Provincia polos republicanos de Santiago de Compostela. Colaborou no diario \"La Vanguardia\" e en \"La Rep\u00fablica\" e \"Espa\u00f1a y Am\u00e9rica\" de Madrid, en \"Euskaldun-Legu\u00eda\" de Bilbao, no \"Bolet\u00edn Federal\" da Coru\u00f1a, e en \"La Espa\u00f1a\" de Lisboa. Publicou artigos literarios en \"Las Noticias\" e noutros peri\u00f3dicos coru\u00f1eses, onde apareceu a s\u00faa novela breve \"\u00a1Pobre Luisa!\"."}
{"id": "209895", "revid": "10599", "url": "https://gl.wikipedia.org/wiki?curid=209895", "title": "Daniel G\u00fciza", "text": ""}
{"id": "209896", "revid": "10599", "url": "https://gl.wikipedia.org/wiki?curid=209896", "title": "Mesa dos Catro Cabaleiros", "text": ""}
{"id": "209897", "revid": "98629", "url": "https://gl.wikipedia.org/wiki?curid=209897", "title": "Poliploid\u00eda", "text": "En xen\u00e9tica, a poliploid\u00eda \u00e9 a condici\u00f3n que presentan as c\u00e9lulas e organismos que te\u00f1en tres ou m\u00e1is conxuntos completos de cromosomas, que poden proceder da mesma especie ou de distintas especies. Tales c\u00e9lulas ou organismos denom\u00ednanse poliploides.\nSe os xenomas dunha especie poliploide prove\u00f1en da mesma especie ancestral, dise que \u00e9 \"autopoliploide\" ou \"autoploide\"; se prove\u00f1en de d\u00faas especies ancestrais diferentes dise que \u00e9 \"alopoliploide\" ou \"aloploide\". Dependendo do n\u00famero de xogos cromos\u00f3micos completos que pos\u00faa, a especie denom\u00ednase triploide (3x), tetraploide (4x), pentaploide (5x) hexaploide (6x) e as\u00ed sucesivamente, onde x \u00e9 o n\u00famero monoploide (que non \u00e9 igual ao n\u00famero haploide; \"ver terminolox\u00eda\").\nA poliploid\u00eda \u00e9 algo bastante frecuente na natureza, ben que \u00e9 m\u00e1is frecuente en plantas e algas do que en animais e fungos. En plantas, a poliploid\u00eda est\u00e1 moi estendida dentro das anxiospermas (aproximadamente un 30% das especies son alopoliploides) e parece estar relacionada coa latitude xeogr\u00e1fica. Xeralmente, en plantas poliploides d\u00e1se o fenotipo \"gigas\", caracterizado por un aumento de tama\u00f1o nos individuos poliploides, xa que pos\u00faen maior n\u00famero de c\u00e9lulas c\u00f3s individuos diploides. En animais, o fenotipo \"gigas\" non se d\u00e1 como tal, xa que o aumento de tama\u00f1o que se produce nalg\u00fans grupos de insectos, crust\u00e1ceos e anfibios e peixes poliploides \u00e9 debido ao aumento do volume celular, pero non do n\u00famero de c\u00e9lulas, que \u00e9 o mesmo en individuos diploides e poliploides.\nTipos de poliploid\u00eda.\nOs tipos de poliploid\u00eda clasificados polo n\u00famero de conxuntos de cromosomas (n\u00famero monoploide, x) presentes nas c\u00e9lulas son:\nTerminolox\u00eda.\nAlg\u00fans termos utilizados frecuientemente no estudo de poliploides son os seguintes:\nPoliploid\u00eda na natureza.\nA poliploid\u00eda, na natureza, \u00e9 un fen\u00f3meno espont\u00e1neo que se d\u00e1 tanto en animais coma en plantas, pero \u00e9 moito m\u00e1is frecuente nestas \u00faltimas.\nEn plantas.\nA poliploid\u00eda d\u00e1se en todos os grandes grupos vexetais. Algunhas estimaci\u00f3ns consideran que entre o 30\u201380% das especies de plantas vivas son poliploides, e en moitas li\u00f1axes \u00e9 evidente que houbo casos antigos de paleopoliploid\u00eda.\nA distribuci\u00f3n xeogr\u00e1fica das especies vexetais mostra un incremento da proporci\u00f3n de especies poliploides a medida que aumenta a latitude, e a explicaci\u00f3n m\u00e1is probable \u00e9 a maior adaptabilidade dos poliploides a condici\u00f3ns clim\u00e1ticas como o fotoper\u00edodo, se bien existe certa controversia na correlaci\u00f3n entre poliploid\u00eda e resistencia a condici\u00f3ns adversas. Segundo Gustafsson (1948), a elevada proporci\u00f3n de poliploides na flora \u00e1rtica non \u00e9 debida \u00e1 acci\u00f3n da temperatura estrema sobre a gametox\u00e9nese, sen\u00f3n a adaptaci\u00f3ns nos ciclos vitais destes organismos. Hai que salientar que existe unha tendencia a unha distribuci\u00f3n m\u00e1is ampla entre os poliploides e unha diferenciaci\u00f3n nos h\u00e1bitats entre os poliploides e os diploides a partir dos que se orixinaron.\nPoliploid\u00eda e especiaci\u00f3n das plantas.\nExiste bastante controversia sobre se a autopoliploid\u00eda xogou un papel importante na evoluci\u00f3n das especies vexetais ou non, pero non hai d\u00fabida de que a alopoliploid\u00eda tivo un papel salientable na evoluci\u00f3n destes grupos. Winge (1917) foi o primeiro en resaltar a importancia da hibridaci\u00f3n interespec\u00edfica e posterior duplicaci\u00f3n cromos\u00f3mica na formaci\u00f3n de novas especies. Esta hip\u00f3tese est\u00e1 apoiada polo experimento levado a cabo por Clausen e Goodspeed (1925), no que se obtivo unha nova especie, \"Nicotiana digluta\" (2n = 72), a partir de \"N. glutinosa\" (2n = 24) e \"N. tabacum\" (2n = 48).\nA alopoliploid\u00eda constit\u00fae un mecanismo evolutivo descontinuo, xa que re\u00fane os patrimonios hereditarios de especies distintas ao producirse a hibridaci\u00f3n e a duplicaci\u00f3n cromos\u00f3mica nunha soa xeraci\u00f3n. A\u00ednda que as fases iniciais son fundamentais para o establecemento e a supervivencia dos poliploides, unha vez superadas poden estenderse por novas \u00e1reas xeogr\u00e1ficas. Ademais, as s\u00faas irregularidades mei\u00f3ticas poden compensarse por mecanismos apom\u00edcticos (produci\u00f3n de sementes sen meiose nin fertilizaci\u00f3n). Despois da formaci\u00f3n dunha especie poliploide, esta evoluciona lentamente debido a que a variaci\u00f3n fenot\u00edpica \u00e9 menor ca en diploides, xa que un mutante recesivo ten menos probabilidade de se manisfestar e, xa que logo, de que poida actuar sobre el a selecci\u00f3n tanto de xeito beneficioso coma negativo.\nUnha grande explosi\u00f3n na diversidade de especies das anxiospermas parece que coincidiu co momento en que se produciron antigas duplicaci\u00f3ns do xenoma compartidas por moitas especies. Consid\u00e9rase que o 15% dos episodios de especiaci\u00f3n nas anxiospermas e o 31% nos fentos foron acompa\u00f1adas por un incremento na ploid\u00eda. As plantas poliploides poden orixinarse espontaneamente na natureza por varios mecanismos, como fallos na mitose ou meiose, e fusi\u00f3ns de gametos con n\u00fameros cromosomicos non reducidos (gametos 2n). A maior\u00eda dos poliploides mostran heterose en relaci\u00f3n coas s\u00faas especies parentais, e poden presentar novas variaci\u00f3ns ou morfolox\u00edas que poden contribu\u00edr ao proceso de especiaci\u00f3n e a explotaci\u00f3n de nichos ecol\u00f3xicos. Os mecanismos que levan \u00e1 variaci\u00f3n nos alopoliploides recentemente formados poden ser efectos de dosificaci\u00f3n de xenes (como resultado do maior n\u00famero de copias no xenoma), a reuni\u00f3n de xenes regulatorios, rearranxos cromos\u00f3micos, e remodelaci\u00f3n epixen\u00e9tica, que afectan ao contido ou \u00e1 expresi\u00f3n x\u00e9nica. Moitos destes cambios poden contribu\u00edr ao illamento reprodutivo e \u00e1 especiaci\u00f3n.\nPoliploid\u00eda nas plantas silvestres.\nMalia os numerosos intentos nos \u00faltimos 70 anos para estimar a frecuencia da poliploid\u00eda en plantas, foi dif\u00edcil determinar a frecuencia real en numerosas li\u00f1axes de plantas. As anxiospermas en particular recibiron moita atenci\u00f3n. Utilizando os n\u00fameros cromos\u00f3micos e a hip\u00f3tese sobre a presunta li\u00f1a divisoria entre o n\u00famero diploide e poliploide, realiz\u00e1ronse varias estimaci\u00f3ns da frecuencia da poliploid\u00eda nas plantas con flores. Por\u00e9n, tal estimaci\u00f3n variou dependendo do n\u00famero cromos\u00f3mico b\u00e1sico utilizado, como tam\u00e9n dos taxons utilizados como mostra. Arne M\u00fcntzing, en 1936, e Cyril Dean Darlington, en 1937, especularon que preto da metade das anxiospermas eran poliploides, e George Ledyard Stebbins, en 1950, estimou que eran o 30-35%. Verne Grant basou a s\u00faa estimaci\u00f3n no n\u00famero cromos\u00f3mico para 17.138 especies e hipotetizou que todas as que ti\u00f1an un n\u00famero haploide superior a n=14 eran poliploides. Base\u00e1ndose neses par\u00e1metros conclu\u00edu que o 47% das anxiospermas (58% das monocotiled\u00f3neas e 43% das dicotiled\u00f3neas) eran poliploides. Peter Goldblatt suxeriu que tal estimaci\u00f3n era moi conservadora e propuxo que todos os taxons con n\u00fameros cromos\u00f3micos b\u00e1sicos por riba de x=8 ou x=9 deberon ter unha orixe poliploide. Utilizando esta regra, calculou que o 70% das monocotiled\u00f3neas eran poliploides. Lewis utilizou un razoamento similar para as dicotiled\u00f3neas, chegando a estimar que o 70 a 80% delas eran poliploides.\nUn caso especial \u00e9 Lomatia tasmanica un arbusto de Tasmania moi raro, que \u00e9 triploide e est\u00e9ril, polo que s\u00f3 se reproduce vexetativamente e todas as plantas son xeneticamente semellantes.\nHai unhas poucas con\u00edferas poliploides naturais. Un exemplo \u00e9 a \"Sequoia sempervirens\" xigante, que \u00e9 hexaploide (6x) con 66 cromosomas (2n = 6x = 66).\nPoliploid\u00eda nas plantas cultivadas.\nA induci\u00f3n da poliploid\u00eda \u00e9 unha t\u00e9cnica com\u00fan para superar a esterilidade dunha especie h\u00edbrida nos cruzamentos de plantas para obter novas variedades de cultivo. Por exemplo, o \"Triticale\" \u00e9 un h\u00edbrido do trigo (\"Triticum turgidum\") e do centeo (\"Secale cereale\"), que combina caracter\u00edsticas desexables de ambos, pero que inicialmente era est\u00e9ril, e que se fixo f\u00e9rtil aplic\u00e1ndolle t\u00e9cnicas de poliploidizaci\u00f3n (ver Mellora Xen\u00e9tica m\u00e1is abaixo), polo que agora se pode propagar como triticale.\nSon exemplos de plantas cultivadas con variedades poliploides as seguintes:\nAlgunhas variedades cultivadas poden ter diferentes ploid\u00edas: os tulip\u00e1ns e os lirios poden ser diploides ou triploides; os lirios de d\u00eda (cultivar \"Hemerocallis\") poden ser diploides ou tetraploides; as maz\u00e1s e as laranxas kinnows poden ser diploides, triploides, ou tetraploides.\nEn animais.\nSegundo White (1951), os insectos e crust\u00e1ceos partenoxen\u00e9ticos presentan razas e especies poliploides. Estud\u00e1ronse moitas series poliploides, e atopouse en todas elas unha estreita relaci\u00f3n coa partenox\u00e9nese: \"Artemia salina\", \"Trichiniscus elizabethae\", \"Solenobio triguetrella\", \"Oetiorrhycus\" sp. etc.\nMuller (1925) atribu\u00edu a baixa frecuencia de poliploid\u00eda en animais superiores ao desequilibrio que orixina o incremento do n\u00famero de cromosomas sexuais no mecanismo xen\u00e9tico de determinaci\u00f3n do sexo. Baseou esta argumentaci\u00f3n na determinaci\u00f3n sexual de \"Drosophila melanogaster\" en diferentes estados de ploid\u00eda, base\u00e1ndose nos co\u00f1ecementos da \u00e9poca:\nOnde A \u00e9 un autosoma e X o cromosoma X. Nun individuo triploide:\nNun individuo tetraploide:\nDebido \u00e1 formaci\u00f3n de bivalentes XX e YY na meiose dos machos tetraploides, case todos os seus gametos ser\u00e1n XY e, por tanto, case toda a descendencia ser\u00e1 XXXY (intersexo).\nDawson (1962) suxeriu outras d\u00faas raz\u00f3ns importantes para a baixa frecuencia de poliploid\u00eda entre os animais:\nA orixe dunha raza tetraploide a partir dunha diploide require que se produzan d\u00faas poliploidizaciones: unha dun macho e unha dunha femia, as\u00ed como o seu posterior apareamento, o cal \u00e9 improbable que aconteza.\nO desequilibrio xen\u00e9tico pola poliploid\u00eda nos procesos de diferenciaci\u00f3n dos tecidos e a s\u00faa interacci\u00f3n causa infertilidade ou inviabilidade en moitos casos.\nDentro dos animais poliploides, podemos distinguir aqueles que te\u00f1en reproduci\u00f3n partenoxen\u00e9tica ou asexual dos que presentan unha reproduci\u00f3n bisexual normal. Cit\u00e1ronse antes alg\u00fans exemplos de animais poliploides con reproduci\u00f3n partenoxen\u00e9tica. Entre as especies animais poliploides bisexuais hai que salientar as ras do Brasil da familia Ceratophrididae, nas que \"Odontophrinus cultripes\" \u00e9 diploide (2n = 22), \"O. americanus\" \u00e9 tetraploide (2n = 44) e \"Ceratophrys dorsata\" \u00e9 octoploide (2n = 104). Outro caso curioso entre os anfibios son os axolotes (\"Amblystoma\") poliploides (triploides fundamentalmente), que son todas femias, e que se reproducen por cleptox\u00e9nese, \"roubando\" espermat\u00f3foros de machos diploides de especies emparentadas para desencadear o desenvolvemento do ovo, pero sen incorporar o ADN de ditos machos ao embri\u00f3n. Outros exemplos con partenox\u00e9nese son os lagartos poliploides.\nSegundo Astaurov (1969) para que se estableza unha especie poliploide bisexual primeiro debe producirse unha li\u00f1a poliploide partenoxen\u00e9tica e despois debe ocorrer unha reversi\u00f3n \u00e1 bisexualidade.\nBe\u00e7ak e colaboradores (1970) propo\u00f1en que en peixes e anfibios a formaci\u00f3n de novas especies por poliploid\u00eda segue a ser un mecanismo evolutivo importante debido a que os cromosomas sexuais destas especies est\u00e1n nun estado indiferenciado.\nA poliploid\u00eda \u00e9 un fen\u00f3meno pouco frecuente en animais. Co\u00f1\u00e9cense especies poliploides en an\u00e9lidos, crust\u00e1ceos, anfibios e r\u00e9ptiles. En peixes, demostrouse a existencia de poliploides naturais nalgunhas especies. Especies de tetraploides ancestrais con aproximadamente 100 cromosomas atop\u00e1ronse nos x\u00e9neros \"Carassius, Cyprinus, Spinibarbus \"e \"Tor\", entanto que as especies \"Schizothorax taliensis\" e \"S. yunnanensis\" son hexaploides ancestrais con 148 cromosomas. Nos casos de \"Carassius auratus\" e \"Carassius gibelio\" ademais de seren considerados como tetraploides ancestrais, tam\u00e9n presentan formas triploides naturais con aproximadamente 150 cromosomas.\nA poliploid\u00eda consid\u00e9rase un car\u00e1cter infrecuente en moluscos bivalvos Por\u00e9n, a evidencia citoxen\u00e9tica indica que as especies dos x\u00e9neros de auga doce \"Sphaerium\", \"Musculium\" e \"Pisidium\" , inclu\u00eddos na subfamilia Sphaeriinae (Sphaeriidae), ser\u00edan poliploides. Document\u00e1ronse antecedentes citoxen\u00e9ticos para 10 especies de Sphaeriinae que habitan no hemisferio norte, as cales se caracterizan por presentaren os niveis de ploid\u00eda m\u00e1is altos descritos dentro da clase dos bivalvos, con valores desde 2n ata 13n e con n\u00fameros cromos\u00f3micos que var\u00edan desde 36 ata uns 247.\nNos mam\u00edferos son raros os casos de poliploid\u00eda, xa que xeralmente causan a morte prenatal. Entre os roedores octod\u00f3ntidos das rexi\u00f3ns des\u00e9rticas da Arxentina, as al\u00ed chamadas vizcachas (\"Tympanoctomys barrerae\") pens\u00e1base que eran tetraploides, pero coidadosas an\u00e1lises da s\u00faa dotaci\u00f3n cromos\u00f3mica mostraron que a especie s\u00f3 ten dous xogos de cromosomas, polo que parece que realmente \u00e9 diploide e o seu n\u00famero diploide recontabilizouse como 2n = 102. Os seus parentes m\u00e1is pr\u00f3ximos vivos son as vizcachas dos Andes \"Octomys mimax\", con 2n = 56. P\u00e9nsase que un antepasado similar a \"Octomys\" orixinou un tetraploide (con 4n = 112), por duplicaci\u00f3n cromos\u00f3mica, que o illou reprodutivamente dos seus proxenitores.\nEn humanos.\nA verdadeira poliploid\u00eda raramente se d\u00e1 nos humanos, a\u00ednda que pode aparecer nalg\u00fans tecidos, especialmente no f\u00edgado.\nNos humanos prod\u00facense casos de triploid\u00eda (69 cromosomas ou 69,XXX) e tetraploid\u00eda (92 cromosomas ou 92,XXXX). A triploid\u00eda d\u00e9bese xeralmente a polispermia, e d\u00e1se nunha pequena proporci\u00f3n de embarazos e \u00e9 causa de abortos espont\u00e1neos, xa que a gran maior\u00eda destes fetos non chegan a nacer, e os poucos que sobreviven ata o parto normalmente morren pouco despois de naceren. Nalg\u00fans casos a supervivencia pode ser maior se \u00e9 un caso de mixoploid\u00eda, \u00e9 dicir, o individuo ten poboaci\u00f3ns de c\u00e9lulas diploides normais xunto con outras triploides.\nA triploid\u00eda pode ser o resultado de dixinia (o conxunto extra de cromosomas procede da nai) ou diandria (se procede do pai). A diandria \u00e9 causada principalmente por reduplicaci\u00f3n do conxunto cromos\u00f3mico paterno haploide nun s\u00f3 espermatozoide, pero pode tam\u00e9n ser consecuencia da fertilizaci\u00f3n do \u00f3vulo por dous espermatozoides. A dixinia \u00e9 causada principalmente quer por un fallo nunha divisi\u00f3n mei\u00f3tica durante a ovox\u00e9nese que orixina un ovocito diploide, quer por un fallo na expulsi\u00f3n do corp\u00fasculo polar do ovocito. Os defectos das placentas que forman os fetos triploides son tam\u00e9n diferentes segundo estes se orixinasen por dixinia ou por diandria.\nA tetraploid\u00eda completa \u00e9 m\u00e1is rara c\u00e1 triploid\u00eda e tam\u00e9n produce abortos naturais. Por\u00e9n, det\u00e9ctanse algunhas c\u00e9lulas tetraploides nas an\u00e1lises cromos\u00f3micas prenatais e son consideradas xeralmente como \"inofensivas\". Non est\u00e1 claro se estas c\u00e9lulas tetraploides tenden a orixinarse durante o cultivo celular \"in vitro\" ou se est\u00e1n presentes tam\u00e9n nas c\u00e9lulas placentarias \"in vivo\". Hai moi poucos informes cl\u00ednicos de fetos ou beb\u00e9s diagnosticados con mosaicismo con tetraploid\u00eda.\nA mixoploid\u00eda (poboaci\u00f3ns celulares mixtas) \u00e9 observada con frecuencia nos embri\u00f3ns humanos antes da implantaci\u00f3n e pode ser do tipo haploide/diploide ou diploide/tetraploide. Non se sabe se estes embri\u00f3ns fracasan na s\u00faa implantaci\u00f3n e por iso se detectan tan raramente nos embarazos en curso ou se hai simplemente un proceso selectivo que favorece nos embri\u00f3ns \u00e1s c\u00e9lulas diploides.\nIdentificaci\u00f3n.\nPara termos a certeza de que un individuo \u00e9 poliploide \u00e9 necesario o uso de t\u00e9cnicas citoxen\u00e9ticas de estudo cromos\u00f3mico, como bandeos cromos\u00f3micos, FISH e a observaci\u00f3n do apareamento mei\u00f3tico. Algunhas caracter\u00edsticas morfol\u00f3xicas, citol\u00f3xicas e fisiol\u00f3xicas poden ser \u00fatiles \u00e1 hora de discriminar entre individuos diploides e poliploides.\nNo referente \u00e1s caracter\u00edsticas morfol\u00f3xicas, estas difiren entre plantas e animais. A mi\u00fado, en plantas prod\u00facese xigantismo (fenotipo \"gigas\"), e todos os \u00f3rganos da planta poliploide son de maior tama\u00f1o e ademais a cor das follas faise m\u00e1is escura. Por\u00e9n, adm\u00edtese a existencia dun grao de ploid\u00eda \u00f3ptimo a partir do cal un incremento no n\u00famero de xogos cromos\u00f3micos non produce un incremento do tama\u00f1o, sen\u00f3n que este non var\u00eda ou, mesmo, dimin\u00fae. En animais, non se d\u00e1 o fenotipo \"gigas\"; en anfibios, os individuos triploides obtidos son do mesmo tama\u00f1o c\u00f3s diploides, porque ao aumentar o tama\u00f1o celular coa ploid\u00eda tam\u00e9n se produce unha diminuci\u00f3n do n\u00famero de c\u00e9lulas en diversos \u00f3rganos. Esta diminuci\u00f3n do n\u00famero de c\u00e9lulas no cerebro e medula espi\u00f1al \u00e9 a causa de trastornos fisiol\u00f3xicos e metab\u00f3licos que adoitan producir a inviabilidade dos individuos poliploides. Malia todo, nalg\u00fans invertebrados a poliploid\u00eda vai asociada a un aumento de tama\u00f1o.\nEn canto a caracter\u00edsticas citol\u00f3xicas, en numerosas especies vexetais e animais observouse unha estreita correlaci\u00f3n entre a ploid\u00eda das c\u00e9lulas e o tama\u00f1o unidimensional e tridimensional das mesmas. Ademais, o aumento do tama\u00f1o celular expr\u00e9sase como unha diminuci\u00f3n do n\u00famero de n\u00facleos por unidade de superficie.\nUnha caracter\u00edstica citol\u00f3xica que a mi\u00fado se ten utilizado na identificaci\u00f3n de poliploides animais \u00e9 a relaci\u00f3n entre o n\u00famero m\u00e1ximo de nucl\u00e9olos e o n\u00famero de xogos cromos\u00f3micos presentes no n\u00facleo.\nEn relaci\u00f3n coas caracter\u00edsticas fisiol\u00f3xicas, adm\u00edtese en xeral que o desenvolvemento ontoxen\u00e9tico en poliploides \u00e9 m\u00e1is lento ca en diploides, tanto en plantas coma en animais.\nCitoxen\u00e9tica dos poliploides.\nMitose.\nA mitose dos individuos poliploides, en xeral, non presenta ning\u00fan tipo de irregularidade que a distinga da mitose dos individuos diploides, raz\u00f3n polo cal a reproduci\u00f3n asexual est\u00e1 tan estendida entre os poliploides.\nMeiose.\nDado a s\u00faa diferente orixe, os comportamentos mei\u00f3ticos entre autopoliploides e alopoliploides tam\u00e9n mostran diferenzas, polo que se tratar\u00e1n de maneira independente nos seguintes apartados.\nAutopoliploides.\nEntre os autopoliploides, podemos \u00e1 s\u00faa vez distinguir entre autotriploides e autotetraploides, a\u00ednda que hai tam\u00e9n outras posibilidades.\nAutotriploides.\nPresentan tres copias de cada cromosoma.\nNa profase mei\u00f3tica o apareamento entre rexi\u00f3ns hom\u00f3logas dos cromosomas pode ser m\u00faltiple ou, polo contrario e m\u00e1is frecuentemente, dous a dous.\nAo teren m\u00e1is de dous cromosomas hom\u00f3logos e ao ser m\u00e1is frecuente o apareamento dous a dous, poden orixinarse cambios de parella no apareamento, dando lugar \u00e1 formaci\u00f3n de multivalentes (varios hom\u00f3logos unidos) na profase I. Estes quedan unidos polos puntos de quiasma (ver meiose), adoptando m\u00faltiples configuraci\u00f3ns metaf\u00e1sicas en funci\u00f3n do lugar onde ocorran os quiasmas, que se denominan:\nTam\u00e9n pode ocorrer que o apareamento se dea entre dous cromosomas, formando un bivalente (dous hom\u00f3logos unidos), e o terceiro quede sen aparear (univalente). Que se dea esta situaci\u00f3n ou se formen trivalentes (tres hom\u00f3logos unidos) depende dos seguintes factores:\nEstes factores dependen tanto da especie coma do xenotipo do individuo.\nEn metafase I, os centr\u00f3meros dos trivalentes coori\u00e9ntanse, e esta coorientaci\u00f3n pode ser de tres tipos:\nOs cromosomas que quedan atrasados na placa metaf\u00e1sica poden quedar perdidos no citoplasma ou inclu\u00edrse casualmente nun dos n\u00facleos fillos.\nAutotetraploides.\nA conduta mei\u00f3tica dos autotetraploides \u00e9 moi similar \u00e1 descrita para os autotriploides, s\u00f3 que ao ser catro os cromosomas hom\u00f3logos implicados, a situaci\u00f3n \u00e9 un pouco m\u00e1is complexa.\nNestes individuos, o apareamento cromos\u00f3mico pode dar lugar, segundo o n\u00famero de hom\u00f3logos unidos, a un tetravalente, un trivalente e un univalente, dous bivalentes ou un bivalente e dous univalentes. No caso dos tetravalentes, existe un maior n\u00famero de asociaci\u00f3ns posibles, dez segundo Darlington (1931), pero non todas elas te\u00f1en a mesma frecuencia, e as m\u00e1is com\u00fans son as asociaci\u00f3ns en anel e as li\u00f1ais.\nEn metafase I, a coorientaci\u00f3n dos centr\u00f3meros pode presentar catro tipos diferentes de configuraci\u00f3ns:\nAlopoliploides.\nO comportamento mei\u00f3tico dos alopoliploides est\u00e1 principalmente influ\u00eddo pola afinidade existente entre os xenomas das especies parentais que o compo\u00f1en.\nSe os xenomas parentais son moi diferentes, nas c\u00e9lulas mei\u00f3ticas do alopoliploide s\u00f3 se observar\u00e1n bivalentes e talvez alg\u00fan univalente producido pola interferencia dalg\u00fan cromosoma estra\u00f1o ou pola acci\u00f3n do citoplasma da especie materna orixinal.\nPolo contrario, se os xenomas parentais est\u00e1n pr\u00f3ximos filoxeneticamente, haber\u00e1 unha maior probabilidade de que se formen multivalentes. A\u00ednda que este poida parecer o feito m\u00e1is com\u00fan, depende do avanzado que estea o proceso de diploidizaci\u00f3n do alopoliploide, \u00e9 dicir, como de similar sexa o comportamento mei\u00f3tico ao dos diploides, encontrando cada vez un maior n\u00famero de bivalentes e un menor apareamento entre cromosomas home\u00f3logos. Esta perda de afinidade entre os xenomas parentais pode atribu\u00edrse \u00e1 acumulaci\u00f3n de mutaci\u00f3ns estruturais que produzan unha diverxencia evolutiva de ambos os xenomas ou ben a algunha alteraci\u00f3n na regulaci\u00f3n xen\u00e9tica do apareamento mei\u00f3tico.\nOutras caracter\u00edsticas salientables da meiose de alopoliploides son as seguientes:\nFertilidade.\nA fertilidade dun poliploide depende da viabilidade dos gametos e dos cigotos que producen, e estes \u00e1 s\u00faa vez son dependentes da constituci\u00f3n cromos\u00f3mica, a cal \u00e9 m\u00e1is equilibrada nos autotetraploides do que nos autotriploides dado o comportamento mei\u00f3tico dos mesmos.\nOs individuos triploides son practicamente est\u00e9riles, ag\u00e1s excepci\u00f3ns como a espinaca. Por\u00e9n, os tetraploides adoitan ser f\u00e9rtiles, a\u00ednda que a s\u00faa fertilidade \u00e9 menor c\u00e1 presentada por diploides. Grazas ao predominio das coorientaci\u00f3ns converxente e paralela en metafase I, a proporci\u00f3n de gametos viables producidos polos tetraploides \u00e9 maior c\u00e1 producida polos triploides.\nEn autopoliploides, unha selecci\u00f3n continuada de individuos tetraploides con xenotipos que tenden a formar un maior n\u00famero de tetravalentes con coorientaci\u00f3n axeitada ou un maior n\u00famero de bivalentes comporta un incremento da fertilidade e da regularidade mei\u00f3tica dos individuos da caste tetraploide.\nEn alopoliploides, a fertilidade pode verse influ\u00edda pola interacci\u00f3n entre o citoplasma da especie parental materna e o xenoma da especie parental paterna. Dado que, a priori, unha maior regularidade na formaci\u00f3n de bivalentes mei\u00f3ticos sup\u00f3n unha maior fertilidade en aloploides, canto m\u00e1is est\u00e9ril sexa un h\u00edbrido, m\u00e1is f\u00e9rtil debe ser o aloploide que del derive.\nHerdanza.\nO tipo de herdanza que presentan os poliploides \u00e9 a chamada herdanza polix\u00e9nica, na que as segregaci\u00f3ns xenot\u00edpicas e fenot\u00edpicas son diferentes das esperadas polas leis de Mendel, e dependen do grao de ploid\u00eda, da frecuencia dos distintos tipos de coorientaci\u00f3ns en metafase e ademais, en aloploides, da semellanza xen\u00e9tica entre os xenomas parentais.\nPara un locus con dous alelos (A e a), o n\u00famero de xenotipos posibles depender\u00e1 do grao de ploid\u00eda das c\u00e9lulas, \u00e9 dicir, do n\u00famero de copias de cada xene. Nun n-ploide, cada alelo pode estar presente desde 0 ata n veces. Utilizando a terminolog\u00eda de Belling e col., para un individuo tetraploide pres\u00e9ntanse os seguintes xenotipos:\nOs fenotipos depender\u00e1n de cantas doses precise o alelo A para ser dominante. No caso de que sexa dominante a calquera dose, o fenotipo dos individuos simplexo, duplexo, triplexo e cuadruplexo ser\u00e1 dominante e unicamente o nuliplexo presentar\u00e1 fenotipo recesivo, e esta \u00e9 a raz\u00f3n pola que os poliploides evolucionan m\u00e1is de vagar c\u00f3s diploides, e esta lentitude \u00e9 maior canto maior \u00e9 o grao de ploid\u00eda.\nNo caso dos alopoliploides, Burnham (1962) describiu unha serie de caracter\u00edsticas:\nUsos en Mellora Xen\u00e9tica.\nEn animais.\nA induci\u00f3n da poliploid\u00eda non ten por que supo\u00f1er un aumento do tama\u00f1o do animal. Ademais, non \u00e9 aplicable a todas as especies e a s\u00faa obtenci\u00f3n a mi\u00fado \u00e9 espor\u00e1dica, polo que non \u00e9 rendible economicamente, ag\u00e1s no caso de organismos acu\u00e1ticos como os peixes e os moluscos.\nEn acuicultura, a obtenci\u00f3n de individuos poliploides real\u00edzase en ovos acabados de fecundar polos seguintes procedementos:\nOs choques t\u00e9rmicos quentes adoitan a ser m\u00e1is efectivos c\u00f3s fr\u00edos, como ocorre coa troita arco da vella, a troita, a carpa, os peixes planos e alg\u00fans moluscos, como a ostra xaponesa.\nEn canto \u00e1 t\u00e9cnica da presi\u00f3n hidrost\u00e1tica, utilizouse na troita arco da vella para obter triploides por fusi\u00f3n do pron\u00facleo mei\u00f3tico masculino (n) co n\u00facleo feminino amei\u00f3tico (2n) e na obtenci\u00f3n de tetraploides a partir da fusi\u00f3n dos n\u00facleos das c\u00e9lulas fillas da primeira divisi\u00f3n mei\u00f3tica.\nEn canto \u00e1 utilizaci\u00f3n de axentes qu\u00edmicos, un m\u00e9todo moi utilizado na obtenci\u00f3n de moluscos (ostras e vieiras) triploides e tetraploides consiste na utilizaci\u00f3n de citocalasina B.\nA\u00ednda que en plantas, a poliploid\u00eda induce a formaci\u00f3n de fenotipos \"gigas\", isto non ocorre en animais, polo que os organismos diploides non te\u00f1en por que ser de maior tama\u00f1o c\u00f3s diploides dos que proceden. A\u00ednda as\u00ed, a poliploidizaci\u00f3n pode ser interesante na Mellora Xen\u00e9tica de animais, xa que os triploides est\u00e9riles destinan m\u00e1is recursos ao crecemento e, por tanto, obt\u00e9\u00f1ense individuos de maior peso.\nEn plantas.\nUso de autopoliploides.\nA doada induci\u00f3n da poliploid\u00eda co uso de colchicina, e o fen\u00f3meno de fenotipos \"gigas\" que se observa en plantas poliploides poder\u00eda levarnos a pensar que a autopoliploid\u00eda \u00e9 economicamente beneficiosa. Por\u00e9n, non en todas as especies nas que se estudou a autopoliploid\u00eda demostrou selo.\nEn 1945, Levan propuxo uns principios a ter en conta na obtenci\u00f3n de autopoliploides economicamente rendibles:\nA experiencia demostrou que a obtenci\u00f3n de individuos con graos de ploid\u00eda superior ao tetraploide non son de interese pr\u00e1ctico, xa que non poden competir coas formas diploides comerciais.\nO centeo (\"Secale cereale\") \u00e9 a \u00fanica especie na que a autopoliploid\u00eda foi pr\u00e1ctica en canto ao aproveitamento da semente.\nNo Xap\u00f3n, Inglaterra e os Estados Unidos cult\u00edvanse variedades tetraploides de uva e no Xap\u00f3n e os Estados Unidos comercializ\u00e1ronse sand\u00edas triploides, xa que estas non presentan sementes.\nEn canto ao aproveitamento da parte vexetativa, en Suecia comercializ\u00e1ronse formas tetraploides de trevos do x\u00e9nero \"Trifolium\" e plantas forraxeiras do x\u00e9nero \"Brassica\".\nO triploide da remolacha azucreira empr\u00e9gase en todo o mundo.\nA autopoliploid\u00eda tam\u00e9n pode ofrecer boas perspectivas na mellora de plantas ornamentais.\nUso de alopoliploides.\nCando se hibridan especies vexetais, \u00e1s veces o h\u00edbrido interespec\u00edfico presenta unha esterilidade gam\u00e9tica cromos\u00f3mica, \u00e9 dicir, irregularidades mei\u00f3ticas debidas en moitos casos \u00e1 falta de afinidade entre os xenomas paternos. O uso da colchicina permite a obtenci\u00f3n de h\u00edbridos con dous cromosomas hom\u00f3logos para cada tipo cromos\u00f3mico de cada xenoma parental, resolv\u00e9ndose as\u00ed o problema da esterilidade gam\u00e9tica cromos\u00f3mica, admit\u00edndose unha relaci\u00f3n entre a regularidade mei\u00f3tica e a fertilidade.\nCanto m\u00e1is diverxentes foren os xenomas parentais, menor n\u00famero de quiasmas se dar\u00e1n entre cromosomas home\u00f3logos, polo que a meiose ser\u00e1 m\u00e1is regular e a fertilidade maior.\nEntre os casos de alopoliploides inducidos, podemos salientar \"Triticale\", un cereal dom\u00e9stico obtido a partir do trigo (\"Triticum aestivum\") e do centeo (\"Secale cereale\").\nV\u00e9xase tam\u00e9n.\nBibliograf\u00eda.\nsoltis\n "}
{"id": "209898", "revid": "27155", "url": "https://gl.wikipedia.org/wiki?curid=209898", "title": "Poliploide", "text": ""}
{"id": "209899", "revid": "1576", "url": "https://gl.wikipedia.org/wiki?curid=209899", "title": "Last Chaos", "text": "Last Chaos \u00e9 un xogo multixogador en 3D masivo online (MMORPG) con m\u00e1is de 300.000 xogadores c\u00f3 en Alema\u00f1a.\nO xogo.\nEste mundo virtual est\u00e1 formado por un gran reino, \"Iris\", constitu\u00eddo por diferentes cidades:\nNiveis.\nS\u00fabese de nivel cando se obte\u00f1en puntos de experiencia, o m\u00e1ximo nivel \u00e9 o 165, e chegar a esas alturas pode levar anos de traballo.\nParalelamente cada vez que se mata alg\u00fan monstro ou ac\u00e1dase unha misi\u00f3n con \u00e9xito, obt\u00e9\u00f1ense puntos de habilidade, b\u00e1sicos para a aprendizaxe de distintas habilidades.\nPersonaxes.\nNeste xogo hai seis tipos de personaxes diferentes:\nPa\u00edses.\n\"Last Chaos\" ten servidores en Alema\u00f1a, Espa\u00f1a, Italia, Polonia, Francia e Turqu\u00eda.\nA sede de Last Chaos est\u00e1 en Alema\u00f1a, esta \u00e9 unha compa\u00f1\u00eda de xogos online chamada \"Gamigo\" (P\u00e1xina web oficial)."}
{"id": "209901", "revid": "5312", "url": "https://gl.wikipedia.org/wiki?curid=209901", "title": "Manufactura real", "text": "As manufacturas reais eran instalaci\u00f3ns industriais que se fundaron por iniciativa dos monarcas absolutos durante o Antigo R\u00e9xime, como resultado da aplicaci\u00f3n da pol\u00edtica mercantilista. Moitas delas dedic\u00e1banse \u00e1 fabricaci\u00f3n de obxectos de luxo, para o consumo en primeiro lugar dos propios palacios reais.\nO exemplo m\u00e1is claro \u00e9 a pol\u00edtica de Colbert en Francia durante o reinado de Lu\u00eds XIV (manufactura dos Gobelinos, a partir de 1662, dedicada a tapices, alfombras e outros t\u00e9xtiles), de modo que adoita chamarse Colbertismo a esta pol\u00edtica econ\u00f3mica.\nA xustificaci\u00f3n, dentro da teor\u00eda proteccionista, \u00e9 impedir a sa\u00edda de recursos do pa\u00eds, pois os obxectos de luxo, de non ser as\u00ed, se ter\u00edan que comprar no exterior, co que a balanza de pagamentos se resentir\u00eda. A emulaci\u00f3n dos costumes do rei far\u00eda que as clases altas o imitasen e as\u00ed se obti\u00f1a un p\u00fablico consumidor maior (incluso f\u00f3ra das fronteiras francesas).\nA chegada a Espa\u00f1a da dinast\u00eda Borb\u00f3n no s\u00e9culo XVIII fai que se aplique o modelo de Colbert nas \"Reales F\u00e1bricas\": Real F\u00e1brica de Cristales de La Granja, Porcelana del Buen Retiro ou a posterior de La Moncloa, Real F\u00e1brica de Tapices, Real F\u00e1brica de Relojes, Real F\u00e1brica de Sedas de Talavera de la Reina, Real F\u00e1brica de Pa\u00f1os de Guadalajara \u2014denominada \"de Sarguetas\", \u00e9 dicir, teares: Real F\u00e1brica de Sarguetas de San Carlos\u2014, Real F\u00e1brica de Hilar Sedas a la Piamontesa, en Murcia, Real F\u00e1brica de Pa\u00f1os de San Fernando de Henares, Real F\u00e1brica de Pa\u00f1os de Brihuega, Real F\u00e1brica de Hilados y Tejidos de Algod\u00f3n de \u00c1vila, \u00e1s que hai que sumar as que se dedican a produci\u00f3ns estrat\u00e9xicas, como as armas (Real F\u00e1brica de Armas de Toledo, Real F\u00e1brica de Artiller\u00eda de La Cavada \u2014fundada anteriormente, en 1622\u2014, F\u00e1brica de Armas de Trubia), ou de artigos de gran consumo cuxo comercio monopoliza o Estado como regal\u00edas: tabaco (a Real F\u00e1brica de Tabacos de Sevilla, a Real F\u00e1brica de Tabacos de La Coru\u00f1a e a de Madrid), augardente, naipes etc.\nA Real Compa\u00f1\u00eda de Hilados de Algod\u00f3n del Principado de Catalu\u00f1a (1771) estivo na orixe da industria t\u00e9xtil catal\u00e1 (indianas) e terminou constitu\u00edndose na organizaci\u00f3n patronal privada Fomento del Trabajo Nacional."}
{"id": "209902", "revid": "22795", "url": "https://gl.wikipedia.org/wiki?curid=209902", "title": "Real F\u00e1brica", "text": ""}
{"id": "209903", "revid": "89787", "url": "https://gl.wikipedia.org/wiki?curid=209903", "title": "Mia Farrow", "text": "Mia Farrow, cuxo nome real \u00e9 Mar\u00eda de Lourdes Villiers-Farrow, nada nos \u00c1nxeles o 9 de febreiro de 1945, \u00e9 unha actriz estadounidense.\nTraxectoria.\nFarrow \u00e9 filla de John Farrow, un director de cinema australiano, e da actriz irlandesa Maureen O'Sullivan, a \"Jane\" de \"Tarzan\". Ambos os pais eran cat\u00f3licos practicantes e Mia, nada baixo o nome Mar\u00eda de Lourdes Villiers-Farrow nos \u00c1nxeles, tivo unha crianza cat\u00f3lica. Creceu principalmente en Beverly Hills, no condado dos \u00c1nxeles, e usualmente viaxaba cos pais durante a realizaci\u00f3n das s\u00faas pel\u00edculas.\nO seu debut no cinema foi nunha curtametraxe de 1947 xunto \u00e1 s\u00faa nai; este trataba sobre nais famosas e os seus fillos. Na d\u00e9cada de 1950, apareceu no documental educativo sobre a Guerra Fr\u00eda: \"Duck and Cover\".\nCarreira.\nFarrow apareceu en m\u00e1is de corenta pel\u00edculas e ga\u00f1ou numerosos premios, inclu\u00edndo o Globo de Ouro (e sete nomeamentos a tal premio), tres nomeamentos aos Premios BAFTA, e ga\u00f1ou o premio a mellor actriz no Festival Internacional de Cinema de San Sebasti\u00e1n. Recibiu o rol principal na pel\u00edcula \"Rosemary's Baby\" o 1968."}
{"id": "209904", "revid": "27155", "url": "https://gl.wikipedia.org/wiki?curid=209904", "title": "Secale cereale", "text": ""}
{"id": "209906", "revid": "98629", "url": "https://gl.wikipedia.org/wiki?curid=209906", "title": "Felinos", "text": "A dos felinos (\"Felinae\") \u00e9 unha subfamilia de mam\u00edferos carn\u00edvoros, a m\u00e1is importante das d\u00faas que integran a familia dos f\u00e9lidos, xa que incl\u00fae 13 dos 18 x\u00e9neros desta.\nDistribuci\u00f3n.\nOs representantes desta subfamilia \u00e1chanse amplamente distribu\u00eddos por todo o mundo e s\u00f3 faltan de forma natural nas rexi\u00f3ns polares, Madagascar, Australia e algunhas illas oce\u00e1nicas.\nO gato dom\u00e9stico, pertencente a esta subfamilia, foi introducido en varios destes lugares de forma voluntaria ou involuntaria, convert\u00e9ndose facilmente en bravo (asilvestrado) e causando un grave impacto entre as faunas end\u00e9micas.\nCaracter\u00edsticas.\nOs felinos alcanzan tama\u00f1os comprendidos entre os 50\u201360\u00a0cm do gato de patas negras (\"Felis nigripes\") e os case 2 m que pode acadar o representante m\u00e1is grande, o puma (\"Puma concolor\").\nTodos son eficientes cazadores dotados de garras totalmente retr\u00e1ctiles (ag\u00e1s o guepardo), pero son incapaces de ruxir como os membros da subfamilia dos panterinos porque, ao contrario que estes, te\u00f1en unha garganta totalmente osificada.\nTodas as especies son solitarias, a\u00ednda que algunhas toleran con maior facilidade que outras a presenza doutros membros da s\u00faa especie no seu territorio.\nEn catividade produc\u00edronse con \u00e9xito diferentes tipos de h\u00edbridos, tanto dentro dun mesmo x\u00e9nero e tam\u00e9n, m\u00e1is raramente, entre x\u00e9neros distintos. Logrouse cruzar o puma con \u00e9xito incluso cun membro da outra subfamilia (a dos panterinos), o leopardo, producindo uns h\u00edbridos chamados \"pumapardos\". Os descendentes destes cruces son est\u00e9riles en todos os casos.\nTaxonom\u00eda.\nDescrici\u00f3n.\nA subfamilia foi descrita en 1817 polo anatomista e paleont\u00f3logo alem\u00e1n, nacionalizado ruso, Johann Fischer von Waldheim, en \"M\u00e9m. Soc. Imp. Nat. Moscow\", 5: 372.\nEtimolox\u00eda.\nO nome cient\u00edfico \"Felinae\", est\u00e1 formao polo elemento \"fel-\", ra\u00edz do seu x\u00e9nero tipo, \"Felis\", coa adici\u00f3n do sufixo \"-\u012dnae\", propio das subfamilias de animais.\nClasificaci\u00f3n.\nUnha taxonom\u00eda moi discutida: \"Caracal\" e \"Profelis\".\nDurante moitos anos considerouse a \"Caracal\" como un x\u00e9nero monot\u00edpico, isto \u00e9, que s\u00f3 comprend\u00eda unha \u00fanica especie, \"Caracal caracal\", o caracal, e as\u00ed aparece en case toda a bibliograf\u00eda. As\u00ed mesmo, tradicionalmente, inclu\u00eduse a \"Caracal aurata\" no x\u00e9nero \"Felis\" ou no \"Profelis\".\nPero datos moleculares recentes revelan inequivocamente que o caracal, o serval e \"Caracal aurata\" est\u00e1n intimamente ligados. E an\u00e1lises xen\u00e9ticas moi recentes mostraron que o caracal, \"Caracal aurata\" e m\u00e1is o serval est\u00e1n estreitamente relacionados pola s\u00faa xen\u00e9tica, e que diverxeron dun antepasado com\u00fan hai aproximadamente 5,4 mill\u00f3ns de anos. Polo tanto, suxeriuse inclu\u00edr a todos eles dentro do x\u00e9nero \"Caracal\".\nEste criterio foi aceptado polos autores da \"lista vermella\" da Uni\u00f3n Internacional para a Conservaci\u00f3n da Natureza (UICN) para \"Caracal aurata\". Polo tanto, segundo a UICN, o x\u00e9nero comprede estas d\u00faas especies:\nPor\u00e9n, a\u00ednda hoxe moitos autores reco\u00f1ecen a \"Profelis\" como x\u00e9nero independente.\nFiloxenia.\n\u00c1rbore filoxen\u00e9tica dos x\u00e9neros da subfamilia dos \"Felinae\"."}
{"id": "209907", "revid": "98629", "url": "https://gl.wikipedia.org/wiki?curid=209907", "title": "Felis", "text": "Felis \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos, e tribo dos felininos.\nSon gatos de pequeno a mediano tama\u00f1o propios da maior parte de \u00c1frica, ao sur dos 60\u00b0 de latitude, e de Europa e Asia en Indochina. O x\u00e9nero incl\u00fae o gato dom\u00e9stico. A especie de \"Felis\" m\u00e1is pequena \u00e9 o gato de patas negras, cunha lonxitude de cabeza e tronco de 38 a 42\u00a0cm. O maior \u00e9 o gato da xungla, cunha lonxitude de cabeza e tronco de 62 a 76\u00a0cm.\nXeneralidades.\nTr\u00e1tase de gatos de pequeno ou mediano tama\u00f1o, con longas colas, adaptados \u00e1 caza de pequenos animais, como roedores, pequenas aves e lagartos, dependendo ds zonas onde viven, que son propios da maior parte de \u00c1frica e, ao sur dos 60\u00b0 de latitude, de Europa e Asia at\u00e9 Indochina.\nTradicionalmente o x\u00e9nero inclu\u00eda a todas as especies dos felinos viventes, pero na actualidade restr\u00ednxese a cinco especies (ou sete, suguno os autores), entre as que se incl\u00fae o gato mont\u00e9s (\"Felis silvestris\"), que habita gran parte de Eurasia e \u00c1frica. O co\u00f1ecido como gato dom\u00e9stico (\"Felis silvestris catus\") \u00e9 unha subespecie desta \u00faltima. A introduci\u00f3n polo home deste gato fixo que sexa com\u00fan nas paisaxes urbanas de todo o mundo.\nA especie m\u00e1is pequena do x\u00e9nero \"Felis\" \u00e9 o gato de patas negras (\"Felis nogripes\"), que mide de 38 a 42 cm de lonxitude de cabeza e tronco, e a m\u00e1is grande \u00e9 o gato da xungla (\"Felis chaus\"), cunha lonxitude de cabeza e tronco de 62 a 76\u00a0cm.\nAs especies de \"Felis\" viven nunha ampla gama de h\u00e1bitats diferentes, desde pantanos at\u00e9 desertos.\nEstudos xen\u00e9ticos recentes indican que d\u00faas especies at\u00e9 hai pocuco inclu\u00eddas no x\u00e9nero \"Felis\", \"Otocolobus\" e \"Prionailurus\", diverxeron do seu antepasado euroasi\u00e1tico hai ao redor de 6,2 mill\u00f3ns de anos, e que o x\u00e9nero \"Felis\" separouse hai de 3,04 a 0,99 mill\u00f3ns de anos.\nTaxonom\u00eda.\nDescrici\u00f3n.\nO x\u00e9nero \"Felis\" fois descrito en 1758 por Linnaeus, no volome 1, p\u00e1xina 41, da 10\u00aa edici\u00f3n do seu \"Systema Naturae\".\nEtimolox\u00eda.\nO nome cient\u00edfico do x\u00e9nero, \"Felis\", tomouno Linneo do lat\u00edn \"f\u0113lis, -is\", 'gato'.\nSin\u00f3nimos.\nAdemais de polo nome linneano, e actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos seguintes:\nEspecies.\nNa actualidade a maior\u00eda dos autores reco\u00f1en as seguintes sete especies no x\u00e9nero:\nPor\u00e9n, a UICN consideres a \"Felis catus\" como unha subespecie de \"Felis silvestris\" (\"Felis silvestris catus).\nPor outra parte, investigaci\u00f3ns recentes demostraron que \"Felis manul\", estreitamente relacionado cos x\u00e9neros \"Felis\" e \"Prionailurus\", deb\u00eda reclasificarse no abandonado antigo x\u00e9nero \"Otocolobus\", como \"Otocolobus manul\".\nA discutida taxonom\u00eda de \"Felis sivestris\".\nA taxonom\u00eda desta especie a\u00ednda \u00e9 moi discutida. Por exemplo, segundo os autores, o gato dom\u00e9stico e o gato de Biet poden ser subespecies de \"Felis silvestris\" ou seren espceis separadas.\nA especie \"Felis silvestris\" iuncluso pode comprender at\u00e9 vinte subespecies, mentres que outros autores non reco\u00f1encen m\u00e1is que d\u00faas sobespecie salvaxes (\"Felis silvestris silvestris\" e \"Felis silvestris lybica\").\nPor\u00e9n, un estudo publicado en 2007 postula a reagrupaci\u00f3n destas m\u00faltiplas divisi\u00f3ns en seis subespeces ben diferenciadas.\nNa actualidade, son reco\u00f1ecidas por diversas orgnizaci\u00f3ns cient\u00edficas, tales como a UICN ou o NCBI, as seguintes subespecies:\nPor\u00e9n, o status de certas subespecies a\u00ednda est\u00e1 a debate, particularmente para \"Felis silvestris bieti\", para a que se deben realizar estudos adicionais (especialmente estudos xen\u00e9ticos). \"Felis silvestris lybica\" tam\u00e9n se considera por moitos monofil\u00e9tica con \"Felis silvestris catus\". Esta \u00faltima, o gato dom\u00e9stico, as\u00ed mesmo adoita ser marxinada, quizais porque non \u00e9 unha subespecie natural, pero deben terse en conta os fen\u00f3menos de hibridaci\u00f3n, introgresi\u00f3n e contaminaci\u00f3n xen\u00e9tica para o progreso da xen\u00f3mica destas especies.\nLinneo consideraba que \"Felis\" comprend\u00eda todas as especies de gatos. Tax\u00f3nomos posteriores dividiron a familia dos f\u00e9lidos en diferentes x\u00e9neros. En 1917 o zo\u00f3logo bri\u00e1nico Reginald Innes Pocock revisou o x\u00e9nero \"Felis\" que, segundo este autor, comprende unicamente:"}
{"id": "209910", "revid": "89787", "url": "https://gl.wikipedia.org/wiki?curid=209910", "title": "Organolox\u00eda", "text": "Organolox\u00eda (do grego: - organon, \"instrumento\" e \"\u03bb\u03cc\u03b3\u03bf\u03c2\" - logos, \"estudo\") \u00e9 a ciencia que estuda os instrumentos musicais e a s\u00faa clasificaci\u00f3n. Comprende o estudo da historia dos instrumentos, os instrumentos empregados en diferentes culturas, aspectos t\u00e9cnicos da produci\u00f3n de son e clasificaci\u00f3n musical. Existe unha gran diferenza entre organolox\u00eda e ac\u00fastica, etnomusicolox\u00eda e musicolox\u00eda.\nUn gran n\u00famero de culturas antigas deixaron documentos que detallaban instrumentos musicais e o rol que estes desempe\u00f1aban na sociedade; alg\u00fans destes documentos inclu\u00edan, \u00e1s veces, sistemas clasificatorios. Mais os primeiros documentos en Occidente datan do s\u00e9culo XVI, traballos como \"Musica Getuscht Und Ausgezogen\" (1511) de Sebastian Virdung, e \"M\u00fasica Instrumentalis Deudsch\" (1529) de Martin Agricola.\nUn dos organ\u00f3logos m\u00e1is importantes do s\u00e9culo XVII \u00e9 Michael Praetorius. A s\u00faa obra \"Syntagma Musicum\" (1618) \u00e9 un dos traballos m\u00e1is citados e m\u00e1is estudados dese tempo e deste tema, ademais de ser unha obra que describe o que se co\u00f1ece como renacemento musical no que a instrumentos se refire. A obra \"Theatrum Instrumentorium\" (1620) tam\u00e9n de Praetorius cont\u00e9n, posiblemente, os primeiros bosquexos do que eran os instrumentos africanos, nunca antes mostrados en publicaci\u00f3ns europeas.\nDurante o s\u00e9culo XVIII e o s\u00e9culo XIX, profundizouse pouco no tema da organolox\u00eda. Mais as exploraci\u00f3ns realizadas polos pa\u00edses europeos neste tempo desembocou nunha importaci\u00f3n de instrumentos alleos ao uso com\u00fan da \u00e9poca, provocando as\u00ed que os coleccionistas se interesaran neles. Isto levou a un interese renovado por parte dos organ\u00f3logos.\nUn dos organ\u00f3logos m\u00e1is importantes de inicios do s\u00e9culo XX foi Curt Sachs, quen, ademais de escribir o \"Real-Lexicon der Musikinstrumente\" en (1913) e \"The History of Musical Instruments\" en (1942), publicou en 1914 con Erich von Hornbostel o Hornbostel-Sachs, que \u00e9 un esquema de clasificaci\u00f3n de instrumentos. A pesar de certas cr\u00edticas, este segue sendo a\u00ednda hoxe, a clasificaci\u00f3n m\u00e1is aceptada na rama.\nEntre outras, unha das cr\u00edticas que se lle fan \u00e1 clasificaci\u00f3n Hornbostel-Sachs e que non d\u00e1 recollido todos os instrumentos posibles, \u00e9 dicir, a medida que novos instrumentos son inventados, estes poden caer f\u00f3ra por completo da clasificaci\u00f3n.\nExisten sociedades dedicadas ao estudo dos instrumentos musicais. Alg\u00fans exemplos son o Galpin Society, que radica no Reino Unido; e a American Musical Instrument Society, que radica nos Estados Unidos."}
{"id": "209911", "revid": "1410", "url": "https://gl.wikipedia.org/wiki?curid=209911", "title": "Gran Premio de M\u00f3naco de 1968", "text": "O Gran Premio de M\u00f3naco de 1968 foi unha carreira de F\u00f3rmula Un celebrada o 26 de maio de 1968 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de .\nA carreira foi ga\u00f1ada polo piloto de Lotus Graham Hill, que partiu desde a pole position. Richard Attwood, pilotando un BRM, obtivo o segundo posto e a volta r\u00e1pida, mentres que Lucien Bianchi finalizou en terceira posici\u00f3n nun Cooper."}
{"id": "209912", "revid": "35560", "url": "https://gl.wikipedia.org/wiki?curid=209912", "title": ".bi", "text": ".bi \u00e9 o Dominio de Nivel Superior xeogr\u00e1fico (ccTLD) para Burundi. Est\u00e1 administrado polo Burundi National Center of Information Technology.\n\u00c9 un ccTLD extremamente r\u00edxido e ten restrici\u00f3ns, como o rexistro de dominios para sitios pornogr\u00e1ficos e sitios relacionados coa Comunidade LGBT."}
{"id": "209915", "revid": "22795", "url": "https://gl.wikipedia.org/wiki?curid=209915", "title": "Cl\u00e9rigo", "text": ""}
{"id": "209916", "revid": "98629", "url": "https://gl.wikipedia.org/wiki?curid=209916", "title": "Rugby league", "text": "O rugby league (tam\u00e9n chamado rugby a 13) \u00e9 un deporte de contacto que se xoga entre dous equipos de 13 xogadores nun campo de herba rectangular. Derivado do rugby union, estes 2 c\u00f3digos do \"rugby football\" separ\u00e1ronse a finais do s\u00e9culo XIX, sendo a raz\u00f3n desta secesi\u00f3n a normativa sobre o pagamento \u00f3s xogadores. O regulamento do rugby league foi trocado dende ent\u00f3n aos poucos para xerar unha maior diversi\u00f3n nos seareiros. Est\u00e1 considerado un dos deportes m\u00e1is duros e m\u00e1is esixentes fisicamente.\nRegulamento.\nOs encontros div\u00eddense en d\u00faas metades de 40 minutos de duraci\u00f3n cada unha. O obxectivo do xogo \u00e9 anotar unha maior cantidade de puntos que o equipo rival.\nSistema de puntuaci\u00f3n.\nOs puntos an\u00f3tanse de varios xeitos. O xeito principal \u00e9 pousando o oval coas mans no chan da zona de marca, situada detr\u00e1s da li\u00f1a de fondo do equipo rival. Isto ten un valor de 4 puntos. Cada vez que un equipo anota un ensaio, a continuaci\u00f3n un xogador dese equipo ten a oportunidade de acadar 2 puntos m\u00e1is se \u00e9 quen de facer pasar o oval entre os dous paus e por riba do traveseiro da zona de marca rival d\u00e1ndolle un pontap\u00e9. Outro xeito moi habitual de anotar puntos e tirando a paus despois de que o \u00e1rbitro sinale un golpe de castigo por unha acci\u00f3n antiregulamentaria. Nese caso an\u00f3tanse 2 puntos. O derradeiro xeito de acadar 1 punto \u00e9 tirando a paus no medio dunha xogada deixando que o oval salte anteriormente no chan. Estes catro xeitos de anotaci\u00f3n ch\u00e1manse \"ensaio\", \"conversi\u00f3n\", \"golpe de castigo\" e \"drop\".\nDiferenzas co rugby union.\nAs diferenzas b\u00e1sicas consisten no n\u00famero de xogadores, 13 no League por 15 no Union, ademais no League hai 4 substitutos mentres no Union son 7, na puntuaci\u00f3n, o ensaio equivale a catro puntos a diferenza no Union no que vale cinco e algunhas regras b\u00e1sicas, como a ausencia de rucks para disputar a pelota tras unha placaxe.\nHistoria.\nEn 1895 tivo lugar un cisma no Rugby Football, resultando a creaci\u00f3n da Northern Rugby Football Union (NRFU). A\u00ednda que houbo varios factores que tiveron importancia nesa divisi\u00f3n, o principal problema foi a decisi\u00f3n da Rugby Football Union de facer cumprir a norma de ser afeccionados, coa cal non estaban de acordo os equipos do norte. Os equipos do norte de Inglaterra estaban compostos na s\u00faa maior\u00eda por xogadores de clase obreira (mineiros, mui\u00f1eiros etc) que non pod\u00edan darse o luxo de xogar sen compensaci\u00f3n econ\u00f3mica, en contraste cos xogadores dos equipos do sur, que ti\u00f1an outras fontes de ingresos que permit\u00edan soster o principio de ser afeccionados. Nese ano 1895 a RFU prohibiu os encontros de rugby en terreos de xogo nos que se cobrasen entradas, levando a que o 29 de agosto se producise unha xuntanza entre os equipos do norte. 22 clubs reun\u00edronse no Hotel George de Huddersfield, e formaron a \"Northern Rugby Football Union\", para organizar as s\u00faas competici\u00f3ns profesionais e garantir cunha normativa propia que o deporte fose atractivo para os espectadores que ti\u00f1an que pagar unha entrada para entrar nos campos de rugby. 15 anos despois daquela xuntanza, xa eran m\u00e1is de 200 os clubs unidos \u00e1 NRFU.\nCompetici\u00f3ns de clubs.\nAs 2 competici\u00f3ns m\u00e1is importantes do mundo a nivel de clubs son a Super League e a National Rugby League. Tr\u00e1tase de 2 ligas paralelas, unha no hemisferio norte e outra no hemisferio sur, unha nacida no norte de Inglaterra e outra nacida en Sidney, que te\u00f1en m\u00e1is dun s\u00e9culo de historia, e que se levan a cabo dende febreiro ou marzo at\u00e9 outubro. Cos anos, as competici\u00f3ns medraron, tanto nos seus propios pa\u00edses, como nos pa\u00edses veci\u00f1os. Dende hai varias d\u00e9cadas, poden ser consideradas perfectamente as d\u00faas \u00fanicas grandes competici\u00f3ns 100% profesionais de rugby league no mundo, sendo as demais ligas existentes uns torneos semiprofesionais ou afeccionados cuxo obxectivo \u00e9 preparar \u00f3s futuros xogadores das d\u00faas grandes ligas profesionais.\nSuper League.\nAs primeiras competici\u00f3ns semiprofesionais de \"rugby football\" naceron a finais do s\u00e9culo XIX no norte de Inglaterra. En 1895 comezaron a disputarse as tempadas inaugurais dos campionatos de Yorkshire e Lancashire, berces deste deporte, as\u00ed como o campionato da \"Northern Rugby Football Union\", un torneo ligueiro no que se enfrontaban entre si a d\u00faas voltas t\u00f3dolos equipos dos 2 condados. \u00d3 ano seguinte naceu a Challenge Cup, un torneo copeiro.\nO chamado \"Rugby Football League Championship\", entendido como a liga inglesa de rugby league, disputouse entre os anos 1895 e 1996. En 1996 este torneo foi substitu\u00eddo pola Super League, un campionato aberto \u00e1 entrada de equipos doutros pa\u00edses, como Francia e Gales. Este troco ti\u00f1a como obxectivo acadar unha maior difusi\u00f3n deste deporte polo resto de Europa.\nActualmente a Super League \u00e9 a m\u00e1xima competici\u00f3n continental do rugby league en Europa, e consiste nunha liga de 14 equipos que disputan unha fase regular de 27 xornadas, \u00f3 cabo da cal os 8 primeiros equipos da t\u00e1boa disputan o t\u00edtulo nos playoffs. A gran final da Super League, disp\u00fatase tradicionalmente no estadio de Old Trafford, en Manchester, diante de case 70.000 seareiros, e est\u00e1 considerado un dos eventos deportivos m\u00e1is populares en Inglaterra. Dende o comezo da actual Super League, os equipos m\u00e1is laureados son os St Helens Saints, Leeds Rhinos, Bradford Bulls e Wigan Warriors. Botando a vista m\u00e1is atr\u00e1s, dende finais do s\u00e9culo XIX, tam\u00e9n cabe salientar os \u00e9xitos acadados por equipos como Huddersfield Giants, Swinton Lions, Salford City Reds ou Hull FC.\nPola s\u00faa banda, a Challenge Cup l\u00e9vase disputando dende 1896 ata os nosos d\u00edas, sendo unha competici\u00f3n copeira que nas s\u00faas primeiras roldas incl\u00fae \u00f3s equipos ingleses de categor\u00edas rexionais, equipos escoceses, equipos galeses, equipos dos diversos ex\u00e9rcitos brit\u00e1nicos e equipos universitarios. Os equipos da Super League entran na competici\u00f3n a partir da cuarta rolda. A final deste torneo disp\u00fatase tradicionalmente no estadio de Wembley, ante preto de 80.000 seareiros.\nSendo como \u00e9 a Challenge Cup un torneo tradicional que da moito prestixio, o certo \u00e9 que o campi\u00f3n da Super League est\u00e1 considerado non s\u00f3 o mellor equipo de Europa, sen\u00f3n tam\u00e9n o mellor equipo de rugby league de todo o hemisferio Norte.\nNational Rugby League.\nA primeira competici\u00f3n oficial de rugby league en Australia foi a \"New South Wales Rugby League Premiership\", composta por varios equipos da cidade de Sidney e dos arredores, e cuxa tempada inaugural foi a de 1908. Co paso dos anos a competici\u00f3n abriu as s\u00faas portas \u00e1 entrada dalg\u00fan equipo doutras localidades non moi afastadas, como Newcastle, Canberra e Wollongong, pero a gran maior\u00eda dos equipos da liga segu\u00edan a pertencer a Sidney. En 1988, vendo a evoluci\u00f3n que o rugby league estaba tendo no resto do pa\u00eds, tomouse a decisi\u00f3n de abrir a liga, ampli\u00e1ndose primeiro polo estado de Queensland, e m\u00e1is adiante por Nova Zelandia, Melbourne e Adelaida.\nNos anos 90 houbo unha guerra entre os clubs. A maior\u00eda dos clubs de Sidney organizaron a s\u00faa tradicional competici\u00f3n, cham\u00e1ndoa \"Australian Rugby League\", mentres que os restantes 2 equipos de Sidney e o resto dos equipos fixeron unha competici\u00f3n paralela chamada Super League Australia. As d\u00faas ligas chegaron a un punto de encontro, e xa en 1998 naceu a actual National Rugby League.\nEn 2012, a National Rugby League \u00e9 unha competici\u00f3n de liga, e est\u00e1 formada por 16 equipos que disputan unha tempada regular de 26 xornadas, seguida duns playoffs nos que se decide cal \u00e9 o equipo campi\u00f3n. A metade dos 16 seguen sendo de Sidney, e os 8 restantes son de Brisbane, Melbourne, Auckland, Newcastle, Gold Coast, Townsville, Wollongong e Canberra. A gran final da NRL disp\u00fatase cada ano no ANZ Stadium de Sidney, diante duns 82.000 seareiros, sendo un dos eventos deportivos m\u00e1is populares e tradicionais que se levan a cabo cada ano en Australia.\nOs equipos m\u00e1is laureados da historia desta competici\u00f3n son, loxicamente, alg\u00fans dos m\u00e1is antigos da cidade de Sidney, como South Sydney Rabbitohs, Sydney Roosters, Canterbury Bulldogs e Manly-Warringah Sea Eagles. Entre os equipos de nova creaci\u00f3n, \u00e9 salientable o \u00e9xito acadado en poucos anos polos Brisbane Broncos e Melbourne Storm.\nDo mesmo xeito que a Super League coroa \u00f3 mellor equipo de rugby league do hemisferio Norte, a National Rugby League coroa \u00f3 mellor equipo de rugby league do hemisferio Sur, coa circunstancia de que \u00e1mbalas d\u00faas competici\u00f3ns l\u00e9vanse a cabo paralelamente, comezando as d\u00faas en febreiro ou marzo, e rematando a comezos de outubro.\nVarios dos clubs que compo\u00f1en actualmente a NRL naceron froito da uni\u00f3n de dous antigos equipos, como \u00e9 o caso dos Wests Tigers, dos Manly-Warringah Sea Eagles, dos St.George Illawara Dragons etc, alg\u00fans dos cales ti\u00f1an un amplo palmar\u00e9s de t\u00edtulos. \nWorld Club Challenge.\nA World Club Challenge \u00e9 un campionato de rugby league que cada ano, antes do comezo das tempadas oficiais, enfronta \u00f3s ga\u00f1adores da Super League e da National Rugby League do ano anterior, no cal se determina cal \u00e9 o mellor equipo de rugby league do mundo a nivel de clubs. Este torneo naceu de xeito non oficial en 1976, e non colleu continuidade at\u00e9 o ano 2000, cando foi inclu\u00eddo oficialmente no calendario das competici\u00f3ns internacionais.\nDisputado un total de 20 veces dende 1976 at\u00e9 2012, foi ga\u00f1ado en 12 ocasi\u00f3ns por clubs ingleses, e en 8 ocasi\u00f3ns por clubs australianos. Non obstante, en 2010 o ga\u00f1ador foi desposuido do t\u00edtulo por irregularidades. Das 20 edici\u00f3ns, 3 disput\u00e1ronse en territorio australiano, e as restantes 17 en territorio ingl\u00e9s."}
{"id": "209917", "revid": "23562", "url": "https://gl.wikipedia.org/wiki?curid=209917", "title": "Rugby League", "text": ""}
{"id": "209918", "revid": "23562", "url": "https://gl.wikipedia.org/wiki?curid=209918", "title": "Rugby a 13", "text": ""}
{"id": "209920", "revid": "98629", "url": "https://gl.wikipedia.org/wiki?curid=209920", "title": "Se\u00f1or\u00edo", "text": "O se\u00f1or\u00edo foi unha instituci\u00f3n propia das Idades Media e Moderna nos reinos cristi\u00e1ns da pen\u00ednsula Ib\u00e9rica en certo modo similar ao feudo do Imperio carolinxio.\nTrat\u00e1base dunha daci\u00f3n hereditaria de terras e vasalos, inclu\u00edda a xurisdici\u00f3n, que fac\u00eda un monarca a favor de nobres ou cl\u00e9rigos como pagamento por servizos prestados ou recompensa a m\u00e9ritos adquiridos, pero pola s\u00faa mera vontade (mercede).\nXurdiu nos reinos cristi\u00e1ns do norte peninsular estend\u00e9ndose, coa Reconquista ao resto do territorio, confirm\u00e1ndose e increment\u00e1ndose (refeudalizaci\u00f3n) coa Monarqu\u00eda hisp\u00e1nica posterior.\nA s\u00faa pervivencia no tempo (at\u00e9 o s\u00e9culo XIX) e o seu car\u00e1cter de base econ\u00f3mica da posici\u00f3n social da nobreza, sobre todo tras perder esta o seu poder pol\u00edtico ante a monarqu\u00eda absoluta, situaron aos \"se\u00f1or\u00edos\" no eixe que articulaba os sistemas social, econ\u00f3mico e pol\u00edtico, polo que pode considerarse que formaban parte fundamental do \"r\u00e9xime se\u00f1orial\" que caracterizou ao Antigo R\u00e9xime en Espa\u00f1a.\nOs se\u00f1or\u00edos foron abolidos pola Constituci\u00f3n de 1812.\nOrixe.\nOs antecedentes do r\u00e9xime se\u00f1orial enc\u00f3ntrase na econom\u00eda rural do Baixo imperio romano. Cunha poboaci\u00f3n e unha taxa de natalidade declinantes, a man de obra n a agricultura era o factor clave para a produci\u00f3n econ\u00f3mica. Ao longo do tempo, o goberno romano tratou de estabilizar a econom\u00eda imperial por medio do conxelamento da estrutura social: os fillos estaban obrigados a suceder aos pais no seu oficio, e os \"coloni\", a man de obra agr\u00edcola, ti\u00f1an prohibido deixar as terras \u00e1s cales estaba ligados, o que foi o primeiro paso para transformarse no que no feudalismo se denomnar\u00edan \"servos\".\nContra o ano 325, varias leis de Constantino reforzaron o status semiservil dos colonos e limitaron o seu acceso aos tribunais. Nas potrimer\u00edas do Imperio, o seu n\u00famero aumentou cos \"foederati\" b\u00e1rbaros que recibiran autorizaci\u00f3n para instalarse dentro das fronteiras imperiais.\nCando os reinos xerm\u00e1nicos sucederon \u00e1 autoridade romana no occidente, no s\u00e9culo V, os se\u00f1ores de terras romanos foron simplemente substitu\u00eddos por godos ou outros pobos xerm\u00e1nico, con pouca alteraci\u00f3n na estrutura econ\u00f3mica. O proceso de autosuficiecia rural recibiu un grande impulso no s\u00e9culo VIII, cando se interrompeu o comercio regular no Mediterr\u00e1neo.\nTipos de se\u00f1or\u00edo: se\u00f1or\u00edos territoriais e xurisdicionais.\nA historiograf\u00eda diferenza dentro do \"se\u00f1or\u00edo\" d\u00faas categor\u00edas: o se\u00f1or\u00edo territorial, que era o m\u00e1is similar ao feudo, e o se\u00f1or\u00edo xurisdicional, en que as prerrogativas do se\u00f1or, fundamentalmente o cobro dos dereitos se\u00f1oriais de orixe pol\u00edtico e xudicial.\nA\u00ednda que teoricamente esta diferenciaci\u00f3n \u00e9 confusa, deuse tanto na pr\u00e1ctica como na documentaci\u00f3n hist\u00f3rica. Cousa, por outra parte, l\u00f3xica, porque a confusi\u00f3n de dereitos e xurisdici\u00f3ns \u00e9 unha das caracter\u00edsticas do feudalismo. Dif\u00edcil ser\u00eda aclarar o que significaba concretamente ser \"se\u00f1or de forca e coitelo\" ou at\u00e9 onde chegaba o \"ius utendi et abutendi\" (o dereito a usar e abusar), ou o \"ius prime noctis\" (dereito de pernada).\nO se\u00f1or territorial ten, en teor\u00eda, unha vinculaci\u00f3n m\u00e1is estreita coa terra, e a s\u00faa forma t\u00edpica de extraer o excedente \u00e9 mediante prestaci\u00f3ns de traballo (xornadas de traballo non retribu\u00eddo) o pagamentos en especie ou di\u00f1eiro. Dun modo sutil, o se\u00f1or xurisdicional ten en cambio unha diferente relaci\u00f3n coa terra (o dominio eminente, qued\u00e1ndolle ao servo o dominio \u00fatil), a\u00ednda que no fondo tam\u00e9n realice a extracci\u00f3n do excedente mediante unha \"coerci\u00f3n extraecon\u00f3mica\" (en termos do materialismo hist\u00f3rico). O fundamental para o se\u00f1or \u00e9 a percepci\u00f3n da renda da terra, e as v\u00edas de obtela eran innumer\u00e1beis, pois mediante un conxunto difuso de dereitos se\u00f1oriais consegu\u00eda gravar calquera movemento da produci\u00f3n ou aumentos da prosperidade dos campesi\u00f1os (dereitos de paso, de port\u00e1dego... pola explotaci\u00f3n dos bosques, dos r\u00edos... monopolios de mu\u00ed\u00f1o, de tenda, de taberna...), ao que hai que engadir os cobros derivados da xurisdici\u00f3n (multas, penas de c\u00e1mara, todo tipo de impostos cedidos polo rei...)."}
{"id": "209922", "revid": "1576", "url": "https://gl.wikipedia.org/wiki?curid=209922", "title": "Bryn\u00e4s IF", "text": "O Bryn\u00e4s IF \u00e9 un equipo profesional de h\u00f3ckey sobre xeo da cidade de G\u00e4vle, G\u00e4strikland (Suecia). O club polideportivo foi fundado o 12 de maio de 1912, mais non foi ata 1939 cando comezou a andaina da secci\u00f3n de h\u00f3ckey sobre xeo, a secci\u00f3n m\u00e1is exitosa do club. Actualmente compite na m\u00e1xima categor\u00eda do h\u00f3ckey sobre xeo sueco, a SHL, competici\u00f3n que ga\u00f1ou en 13 ocasi\u00f3ns (6 dende que a competici\u00f3n adoptou a denominaci\u00f3n actual), sendo un dos equipos m\u00e1is laureados de Suecia. Xoga os seus partidos como local no L\u00e4kerol Arena, un pavill\u00f3n con capacidade para 8.265 espectadores."}
{"id": "209924", "revid": "19415", "url": "https://gl.wikipedia.org/wiki?curid=209924", "title": "Fr\u00f6lunda HC", "text": "O Fr\u00f6lunda HC, tam\u00e9n co\u00f1ecido como Fr\u00f6lunda Indians (anteriormente V\u00e4stra Fr\u00f6lunda HC), \u00e9 un equipo profesional de h\u00f3ckey sobre xeo da cidade de Gotemburgo, V\u00e4sterg\u00f6tland (Suecia). Foi fundado o 3 de febreiro de 1938. Actualmente compite SHL, a m\u00e1xima categor\u00eda do h\u00f3ckey sobre xeo sueco, competici\u00f3n que ga\u00f1ou en tres ocasi\u00f3ns (2 dende que a competici\u00f3n adoptou a denominaci\u00f3n actual). Xoga os seus partidos como local no Scandinavium, un pavill\u00f3n con capacidade para 12.044 espectadores.\nO 28 de decembro de 2009, o club bateu o r\u00e9cord de asistencia a un partido europeo de clubs de h\u00f3ckey sobre xeo con 30.144 espectadores.\nHistoria.\nNa tempada 1943-44, o club fundado en 1932 V\u00e4stra Fr\u00f6lunda IF introduciu a pr\u00e1ctica do h\u00f3ckey sobre xeo, a\u00ednda que os xogadores tiveron que agardar ata 1946 para poder xogar o primeiro partido oficial do club a causa dos invernos temper\u00e1ns que se produciron na cidade de Gotemburgo. Os primeiros xogadores do equipo eran xogadores de bandy que comezaron a xogar ao h\u00f3ckey sobre xeo. Na tempada 1945-46 o equipo perdeu o campionato distrital fronte o G\u00f6teborgs SK por 7-3. O Fr\u00f6lunda acabou precisamente na segunda posici\u00f3n por detr\u00e1s do mesmo equipo ano despois na Liga de Gotemburgo.\nPersonalidades.\nXogadores.\nN\u00fameros retirados.\nAo longo da s\u00faa historia, o Fr\u00f6lunda retirou os seguintes n\u00fameros:"}
{"id": "209926", "revid": "1131", "url": "https://gl.wikipedia.org/wiki?curid=209926", "title": "Ambrosio Feijoo Pardi\u00f1as", "text": "Ambrosio Feijoo Pardi\u00f1as, nado en Camari\u00f1as o 4 de setembro de 1861 e finado na Coru\u00f1a o 10 de xullo de 1961, foi un militar galego.\nTraxectoria.\nIrm\u00e1n de Rodolfo Feijoo Pardi\u00f1as. Ingresou na Academia Militar de Toledo en 1880. Estivo destinado en Cuba en 1893 onde ascendeu a capit\u00e1n e a comandante por m\u00e9ritos de guerra. Despois foi destinado \u00e1 Coru\u00f1a onde ascendeu a coronel. Posteriormente participou na Guerra de Marrocos sendo destinado a Melilla e Larache. Foi gobernador militar de Le\u00f3n e da Coru\u00f1a. En 1918 chegou a xeneral. Ao comezo do golpe de Estado do 18 de xullo de 1936 ofrec\u00e9ronlle a xefatura do Movemento da Coru\u00f1a pero rexeitouna. Presidiu varios consellos de guerra en Galicia e Asturias. Foi condecorado con varias cruces vermellas e coa cruz da L\u00e9gion d\u2019Honneur. Finou na Coru\u00f1a o 10 de xullo de 1961 con 99 anos."}
{"id": "209930", "revid": "85894", "url": "https://gl.wikipedia.org/wiki?curid=209930", "title": "Canedo, Beira, Carral", "text": "Canedo \u00e9 un lugar da parroquia de Beira no concello coru\u00f1\u00e9s de Carral na comarca da Coru\u00f1a. Ti\u00f1a 122 habitantes no ano 2016 segundo datos do INE dos cales 58 eran homes e 64 eran mulleres.\nLimita co Canedo de Ardemil, Ordes e con Barcia. Canedo forma parte dunha complexa rede de rutas na comarca das Mari\u00f1as, a \"Ruta Mari\u00f1\u00e1\"."}
{"id": "209936", "revid": "1410", "url": "https://gl.wikipedia.org/wiki?curid=209936", "title": "Gran Premio de M\u00f3naco de 1969", "text": "O Gran Premio de M\u00f3naco de 1969 foi unha carreira de F\u00f3rmula Un celebrada o 18 de maio de 1969 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de ."}
{"id": "209938", "revid": "27249", "url": "https://gl.wikipedia.org/wiki?curid=209938", "title": "Felinae", "text": ""}
{"id": "209940", "revid": "89787", "url": "https://gl.wikipedia.org/wiki?curid=209940", "title": "Julien Ries", "text": "Julien Ries, nado en Fouches (Arlon) o 19 de abril de 1920, \u00e9 un sacerdote, antrop\u00f3logo e historiador das relixi\u00f3ns belga creado cardeal da Igrexa Cat\u00f3lica polo papa Bieito XVI.\nTraxectoria.\nEstudou de 1933 a 1939 no seminario menor de Bastogne, na diocese de Namur, completando estudos cl\u00e1sicos e de filosof\u00eda e de 1941 a 1945 na Facultade de Teolox\u00eda no seminario maior de Namur e foi ordenado sacerdote o 12 de agosto de 1945 na catedral desa cidade. Continuou os seus estudos na Facultade de Teolox\u00eda e no Instituto Orientalista da Universidade Cat\u00f3lica de Lovaina entre 1945 e 1950, licenci\u00e1ndose en teolox\u00eda (1948) e filolox\u00eda e historia oriental (1949). Foi capel\u00e1n e profesor de relixi\u00f3n cat\u00f3lica no instituto de Athus (1950-1959). En 1953 conseguiu o doutoramento en teolox\u00eda coa tese, dirixida por Lucien Cerfaux e Louis Th\u00e9ophile Lefort acerca da influencia dos escritos do Novo Testamento no eucoloxio maniqueo copto de M\u00e9din\u00eat M\u00e2di. Titular da parroquia de Messancy (1959-1968). A partir de 1960 comezou a dar clases na Universidade de Lovaina, e xa desde 1968 como titular no Centro de Historia das Relixi\u00f3ns ao tempo que se fac\u00eda cargo da parroquia de Suarl\u00e9e (Namur). En 1970 ao dividirse a universidade en dous centros segundo a lingua, Ries deu clase na universidade franc\u00f3fona, onde o novo reitor \u00c9douard Massaux deu pulo os estudos sobre a historia das relixi\u00f3ns, o que induciu a que Ries se ocupara m\u00e1is da historia xeral das relixi\u00f3ns, sen deixar o seu interese orixinario polo manique\u00edsmo. Entre 1979 e 1985 foi membro do Consello Pontificio para o Di\u00e1logo Interrelixioso. Foi creado cardeal di\u00e1cono o 18 de febreiro de 2012.\nObra.\nEstudoso da antrolopox\u00eda da relixi\u00f3n baixo a s\u00faa direcci\u00f3n elaborouse o \"Trattado di antrolopogia del sacro\" (1989-2009), nos seus dez volumes colaboraron especialistas do mundo enteiro, coa colaboraci\u00f3n do antrop\u00f3logo estadounidense Lawrence E. Sullivan (director do \"Centre for the Study of World Religions\" na universidade Harvard. Julien Ries \u00e9 o pensador que fixo popular a expresi\u00f3n \"homo religiosus\" (o ser humano como ente relixioso), coincidindo co paleont\u00f3logo franc\u00e9s Yves Coppens, o descubridor de Lucy (Australopithecus afarensis): \u00ab desde o comezo o home \u00e9 un ser relixioso\u00bb .\nDirixiu catro colecci\u00f3ns de libros (\"Homo religiosus\", \"Cerfaux-Lefort\", \"Information et Enseignement\", \"Conf\u00e9rences et Travaux\") e \u00e9 autor de m\u00e1is de 680 obras, entre libros e artigos, sobre a historia das relixi\u00f3ns, a Academia Francesa concedeulle senllos premios en 1986 e 1987. As s\u00faas obras completas (\"opera omnia Julien Ries\") est\u00e1n en curso de edici\u00f3n e ten obras traducidas a varias linguas. Tam\u00e9n \u00e9 membro do comit\u00e9 de edici\u00f3n do Dictionnaire des Religions "}
{"id": "209981", "revid": "43749", "url": "https://gl.wikipedia.org/wiki?curid=209981", "title": "Monte Cassino", "text": ""}
{"id": "209983", "revid": "1576", "url": "https://gl.wikipedia.org/wiki?curid=209983", "title": "Another Green World", "text": "Another Green World \u00e9 o terceiro \u00e1lbum de estudio do m\u00fasico brit\u00e1nico Brian Eno. Producido polo propio Eno e Rhett Davies, editouno orixinalmente Island Records en setembro de 1975, como fixera con outros \u00e1lbums anteriores, Eno traballou con varios m\u00fasicos invitados como Phil Collins, John Cale e Robert Fripp. O \u00e1lbum marcou unha gran mudanza musical en relaci\u00f3n cos \u00e1lbums anteriores de Eno. Utilizando como gu\u00eda as Estratexias Oblicuas que creara xunto ao artista Peter Schmidt, o \u00e1lbum conti\u00f1a poucas canci\u00f3ns rock con letra, po\u00f1endo a \u00e9nfase nas produci\u00f3ns instrumentais.\nO \u00e1lbum non entrou nas listas de \u00e9xito nin no Reino Unido nin nos Estados Unidos e a cr\u00edtica da \u00e9poca foi discordante. Nos \u00faltimos anos a recepci\u00f3n do \u00e1lbum tornouse positiva, con cr\u00edticos e publicaci\u00f3ns frecuentemente colocando o \u00e1lbum nas listas dos mellores \u00e1lbums de todos os tempos."}
{"id": "209984", "revid": "98629", "url": "https://gl.wikipedia.org/wiki?curid=209984", "title": "Panterinos", "text": "A dos panterinos (\"Pantherinae\") \u00e9 unha subfamilia de mam\u00edferos carn\u00edvoros da familia dos f\u00e9lidos. Incl\u00fae seis ou sete especies clasificadas en dous ou tres x\u00e9neros distintos a\u00ednda que isto se atopa en revisi\u00f3n mediante estudos xen\u00e9ticos.\nCaracter\u00edsticas.\nOs panterinos difer\u00e9ncianse do resto dos f\u00e9lidos pola ausencia de osificaci\u00f3n total na garganta, caracter\u00edstica que lles permite ruxir. As\u00ed mesmo, adoitan ter un tama\u00f1o moito maior que o do resto de f\u00e9lidos e unha musculatura e forza m\u00e1is desenvolvidas, sendo na s\u00faa maior\u00eda os depredadores dominantes nos seus h\u00e1bitats. Salvo o le\u00f3n (\"Panthera leo\"), todos son animais predominantemente solitarios.\nEvoluci\u00f3n.\nAs orixes evolutivas dos panterinos enc\u00f3ntrase no continente asi\u00e1tico, onde apareceron no Plioceno. Os primeiros panterinos, eran felinos de tama\u00f1o e aspectos similares aos dun gato dom\u00e9stico, provisto de cola longa, patas curtas e h\u00e1bitos tanto arbor\u00edcolas como terrestres. O seu corpo est\u00e1 recuberto por diferentes clases de manchas que recordan \u00e1s da pantera nebulosa (\"Neofelis nebulosa\"), o irbis ou pantera das neves (\"Panthera uncia\") e o leopardo (\"Panthera pardus\"). Crese que os primeiros panterinos, que tam\u00e9n viv\u00edan en h\u00e1bitats boscosos, posu\u00edan unha pelaxe densamente manchada co fin de camuflarse e capturar m\u00e1is facilmente as s\u00faas presas. Estas manchas perd\u00e9ronse hoxe en d\u00eda no le\u00f3n (a\u00ednda que sobreviven nos seus cachorros, difumin\u00e1ndose m\u00e1is tarde) e o tigre (\"Panthera tigris\"), onde se uniron para orixinar as caracter\u00edsticas raias deste animal.\nDe acordo con evidencias xen\u00e9ticas e moleculares, crese que tras a li\u00f1a do gato xaspeado se independizaron de forma separada as da pantera nebulosa (froito dunha adaptaci\u00f3n m\u00e1is marcada \u00e1 vida arbor\u00edcola) e o leopardo das neves (debido \u00e1 colonizaci\u00f3n das monta\u00f1as de Asia Central). O x\u00e9nero \"Panthera\", representado orixinalmente por animais de talle similar ao dun leopardo, orixinouse a finais do Plioceno en Asia oriental e pouco despois colonizou \u00c1frica. No primeiro lugar evolucionaron os tigres, mentres que no segundo orixin\u00e1ronse posteriormente os antepasados dos le\u00f3ns e leopardos. Estes dous \u00faltimos animais expand\u00edronse a comezos do Plistoceno por Eurasia e colonizaron en distintos momentos Am\u00e9rica a trav\u00e9s da ponte de terra que un\u00eda periodicamente Siberia e Alasca. Foi no primeiro destes procesos migratorios, hai pouco m\u00e1is dun mill\u00f3n de anos, cando se independizou a li\u00f1a evolutiva do xaguar (\"Panthera onca\") da do seu m\u00e1is pr\u00f3ximo parente vivo, o leopardo, pois os xaguares est\u00e1n m\u00e1is estreitamente relacionados coa extinta \"Panthera atrox\". Todas as especies actuais de panterinos est\u00e1n ameazadas en maior ou menor medida pola actividade humana e desapareceron de varias \u00e1reas onde antano eran abundantes."}
{"id": "209985", "revid": "27249", "url": "https://gl.wikipedia.org/wiki?curid=209985", "title": "Pantherinae", "text": ""}
{"id": "209986", "revid": "27155", "url": "https://gl.wikipedia.org/wiki?curid=209986", "title": "Mixoploid\u00eda", "text": ""}
{"id": "209987", "revid": "22795", "url": "https://gl.wikipedia.org/wiki?curid=209987", "title": "Palexco", "text": ""}
{"id": "209988", "revid": "23204", "url": "https://gl.wikipedia.org/wiki?curid=209988", "title": "Samsung Galaxy S II", "text": "O Samsung Galaxy S II GT-i9100 (ou Galaxy S2) \u00e9 un tel\u00e9fono Android Smartphone que foi anunciado por Samsung o 13 de febreiro de 2011 no Mobile World Congress. Contrariamente \u00e1 maior\u00eda das publicaci\u00f3ns de prensa, actualmente \u00e9 o Smartphone de dobre n\u00facleo m\u00e1is delgado do mundo (o xapon\u00e9s NEC Media N-04C \u00e9 o tel\u00e9fono Smartphone mono-n\u00facleo m\u00e1is delgado). Tam\u00e9n se reivindica como o m\u00e1is delgado Smartphone de 1\u00a0GHz+. O Galaxy S II \u00e9 o sucesor do Samsung Galaxy S.\nO Galaxy S II conta con procesador de 1,2\u00a0GHz dobre n\u00facleo \"Exynos\" System on a chip (SoC). Tam\u00e9n conta con 1 GB de RAM, unha pantalla de 10,8\u00a0cm (4,3 polgadas) WVGA Super AMOLED Plus recuberta con Gorilla Glass e unha c\u00e1mara de 8 megap\u00edxeles con flash, que pode gravar v\u00eddeos en 1080p de alta definici\u00f3n. \u00c9 un dos primeiros dispositivos que ofrecen Mobile High-Definition Link (Ligaz\u00f3n de Alta Definici\u00f3n M\u00f3bil), que permite sa\u00edda de v\u00eddeo de 1080p sen comprimir HDMI mentres se est\u00e1 cargando o dispositivo ao mesmo tempo. USB On-The-Go tam\u00e9n \u00e9 soportado por este dispositivo.\nA bater\u00eda substitu\u00edble polo usuario no Galaxy S II ofrece at\u00e9 dez horas de uso pesado, ou dous d\u00edas de uso lixeiro. Samsung afirma que o tempo de conversaci\u00f3n \u00e9 9 horas en 3G e 18.3 horas en 2G.\nLanzamento.\nO Galaxy S II foi lanzado progresivamente a nivel mundial a partir de maio de 2011, por m\u00e1is de 140 vendedores nuns 120 pa\u00edses.\nCorea do Sur e o Reino Unido (RU) foron os primeiros mercados en recibir este dispositivo. O 9 de maio de 2011, Samsung anunciou que recibiran pre-pedidos de 3 mill\u00f3ns de unidades do Galaxy S II a nivel mundial.\nA maior\u00eda das rexi\u00f3ns recibiron ou est\u00e1n a ser programados para recibir o modelo Galaxy S II \"GT-9100\". Samsung tam\u00e9n anunciou o lanzamento dunha versi\u00f3n con procesador SoC Nvidia Tegra 2 como o modelo \"GT-I9103\" baixo o nome de Samsung Galaxy R (ou \"Galaxy Z\" en Suecia). O lanzamento da variante Galaxy R \"GT-I9103\" parece corroborar a noticia anterior dun Smartphone Samsung Galaxy S ii que incorpora un procesador Nvidia Tegra 2. Segundo Eldar Murtazin, de Mobile-Review.com, isto d\u00e9bese a que Samsung non est\u00e1 capacitado para atender a distribuci\u00f3n a nivel mundial tanto do seu chip Exynos como das s\u00faas pantallas Super AMOLED Plus. Fai referencia a que ningu\u00e9n esperaba o \"gran \u00e9xito\" nin unha demanda \"polas nubes\" para o anterior Samsung Galaxy S.\nO seguinte son as datas de lanzamento para alg\u00fans pa\u00edses. Se o pa\u00eds non se atopa, non significa que o dispositivo non estea dispo\u00f1ible neses pa\u00edses.\nEuropa.\n! Pa\u00eds !! Data Lanzamento\nHardware.\nProcesador.\nO Galaxy S II conta cun procesador de dobre n\u00facleo a 1.2 GHZ ARM Cortex-A9 correndo o System on a chip (SoC) Samsung Exynos 4210. O Exynos 4210 soporta motor SIMD de ARM (tam\u00e9n co\u00f1ecido como motor de procesamento de medios de comunicaci\u00f3n ou instruci\u00f3ns 'NEON') e pode dar unha vantaxe considerable no rendemento en situaci\u00f3ns de rendemento cr\u00edtico, como acelerada descodificaci\u00f3n para moitos c\u00f3decs multimedia e formatos (exemplo On2 VP6/7/8 ou formatos Real).\nNa Game Developers Conference 2011 representantes de ARM demostraron reproduci\u00f3n a 60\u00a0Hz framerate en 3D estereosc\u00f3pico execut\u00e1ndose no mesmo Mali-400 MP e Exynos SoC. Dixeron que un incremento de framemate a 70\u00a0Hz ser\u00eda posible a trav\u00e9s do uso dun porto HDMI 1.4.\nO Motorola Atrix foi promocionado en xu\u00f1o de 2011 como \"o smartphone m\u00e1is poderoso do mundo\"; no entanto, a do Reino Unido determinou que este non era tan poderoso como o Samsung Galaxy S II xa que este \u00faltimo conta cun procesador m\u00e1is r\u00e1pido.\nCon todo,o novo Samsung Galaxy S II (i9100G) usa o procesador TI OMAP 4430 a velocidade de reloxo de 1.2 Ghz,dobre n\u00facleo,Como superusuario(ROOT),\u00e9 posible overclockear a velocidades maiores. A\u00ednda que est\u00e1n a usar un procesador distinto e diferente firmware,Samsung non notificou aos seus clientes, nin chamou o tel\u00e9fono como un modelo diferente.\nMemoria.\nO Galaxy S II conta con 1 GB de RAM dedicados.(Xa sexa LPDDR ou posiblemente DDR2/DDR3 de Samsung) e ten 16 GB de almacenamento interno. Non \u00e9 seguro se Samsung fabricar\u00e1 versi\u00f3ns de 32GB debido aos maiores custos implicados. Con todo, o sitio web oficial do Galaxy S II segue mostrando a versi\u00f3n de 32 GB, as\u00ed como a versi\u00f3n de 16 GB. Dentro do compartimiento da bater\u00eda do dispositivo, hai unha ranura pra tarxetasmicroSD externa que soporta at\u00e9 32 GB de almacenamento adicional.\nPantalla.\nO Samsung Galaxy S II utiliza unha pantalla t\u00e1ctil capacitiva Super AMOLED Plus de 108,5 mil\u00edmetros (4,27 polgadas),a cal esta cuberta por vidro Gorilla que ten un recubrimiento oleofobico para resistir as impresi\u00f3ns dixitais. Alg\u00fans tel\u00e9fonos te\u00f1en problemas de visualizaci\u00f3n, cuns poucos usuarios que reportan \"unha tinguidura amarela\" no bordo inferior esquerdo da pantalla cando un fondo gris neutro m\u00f3strase.\nIncorpora un novo cristal que permite ver o m\u00f3bil mesmo cando hai moita luz ambiente ou luz solar, facendo que a experiencia do uso do tel\u00e9fono nestas condici\u00f3ns non se vexa degradada.\nO apelido Plus \u00e9 debido a que se mellora a pantalla inclu\u00edndo m\u00e1is subp\u00edxeles por polgada (12 subp\u00edxeles, antes 8), 1.152.000 cores, nitidez e reduci\u00f3n do consumo de bater\u00eda.\nSon.\nO Galaxy S II utiliza hardware de son e de marca fabricados por Yamaha.\nO predecesor do Galaxy S II, o orixinal Galaxy S, utiliza WM8994 DAC de Wolfson. Alg\u00fans reviewers e usuarios de foros de ambos os tel\u00e9fonos declararon que o chip Wolfson ten unha calidade de son superior \u00e1 dos de Yamaha, en comparaci\u00f3n.\nC\u00e1mara.\nNa parte posterior do dispositivo hai unha c\u00e1mara de 8 megap\u00edxeles con flash LED simple que pode gravar v\u00eddeos en alta definici\u00f3n 1080p a 30 fotogramas por segundo.Existe tam\u00e9n unha c\u00e1mara frontal de foco fixo de 2 Megap\u00edxeles para Videoconferencia, tomar fotos, as\u00ed como a gravaci\u00f3n de v\u00eddeo en xeral, cunha resoluci\u00f3n m\u00e1xima de VGA (640 X 480)\nConectividad.\nEn principio o Galaxy S II deb\u00eda ser un dos primeiros dispositivos Android en ofrecer soporte nativo para NFC. Seguindo o ronsel do Google Nexus S, fabricado por Samsung, que foi o primeiro dispositivo smartphone con NFC. Con todo, as versi\u00f3ns actuais forn\u00e9cense sen chip NFC,&lt;ref name=\"UK w/ou NFC\"&gt;&lt;/ref&gt; a\u00ednda que Samsung dixo que lanzar\u00eda unha versi\u00f3n con NFC a finais do 2011.&lt;ref name=\"UK w/ NFC\"&gt;&lt;/ref&gt;\nSamsung tam\u00e9n inclu\u00edu unha nova tecnolox\u00eda de conexi\u00f3n de alta-definici\u00f3n chamada Ligaz\u00f3n de Alta Definici\u00f3n M\u00f3bil (MHL \"en ingl\u00e9s\").A principal especialidade do MHL \u00e9 que est\u00e1 optimizado para dispositivos m\u00f3biles permitindo a bater\u00eda do dispositivo ser cargada mentres que ao mesmo tempo reproducir contido multimedia. Para o Galaxy S II,o est\u00e1ndar da industria para o porto micro-USB at\u00f3pase na parte inferior do dispositivo p\u00f3dese utilizar cun conector MHL para unha sa\u00edda de TV de conexi\u00f3n a unha pantalla externa, tales como unha televisi\u00f3n de alta definici\u00f3n.\nSoftware.\nAndroid.\nOs Galaxy S II son despachados con Android 2.3.3 (Gingerbread) instalado.\nAs variantes para o mercado Estadounidense ser\u00e1n despachadas con Android 2.3.4 (Gingerbread) instalado.\nAo 01/12/2011, Samsung ofrece actualizaci\u00f3ns do firmware at\u00e9 a versi\u00f3n 2.3.6 Gingerbread.\nActualmente, Samsung est\u00e1 a traballar no desenvolvemento dunha nova versi\u00f3n do sistema TouchWiz para lanzalo xunto a Android 4.0 (Ice Cream Sandwich), leste ser\u00e1 liberado nalg\u00fan momento do primeiro trimestre de 2012.\nInterface de usuario.\nO tel\u00e9fono emprega unha interface pertencente a Samsung: TouchWiz 4.0. Esta segue o mesmo principio que TouchWiz 3.0, que se atopa no tel\u00e9fono Galaxy anterior pero engade novas melloras,como Aceleraci\u00f3n por hardware.Tam\u00e9n ten unha nova interacci\u00f3n xestual opcional chamada 'motion' que, entre outras cousas, permite aos usuarios achegar e afastar colocando dous dedos na pantalla e inclinando o dispositivo preto e lonxe para achegar e afastar respectivamente. Ambas as funci\u00f3ns xestuais funcionan no navegador web e nas imaxes de Galer\u00eda usadas con este dispositivo.Houbo melloras na caixa dos widgets e o dese\u00f1o de cantos aparellos p\u00f3dense agregar e a forma en que se presentan. Ademais hai outro novo control xestual opcional baseado no xesto chamado 'panor\u00e1mica' na TouchWiz 4.0 para o movemento dos widgets e accesos directos entre as iconas das pantallas, permitindo ao dispositivo o mantelos e movelos de lado a lado para desprazarse polas pantallas de inicio. Este xesto baseado na administraci\u00f3n dos widgets \u00e9 un novo m\u00e9todo opcional xunto co m\u00e9todo actual de retenci\u00f3n e deslizar entre as pantallas de inicio.\nSoporte Multimedia.\nO Galaxy S II v\u00e9n con soporte para varios tipos de arquivos multimedia e codecs. Para son soporta (FLAC, WAV, Vorbis, MP3, AAC, AAC+, eAAC+, WMA, AMR-NB, AMR-WB, MID, AC3, XMF). Para formatos de v\u00eddeo e codecs soporta (MPEG-4, H.264, H.263, DivX HD/XviD, VC-1) e formatos de v\u00eddeo (3GP, MPEG-4, WMV, ASF, AVI DivX).\nContinua o soporte ao formato Matroska MKV. Tam\u00e9n, continuouse o soporte de reproduci\u00f3n nativa para o codec Sorenson xunto con FLV. Nin MKV,FLV ou Sorenson foron listados nas especificaci\u00f3ns dispo\u00f1ibles como foi previamente o Galaxy S. At\u00e9 reproduci\u00f3n de v\u00eddeo en 1080p HD \u00e9 soportado por este dispositivo.\nSoporte de Comunidades.\nFoi noticia p\u00fablica que Samsung enviou un n\u00famero de dispositivos Galaxy S II a catro desenvolvedores do proxecto CyanogenMod, sendo a \u00fanica petici\u00f3n de Samsung o que ofrezan soporte total de CyanogenMod ao dispositivo.\nSucesor en 2012.\nJK Shin, o xefe de \"Samsung Mobile Communications\",xa fixo un anuncio dun Samsung 'Galaxy S III' (Galaxy S3), que est\u00e1 previsto para o seu lanzamento no 2012. Finalmente o dispositivo ser\u00e1 presentado nunha data m\u00e1is pr\u00f3xima ao ver\u00e1n, as\u00ed o quixo a empresa coreana, para que a diferenza entre o lanzamento do dispositivo real e a s\u00faa presentaci\u00f3n sexa pr\u00f3ximos.\nO que si que se sabe do novo modelo \u00e9 que o seu sistema operativo ser\u00e1 Android 4.0 e que se reforzar\u00e1n os seus puntos fortes como a pantalla ou a c\u00e1mara.\nRecepci\u00f3n.\nA recepci\u00f3n do Galaxy S II foi positiva. \"Engadget\" d\u00edo ao dispositivo un 9/10, dicindo que era \"o mellor smartphone baseado en Android at\u00e9 o momento\" e \"posiblemente o mellor smartphone en xeral.\" \"CNET\" cualificou ao dispositivo cun 4.5/5 e describiuno como \"un dos tel\u00e9fonos m\u00f3biles m\u00e1is livi\u00e1ns e delgados que tivemos o pracer de ter nas mans\".\" \"TechRadar\" lle di\u00f3 5/5 estrelas e describiuno como un dispositivo que marcaba un novo est\u00e1ndar para os smartphones no 2011."}
{"id": "209991", "revid": "7596", "url": "https://gl.wikipedia.org/wiki?curid=209991", "title": "Determinaci\u00f3n do sexo por haplodiploid\u00eda", "text": "A determinaci\u00f3n do sexo por haplodiploid\u00eda \u00e9 o sistema utilizado por alg\u00fans insectos e outros invertebrados para determinar o sexo que ter\u00e1 a descendencia, e depende da cantidade de conxuntos de cromosomas (ploid\u00eda) que pos\u00faa o individuo. Neste sistema o sexo est\u00e1 determinado por ter un n\u00famero de cromosomas diploide ou haploide. Os individuos haploides son machos e os diploides femias. Os grupos de insectos que utilizan este sistema son moitos himen\u00f3pteros (abellas, avespas, e formigas) e os cole\u00f3pteros escolitinos (escaravellos \"Scolytynae\"). A eles hai que engadir os \u00e1caros \"Tetranychidae\", e os rot\u00edferos. A descendencia formada a partir dun ovo que foi fecundado por un espermatozoide ser\u00e1 diploide e desenvolverase como femia, e a que se orixina a partir dun ovo non fecundado, que se desenvolve por partenox\u00e9nese, d\u00e1 lugar a individuos haploides, que son machos. Por tanto, os machos te\u00f1en a metade de cromosomas ca as femias e o mesmo n\u00famero de cromosomas ca un gameto.\nA determinaci\u00f3n do sexo por haplodiploid\u00eda ten varias particularidades. Unha delas \u00e9 que o macho non ten pai e non pode ter fillos machos, pero ten un av\u00f3 e pode ter netos. O feito de que non poida ter fillos machos \u00e9 que se fecunda \u00e1 femia, orixinaranse individuos diploides que ser\u00e1n fillas. S\u00f3 as femias poden ter fillos machos.\nP\u00e9nsase que a haplodiploid\u00eda puido facilitar a evoluci\u00f3n da vida social altamente organizada e xerarquicamente dividida en castas (eusocialidade) entre os himen\u00f3pteros e nalg\u00fans outros taxons, a\u00ednda que isto \u00e9 unha cuesti\u00f3n moi debatida.\nMecanismo.\nPropux\u00e9ronse varios mecanismos xen\u00e9ticos para explicar a determinaci\u00f3n do sexo haplodiploide. O modelo m\u00e1is utilizado \u00e9 o \"modelo de alelo complementario\". De acordo con este modelo, se un individuo \u00e9 heterocigoto nun certo locus (xene csd), desenv\u00f3lvese orixinando unha femia, e se \u00e9 hemicigoto ou homocigoto para ese determinado locus desenv\u00f3lvese como macho. \nAo teren d\u00faas copias dese xene, os machos diploides ser\u00edan inf\u00e9rtiles, xa que as s\u00faas c\u00e9lulas non poder\u00edan realizar ben a meiose e formar espermatozoides haploides, polo que os seus espermatozoides ser\u00edan diploides e orixinar\u00edan descendencia triploide. Como entre os himen\u00f3pteros as nais e fillos machos comparten os mesmos xenes, poden ser especialmente sensibles \u00e1 endogamia: A endogamia reduce o n\u00famero de alelos sexuais diferentes presentes na poboaci\u00f3n, incrementando a aparici\u00f3n de machos diploides (est\u00e9riles).\nDespois do apareamento, as femias f\u00e9rtiles dos Hymenoptera almacenan o esperma que recibiron do macho nun saco interno chamado espermateca. A femia apareada controla a liberaci\u00f3n do esperma almacenado nese \u00f3rgano: Se libera o esperma cando pasa un ovo polo oviduto, o ovo ser\u00e1 fertilizado, e se non, non. \nAs abellas, avespas e formigas sociais poden modificar a proporci\u00f3n de sexos nas s\u00faas colonias para maximizar o grao de parentesco entre os seus membros, e xerar unha forza de traballo axeitada \u00e1s necesidades do momento.\nDeterminaci\u00f3n do sexo nas abellas.\nNas abellas mel\u00edferas os machos derivan xeneticamente en exclusiva da abella mestra ou ra\u00ed\u00f1a da colmea, a s\u00faa nai. A abella mestra diploide ten 32 cromosomas e os machos haploides te\u00f1en 16 cromosomas. As abellas macho producen espermatozoides que conte\u00f1en a totalidade do seu xenoma, polo que todos os espermatozoides son xeneticamente id\u00e9nticos a non ser que se produza algunha mutaci\u00f3n espor\u00e1dica. A dotaci\u00f3n xen\u00e9tica dunha femia obreira deriva nunha metade da s\u00faa nai a abella mestra, e na outra metade do seu pai, pero a dotaci\u00f3n xen\u00e9tica dos machos deriva s\u00f3 da s\u00faa nai. Deste modo, se a abella mestra se aparea s\u00f3 cun macho, e comparamos d\u00faas fillas calquera, estas compartir\u00e1n como media 3/4 dos seus xenes. O xenoma diploide da abella mestra sufriu recombinaci\u00f3n e as fillas reciben dela cromosomas recombinados, pero as fillas reciben dos seus pais (haploides) cromosomas non recombinados.\nComo as femias reprodutoras poden po\u00f1er tam\u00e9n ovos non fertilizados dos que se orixinaran os seus fillos machos, o sistema de determinaci\u00f3n sexual haplodiploide incrementa a eficacia biol\u00f3xica (fitness) dos individuos debido a unha selecci\u00f3n indirecta. Como a obreira est\u00e1 m\u00e1is relacionada coas s\u00faas irm\u00e1s (as outras fillas da mestra) ca coa s\u00faa propia posible descendencia, o feito de axudar a sobrevivir \u00e1 descendencia da abella mestra axuda a difundir os mesmos xenes que pos\u00fae a obreira m\u00e1is eficazmente do que se producir\u00eda se elas mesmas se reproducisen.\nA obreiras te\u00f1en vida curta e est\u00e1n constantemente sendo substitu\u00eddas por novas xeraci\u00f3ns, e as\u00ed esta selecci\u00f3n de parentesco \u00e9 posiblemente unha estratexia para asegurar o correcto funcionamento da colmea. Por\u00e9n, xa que as abellas mestras se aparean normalmente con ducias de machos, non todas as obreiras son irm\u00e1s completas (algunhas son s\u00f3 irm\u00e1ns pola parte da nai).\nGraos de parentesco na haplodiploid\u00eda.\nO c\u00e1lculo do grao de parentesco (\"relatedness\") serve para calcular a forza da selecci\u00f3n de parentesco (pola regra de Hamilton). A hip\u00f3tese da haplodiploid\u00eda afirma que o coeficiente de parentesco infrecuente de 3/4 entre irm\u00e1s haplodiploides completas \u00e9 responsable da frecuencia da evoluci\u00f3n do comportamento eusocial nos himen\u00f3pteros.\nOs coeficientes de parentesco nos organismos haplodiploides son os seguintes.\nControversia.\nA hip\u00f3tese da haplodiploid\u00eda ponse a mi\u00fado como un claro exemplo de selecci\u00f3n de parentesco. Como as irm\u00e1s completas nos himen\u00f3pteros comparten m\u00e1is xenes c\u00f3s que unha nai comparte coa s\u00faa descendencia, parece claro que axudar a que se cr\u00eden as irm\u00e1s deber\u00eda estar m\u00e1is favorecido como estratexia evolutiva que criar fillos propios. Por\u00e9n, esta explicaci\u00f3n ten aspectos discutibles. O argumento non presta atenci\u00f3n a que os machos eusociais axudan a que se cr\u00eden os seus irm\u00e1ns (e tam\u00e9n as s\u00faas irm\u00e1s), o cal, dado unha raz\u00f3n entre sexos t\u00edpica de 1:1, significa criar irm\u00e1ns e irm\u00e1s cun coeficiente de parentesco medio de 1/2, que non \u00e9 mellor ca o que ter\u00edan cr\u00edas propias. As proporci\u00f3ns poden ser a\u00ednda menores en colonias onde a abella mestra se aparea con moitos machos, o cal \u00e9 o m\u00e1is com\u00fan nalgunhas especies. Isto, combinado co descubrimento de moitos organismos diploides eusociais e polo menos unha especie haplodiploide eusocial cunha casta de machos non reprodutiva, fixo que unha das figuras fundadoras da sociobiolox\u00eda, E. O. Wilson, falase do \"colapso da hip\u00f3tese haplodiploide\". Por\u00e9n, non todos os investigadores cren que esta hip\u00f3tese haxa que considerala refutada, e seguen recoll\u00e9ndose probas a favor e en contra desde os dous bandos. As an\u00e1lises estat\u00edsticas suxiren que en cada unha das evoluci\u00f3ns independentes da eusocialidade que se te\u00f1en dado, as mestras ou ra\u00ed\u00f1as da colonia apare\u00e1banse cun s\u00f3 macho inicialmente (o apareamento con varios machos foi un comportamento derivado posterior nalgunhas especies), o cal suxire que ter unha descendencia moi relacionada xeneticamente era importante. Ademais, a mi\u00fado as abellas femias dan m\u00e1is comida \u00e1s femias ca aos machos, e en tempos de escaseza mesmo matan os machos."}
{"id": "209992", "revid": "27155", "url": "https://gl.wikipedia.org/wiki?curid=209992", "title": "Haplodiploid\u00eda", "text": ""}
{"id": "209993", "revid": "109216", "url": "https://gl.wikipedia.org/wiki?curid=209993", "title": "USB On-The-Go", "text": "USB On-The-Go, tam\u00e9n co\u00f1ecido polo acr\u00f3nimo USB OTG, \u00e9 unha extensi\u00f3n da norma USB 2.0 que permite aos dispositivos USB ter m\u00e1is flexibilidade na xesti\u00f3n da conexi\u00f3n USB. Permite que dispositivos como un reprodutor de son dixital ou un tel\u00e9fono m\u00f3bil act\u00faen como \"host\", polo que se lles pode conectar unha memoria USB, un rato, un teclado, un disco duro etc.\nPrincipio.\nO est\u00e1ndar USB (USB 1.1/2.0) utiliza unha arquitectura mestre/escravo: un concentrador USB (en ingl\u00e9s, \"hub USB\") act\u00faa como mestre USB, mentres que un dispositivo USB act\u00faa como escravo. S\u00f3 os concentradores USB poden xestionar a configuraci\u00f3n e a transferencia de datos durante a conexi\u00f3n.\nA norma USB-OTG cambia esta situaci\u00f3n. Os dispositivos compatibles con USB-OTG son capaces de abrir unha sesi\u00f3n, controlar a conexi\u00f3n e intercambiar as funci\u00f3ns mestre/dispositivo.\nPra iso, a norma USB-OTG introduce dous novos protocolos: o protocolo SRP (\"Session Request Protocolo\" -\"protocolo de solicitude de sesi\u00f3n\") e o protocolo HNP (\"Host Negotiation Protocolo\" -\"protocolo de negociaci\u00f3n de host\").\nOs dispositivos USB On-The-Go son compatibles con USB 1.1/2.0 e comp\u00f3rtanse como un dispositivo USB est\u00e1ndar cando se conectan con dispositivos USB tradicionais (non OTG).\nConexi\u00f3n.\nOs perif\u00e9ricos compatibles OTG dispo\u00f1en dun conector de tipo mini AB (ou micro AB), \u00e9 dicir, capaz de aceptar un conector A (mestre) ou B (escravo).\nNo caso dunha conexi\u00f3n OTG-OTG, real\u00edzase unha conexi\u00f3n mediante un cable miniA - miniB (ou microA - microB). Na posici\u00f3n do conector do cable sobre a toma mini AB/micro AB en cada extremo, o que permitir\u00e1 definir cal dos dispositivos OTG ser\u00e1 o anfitri\u00f3n. No segundo lugar, pode haber un cambio de roles tras unha etapa de negociaci\u00f3n entre os dous sistemas OTG (protocolo HNP).\nNon \u00e9 obrigatorio que ambos os dispositivos sexan compatibles con OTG para comunicarse entre eles; \u00e9 suficiente que un deles o sexa, dispondo por tanto da capacidade de conectarse punto a punto. Daquela, esta unidade ser\u00eda loxicamente o elemento mestre.\nAplicaci\u00f3ns.\nQueda aberto un amplo campo de aplicaci\u00f3ns por raz\u00f3n da capacidade de enviar datos sen ter que utilizar un controlador USB mestre (que ata esta norma, era tipicamente un ordenador de sobremesa); para enumerar algunhas: unha c\u00e1mara de fotos pode enviar as imaxes directamente a unha impresora ou acceder a un disco duro, as c\u00e1maras de v\u00eddeo poden conectarse aos gravadores de DVD, etc."}
{"id": "209994", "revid": "59564", "url": "https://gl.wikipedia.org/wiki?curid=209994", "title": "Diego Moldes", "text": "Diego Moldes, nado en Pontevedra o 27 de xaneiro de 1977, \u00e9 un escritor galego en lingua castel\u00e1.\nTraxectoria.\n\u00c9 autor de diversos libros, de narrativa e ensaio, fundamentalmente de cinema: \"La huella de V\u00e9rtigo\" (2004), ensaio sobre a influencia do filme de Alfred Hitchcock; \"Roman Polanski. La fantas\u00eda del atormentado\" (2005); primeiro libro sobre o cineasta Roman Polanski escrito en castel\u00e1n; ou \"El cine europeo. Las grandes pel\u00edculas\" (2008), entre outros. Tam\u00e9n \u00e9 coautor de m\u00e1is dunha ducia de libros colectivos. En 2009 publicou dous libros de baloncesto do Real Madrid.\nFoi guionista en galego, redactor e presentador da Televisi\u00f3n de Galicia.\nEscribiu o gui\u00f3n en galego \"N\u00e9boa\" (premiado pola Xunta de Galicia, os dereitos foron vendidos \u00f3 cineasta vigu\u00e9s Juan Pinz\u00e1s), ademais de diversos relatos e artigos. Foi colaborador do programa \"Pantalla Panor\u00e1mica\", de Radio C\u00edrculo do C\u00edrculo de Bellas Artes de Madrid (2004-2005) do programa televisivo \"Tiempo de Tertulia\", diversas publicaci\u00f3ns en prensa tradicional e dixital, as\u00ed como Filmoteca Espa\u00f1ola e Casa Sefarad-Israel, entre outras instituci\u00f3ns.\nEstudou secundaria no IES S\u00e1nchez Cant\u00f3n de Pontevedra. \u00c9 Doutor en Ciencias da Informaci\u00f3n (Comunicaci\u00f3n Audiovisual) pola Universidad Complutense, Licenciado en Publicidade e Relaci\u00f3ns P\u00fablicas (Universidade de Vigo) e \"Master on Publishing\" (mestrado en Edici\u00f3n) pola Oxford Brookes University. En 2010, dirixido por Jos\u00e9 Luis S\u00e1nchez Noriega, finalizou un doutoramento en Historia do Cine: \"La imaginaci\u00f3n simb\u00f3lica en la obra cinematogr\u00e1fica de Alejandro Jodorowsky\", tese doutoral sobresa\u00ednte \"cum laude\" por unanimidade, nun tribunal presidido por Dar\u00edo Villanueva.\nDende 2004 vive en Madrid, onde traballa como executivo de mercadotecnia, en \u00e1reas de cultura e cine. En 2019 era Director de Relaci\u00f3ns Institucionais da Universidade Antonio de Nebrija e Fundaci\u00f3n Nebrija. En 2023 Director institucional da Escola Universitaria TAI en Madrid.\nOs seus \u00faltimos libros publicados son un monogr\u00e1fico sobre o cinema de Alejandro Jodorowsky, a novela \"Enso\u00f1aci\u00f3n,\"o libro de narrativa, poes\u00eda e ensaio \"Venuspasi\u00f3n e o poemario Ni un d\u00eda sin poes\u00eda\". De 2019 \u00e9 \"Cuando Einstein encontr\u00f3 a Kafka. Contribuciones de los jud\u00edos al mundo moderno,\" froito da lectura, durante 20 anos, de m\u00e1is de 300 libros e m\u00e1is de 2.000 artigos e documentos, e do visionado de 200 pel\u00edculas e documentais de ficci\u00f3n\".\"\nDiego Moldes \u00e9 fillo de Francisco Moldes Font\u00e1n, neto de Jos\u00e9 Moldes Castro e bisneto de \u00c1ngel Moldes Barreiro."}
{"id": "209995", "revid": "19415", "url": "https://gl.wikipedia.org/wiki?curid=209995", "title": "Link\u00f6ping HC", "text": "O Link\u00f6pings Hockey Club ou LHC (co\u00f1ecido coloquialmente polos seus seareiros como Cluben) \u00e9 un equipo profesional de h\u00f3ckey sobre xeo da cidade de Link\u00f6ping, \u00d6sterg\u00f6tland (Suecia). O equipo fundouse o 4 de agosto de 1976, cando a secci\u00f3n de h\u00f3ckey sobre xeo do BK Kenty se independizou. Dende o 2001 compite na m\u00e1xima categor\u00eda do h\u00f3ckey sobre xeo sueco, a SHL. Xoga os seus partidos como local no Cloetta Center, un pavill\u00f3n con capacidade para 8.500 espectadores."}
{"id": "209996", "revid": "98629", "url": "https://gl.wikipedia.org/wiki?curid=209996", "title": "Valerio do Bierzo", "text": "Valerio do Bierzo, nado ca.630 e finado ca.695, foi un monxe cenobita que viviu retirado na comarca do Bierzo.\nTraxectoria.\nValerio era membro da aristocracia visigoda. Nos seus escritos conta como despois dunha azarosa xuventude decidiu retirarse do mundo na procura dunha vida espiritual. Durante unha \u00e9poca foi monxe no Mosteiro de Compludo, pero marchou buscando a soidade do eremita f\u00f3ra da cidade de Astorga. Primeiro viviu na rexi\u00f3n de Castro Petrense e tras o asalto duns ladr\u00f3ns, nun lugar co\u00f1ecido como Ebronanto, como un ermit\u00e1n nunha cela cun altar protexido polos propietarios do terreo. Ata que o propietario, Ricimer, decidiu botar abaixo o oratorio e contru\u00edr unha igrexa, aparentemente coa intenci\u00f3n que Valerio fora o p\u00e1rroco. Valerio viuno como un ataque do dia\u00f1o, nun intento de destru\u00edr a s\u00faa vida de reclusi\u00f3n e marchou para outro lugar, co seu sobri\u00f1o e un servente constru\u00edron unha pequena igrexa nun outeiro pr\u00f3ximo \u00e1s s\u00faas celas.\nObras.\nCons\u00e9rvanse algunhas obras de Valerio: tres breves visi\u00f3ns da vida do al\u00e9n como o viron tres monxes; un resumo da viaxe a Terra Santa da peregrina do s\u00e9culo IV Exeria; algunhas obras sucintas de instruci\u00f3n mon\u00e1stica, e un pequeno corpo de poes\u00eda."}
{"id": "209998", "revid": "56817", "url": "https://gl.wikipedia.org/wiki?curid=209998", "title": "Superliga espa\u00f1ola de voleibol masculino", "text": "A Superliga masculina \u00e9 unha competici\u00f3n masculina de voleibol, a m\u00e1xima categor\u00eda da liga de Espa\u00f1a. O campionato foi creado en 1983. Desde a tempada 2006/07 compiten 12 equipos nesta categor\u00eda."}
{"id": "209999", "revid": "10599", "url": "https://gl.wikipedia.org/wiki?curid=209999", "title": "Superliga masculina de voleibol de Espa\u00f1a", "text": ""}
{"id": "210000", "revid": "31271", "url": "https://gl.wikipedia.org/wiki?curid=210000", "title": "Hip\u00f3tese nebular", "text": ""}
{"id": "210001", "revid": "1131", "url": "https://gl.wikipedia.org/wiki?curid=210001", "title": "Panthera leo", "text": ""}
{"id": "210006", "revid": "31271", "url": "https://gl.wikipedia.org/wiki?curid=210006", "title": "Nebulosa solar", "text": ""}
{"id": "210008", "revid": "5312", "url": "https://gl.wikipedia.org/wiki?curid=210008", "title": "R\u00edo Baxoi", "text": "O r\u00edo Baxoi ou Baixoi \u00e9 un r\u00edo galego que nace na serra de Queixeiro e desemboca na r\u00eda de Betanzos atravesando de leste a oeste os concellos coru\u00f1eses de Monfero, Vilarmaior e Mi\u00f1o. A s\u00faa cunca abrangue tam\u00e9n terras de Andrade, no concello de Pontedeume. Ten unha lonxitude aproximada duns 21\u00a0km e recibe distintos nomes ao longo do seu percorrido.\nCurso.\nNace na serra de Queixeiro, no concello de Monfero, a unha altitude de 450 metros. No seu tramo alto recibe o nome de \"regato do Candedo\" por pasar polo lugar hom\u00f3nimo.\nNo seu curso medio, aproximadamente entre as altitudes de 300 e 50 metros, \u00e9 co\u00f1ecido como r\u00edo Vilari\u00f1o por ba\u00f1ar as terras do lugar do Vilari\u00f1o. A maior parte deste tramo fai de fronteira natural entre os concellos de Monfero e Vilarmaior.\nDesde que recibe pola dereita as augas do seu principal afluente, o r\u00edo Anduri\u00f1a, comeza a chamarse \"Baxoi\" ou \"Baixoi\". Neste curso baixo \u00e9 onde recibe a meirande parte dos seus afluentes. Amais do xa nomeado r\u00edo Anduri\u00f1a, recibe pola dereita o rego do Porto do Crego que baixa do coto de Allegue; o rego do Porto Vedro que nace en terras de Andrade; o rego da Prata que nace en Caranto\u00f1a e, xa a poucos metros da desembocadura, o r\u00edo Xar\u00edo que baixa do Vidreiro. Pola marxe esquerda recolle as augas do rego do Retorno e o regato dos Xordos que baixan de Vilarmaior; xa no esteiro confl\u00fae o rego Grande que baixa de Bemantes.\nPreto da s\u00faa desembocadura forma un esteiro co\u00f1ecido como \"O Xuncal\" pola profusi\u00f3n de xuncos. A pesar da agresi\u00f3n sufrida pola construci\u00f3n do viaduto da AP-9 que a atravesa, pos\u00fae unha importante riqueza faun\u00edstica e paisax\u00edstica. A li\u00f1a do ferrocarril Betanzos-Ferrol tam\u00e9n pasa polo xuncal.\n\u00c1 esquerda da desembocadura, entre o xuncal e a r\u00eda de Betanzos, est\u00e9ndese a praia Grande de Mi\u00f1o de orixe dunar."}
{"id": "210010", "revid": "19415", "url": "https://gl.wikipedia.org/wiki?curid=210010", "title": "Jokerit", "text": "O Helsingin Jokerit, ou sinxelamente Jokerit, \u00e9 un equipo profesional de h\u00f3ckey sobre xeo da cidade de Helsinqui, Uusimaa (Finlandia). Competiu de xeito ininterrompido na SM-liiga, m\u00e1xima categor\u00eda do h\u00f3ckey sobre xeo finland\u00e9s dende 1989 ata 2014, competici\u00f3n que ga\u00f1ou en seis ocasi\u00f3ns (cinco dende que adoptou a denominaci\u00f3n actual). Entre 2014 e 2022 competiu na Kontinental Hockey League (KHL), sendo o primeiro equipo n\u00f3rdico en disputar a competici\u00f3n. Dende a tempada 2023-24 compite na liga Mestis, a segunda categor\u00eda do h\u00f3ckey sobre xeo masculino en Finlandia, e xoga os seus partidos como local principalmente no Keravan j\u00e4\u00e4halli, pavill\u00f3n con capacidade para 1\u00a0250 persoas, a\u00ednda que tam\u00e9n disputa alg\u00fans partidos no Helsingin j\u00e4\u00e4halli, con capacidade para 8\u00a0200 persoas.\nHistoria.\nFundaci\u00f3n.\nO Jokerit de Helsinqui foi fundado o 10 de outubro de 1967, cando se celebrou a xunta constitutiva do club na que o empresario da construci\u00f3n Aimo M\u00e4kinen e os pintores Eino Syrj\u00e4nen e Reino Vilen asinaron a carta fundaci\u00f3n. O novo equipo naceu sobre a base do T\u00f6\u00f6l\u00f6n Vesa, un club polideportivo que xa exist\u00eda na capital finlandesa que debido \u00e1s dificultades econ\u00f3micas tivo que suprimir a s\u00faa secci\u00f3n de h\u00f3ckey sobre xeo. Segundo as mesmas novas, M\u00e4kinen mercou o club, asumiu a s\u00faa d\u00e9beda e todos os xogadores do Vesa, liderados polo xogador estrela Timo Turunen foron traspasados a Jokerit. O primeiro partido do novo equipo tivo lugar o 10 de novembro, cando se enfrontaron a Upon Pallo da m\u00e1xima categor\u00eda nun encontro de adestramento, que se saldou coa vitoria de Jokerit (4-3) ante case 700 persoas.\nO p\u00fablico en xeral non co\u00f1eceu a nova da fundaci\u00f3n do novo equipo ata o 6 de novembro dese mesmo ano, cando o xornal en lingua sueca \"Nya Pressen\" publicou a primeira noticia sobre o novo equipo de h\u00f3ckey sobre xeo. Segundo Seppo Aalto, quen escribiu a historia do club, \u00e9 algo ir\u00f3nico que as novas sobre Jokerit apareceran precisamente ese d\u00eda, o \"d\u00eda de Suecia\" nun xornal en sueco, xa que o tema ling\u00fc\u00edstico ten sido motivo de controversia no h\u00f3ckey sobre xeo da capital finlandesa.\nNova etapa na KHL.\nO 28 de xu\u00f1o de 2013, Harry Harkimo convocou unha rolda de prensa na que comunicou que vendera o Hartwall Areena, o pavill\u00f3n onde o equipo xoga os seus partidos como local, ao empresario ruso-finland\u00e9s Gennady Timchenko (presidente do SKA San Petersburgo), Arkady Rotenberg (presidente do HC Dynamo Moscova) e Boris Rotenberg (copropietario do SKA), xunto cunha opci\u00f3n para comprar unha parte do equipo logo da tempada 2013-14 . Timchenko, xunto cos Rotenberg, te\u00f1en dobre nacionalidade rusa e finlandesa. Tam\u00e9n anunciouse que o club deixar\u00eda a SM-liiga despois da tempada 2013-14 e comezar\u00eda a tempada 2014-15 da Kontinental Hockey League (KHL). Harkimo seguir\u00eda a ser o propietario maioritario e xerente do equipo, mentres que Jari Kurri foi nomeado novo director xeral.\nDeste xeito, o Jokerit convert\u00edase no 29\u00ba equipo da KHL, e deixaba a m\u00e1xima competici\u00f3n finlandesa no medio das protestas da liga e mesmo de sectores dos seus propios seareiros. A nova da marcha do club \u00e1 KHL provocou tam\u00e9n o descontento nos demais clubs da SM-liiga, e mesmo alg\u00fans ameazaron ao Jokerit con impedirlle participar na tempada 2013-14 se se un\u00eda \u00e1 KHL, xa que a marcha do equipo de Helsinqui comportar\u00eda para os demais clubs numerosas perdas de ingresos por entradas e dereitos de televisi\u00f3n. Finalmente especulouse con que o Jokerit deber\u00eda pagar aos outros clubs da SM-liiga 5 mill\u00f3ns de Euros como compensaci\u00f3n, se ben os termos finais do acordo non foron revelados.\nSa\u00edda da KHL (2022).\nEn febreiro de 2022, ante a escalada de violencia no leste de Ucra\u00edna, xurdiron presi\u00f3ns para que Jokerit abandonara a KHL. O martes 22 de febreiro o grupo de seareiros Etel\u00e4p\u00e4\u00e4ty esixiu que o equipo deixara a competici\u00f3n de xeito inmediato. O director executivo da entidade, Sami Kauhanen, sinalaba ent\u00f3n que Jokerit ti\u00f1a acordos e obrigas coa liga que deb\u00edan cumprir. Segundo o comentarista deportivo ruso Lev Lukin, entre os motivos de Jokerit para non abandonar a KHL estar\u00edan o feito de competir na mellor liga de Europa e que o seu estadio, Hartwall Arena, pertence a Gennady Timchenko e \u00e1 familia Rotenberg dende 2013, polo que o equipo non poder\u00eda seguir xogando no estadio. Coincidindo co inicio da guerra en Ucra\u00edna o 24 de febreiro, varias empresas colaboradoras de Jokerit anunciaron o fin da s\u00faa cooperaci\u00f3n co equipo a causa da situaci\u00f3n en Ucra\u00edna, e a empresa Hartwall, principal patrocinador do estadio, anunciou que estaba a valorar se retiraba o seu apoio. Na ma\u00f1\u00e1 do 25 de febreiro o equipo emitiu un comunicado no seu sitio web no que anunciaba que suspend\u00eda a tempada 2021-22, afirmando que \"na situaci\u00f3n mundial actual, continuar coa tempada ter\u00eda sido imposble\". O anuncio produciuse despois de que Jari Kurri, director xeral de Jokerit, mantivera conversas coa KHL. Deste xeito o equipo de Helsinqui pu\u00f1a punto e final \u00e1 tempada antes de comezar os \"play-offs\", nos que deb\u00eda enfrontarse ao Spartak de Moscova a partir do 1 de marzo.\nLogo de retirarse da tempada na KHL o equipo comezou a ofrecer os seus xogadores a equipos da liga finlandesa, entre eles os campi\u00f3ns ol\u00edmpicos con Finlandia Iiro Pakarinen, Petteri Lindbohm, Marko Anttila, Hannes Bj\u00f6rninen e Niklas Friman. O 27 de febreiro confirmouse a sa\u00edda do adestrador Lauri Marjam\u00e4ki logo de que este asinara con K\u00e4rp\u00e4t, equipo que xa dirixira entre 2013 e 2016, conseguindo co equipo de Oulu d\u00faas ligas (2014 e 2015). O 28 de febreiro anunciouse o traspaso do capit\u00e1n de Jokerit, Marko Anttila, a Ilves da Liiga.\nA situaci\u00f3n do equipo \u00e9 confusa e a afecci\u00f3n preg\u00fantase sobre o futuro do equipo. Un grupo de afeccionadas e afeccionados no equipo crearon na rede social Facebook un grupo privado baixo o nome \"Jokerit takaisin liigaan!\" (en galego \"Jokerit de volta \u00e1 liga!\"), en alusi\u00f3n ao campionato finland\u00e9s, integrada por unhas 6\u00a0800 persoas. Nunha enquisa realizada no grupo, o regreso do equipo \u00e1 Liiga recibiu a maior parte dos apoios (490 votos), seguida do ingreso do equipo na Mestis, mentres que a opci\u00f3n de continuar na KHL tan s\u00f3 recibiu 16 votos. Do mesmo xeito sinal\u00e1base que o equipo mant\u00e9n contratos coa KHL.\nA principios de abril Jokerit anunciaba na s\u00faa conta de Twitter que abandonaba a KHL. Con todo, no momento do anuncio o futuro deportivo do equipo era a\u00ednda unha inc\u00f3gnita, se ben especulouse co seu regreso \u00e1 Liiga, o presidente de SM-liiga Oy sinalaba nesas datas que non houbera negociaci\u00f3ns e que a Liiga ter\u00eda antes que saber cal ser\u00eda a organizaci\u00f3n e a propiedade do club, as\u00ed como o estadio no que poder\u00eda xogar, a\u00ednda que tam\u00e9n indicou que \"non hai oposici\u00f3n en principio\".\nNovo inicio na Mestis.\nOs Jokerit debutaron na Mestis\u00a0o 21 de setembro\u00a0de 2023 fronte o K-Espoo, vixente campi\u00f3n da competici\u00f3n, cunha vitoria na pr\u00f3rroga. O equipo de Espoo chegou po\u00f1erse por diante 2-0 no segundo terzo, mais os goles de Alexander Forslund (autor do primeiro gol dos j\u00f3kers na Mestis) e Emil Oksanen (en superioridade) igualaron a contenda, que caeu do lado capitalino grazas ao gol na pr\u00f3rroga de Leevi Lemberg. O partido, no que antes do inicio celebrouse a cerimonia na que se elevou o bandeir\u00edn de campi\u00f3n da tempada 2022-23 do K-Espoo, bateu o r\u00e9cord de asistencia a un xogo da segunda categor\u00eda do h\u00f3ckey sobre xeo fin\u00e9s con 6\u00a0982 persoas nas bancadas, superando a asistencia rexistrada o 22 de abril de 2023 durante o terceiro partido das finais entre o K-Espoo e o Ketter\u00e4 no mesmo escenario.\nO debut dos Jokerit na s\u00faa pista tivo lugar o 22 de setembro de 2022 coa visita do KOOVEE ao Keravan j\u00e4\u00e4halli, que rexistrou un cheo con 1\u00a0240 persoas nas bancadas. O partido finalizou coa vitoria do equipo de Tampere (2-3), que anotou todos os seus goles no primeiro terzo. O primeiro gol na casa do equipo de Helsinqui foi obra de Mathias H\u00e4nninen.\nPavill\u00f3ns.\nJokerit xogou os seus partidos como local no Helsingin j\u00e4\u00e4halli entre 1967 e 1997, este pavill\u00f3n enc\u00f3ntrase en Nordenski\u00f6ldinkatu, no barrio de Taka-T\u00f6\u00f6l\u00f6.\nDende 1997 o pavill\u00f3n do Jokerit e Hartwall Arena, localizado no distrito de Keski-Pasila. O pavill\u00f3n foi remodelado en 2006 e ten unha capacidade para 13\u00a0349 espectadores.\nDatos de asistencia.\nDende que se trasladou ao Artwall Areena, o Jokerit conta coa asistencia media m\u00e1is alta de toda a SM-liiga, chegando na mellor tempada a unha media de 12.232 espectadores por partido para un pavill\u00f3n con capacidade para 13.665 espectadores na tempada 1997-98. Dende o \u00faltimo t\u00edtulo ligueiro conseguido polo equipo en 2002, a media de asistencia ao pavill\u00f3n foi diminu\u00edndo (con lixeiros ascensos respecto \u00e1 tempada precedente en 2005 e 2007) ata chegar \u00e1 media m\u00e1is baixa dende que o equipo abandonara o Helsingin j\u00e4\u00e4halli en 1997 con 8.295 espectadores por partido en 2010, dende aquela a asistencia non parou de medrar, situandose por riba dos 9.000 espectadores por partido nas d\u00faas \u00faltimas tempadas.\nPersonalidades.\nXogadores.\nCapit\u00e1ns.\nOs diferentes xogadores que te\u00f1en sido capit\u00e1ns do equipo ao longo da s\u00faa historia son:"}
{"id": "210013", "revid": "89787", "url": "https://gl.wikipedia.org/wiki?curid=210013", "title": "R\u00edo Anduri\u00f1a", "text": "O r\u00edo Anduri\u00f1a \u00e9 un r\u00edo galego, principal afluente do r\u00edo Baxoi. Ten unha lonxitude aproximada de 6,1 quil\u00f3metros.\nDescrici\u00f3n.\nNace en Monfero ao p\u00e9 da serra de Queixeiro preto do lugar de Primoi. Atravesa a parroquia de Queixeiro nos primeiros tramos, sendo co\u00f1ecido aqu\u00ed como regato do Porto e recibindo as augas do rego do Vite, principal afluente.\nPouco antes do lugar do Porto, comeza a facer de fronteira entre os concellos de Monfero e Vilarmaior, funci\u00f3n que non deixa ata a s\u00faa desembocadura no r\u00edo Baxoi."}
{"id": "210014", "revid": "89787", "url": "https://gl.wikipedia.org/wiki?curid=210014", "title": "Jugger", "text": "O Jugger \u00e9 un deporte de pelota en equipo, desenvolto en Alema\u00f1a entre os anos 1989 e 1995. Este deporte rompe cos deportes existentes ata hoxe, contendo cousas do rugby, h\u00f3ckey e esgrima, dando como resultado unha vistosa mestura entre un xogo de pelota cun xogo de loita.\nDescrici\u00f3n.\nO Jugger x\u00f3gase cunha pelota, denominada \"caveira\", debido a s\u00faa forma, e unha variedade de armas. Todas elas est\u00e1n cubertas por materiais brandos para amortecer os impactos.\nO campo de xogo ten forma de oct\u00f3gono irregular e mide 20 x 40 metros.\nA meta do xogo \u00e9 a conversi\u00f3n de puntos. A diferenza da maior\u00eda dos xogos semellantes, soamente un xogador de cada equipo est\u00e1 autorizado para tocar a pelota coas s\u00faas mans. Esta debe ser colocada dentro dunha das d\u00faas marcas (tam\u00e9n fabricadas con materiais brandos), que se atopan en cada extremo do campo, para obter puntos.\nNa versi\u00f3n xogada en Australia a pelota debe ser cravada nunha estaca.\nAs armas empr\u00e9ganse para bloquear aos xogadores do equipo rival e polo tanto cumpren a principal funci\u00f3n ofensiva e defensiva.\nTipos de xogadores.\nExisten tres tipos de xogadores: \nDurante o xogo cada equipo constar\u00e1 de cinco xogadores, sendo obrigatorio un corredor e non podendo introducir m\u00e1is dunha cadea por equipo.\nDuraci\u00f3n.\nUnha particularidade do xogo \u00e9 a medida do tempo. Este \u00e9 contado en forma de intervalos, chamados \"pedras\". Un partido de Jugger componse de d\u00faas metades de 100 intervalos. Cada intervalo dura 1.5 segundos, que son marcados acusticamente para orientar aos xogadores, sendo empregados para a funci\u00f3n instrumentos de percusi\u00f3n ou pistas de son conectadas a amplificadores.\nArmas.\nNo Jugger todas as armas, ag\u00e1s a cadea, deben ser de secci\u00f3n redonda e estar debidamente protexidas. A\u00ednda que as armas forman parte do equipo persoal de cada xogador, para ser empregadas en competici\u00f3n deber\u00e1n superar un test de seguridade.\nRegras.\nXogo coa pelota.\nAo comezo do xogo e despois da anotaci\u00f3n dun tanto, a caveira \u00e9 colocada polo xu\u00edz nun punto no centro do terreo de xogo. Os xogadores deben permanecer detr\u00e1s da s\u00faa li\u00f1a de fondo ata o comezo do xogo.\nO \u00fanico que pode tocar a caveira coas mans \u00e9 o corredor. Non pode darlle cos pes, tampouco pode tirar a pelota unha vez morto, sen\u00f3n que debe lanzala antes de que lle dean. Para anotar, a caveira ten que permanecer na marca despois de ser soltada polo xogador.\nOs outros xogadores s\u00f3 poden tocar a pelota coas s\u00faas armas (polo tanto, especialmente a cadea, non ten case posibilidades de integrase ao xogo coa pelota). Non lles est\u00e1 permitido anotar.\nCando a caveira traspasa a li\u00f1a que delimita o campo de xogo, est\u00e1 \"f\u00f3ra\". S\u00f3 o xu\u00edz ou o corredor est\u00e1n autorizados a deixar o campo e ir buscar a caveira. Se o corredor \u00e9 bloqueado neste momento, o xu\u00edz det\u00e9n o xogo e coloca a caveira no punto centra do campo.\nSe algu\u00e9n sae do campo, est\u00e1 evidentemente morto."}
{"id": "210015", "revid": "23204", "url": "https://gl.wikipedia.org/wiki?curid=210015", "title": "Ondjaki", "text": "Ndalu de Almeida, nado no 1977 en Luanda, \u00e9 un escritor angolano que escribe baixo o alcume de Ondjaki. Vive no Brasil, e escribiu poes\u00eda, libros para nenos, historias curtas, novelas e gui\u00f3ns de filmes.\nTraxectoria.\nOndjaki estudou sociolox\u00eda na Universidade de Lisboa e escribiu a s\u00faa tese de graduaci\u00f3n sobre o escritor angolano Luandino Vieira. Comezou a s\u00faa carreira literaria no 2002 coa novela \"O Assobiador\", que foi seguido das memorias da infancia \"Bom dia camaradas\" en 2003. Ata o 2011 publicou catro novelas, tres colecci\u00f3ns de historias curtas, d\u00faas colecci\u00f3ns de poes\u00eda un libro xuvenil e tres libros para nenos. Os seus libros foron traducidos ao franc\u00e9s, castel\u00e1n, italiano, alem\u00e1n, serbio, ingl\u00e9s, chin\u00e9s, suahili e sueco.\n\u00c9 membro da Uni\u00e3o dos Escritores Angolanos e membro honorario da Associa\u00e7\u00e3o de Poetas H\u00fangaros. Correalizou un documental sobre a cidade de Luanda (\u201cOxal\u00e1 cres\u00e7am pitangas \u2013 hist\u00f3rias de Luanda\u201d, 2006)."}
{"id": "210016", "revid": "22570", "url": "https://gl.wikipedia.org/wiki?curid=210016", "title": "Sinal de son", "text": "Un sinal de son \u00e9 un sinal anal\u00f3xico electricamente exacto a un sinal sonoro; normalmente est\u00e1 acoutado ao rango de frecuencias audibles polos seres humanos que est\u00e1 entre os 20 e os 20.000 Hz, aproximadamente (o equivalente, case exacto a 10 oitavas).\nDado que o son \u00e9 unha onda de presi\u00f3n requ\u00edrese un transdutor de presi\u00f3n (un micr\u00f3fono) que converta as ondas de presi\u00f3n de aire (ondas sonoras) en sinais el\u00e9ctricos (sinais anal\u00f3xicos).\nA conversi\u00f3n contraria real\u00edzase mediante un altofalante, que converte os sinais el\u00e9ctricos en ondas de presi\u00f3n de aire.\nUn s\u00f3 micr\u00f3fono pode captar adecuadamente todo o rango audible de frecuencias, en cambio para reproducir fidedignamente ese mesmo rango de frecuencias requ\u00edrense dous altofalantes (de agudos e graves) ou m\u00e1is.\nUn sinal de son p\u00f3dese caracterizar, someramente, pola s\u00faa din\u00e1mica (valor de pico, rango din\u00e1mico, potencia, relaci\u00f3n sinal-ru\u00eddo) ou pola s\u00faa composici\u00f3n espectral (ancho de banda, frecuencia fundamental, harm\u00f3nicos, distorsi\u00f3n harm\u00f3nica etc.).\nAs\u00ed, por exemplo, un sinal que represente voz humana (sinal vocal) non adoita ter informaci\u00f3n relevante m\u00e1is al\u00e1 dos 10 kHz, e de feito en telefon\u00eda t\u00f3manse s\u00f3 os primeiros 3.8\u00a0kHz. Con 2\u00a0kHz basta para que a voz sexa comprensible, a\u00ednda que non para reco\u00f1ecela."}
{"id": "210018", "revid": "98629", "url": "https://gl.wikipedia.org/wiki?curid=210018", "title": "Beacon Explorer C", "text": "Beacon Explorer C, tam\u00e9n co\u00f1ecido como BE-C e Explorer 27, foi un sat\u00e9lite artificial de Estados Unidos pertencente \u00f3 programa Explorer e lanzado o 29 de abril de 1965 mediante un foguete Scout desde Wallops Island.\nCaracter\u00edsticas.\nBE-C foi adicado \u00e1 investigaci\u00f3n da ionosfera terrestre coa finalidade de determinar a cantidade de electr\u00f3ns entre a nave e a Terra. Tam\u00e9n serviu para facer medici\u00f3ns xeod\u00e9sicas.\nO sat\u00e9lite inicialmente estabiliz\u00e1base mediante xiro para pasar a estabilizarse nos tres eixos tralo desplegue dos paneis solares usando unha barra magn\u00e9tica que ali\u00f1aba o eixo de simetr\u00eda do sat\u00e9lite co campo magn\u00e9tico local. A informaci\u00f3n da orientaci\u00f3n do sat\u00e9lite provi\u00f1a dun magnet\u00f3metro de tres eixos e duns sensores solares.\nA nave non levaba maneira de rexistra-los datos a bordo, polo que se obti\u00f1an cada vez que sobrevoaba unha estaci\u00f3n terrestre. O sat\u00e9lite emit\u00eda continuamente a 162 e 324 MHz para permiti-la s\u00faa localizaci\u00f3n precisa e facer estudos xeod\u00e9sicos.\nO sat\u00e9lite foi posto f\u00f3ra de servizo o 20 de xullo de 1973 debido a que interfer\u00eda con outros sat\u00e9lites.\nInstrumentos.\nBeacon Explorer B levaba a bordo unha sonda electrost\u00e1tica, un radiofaro que emit\u00eda a 20, 40 e 41\u00a0Hz, un reflector l\u00e1ser pasivo para seguimento do sat\u00e9lite e un experimento de navegaci\u00f3n Doppler."}
{"id": "210019", "revid": "1410", "url": "https://gl.wikipedia.org/wiki?curid=210019", "title": "Gran Premio de M\u00f3naco de 1970", "text": "O Gran Premio de M\u00f3naco de 1970 foi unha carreira de F\u00f3rmula Un celebrada o 10 de maio de 1970 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de .\nResumo.\nNon houbo cambios significativos na li\u00f1a de sa\u00edda de M\u00f3naco, a \u00fanica noticia foi Ronnie Peterson, participando cun March privado. O equipo Lotus decidiu levar o vello 49 en vez do novo chasis 72, a pesar das probas nunha carreira non de campionato en Silverstone un par de semanas antes. Na cualificaci\u00f3n, March copou a primeira fila, con Jackie Stewart na pole (para o equipo Tyrrell) e Chris Amon a seu car\u00f3n. O terceiro lugar foi para o McLaren de Denny Hulme, e o cuarto para o Brabham de Jack Brabham; detr\u00e1s deles estaba o Ferrari de Jacky Ickx. O primeiro piloto de Lotus foi Jochen Rindt, cualificou en oitavo lugar.\nA pesar da choiva nos d\u00edas anteriores, o sol brillaba o d\u00eda da carreira, e a pista estaba seca. Ao principio, Stewart liderou a carreira, con Amon, Brabham, Ickx e Jean-Pierre Beltoise detr\u00e1s del, na segunda volta, Beltoise pasou Ickx. Stewart comezou a afastarse, polo que a orde mant\u00edvose sen cambios ata a volta 12, cando Ickx retirouse cun fallo na transmisi\u00f3n. Na volta 22 Beltoise, retirouse con problemas na transmisi\u00f3n, na mesma volta Brabham pasou a Am\u00f3n ao segundo lugar. Parec\u00eda que Stewart pod\u00eda repetir comodamente a vitoria que tivo en Espa\u00f1a, pero na volta 27 o seu March comezou fallar, e det\u00edvose nos pits. Isto deixou ao Brabham \u00e1 fronte, con Am\u00f3n, Hulme e Rindt, que se abriu cami\u00f1o desde o medio do pelot\u00f3n. Na s\u00faa primeira carreira, Peterson estaba fac\u00e9ndoo ben, no s\u00e9timo lugar, mentres o motor do BRM de Jackie Oliver fallou, deixando aos comisarios un arduo traballo para limpar todo o aceite que caeu na pista.\nCase ao mesmo tempo, Hulme tivo problemas co embrague do seu McLaren, saltaron as engrenaxes do cambio, polo que caeu por detr\u00e1s de Rindt e Pescarolo, na volta 62 fallou a suspensi\u00f3n de Am\u00f3n, e viuse obrigado a retirarse, deixando ao austr\u00edaco no segundo lugar, nove segundos por detr\u00e1s de Brabham. Logo aumentou o seu ritmo, e cara \u00e1s \u00faltimas voltas estaba pegado ao australiano. A vitoria de Brabham parec\u00eda estar en cami\u00f1o, resistindo toda a presi\u00f3n que Rindt exerc\u00eda sobre el. Pero sucedeu o incrible: sa\u00eduse da li\u00f1a de carreira para evitar un coche m\u00e1is lento en Gazom\u00e8tre, na \u00faltima curva da \u00faltima volta, Brabham derrapou sobre a superficie poeirenta e foise directamente \u00e1s balas de palla, entreg\u00e1ndolle a vitoria a Rindt (unha vitoria recibida cun gran salto de alegr\u00eda por Colin Chapman). Brabham volveu rapidamente \u00e1 pista e terminou a carreira en segunda posici\u00f3n. O terceiro lugar foi para Pescarolo nun Matra, mentres que as restantes posici\u00f3ns para os puntos foron para Hulme, Graham Hill (que se abriu cami\u00f1o desde o \u00faltimo lugar da grella) e Pedro Rodr\u00edguez."}
{"id": "210020", "revid": "23204", "url": "https://gl.wikipedia.org/wiki?curid=210020", "title": "Jilin", "text": " \u00e9 unha provincia da Rep\u00fablica Popular da China situada ao nordeste do pa\u00eds, limita con Corea do Norte e Rusia ao leste, Heilongjiang ao norte, Liaoning ao sur, e Mongolia Interior ao oeste. No ano 2010 ti\u00f1a unha poboaci\u00f3n de 27\u00a0462\u00a0297 habitantes.\nO top\u00f3nimo \"Jilin\" poder\u00eda vir de \"Girin ula\", un termo manch\u00fa que se traduce como \"ao longo do r\u00edo\", transcrito como \"Jilin wula\" (T: \u5409\u6797\u70cf\u62c9 / S: \u5409\u6797\u4e4c\u62c9) ao chin\u00e9s, e simplificado como \"Jilin\", que literalmente en chin\u00e9s \u00e9 \"bosque auspicioso\".\nXeograf\u00eda.\nA zona de maior altitude de Jilin at\u00f3pase no sueste, descendendo lenemente cara ao noroeste. Nas Monta\u00f1as Changbai, na zona suroriental, sit\u00faase o cumio m\u00e1is alto da provincia, o monte Baiyun (2.691 metros). Outras cadeas monta\u00f1osas son Jilinhada, Zhang Guangcai e Longgang. En Jilin hai diversas concas fluvials: as dos r\u00edos Yalu e Tume (que forman a fronteira entre a China e Corea do Norte no suroeste, as de diversos afluentes do r\u00edo Liao na fronteira meridional e dos r\u00edos Songhua e Nen, que desembocan no r\u00edo Amur. O clima \u00e9 continental monz\u00f3nico con invernos longos e moi fr\u00edos e ver\u00e1ns curtos e c\u00e1lidos. A temperatura media do mes de xaneiro obscila entre -20\u00a0\u00b0C e -14\u00a0\u00b0C. As precipitaci\u00f3ns son escasas, cunha media de 350\u20131000\u00a0mm\nDivisi\u00f3n Administrativa.\nJilin div\u00eddese en 8 prefecturas e 1 prefectura aut\u00f3noma.\nDemograf\u00eda.\nExclu\u00eddos militares en servizo activo.\nHistoria.\nNa antig\u00fc\u00eddade habitaban Jilin diversos pobos, como os Mohe e os Wuji. O reino de Balhae establecuse na zona o ano 698 e perdurou ata o 926, caendo sucesivamente nas mans da dinast\u00eda Liao dos Khitan, a Jin dos Jurchen e a Yuan dos mongois. Durante a dinast\u00eda Qing gran parte da zona estaba baixo o control do xeneral de Jilin, que gobernaba ata o Mar do Xap\u00f3n. Nesta \u00e9poca a inmigraci\u00f3n han estaba estritamente controlada, o que vai mudar despois da cesi\u00f3n a Rusia de Primorie. O goberno Qing comezou a abrir a zona aos inmigrantes han, a maior\u00eda procedentes de Shandong, e ao comezar o s\u00e9culo XX eran a etnia dominante na rexi\u00f3n. En 1932, Jilin incorporouse ao estado do Manchukuo que ti\u00f1a como capital Changchun. Despois da derrota do Xap\u00f3n en 1945 a rexi\u00f3n foi liberada polos sovi\u00e9ticos para os comunistas chineses, que a utilizaron como plataforma para ocupar o resto da China.\nEn 1949, a provincia de Jilin era moito m\u00e1is pequena, abranguendo tan s\u00f3 os arredores de Changchun e a cidade de Jilin, onde estaba a capital. Nos anos cincuenta ampliouse ata a s\u00faa extensi\u00f3n actual. Durante a Revoluci\u00f3n Cultural ampliouse de novo para inclu\u00edr parte da Mongolia Interior, ata a fronteira con Mongolia, a\u00ednda que este cambio non durou moito."}
{"id": "210021", "revid": "4817", "url": "https://gl.wikipedia.org/wiki?curid=210021", "title": "Beacon (sat\u00e9lites)", "text": "Beacon 1 e Beacon 2 foron dous sat\u00e9lites artificiais estadounidenses que fallaron en alcanzar \u00f3rbita.\nCaracter\u00edsticas.\nAmbos sat\u00e9lites eran esferas de pl\u00e1stico fino e de 12 metros de di\u00e1metro unha vez inchadas e duns 4,5\u00a0kg de masa. A finalidade de \u00e1mbolos dous era estudar a densidade das capas altas da atmosfera. Antes dos intentos de lanzamentos orbitais, o sistema de inchado foi probado en ata cinco voos suborbitais mediante foguetes Nike Cajun.\nBeacon 1.\nBeacon 1 foi lanzado mediante un foguete Juno 1 o 23 de outubro de 1958, pero as etapas superiores separ\u00e1ronse da primeira etapa antes de que esta finalizara a s\u00faa combusti\u00f3n, polo que non alcanzaron \u00f3rbita.\nBeacon 2.\nBeacon 2 foi lanzado mediante un foguete Juno 2 o 14 de agosto de 1959. O esgotamento prematuro do propelente da primeira etapa produciu un fallo das etapas superiores, polo que tampouco se alcanzou \u00f3rbita."}
{"id": "210022", "revid": "4817", "url": "https://gl.wikipedia.org/wiki?curid=210022", "title": "Beacon 1", "text": ""}
{"id": "210023", "revid": "4817", "url": "https://gl.wikipedia.org/wiki?curid=210023", "title": "Beacon 2", "text": ""}
{"id": "210024", "revid": "98629", "url": "https://gl.wikipedia.org/wiki?curid=210024", "title": "Esperanza", "text": "O termo esperanza pode referirse a:\nPersoas.\nO antrop\u00f3nimo feminino Esperanza pode referirse a:\nAmais, o apelido Esperanza pode referirse a:"}
{"id": "210027", "revid": "25871", "url": "https://gl.wikipedia.org/wiki?curid=210027", "title": "Academia Galega do Audiovisual", "text": "A Academia Galega do Audiovisual \u00e9 unha asociaci\u00f3n sen \u00e1nimo de lucro que agrupa a creadores e profesionais do audiovisual galego (cine, televisi\u00f3n, multimedia, publicidade, v\u00eddeo). Os acad\u00e9micos exercen diversos oficios, traballan en diversos x\u00e9neros, medios, empresas e instituci\u00f3ns e, en palabras da s\u00faa academia, pensan o seu labor desde diversos postulados est\u00e9ticos, industriais e ideol\u00f3xicos.\nA AGA ten a s\u00faa sede na Casa do Consulado na cidade da Coru\u00f1a.\nCaracter\u00edsticas.\nA misi\u00f3n da Academia \u00e9 a de fomentar o desenvolvemento das artes e das ciencias relacionadas directa ou indirectamente co audiovisual en Galicia, promovendo e defendendo a imaxe p\u00fablica do conxunto dos profesionais do sector.\nEntre as s\u00faas principais actividades destaca a organizaci\u00f3n anual dos Premios do Audiovisual Galego Mestre Mateo e dos Premios Mar\u00eda Luz Morales de ensaio e videoensaio. Esta e outras actividades, como o \"Foro Academia Aberta\", publicaci\u00f3ns, obradoiros, debates etc. te\u00f1en como obxectivo fortalecer o co\u00f1ecemento do audiovisual galego no m\u00e1is amplo sentido, e contribu\u00edr a que a sociedade co\u00f1eza e valore o resultado do seu labor.\nCreada o 30 de maio de 2002, no 2012 reun\u00eda a m\u00e1is douscentos profesionais que traballaban nas diversas especialidades do sector: Arte, Direcci\u00f3n, Escritura, Fotograf\u00eda, Interpretaci\u00f3n, M\u00fasica, Son, Produci\u00f3n, Posproduci\u00f3n e Promoci\u00f3n.\nA Academia aprobou os seus estatutos o 12 de xu\u00f1o de 2002, tendo lugar a \u00faltima modificaci\u00f3n o 27 de maio de 2011.\nTras a Asemblea Ordinaria e Electoral do 27 de maio de 2011, o foi elixido como presidente o actor Antonio Mourelos. Dende o 8 de maio de 2015 o seu presidente \u00e9 o guionista Carlos Ares. Tamara Canosa, Nani Garc\u00eda, Manolo Gonz\u00e1lez e Mar\u00eda Y\u00e1\u00f1ez forman parte da directiva."}
{"id": "210029", "revid": "1410", "url": "https://gl.wikipedia.org/wiki?curid=210029", "title": "Gran Premio de M\u00f3naco de 1971", "text": "O Gran Premio de M\u00f3naco de 1971 foi unha carreira de F\u00f3rmula Un celebrada o 23 de maio de 1971 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de .\nResumo.\nA cualificaci\u00f3n foi baixo a choiva polo que os tempos do venres pola ma\u00f1\u00e1 foron os que realmente contaron para a grella - para Mario Andretti este foi particularmente lamentable xa que o seu coche quedou varado na pista e polo tanto non puido cualificar a pesar de estar en segundo lugar no Campionato do Mundo. Jackie Stewart fixo unha 'pole position' impresionante m\u00e1is dun segundo por diante do seu compa\u00f1eiro de fila Jacky Ickx e acadou unha vantaxe inmediata na r\u00e1pida sa\u00edda sobre Jo Siffert, Ickx, Pedro Rodr\u00edguez, Ronnie Peterson e Denny Hulme. Chris Amon quedou na grella e Graham Hill - a procura dunha sexta vitoria en M\u00f3naco - cometeu un erro pouco frecuente, golpeando o muro en Tabac na segunda volta.\nStewart ampliou a s\u00faa vantaxe sobre Siffert e Ickx, a pesar do mareo producido polos gases f\u00edltranse na cabina do piloto. Peterson sorprendeu \u00e1 multitude cos seus valentes intentos para alcanzar o 4\u00ba lugar de Rodr\u00edguez, que o intentou tanto como era posible legalmente. Hulme ama\u00f1ouse para unirse \u00e1 batalla e pasar a Peterson nunha volta. Finalmente, o mexicano caeu baixo a presi\u00f3n e tanto Peterson con Hulme adiant\u00e1rono."}
{"id": "210030", "revid": "56817", "url": "https://gl.wikipedia.org/wiki?curid=210030", "title": "AGA", "text": "As siglas AGA poden referirse a:"}
{"id": "210032", "revid": "98629", "url": "https://gl.wikipedia.org/wiki?curid=210032", "title": "Belier", "text": "Belier \u00e9 o nome dunha familia de foguetes sonda franceses de propelente s\u00f3lido fabricados por Sud Aviation para o CNET.\nCaracter\u00edsticas.\nO nome de \"Belier\" comprende toda unha familia de foguetes sonda estabilizados por xiro mediante foguetes nas aletas que comparten unha primeira etapa Belier propulsada por un motor foguete Jericho desenvolvido inicialmente para o programa de m\u00edsiles terra-aire franc\u00e9s. O foguete converteuse na base da fogueter\u00eda da India e Paquist\u00e1n trala adquisici\u00f3n de licenzas de fabricaci\u00f3n por parte deses pa\u00edses.\nO primeiro Belier foi lanzado o 24 de maio de 1961. Os voos finalizaron o 7 de marzo de 1986, tras 318 lanzamentos das diferentes versi\u00f3ns.\nVariantes.\nBelier I.\nO primeiro membro da familia de foguetes Belier, cunha soa etapa, un motor foguete Jericho e 208\u00a0kg de propelente Epictete.\nBelier II.\n\u00c9 unha versi\u00f3n merollada do Belier I, tram\u00e9n dunha soa etapa, e cargado con Plastolite como propelente en lugar de Epictete.\nBelier III.\nUnha terceira versi\u00f3n \u00e1 s\u00faa vez mellorada dos Belier I e II, dunha soa etapa, cun motor foguete Vega e 230,5\u00a0kg de propelente Isolane."}
{"id": "210037", "revid": "4817", "url": "https://gl.wikipedia.org/wiki?curid=210037", "title": "Belier I", "text": ""}
{"id": "210039", "revid": "4817", "url": "https://gl.wikipedia.org/wiki?curid=210039", "title": "Belier II", "text": ""}
{"id": "210042", "revid": "4817", "url": "https://gl.wikipedia.org/wiki?curid=210042", "title": "Belier III", "text": ""}
{"id": "210043", "revid": "98629", "url": "https://gl.wikipedia.org/wiki?curid=210043", "title": "Android", "text": "Android \u00e9 un sistema operativo para m\u00f3biles baseado en Linux, que xunto con aplicaci\u00f3ns middleware est\u00e1 destinado para ser empregado en dispositivos m\u00f3biles como tel\u00e9fonos intelixentes, tabletas, Google TV e outros dispositivos. \u00c9 desenvolvido pola Open Handset Alliance, a cal \u00e9 liderada por Google. Este sistema polo xeral manexa aplicaci\u00f3ns como Market (Marketing) ou a s\u00faa actualizaci\u00f3n, PlayStore.\nDesde Android 5.0 Lollipop na versi\u00f3n oficial incl\u00faese de serie a interface en galego.\nO 17 de maio de 2017 presentouse Android Go, unha versi\u00f3n m\u00e1is lixeira do sistema, para axudar a que a metade do mundo sen tel\u00e9fonos intelixentes consiga un en menos de cinco anos. Incl\u00fae versi\u00f3ns especiais das s\u00faas aplicaci\u00f3ns onde o consumo de datos red\u00facese \u00f3 m\u00e1ximo.\nHistoria.\nFoi desenvolvido inicialmente por Android Inc., unha firma mercada por Google en 2005. \u00c9 o principal produto da Open Handset Alliance, un conglomerado de fabricantes e desenvolvedores de hardware, software e operadores de servizo. As unidades vendidas de tel\u00e9fonos intelixentes con Android sit\u00faanse no primeiro posto nos Estados Unidos, no segundo e terceiro trimestres de 2010, cunha cota de mercado de 43,6% no terceiro trimestre. A nivel mundial alcanzou unha cota de mercado do 50,9% durante o cuarto trimestre de 2011, m\u00e1is do dobre que o segundo sistema operativo (iOS de iPhone), con m\u00e1is cota.\nTen unha gran comunidade de desenvolvedores escribindo aplicaci\u00f3ns para estender a funcionalidade dos dispositivos. \u00c1 data, exced\u00e9ronse as 400.000 aplicaci\u00f3ns (das cales, dous terzos son gratu\u00edtas) dispo\u00f1\u00edbeis para a tenda de aplicaci\u00f3ns oficial de Android, Google Play, sen ter en conta aplicaci\u00f3ns doutras tendas non oficiais para Android, como poden ser a App Store de Amazon ou a tenda de aplicaci\u00f3ns Samsung Apps de Samsung. Google Play \u00e9 a tenda de aplicaci\u00f3ns en li\u00f1a administrada por Google, a\u00ednda que existe a posibilidade de obter software externamente. Os programas est\u00e1n escritos na linguaxe de programaci\u00f3n Java. No entanto, non \u00e9 un sistema operativo libre de malware, a\u00ednda que a maior\u00eda deste \u00e9 descargado de sitios de terceiros.\nO sistema Android anunciouse o 5 de novembro de 2007 xunto coa creaci\u00f3n da Open Handset Alliance, un consorcio de 78 compa\u00f1\u00edas de hardware, software e telecomunicaci\u00f3ns adicadas ao desenvolvemento de est\u00e1ndares abertos para dispositivos m\u00f3biles. Google liberou a maior\u00eda do c\u00f3digo de Android baixo a licenza Apache, unha licenza libre e de c\u00f3digo aberto.\nA estrutura do sistema operativo Android componse de aplicaci\u00f3ns que se executan nun framework Java de aplicaci\u00f3ns orientadas a obxectos sobre o n\u00facleo das bibliotecas de Java nunha m\u00e1quina virtual Dalvik con compilaci\u00f3n en tempo de execuci\u00f3n. As bibliotecas escritas en linguaxe C incl\u00faen un administrador de interface gr\u00e1fica (surface manager), un framework OpenCore, unha base de datos relacional SQLite, unha interface de programaci\u00f3n de API gr\u00e1fica OpenGL \u00c9 2.0 3D, un motor de renderizado WebKit, un motor gr\u00e1fico SGL, SSL e unha biblioteca est\u00e1ndar de C Bionic. O sistema operativo est\u00e1 composto por 12 mill\u00f3ns de li\u00f1as de c\u00f3digo, inclu\u00edndo 3 mill\u00f3ns de li\u00f1as de XML, 2,8 mill\u00f3ns de li\u00f1as de linguaxe C, 2,1 mill\u00f3ns de li\u00f1as de Java e 1,75 mill\u00f3ns de li\u00f1as de C++.\nEtimolox\u00eda.\nTanto o nome \"Android\" como Nexus One fan alusi\u00f3n \u00e1 novela de Philip K. Dick \"So\u00f1an os androides con ovellas el\u00e9ctricas?\", que posteriormente foi adaptada ao cinema como \"Blade Runner\". Tanto o libro como a pel\u00edcula c\u00e9ntranse nun grupo de androides chamados \"replicativos\" do modelo Nexus-6.\nO logotipo \u00e9 o robot \"Andy\".\nAdquisici\u00f3n por parte de Google.\nEn xullo de 2005, Google adquiriu Android Inc., unha pequena compa\u00f1\u00eda de Palo Alto, California fundada en 2003. Entre os cofundadores de Android que se foron a traballar a Google est\u00e1n Andy Rubin (co-fundador de Danger), Rich Miner (co-fundador de Wildfire Communications, Inc.), Nick Sears (algunha vez VP en T-Mobile), e Chris White (quen encabezou o dese\u00f1o e o desenvolvemento da interface en WebTV). Daquela pouco sab\u00edase das funci\u00f3ns de Android Inc., f\u00f3ra de que desenvolv\u00edan software para tel\u00e9fonos m\u00f3biles. Isto deu p\u00e9 a rumores de que Google estaba a planear entrar no mercado dos tel\u00e9fonos m\u00f3biles.\nEn Google, o equipo liderado por Rubin desenvolveu unha plataforma para dispositivos m\u00f3biles baseada no kernel de Linux, que foi proporcionado a fabricantes de dispositivos e operadores coa promesa de prover un sistema flex\u00edbel e actualiz\u00e1bel. Informouse que Google ali\u00f1ara xa unha serie de fabricantes de hardware e software e sinalou aos operadores que estaba aberto a diversos graos de cooperaci\u00f3n pola s\u00faa banda. A especulaci\u00f3n sobre que o sistema Android de Google entrar\u00eda no mercado da telefon\u00eda m\u00f3bil incrementouse en decembro de 2006. Reportes da BBC e The Wall Street Journal sinalaron que Google quer\u00eda os seus servizos de procura e aplicaci\u00f3ns en tel\u00e9fonos m\u00f3biles e estaba moi empe\u00f1ado niso. Medios impresos e en li\u00f1a axi\u00f1a reportaron que Google estaba a desenvolver un tel\u00e9fono coa s\u00faa marca.\nEn setembro de 2007, InformationWeek difundiu un estudo de Evalueserve que informaba de que Google solicitara diversas patentes na \u00e1rea da telefon\u00eda m\u00f3bil.\nOpen Handset Alliance.\nO 5 de novembro de 2007 a Open Handset Alliance, un consorcio de varias compa\u00f1\u00edas entre as que est\u00e1n Texas Instruments, Broadcom Corporation, Nvidia, Qualcomm, Samsung Electronics, Sprint Nextel, Intel, LG, Marvell Technology Group, Motorola, e T-Mobile estreouse co fin de desenvolver est\u00e1ndares abertos para dispositivos m\u00f3biles. Xunto coa formaci\u00f3n da Open Handset Alliance, a OHA estreou o seu primeiro produto, Android, unha plataforma para dispositivos m\u00f3biles constru\u00edda sobre a versi\u00f3n 2.6 do kernel de Linux.\nO 9 de decembro de 2008, anunciouse que se unir\u00edan 14 novos membros ao proxecto Android, inclu\u00edndo PacketVideo, ARM Holdings, Atheros Communications, Asustek, Garmin, Softbank, Sony Ericsson, Toshiba, Vodafone e ZTE.\nHistorial de actualizaci\u00f3ns.\nAndroid viu numerosas actualizaci\u00f3ns desde a s\u00faa liberaci\u00f3n inicial. Estas actualizaci\u00f3ns ao sistema operativo base tipicamente arranxan erros e agregan novas funci\u00f3ns. Xeralmente cada actualizaci\u00f3n do sistema operativo Android \u00e9 desenvolvida baixo un nome en c\u00f3digo dun elemento relacionado con sobremesas, doces americanos en orde alfab\u00e9tico.\nAndroid foi criticado moitas veces pola fragmentaci\u00f3n que sofren os seus terminais ao non ser soportado con actualizaci\u00f3ns constantes polos distintos fabricantes. Pensouse que esta situaci\u00f3n cambiar\u00eda despois dun anuncio de Google no que comunicou que os fabricantes se comprometeran a aplicar actualizaci\u00f3ns polo menos 18 meses desde a s\u00faa sa\u00edda ao mercado, pero isto ao final nunca se concretou e o proxecto cancelouse.\nOs nomes en c\u00f3digo est\u00e1n en orde alfab\u00e9tica.\nCaracter\u00edsticas.\nCaracter\u00edsticas e especificaci\u00f3ns actuais:\nArquitectura.\nOs compo\u00f1entes principais do sistema operativo de Android (cada secci\u00f3n descr\u00edbese en detalle):\nNomes.\nAs versi\u00f3ns de Android reciben nome de sobremesas en ingl\u00e9s. En cada versi\u00f3n a sobremesa elixida empeza por unha letra distinta seguindo unha orde alfab\u00e9tica:\nUsos e dispositivos.\nO sistema operativo Android \u00fasase en tel\u00e9fonos intelixentes, computadores port\u00e1tiles, netbooks, tabletas, Google TV, reloxos de pulseira auriculares e outros dispositivos., sendo este sistema operativo accesible desde terminais de menos de 100 euros at\u00e9 terminais que superen os 600, obviando, evidentemente as s\u00faas diferenzas t\u00e9cnicas.\nA plataforma de hardware principal de Android \u00e9 a arquitectura ARM. Hai soporte para x86 no proxecto Android-x86, e Google TV utiliza unha versi\u00f3n especial de Android x86.\nO primeiro tel\u00e9fono dispo\u00f1ible no mercado para executar Android foi o HTC Dream, dado a co\u00f1ecer ao p\u00fablico o 22 de outubro de 2008. A principios de 2010 Google colaborou con HTC para lanzar o seu produto estrela en dispositivos Android, o Nexus One. A isto seguiu en 2010 o Samsung Nexus S e en 2011 o Galaxy Nexus. Na actualidade existen m\u00e1is de 400.000 aplicaci\u00f3ns para Android e est\u00edmase que uns 550.000 tel\u00e9fonos m\u00f3biles se activan diariamente.\niOS e Android 2.3.3 \"Gingerbread\" poden ser configurado para un arranque dual nun iPhone ou iPod Touch liberados coa axuda de OpeniBoot e iDroid.\nDese\u00f1o e desenvolvemento.\nAndroid, ao contrario que outros sistemas operativos para dispositivos m\u00f3biles como iOS ou Windows Phone, desenv\u00f3lvese de forma aberta e p\u00f3dese acceder tanto ao c\u00f3digo fonte como \u00e1 listaxe de incidencias onde se poden ver problemas a\u00ednda non resoltos e reportar problemas novos.\nO que se te\u00f1a acceso ao c\u00f3digo fonte non significa que se poida ter sempre a \u00faltima versi\u00f3n de Android nun determinado m\u00f3bil, xa que o c\u00f3digo para soportar o hardware (controladores) de cada fabricante normalmente non \u00e9 p\u00fablico, as\u00ed que faltar\u00eda un \"anaco\" b\u00e1sico do firmware para poder facelo funcionar en devandito terminal, e porque as novas versi\u00f3ns de Android adoitan requirir m\u00e1is recursos, polo que os modelos m\u00e1is antigos quedan descartados por raz\u00f3ns de memoria (RAM), velocidade de procesador etc.\nNos seus comezos, Android era eminentemente un sistema operativo pensado para usar con teclado, e grazas a un cursor poder navegar entre as aplicaci\u00f3ns. Desde o seu comezo, Android foi altamente personalizable. Pouco despois, antes do lanzamento do primeiro tel\u00e9fono Android, esta filosof\u00eda cambiou para converterse en eminentemente t\u00e1ctil, e poder competir contra o recentemente lanzado iPhone.\nAplicaci\u00f3ns.\nAs aplicaci\u00f3ns desenv\u00f3lvense habitualmente na linguaxe Java con Android Software Development Kit (Android SDK), pero est\u00e1n dispo\u00f1ibles outras ferramentas de desenvolvemento, inclu\u00edndo un Kit de Desenvolvemento Nativo para aplicaci\u00f3ns ou engadidos en C ou C++, Google App Inventor e unha contorna visual para programadores novatos. Tam\u00e9n \u00e9 posible usar as librer\u00edas Qt grazas ao proxecto Necessitas SDK.\nO desenvolvemento de aplicaci\u00f3ns para Android non require aprender linguaxes complexas de programaci\u00f3n. Todo o que se necesita \u00e9 un co\u00f1ecemento aceptable de Java e estar en posesi\u00f3n do kit de desenvolvemento de software ou \u00abSDK\u00bb provisto por Google, o cal se pode descargar gratuitamente.\nGoogle Play.\nGoogle Play \u00e9 a tenda en li\u00f1a de software desenvolvida por Google para dispositivos Android. Unha aplicaci\u00f3n chamada \"play store\" que se atopa instalada na maior\u00eda dos dispositivos Android e permite aos usuarios navegar e descargar aplicaci\u00f3ns publicadas polos dese\u00f1adores. Google retrib\u00fae aos dese\u00f1adores co 70% do prezo das aplicaci\u00f3ns. As aplicaci\u00f3ns de balde, tam\u00e9n dispo\u00f1ibles en Play Store, p\u00f3dense financiar coa publicidade.\nPor outra banda, os usuarios poden instalar aplicaci\u00f3ns desde outras tendas virtuais (tales como Amazon Appstore ou SlideME), ou directamente no dispositivo se se disp\u00f3n do arquivo APK da aplicaci\u00f3n.\nPrivacidade.\nDescubr\u00edronse certos comportamentos nalg\u00fans dispositivos que limitan a privacidade dos usuarios, de modo similar a iPhone, pero ocorre ao activar a opci\u00f3n \u00abUsar redes sen f\u00edos\u00bb no men\u00fa \u00abLocalizaci\u00f3n e seguridade\u00bb, avisando que se gardar\u00e1n estes datos, e borr\u00e1ndose ao desactivar esta opci\u00f3n, pois se usan como cach\u00e9 e non como log tal como fai iPhone.\nMercadotecnia.\nLogos.\nO logotipo de Android foi dese\u00f1ado coa fonte Droid, feita por Ascender Corporation.\nO verde \u00e9 a cor do robot Android que representa o sistema operativo. A cor print \u00e9 PMS 376C e cor GBN en hexadecimal \u00e9 #A4C639, como se espec\u00edfica na Android Brand Guidelines.\nTipograf\u00eda.\nA tipograf\u00eda de Android ch\u00e1mase Norad, s\u00f3 usado no texto do logo. Para Ice cream Sandwich introd\u00facese unha tipograf\u00eda chamada \"Roboto\", que, segundo os propios creadores, est\u00e1 pensada para se mellor lexible nos dispositivos de alta resoluci\u00f3n.\nCota de mercado.\nA compa\u00f1\u00eda de investigaci\u00f3n de mercado Canalys estima que no segundo trimestre de 2009, Android ter\u00eda 2,8% do mercado de tel\u00e9fonos intelixentes a nivel mundial.\nEn febreiro de 2010, ComScore dixo que a plataforma Android ti\u00f1a o 9% do mercado de tel\u00e9fonos intelixentes nos Estados Unidos, como estaba taxado polos operadores. Esta cifra foi superior ao estimado anterior de novembro de 2009, o cal foi do 9%. Para finais do terceiro trimestre de 2010, o mercado de Android nos Estados Unidos medrara nun 21,4%.\nEn maio de 2010, Android superou en vendas a iPhone, o seu principal competidor. De acordo a un informe do grupo NPD, Android obtivo un 28% de vendas no mercado dos Estados Unidos, un 8% m\u00e1is que no trimestre anterior. No segundo trimestre de 2010, os dispositivos iOS incrementaron a s\u00faa participaci\u00f3n nun 1%, indicando que Android est\u00e1 a tomar mercado principalmente de RIM. Ademais, os analistas apuntaron que as vantaxes de que Android fose un sistema multi-canle, multi-operador, permitir\u00edalle duplicar o r\u00e1pido \u00e9xito que obtivo o sistema Windows Mobile de Microsoft.\nA principios de outubro de 2010, Google agregou 20 pa\u00edses \u00e1 s\u00faa lista de lugares xeogr\u00e1ficos onde os desenvolvedores poden enviar aplicaci\u00f3ns. Para mediados de outubro, a compra de aplicaci\u00f3ns estaba dispo\u00f1\u00edbel nun total de 32 pa\u00edses.\nEn decembro de 2011 Andy Rubin dixo que se activaban 700.000 dispositivos diariamente. Anteriormente, en xullo de 2011, declarouse que se activan uns 550.000 dispositivos Android cada d\u00eda, en comparaci\u00f3n con decembro de 2010, que se activaban 300.000 dispositivos m\u00f3biles con Android e os 100.000 que se activaban en maio de 2010.\nCota das versi\u00f3ns.\nDatos recollidos a principios do mes de xu\u00f1o de 2013\nDemanda de Oracle.\nA trav\u00e9s dun comunicado de prensa, Oracle anunciou o 12 de agosto de 2010 unha demanda contra Google por violaci\u00f3n de propiedade intelectual no uso de Java no sistema operativo Android. A raz\u00f3n citada: \"\u00abAo desenvolver Android, Google a prop\u00f3sito, infrinxiu directa e repetidamente a propiedade intelectual de Oracle en relaci\u00f3n a Java. Esta demanda busca remediar apropiadamente a s\u00faa infracci\u00f3n\u00bb\"."}
{"id": "210044", "revid": "89787", "url": "https://gl.wikipedia.org/wiki?curid=210044", "title": "MKV", "text": "Matroska \u00e9 un formato colector est\u00e1ndar aberto, un arquivo inform\u00e1tico que pode conter un n\u00famero ilimitado de v\u00eddeo, son, imaxe ou pistas de subt\u00edtulos dentro dun s\u00f3 arquivo. A s\u00faa intenci\u00f3n \u00e9 a de servir como un formato universal para o almacenamento de contidos audiovisuais com\u00fans, como pel\u00edculas ou programas de televisi\u00f3n. Matroska \u00e9 similar, en concepto, a outros colectores, como AVI, MP4 ou ASF, pero \u00e9 totalmente aberto. A maior\u00eda das s\u00faas implementaciones consisten en software libre. Os arquivos de tipo Matroska son .MKV para v\u00eddeo (con subt\u00edtulos e son), .MKA para arquivos soamente de son, .MKS s\u00f3 para subt\u00edtulos e .MK3D para v\u00eddeo estereoscopico.\nO 7 de xaneiro de 2009 anunciouse que a compa\u00f1\u00eda Divx ofrecer\u00e1 apoio ao formato Matroska no seu novo produto audiovisual Divx 7.\nA denominaci\u00f3n Matroska est\u00e1 inspirada no concepto de boneca rusa ou [[matrioska]], que son as bonecas tradicionais rusas baleira por dentro que no seu interior albergan m\u00e1is bonecas.\nHistoria.\nO proxecto foi anunciado o 7 de decembro de 2002, como unha [[Bifurcaci\u00f3n (desenvolvemento de software)|bifurcaci\u00f3n]] do Colector de Formato Audiovisual (MCF, nas s\u00faas siglas en ingl\u00e9s), despois dos desacordos entre o desenvolvedor principal Lasse Karkkainen e o que ser\u00eda, inmediatamente despois, fundador de Matroska, Steve Lhomme, sobre o uso do Meta Linguaxe Binaria Extensible ([[EBML]] polas s\u00faas siglas en ingl\u00e9s) en lugar doutro formato binario. Este per\u00edodo coincidiu cunha longa pausa na programaci\u00f3n do MCF polo seu desenvolvedor principal, o que provocou que a maior parte da comunidade migrara rapidamente a este novo proxecto.\nMetas e obxectivos.\nOs desenvolvedores do proxecto Matroska cren que o uso de [[EBML]] ach\u00e9galles unha serie de vantaxes, inclu\u00edndo unha maior posibilidade de ampliar o formato no futuro, probablemente d\u00e9cadas, conforme as novidades f\u00e1ganse presente e/ou os obxectivos do proxecto tam\u00e9n.\nO formato foi dese\u00f1ado desde cero para ser estendido e duradeiro (a diferenza de formatos como [[AVI]]). O equipo de Matroska falou abertamente en [[Doom9]] e hydrogenaudio.org sobre alg\u00fans dos seus obxectivos a longo prazo, inclu\u00edndo:\nCaracter\u00edsticas.\nAs capacidades do colector Matroska son:\nReprodutores.\nA listaxe seguinte corresponde a unha serie de programas, ou software, que presentan soporte nativo Matroska.\n[[Ficheiro:Kaffeine-screenshot.png|miniatura|250px|Kaffeine.]]\n[[Ficheiro:VLC 0.8.5 screenshot elephants dream.png|miniatura|250px|VLC Media Player.]]\nLicenza.\nMatroska \u00e9 un proxecto de est\u00e1ndares abertos. Isto significa que se pode utilizar libremente e que as especificaci\u00f3ns t\u00e9cnicas, que describen o fluxo de bits, est\u00e1n dispo\u00f1ibles e son accesibles para calquera persoa, inclu\u00edndo aquelas empresas que lles gustar\u00eda ofrecer apoio Matroska nos seus produtos.\nO c\u00f3digo fonte das bibliotecas desenvolvidas polo Equipo de Desenvolvemento de Matroska est\u00e1 licenciado baixo licenza GNU [[LGPL]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Software libre]]\n[[Categor\u00eda:Formatos de ficheiro]]"}
{"id": "210046", "revid": "4817", "url": "https://gl.wikipedia.org/wiki?curid=210046", "title": "Bell 8000", "text": "Bell 8000 \u00e9 a denominaci\u00f3n dunha familia de motores foguete fabricados por Bell para os foguetes Agena e que utilizaban \u00e1cido n\u00edtrico e UDMH como propelente.\nVariantes.\nBell 8048 (LR81-B-1).\nFoi usado nos Agena A. Tr\u00e1tase dun motor refrixerado rexenerativamente que voou por primeira vez en 1959.\nBell 8081 (XLR81-BA).\nFoi usado nos Agena B, \u00e1 s\u00faa vez usado como etapa superior xunto con foguetes Thor ou Atlas. Era capaz de ata 2 reencendidos.\nBell 8096 (YLR81-BA).\nFoi usado nos Agena D, \u00e1 s\u00faa vez usado como etapa superior xunto con foguetes Thor, Atlas e Titan. Era capaz de ata 8 reencendidos.\nBell 8247 (XLR81-BA-13).\nFoi o motor usado veh\u00edculo-obxectivo Agena para o programa Gemini, cunha capacidade de 15 reencendidos. Voou por primeira vez en 1963."}
{"id": "210047", "revid": "4817", "url": "https://gl.wikipedia.org/wiki?curid=210047", "title": "Bell 8048", "text": ""}
{"id": "210048", "revid": "4817", "url": "https://gl.wikipedia.org/wiki?curid=210048", "title": "LR81-B-1", "text": ""}
{"id": "210049", "revid": "4817", "url": "https://gl.wikipedia.org/wiki?curid=210049", "title": "XLR81-BA", "text": ""}
{"id": "210050", "revid": "4817", "url": "https://gl.wikipedia.org/wiki?curid=210050", "title": "Bell 8081", "text": ""}
{"id": "210051", "revid": "4817", "url": "https://gl.wikipedia.org/wiki?curid=210051", "title": "Bell 8096", "text": ""}
{"id": "210052", "revid": "4817", "url": "https://gl.wikipedia.org/wiki?curid=210052", "title": "YLR81-BA", "text": ""}
{"id": "210053", "revid": "4817", "url": "https://gl.wikipedia.org/wiki?curid=210053", "title": "Bell 8247", "text": ""}
{"id": "210054", "revid": "4817", "url": "https://gl.wikipedia.org/wiki?curid=210054", "title": "XLR81-BA-13", "text": ""}
{"id": "210057", "revid": "25871", "url": "https://gl.wikipedia.org/wiki?curid=210057", "title": "Doentes (filme)", "text": "Doentes \u00e9 unha longametraxe galega de ficci\u00f3n, producida en 2011 con direcci\u00f3n de Gustavo Balza. Est\u00e1 baseada na obra de teatro \"Doentes\", de Roberto Vidal Bola\u00f1o. O filme estreouse en Galicia o 20 de maio de 2011. Foi unha das grandes vencedoras dos Premios Mestre Mateo 2011 (entregados no 2012), ga\u00f1ando cinco galard\u00f3ns, inclu\u00edndo mellor longametraxe de ficci\u00f3n e mellor interpretaci\u00f3n masculina protagonista Antonio Dur\u00e1n \"Morris\".\nO filme estreouse en galego en cinco salas comerciais: Filmax na Coru\u00f1a, Multicines Centro en Lugo, Cines Compostela en Santiago de Compostela, cines Praza El\u00edptica en Vigo e Multicines Gran Arousa en Vilagarc\u00eda de Arousa.\nTrama.\nSantiago de Compostela, d\u00e9cada de 1950. Os enfermos acollidos no Hostal dos Reis Cat\u00f3licos son botados \u00e1 r\u00faa, dado que pecha como hospital e pasa a ser un hotel de luxo, para albergar persoeiros estranxeiros, como o presidente dos Estados Unidos de Am\u00e9rica, Dwight D. Eisenhower, quen visitou a cidade pouco despois.\nDon Valeriano e Ca\u00f1ete comezan unha peregrinaci\u00f3n na procura dun lugar onde pasar a noite, e descobren que a polic\u00eda est\u00e1 a apresar xente porque ao d\u00eda seguinte estar\u00e1n de visita Francisco Franco e mais a s\u00faa muller, Carmen Polo. Don Valeriano leva unha talla en madeira de San Serapio para lla dar a Carmen Polo, mais hai un trasacordo co intermediario e finalmente levan a figura canda a eles toda a noite. \nPasan a noite perseguidos por membros dun requet\u00e9 de falanxistas, que os acusan de roxos.\nAmbos os dous son pais de membros da loita antifranquista, e Ca\u00f1ete promet\u00e9ralle ao seu fillo, xa morto, que procurar\u00eda matar o xeneral\u00edsimo. Don Valeriano pide axuda a membros do Partido Comunista na clandestinidade, mais estes optan pola loita pol\u00edtica no canto da militar porque obedece mellor aos fins da s\u00faa loita. Pensan en falar con xente do Partido Galeguista, pero din que est\u00e1n m\u00e1is pendentes da loita literaria.\nTras unha falcatruada, mexar por riba dun municipal, son levados a comisar\u00eda, mais d\u00e9ixanos ceibes por falta de espazo. Finalmente os requet\u00e9s danlle unha malleira a Ca\u00f1ete, e Don Valeriano intenta matar a Franco pola s\u00faa conta."}
{"id": "210060", "revid": "19415", "url": "https://gl.wikipedia.org/wiki?curid=210060", "title": "V\u00e5lerenga Ishockey", "text": "O V\u00e5lerenga Ishockey \u00e9 un equipo profesional de h\u00f3ckey sobre xeo da cidade de Oslo (Noruega). Tr\u00e1tase da secci\u00f3n de h\u00f3ckey sobre xeo do club polideportivo V\u00e5lerenga IF. Actualmente compite na m\u00e1xima categor\u00eda do h\u00f3ckey sobre xeo noruegu\u00e9s, a GET-ligaen, competici\u00f3n que ga\u00f1ou en 26 ocasi\u00f3ns dende a s\u00faa creaci\u00f3n en 1935, sendo o club m\u00e1is laureado do pa\u00eds nesta modalidade. O club foi fundado o 29 de xullo de 1913. Xoga os seus encontros como local no Jordal Amfi, un pavill\u00f3n con capacidade para 4.450 espectadores."}
{"id": "210067", "revid": "19415", "url": "https://gl.wikipedia.org/wiki?curid=210067", "title": "Storhamar Hockey", "text": "O Storhamar Hockey \u00e9 un equipo profesional de h\u00f3ckey sobre xeo da cidade de Hamar (Noruega). Foi fundado en 1957 como Storhamar Hockeyteam, adoptando a s\u00faa denominaci\u00f3n actual en 1998. Actualmente compite na GET-ligaen, a m\u00e1xima categor\u00eda do h\u00f3ckey sobre xeo noruegu\u00e9s, competici\u00f3n que ga\u00f1ou en seis ocasi\u00f3ns."}
{"id": "210068", "revid": "5863", "url": "https://gl.wikipedia.org/wiki?curid=210068", "title": "Alfonso Paz Andrade", "text": ""}
{"id": "210069", "revid": "27155", "url": "https://gl.wikipedia.org/wiki?curid=210069", "title": "Determinaci\u00f3n do sexo ZW", "text": " \nA determinaci\u00f3n do sexo ZW \u00e9 un sistema de determinaci\u00f3n do sexo dependente da presenza nas c\u00e9lulas do individuo dos cromosomas Z e W, de tal modo, que os individuos ZZ son machos e os ZW son femias. Este sistema \u00e9 utilizado principalmente polas aves, e tam\u00e9n se d\u00e1 nalg\u00fans peixes, crust\u00e1ceos como o cangrexo de r\u00edo xigante \"Macrobrachium rosenbergii\", alg\u00fans insectos (fundamentalmente bolboretas di\u00farnas e nocturnas) e alg\u00fans r\u00e9ptiles, entre os que est\u00e1 o drag\u00f3n de Komodo. O sistema ZW \u00e9 un sistema cromos\u00f3mico de determinaci\u00f3n do sexo igual ca o XY ou o X0, pero ten bastantes diferenzas con estes. No sistema ZW \u00e9 o \u00f3vulo o que determina o sexo da descendencia (no XY todo depende de se o espermatozoide leva o cromosoma X ou o Y, e no sistema X0 tam\u00e9n depende de se o espermatozoide leva X ou non), polo que as denominaci\u00f3ns dos cromosomas como Z e W serven para distinguir este sistema do XY. Outra diferenza co sistema XY \u00e9 que os machos son o sexo homogam\u00e9tico ZZ (con cromosomas sexuais iguais), e as femias son o sexo heterogam\u00e9tico ZW. O cromosoma Z \u00e9 m\u00e1is grande e ten m\u00e1is xenes ca o W.\nOs cromosomas Z e W das aves non comparten xenes cos cromosomas X e Y da gran maior\u00eda dos mam\u00edferos, e, comparando os cromosomas das gali\u00f1as cos humanos, o cromosoma Z parece ser similar ao cromosoma 9 autos\u00f3mico humano, pero non ao X ou ao Y, o que fixo pensar aos investigadores que os sistemas de determinaci\u00f3n de sexos ZW e XY non comparten unha mesma orixe, pero que os cromosomas sexuais derivan de cromosomas autos\u00f3micos dun antepasado com\u00fan. Unha publicaci\u00f3n de 2004 comparou o cromosoma Z de gali\u00f1a cos X de ornitorrinco e suxeriu que os dous sistemas est\u00e1n relacionados. Segundo esta publicaci\u00f3n, o ornitorrinco ten un sistema baseado en dez cromosomas, no que os cromosomas forman unha cadea multivalente durante a meiose dos machos, que segregan formando esperma XXXXX e esperma YYYYY, con cromosomas equivalentes aos XY nun extremo desta cadea e cromosomas equivalentes aos ZW no outro extremo.\nNon se sabe se a presenza do cromosoma W induce caracter\u00edsticas de femia ou se \u00e9 a duplicaci\u00f3n do cromosoma Z a que induce caracter\u00edsticas de macho. A diferenza do que ocorre nos mam\u00edferos, non se descubriu ningunha ave con dous cromosomas W (ZWW) ou un s\u00f3 cromosoma Z (Z0). \u00c9 posible que estas d\u00faas condici\u00f3ns causen a morte do embri\u00f3n, ou que ambos os cromosomas interve\u00f1an na selecci\u00f3n sexual.\nO drag\u00f3n de Komodo pode reproducirse \u00e1s veces por partenox\u00e9nese e nese caso xeralmente s\u00f3 nacen cr\u00edas macho. Os ovos haploides duplican os seus cromosomas orixinando embri\u00f3ns ZZ, que ser\u00e1n machos, e embri\u00f3ns WW, que son inviables e morren antes de naceren.\nAs boas te\u00f1en cromosomas Z e W. En 2010 anunciouse o descubrimento dunha femia de \"Boa constrictor\" que pod\u00eda producir descendencia sen aparearse cun macho e, por medio de reproduci\u00f3n partenoxen\u00e9tica, produciu unha descendencia de 22 femias, todas as cales ti\u00f1an a dotaci\u00f3n cromos\u00f3mica WW. A\u00ednda que este resultado fora xa conseguido no laboratorio previamente, nunca antes se atopara en circunstancias naturais. Non est\u00e1 claro se todas as cr\u00edas procedentes dunha femia sen aparear poder\u00e1n elas despois aparearse con machos, ou se se reproducir\u00e1n partenoxeneticamente, ou se poder\u00e1n facer ambas as cousas como a s\u00faa nai. Por\u00e9n, debido aos cromosomas WW que te\u00f1en, toda a descendencia que poder\u00edan producir ser\u00eda do sexo feminino.\nNos lepid\u00f3pteros (bolboretas e avela\u00ed\u00f1as) atop\u00e1ronse exemplos de femias Z0, ZZW, e ZZWW. Isto suxire que o cromosoma W \u00e9 esencial na determinaci\u00f3n do sexo feminino nalgunhas especies (ZZW), pero non noutras (Z0). En \"Bombyx mori\" (o verme da seda), o cromosoma W leva os xenes que determinan o sexo feminino."}
{"id": "210070", "revid": "5863", "url": "https://gl.wikipedia.org/wiki?curid=210070", "title": "Valentina Carro Pad\u00edn", "text": ""}
{"id": "210071", "revid": "1131", "url": "https://gl.wikipedia.org/wiki?curid=210071", "title": "Tito Flavio Vespasiano", "text": "O nome de Tito Flavio Vespasiano pode referirse a:"}
{"id": "210072", "revid": "98629", "url": "https://gl.wikipedia.org/wiki?curid=210072", "title": "Earth, Wind &amp; Fire", "text": "Earth, Wind &amp; Fire \u00e9 unha banda de m\u00fasica americana de x\u00e9nero soul, jazz, R&amp;B, funk e rock. Son unha das m\u00e1is exitosas e aclamadas bandas do s\u00e9culo XX.\nTam\u00e9n co\u00f1ecida como EWF, a banda foi fundada en Chicago por Maurice White en 1969. Axi\u00f1a se incorporaron os outros mmbros, Philip Bailey, Verdine White, Ralph Johnson, Larry Dunn e Al McKay. A banda recibiu 20 nomeamentos \u00f3s Grammy, ga\u00f1anda seis premios, e dous dos seus membros, Maurice White e Bailey, tam\u00e9n ga\u00f1aron premios de xeito individual. Earth, Wind &amp; Fire foi nomeado 12 veces \u00f3s American Music Award e obtivo catro galard\u00f3ns. Ga\u00f1aron un sitio no Sal\u00f3n da Fama do Rock e no Vocal Group Hall of Fame, ademais dunha estrela no Paseo da Fama de Hollywood, e venderon m\u00e1is de 90 mill\u00f3ns de \u00e1lbums arredor do mundo."}
{"id": "210075", "revid": "7523", "url": "https://gl.wikipedia.org/wiki?curid=210075", "title": "New Jersey Nets", "text": ""}
{"id": "210088", "revid": "85894", "url": "https://gl.wikipedia.org/wiki?curid=210088", "title": "Omar Sy", "text": "Omar Sy, nado o 22 de xaneiro de 1978 en Trappes, Illa de Francia, \u00e9 un actor de cinema e humorista franc\u00e9s.\nTraxectoria.\nTen ascendencia mauritana por parte de nai e senegalesa por parte de pai. \u00c9 co\u00f1ecido polo d\u00fao Omar et Fred que fai con Fred Testot, e pola s\u00faa participaci\u00f3n no filme \"Intocable\" (2011), escrito e dirixido por Olivier Nakache e \u00c9ric Toledano. O filme converteuse no segundo cunha maior recadaci\u00f3n en toda a historia do cinema franc\u00e9s. No 2012 ga\u00f1ou o Premio C\u00e9sar \u00f3 mellor actor polo seu traballo en \"Intocable\"."}
{"id": "210089", "revid": "1987", "url": "https://gl.wikipedia.org/wiki?curid=210089", "title": "Berenice (foguete)", "text": "Berenice foi o nome dun foguete sonda franc\u00e9s de catro etapas que estivo en servizo entre 1962 e 1966.\nCaracter\u00edsticas.\nBerenice foi o foguete sucesor do Antares, dobrando a masa da carga \u00fatil, e foi utilizado para probar veh\u00edculos de reentrada atmosf\u00e9rica. As d\u00faas primeiras etapas levaban o veh\u00edculo ata 270\u00a0km de altura, onde as restantes etapas invert\u00edan o sentido da ascensi\u00f3n e acend\u00edanse para forzar unha reentrada a gran velocidade na atmosfera."}
{"id": "210090", "revid": "85894", "url": "https://gl.wikipedia.org/wiki?curid=210090", "title": "Fran\u00e7ois Cluzet", "text": "Fran\u00e7ois Cluzet, nado o 21 de setembro de 1955 en Par\u00eds, Illa de Francia, \u00e9 un actor franc\u00e9s de cinema e teatro."}
{"id": "210091", "revid": "98629", "url": "https://gl.wikipedia.org/wiki?curid=210091", "title": "Memento", "text": "Memento \u00e9 un filme estadounidense dirixido por Christopher Nolan que se estreou no 2000. Bas\u00e9ase na historia curta \"Memento Mori\" de Jonathan Nolan.\nSinopse.\nLeonard \u00e9 un investigador dunha axencia de seguros cuxa memoria est\u00e1 danada por culpa dun golpe na cabeza, sufrido \u00f3 intentar evitar o asasinato da s\u00faa muller: este \u00e9 o \u00faltimo feito que lembra do pasado. A causa do golpe, perdeu a memoria recente, \u00e9 dicir, os feitos coti\u00e1ns desaparecen da s\u00faa mente nuns minutos. As\u00ed pois, para investigar e vingar o asasinato da s\u00faa esposa ten que recorrer \u00e1 axuda dunha c\u00e1mara instant\u00e1nea e das notas tatuadas no seu corpo."}
{"id": "210092", "revid": "89787", "url": "https://gl.wikipedia.org/wiki?curid=210092", "title": "Bruno Mars", "text": "Peter Gene Hern\u00e1ndez, nado en Honolulu (Hawai) o 8 de outubro de 1985 \u00e9 un cantante e m\u00fasico de pop, soul, R&amp;B e reggae fusion estadounidense, co\u00f1ecido polo nome art\u00edstico de Bruno Mars.\nTraxectoria.\nDe ascendencia filipina por v\u00eda materna e portorrique\u00f1a por v\u00eda paterna, criouse en Honolulu nunha familia de m\u00fasicos, e comezou a facer m\u00fasica a unha idade temper\u00e1 (aos 2 anos). Tras actuar en diversos espect\u00e1culos musicais na s\u00faa cidade natal durante toda a s\u00faa infancia, decidiu seguir unha carreira musical e trasladouse aos \u00c1nxeles logo de graduarse da escola secundaria. Mars comezou a producir canci\u00f3ns para outros artistas, ao unirse ao equipo de produci\u00f3n \"The Smeezingtons\".\nLogo dunha tempada sen \u00e9xito con Motown Records, Mars asinou con Atlantic Records en 2009. Chegou a ser reco\u00f1ecido como artista en solitario despois prestar a s\u00faa voz e haber co-escrito os coros para as canci\u00f3ns \"Nothin' on You\" de B.o.B, e \"Billionaire\" de Travie McCoy. Tam\u00e9n co-escribiu os \u00e9xitos internacionais \"Right Round\" de Flo Rida, \"Wavin' Flag\" de K'naan e Fuck You! de Cee O Green. O 4 de outubro de 2010, lanzou o seu \u00e1lbum debut, \"Doo-Wops &amp; Hooligans\". Logrou colocar no primeiro posto os seus sinxelos Just the Way You Are]] e Grenade ao redor do mundo. Foi nomeado a sete premios Grammy nos \"53rd Grammy Awards\", ga\u00f1ando na categor\u00eda Best Male Pop Vocal Performance (Mellor Interpretaci\u00f3n Vocal Pop Masculina por \"Just the Way You Are\")."}
{"id": "210094", "revid": "98629", "url": "https://gl.wikipedia.org/wiki?curid=210094", "title": "J\u016bsannin no Shikaku", "text": " \u00e9 un filme brit\u00e1nico-xapon\u00e9s dirixido por Takashi Miike que se estreou no 2010.\nSinopse.\nO ascenso \u00f3 poder do xove e sanguinario Lord Naritsugu sup\u00f3n unha seria ameaza para a paz no Xap\u00f3n feudal. Simplemente por ser o irm\u00e1n do shogun, Lord Naritsugu est\u00e1 por riba da lei, e asasina e viola \u00f3 seu antollo. Aflixido polos masacres perpetrados polo s\u00e1dico Naritsugu, o oficial Sir Doi ponse en contacto co samurai Shinzaemon Shimada para que o axude a acabar con Naritsugu. O nobre samurai, indignado pola crueldade de Naritsugu, acepta de bo grado a perigosa misi\u00f3n. Para iso, re\u00fane a un selecto grupo de samurais, entre os que se atopa o seu sobri\u00f1o Shinrokuro e o devoto aprendiz Hirayama. Xuntos, traman unha emboscada para atrapar a Lord Naritsugu non exenta de perigo. Naritsugu vai escoltado por unha comitiva encabezada polo letal e implacable Hanbei, un dos seus antigos rivais."}
{"id": "210095", "revid": "23204", "url": "https://gl.wikipedia.org/wiki?curid=210095", "title": "13 asasinos", "text": ""}
{"id": "210096", "revid": "1131", "url": "https://gl.wikipedia.org/wiki?curid=210096", "title": "Noe Ito", "text": "Noe It\u014d (en xapon\u00e9s \u4f0a\u85e4 \u91ce\u679d, \"It\u014d Noe\"), nada en Fukuoka (Prefectura de Fukuoka) o 21 de xaneiro de 1895 e finada en Toquio o 16 de setembro de 1923, foi unha anarquista, escritora e feminista xaponesa."}
{"id": "210097", "revid": "25871", "url": "https://gl.wikipedia.org/wiki?curid=210097", "title": "Noe It\u014d", "text": ""}
{"id": "210098", "revid": "98629", "url": "https://gl.wikipedia.org/wiki?curid=210098", "title": "Gran Premio de M\u00f3naco de 1972", "text": "O Gran Premio de M\u00f3naco de 1972 foi unha carreira de F\u00f3rmula Un celebrada o 14 de maio de 1972 no Circu\u00edto de M\u00f3naco en Monte Carlo, M\u00f3naco. Foi a terceira carreira do Campionato do Mundo de pilotos de .\nEsta foi a \u00faltima carreira no circu\u00edto orixinal de M\u00f3naco, antes da instalaci\u00f3n da piscina e o alargamento do t\u00fanel. Jean-Pierre Beltoise logrou a \u00fanica vitoria da s\u00faa carreira en F\u00f3rmula Un no Campionato do Mundo, e a \u00faltima para BRM."}
{"id": "210099", "revid": "85894", "url": "https://gl.wikipedia.org/wiki?curid=210099", "title": "Anne Le Ny", "text": "Anne Le Ny, nada o 16 de decembro de 1962 en Antony, Altos do Sena, \u00e9 unha actriz, realizadora e escenarista francesa."}
{"id": "210100", "revid": "89787", "url": "https://gl.wikipedia.org/wiki?curid=210100", "title": "Angel Esquire", "text": "Angel Esquire \u00e9 unha novela do escritor brit\u00e1nico Edgar Wallace publicada orixinalmente en lingua inglesa en 1908. Foi traducida ao galego por Alejandro Tobar e publicada por Editorial Hugin e Munin en 2012.\nCaracter\u00edsticas.\nEsquire, de Scotland Yard, axuda a Jimmy Stannard, un elemento criminal, a resolver o crebacabezas da gran caixa forte que cont\u00e9n a fortuna que o vello Reale gardou nela, coa precauci\u00f3n de ocultar a combinaci\u00f3n nun verso que serve como criptograma. Cando se le a \u00faltima vontade do vello Reale, const\u00e1tase que catro persoas poden beneficiarse dela. D\u00faas destas persoas son co\u00f1ecidos membros dunha banda \u00e1s que nada deter\u00e1 para ga\u00f1ar a posesi\u00f3n da fortuna. Jimmy e o seu amigo enfr\u00f3ntanse con eles nun \"thriller\" moi caracter\u00edstico da escrita de Wallace.\nFoi levada ao cinema en 1919 por W.P. Kellino co t\u00edtulo de \"Angel Esquire\"."}
{"id": "210101", "revid": "98629", "url": "https://gl.wikipedia.org/wiki?curid=210101", "title": "Treasure Planet", "text": "Treasure Planet \u00e9 un filme de animaci\u00f3n de Disney dirixido por Ron Clements e John Musker que se estreou no 2002.\nSinopse.\nJim, co\u00f1ecido por ser un gran surfista solar, enfr\u00f3ntase a unha cacer\u00eda intergal\u00e1ctica de tesouros. Nas s\u00faas mans cae un lendario mapa que o levar\u00e1 a buscar a fortuna m\u00e1is grande do Universo. A bordo dun espectacular \"gale\u00f3n solar\", Jim conv\u00e9rtese no axudante do coci\u00f1eiro do barco, John Silver- metade home, metade m\u00e1quina- que lle ensina a forma de ser un bo explorador do espazo. Loitando polas s\u00faas vidas, Jim e Morfi co\u00f1ecen a un simp\u00e1tico robot, chamado B.E.N. (Bio Electro Navegador). Xuntos, baixo o mando da intelixente Capit\u00e1n Amelia, descubrir\u00e1n un impresionante tesouro moito m\u00e1is grande do que nunca ningu\u00e9n imaxinou."}
{"id": "210102", "revid": "120419", "url": "https://gl.wikipedia.org/wiki?curid=210102", "title": "Alba Ga\u00efa Kraghede Bellugi", "text": "Alba Ga\u00efa Kraghede Bellugi, nada o 5 de marzo de 1995, \u00e9 unha actriz francesa de ascendencia italo-escandinava."}
{"id": "210103", "revid": "98629", "url": "https://gl.wikipedia.org/wiki?curid=210103", "title": "Novi\u00f1as e bruxas", "text": "Novi\u00f1as e bruxas (en ) \u00e9 un filme estadounidense dirixido por Andrew Fleming que se estreou en 1996. Estreouse en galego na TVG o 9 de marzo de 2008.\nSinopse.\nSara \u00e9 unha rapaza acabada de chegar dos \u00c1nxeles que se sente soa entre os seus novos compa\u00f1eiros de instituto. Pero co\u00f1ece a tres amigas que te\u00f1en intereses af\u00edns \u00f3s seus: as ciencias ocultas, e que ademais te\u00f1en poderes semellantes. Xuntas formar\u00e1n un c\u00edrculo segredo que cambiar\u00e1 as s\u00faas vidas para sempre."}
{"id": "210104", "revid": "23204", "url": "https://gl.wikipedia.org/wiki?curid=210104", "title": "The Craft", "text": ""}
{"id": "210105", "revid": "98629", "url": "https://gl.wikipedia.org/wiki?curid=210105", "title": "Cyril Mendy", "text": "Cyril Mendy, nado o 10 de outubro de 1995, \u00e9 un actor franc\u00e9s de cinema e televisi\u00f3n.\nObra.\nCinema.\nNo 2011 interpretou a Adama, o irm\u00e1n m\u00e1is novo de Driss no filme \"Intocable\" baixo a direcci\u00f3n de \u00c9ric Toledano e Olivier Nakache."}
{"id": "210106", "revid": "98629", "url": "https://gl.wikipedia.org/wiki?curid=210106", "title": "Dead Poets Society", "text": "Dead Poets Society \u00e9 un filme estadounidense dirixido por Peter Weir que se estreou en 1989.\nSinopse.\nNun elitista e estrito colexio privado de Nova Inglaterra, un grupo de alumnos descubrir\u00e1 a poes\u00eda, o significado do \"carpe diem\" e a importancia vital de loitar por acadar os so\u00f1os grazas a un exc\u00e9ntrico profesor que esperta as s\u00faas mentes por medio de m\u00e9todos pouco convencionais."}
{"id": "210107", "revid": "85894", "url": "https://gl.wikipedia.org/wiki?curid=210107", "title": "Audrey Fleurot", "text": "Audrey Fleurot, nada o 6 de xullo de 1977 en Mantes-la-Jolie, Yvelines, \u00e9 unha actriz francesa de teatro, cinema e televisi\u00f3n."}
{"id": "210108", "revid": "23204", "url": "https://gl.wikipedia.org/wiki?curid=210108", "title": "Clotilde Mollet", "text": "Clotilde Mollet \u00e9 unha actriz e humorista francesa."}
{"id": "210109", "revid": "98629", "url": "https://gl.wikipedia.org/wiki?curid=210109", "title": "The Dangerous Lives of Altar Boys", "text": "The Dangerous Lives of Altar Boys \u00e9 un filme estadounidense dirixido por Peter Care que se estreou no 2002. Bas\u00e9ase en \"The Dangerous Lives of Altar Boys\" de Chris Fuhrman.\nSinopse.\nAnos 70. Nunha escola relixiosa do sur dos Estados Unidos, un grupo de rebeldes adolescentes son sorprendidos debuxando un c\u00f3mic no que non s\u00f3 aparecen os seus alter egos encarnados en superheroes, sen\u00f3n tam\u00e9n as escapadas sexuais dun cura e unha monxa coxa, ambos profesores seus. Despois de ser castigados duramente, preparar\u00e1n unha vinganza coa que esperan converterse en heroes da escola."}
{"id": "210110", "revid": "98629", "url": "https://gl.wikipedia.org/wiki?curid=210110", "title": "Sugar &amp; Spice", "text": "Sugar &amp; Spice \u00e9 un filme estadounidense dirixido por Francine McDougall que se estreou no 2001. Foi rodado completamente no estado de Minnesota.\nSinopse.\nHistoria do Equipo A de Animadoras do Lincoln High School, un grupo de mozas de lingua afiada, pero \u00f3 mesmo tempo cheas de dozura, que deciden seguir sendo leais, pase o que pase. O equipo A est\u00e1 formado por Diane, a capit\u00e1n do equipo, que est\u00e1 tolamente namorada da estrela de f\u00fatbol americano do Lincoln, Jack Bartlett, e ten un car\u00e1cter entusiasta; Hannah, que padece un ataque de fervente relixiosidade moi perigoso; Kansas, a rebelde, cuxa nai \u00e9 unha reclusa do c\u00e1rcere local; Lucy, unha repelente obsesionada por matricularse en Harvard e Cleo que so\u00f1a con cazar a Conan O'Brien. O colexio representa o para\u00edso ata que Jack e Diane se atopan sumidos inesperadamente nunha delicada situaci\u00f3n: Diane queda embarazada, e necesitan desesperadamente conseguir cartos para criar \u00f3s seus fillos. Para axudar \u00e1 s\u00faa amiga, o Equipo A pon en pr\u00e1ctica un pequeno proxecto de actividades extra escolares denominado \"Atraco a un Banco\"."}
{"id": "210111", "revid": "1131", "url": "https://gl.wikipedia.org/wiki?curid=210111", "title": "Ferreira de Negral", "text": ""}
{"id": "210112", "revid": "98629", "url": "https://gl.wikipedia.org/wiki?curid=210112", "title": "Sorority Boys", "text": "Sorority Boys \u00e9 un filme c\u00f3mico estadounidense dirixido por Wallace Wolodarsky que se estreou no 2002.\nSinopse.\nAdam, Dave e Doofer son tres universitarios que son expulsados da s\u00faa fraternidade, e buscan refuxio permanente na irmandade veci\u00f1a. O inconveniente \u00e9 que esta est\u00e1 formada por un grupo de feministas pouco agraciadas e, polo tanto os tres rapaces deben vestirse de muller para pasar desapercibidos. Nuns d\u00edas decataranse do crueis que foron durante anos coas rapazas, e o seu reto final ser\u00e1 sa\u00edr inmunes dunha festa da s\u00faa antiga fraternidade."}
{"id": "210115", "revid": "23204", "url": "https://gl.wikipedia.org/wiki?curid=210115", "title": "\u00c9ric Toledano", "text": "\u00c9ric Toledano, nado o 3 de xullo de 1971 en Par\u00eds, \u00e9 un director de cine, actor e guionista franc\u00e9s. Traballa conxuntamente co tam\u00e9n director Olivier Nakache, tanto nos gui\u00f3ns como na realizaci\u00f3n e direcci\u00f3n dos seus filmes.\nFilmograf\u00eda.\nDirector e guionista, en colaboraci\u00f3n con Olivier Nakache.\n(\"La Part de l'ombre\" \u00e9 o \u00fanico proxecto no que \u00c9ric Toledano e Olivier Nakache non son tam\u00e9n os guionistas)."}
{"id": "210117", "revid": "98629", "url": "https://gl.wikipedia.org/wiki?curid=210117", "title": "Copa dos Pireneos", "text": "A Copa dos Pireneos (en franc\u00e9s: \"Coupe des Pyr\u00e9n\u00e9es\") foi unha competici\u00f3n internacional organizada pola Federaci\u00f3n Francesa de F\u00fatbol entre 1910 e 1914, na que participaban os clubs profesionais das rexi\u00f3ns lim\u00edtrofes cos Pireneos: Catalu\u00f1a, Pa\u00eds Vasco, Languedoc, Mediod\u00eda-Pireneos e Aquitania.\nFoi unha das primeiras competici\u00f3ns a nivel internacional que houbo en Europa. A fase final disput\u00e1base cada ano nunha sede diferente. O gran dominador da Copa dos Pireneos foi o FC Barcelona, que ga\u00f1ou as catro primeiras edici\u00f3ns. A quinta edici\u00f3n venceuna o FC Espanya, tam\u00e9n da cidade de Barcelona. A competici\u00f3n deixou de celebrarse logo da quinta edici\u00f3n, en 1914, a causa do estalido da primeira guerra mundial."}
{"id": "210118", "revid": "23204", "url": "https://gl.wikipedia.org/wiki?curid=210118", "title": "Bandeira de Mauritania", "text": "A bandeira de Mauritania \u00e9 a bandeira oficial do pa\u00eds. A bandeira orixinal foi adoptada o 1 de abril de 1959 baixo o mando de Moktar Ould Daddah. Consiste nun fondo de cor verde no que figuran unha l\u00faa crecente de cor amarela situada baixo unha estrela de cinco puntas da mesma cor. O 5 de agosto de 2017 realizouse un referendo por parte do presidente Mohamed Ould Abdel Aziz para cambiar a bandeira nacional, abolir o senado e outras emendas constitucionais. O referendo tivo \u00e9xito e os cambios na bandeira, engadindo d\u00faas faixas vermellas, foron adoptados o d\u00eda seguinte.\nAs cores verde e amarela est\u00e1n asociadas co panafricanismo. O verde tam\u00e9n \u00e9 un s\u00edmbolo do islam e o amarelo do deserto do S\u00e1hara. A l\u00faa crecente e a estrela son considerados s\u00edmbolos no islam, a relixi\u00f3n maioritaria de Mauritania.\nModificaci\u00f3n de 2017.\nO referendo do 5 de agosto de 2017 formulado polo presidente Mohamed Ould Abdel Aziz inclu\u00eda entre outras emendas constitucionais unha modificaci\u00f3n da bandeira nacional. Engadir\u00edanse d\u00faas faixas vermellas, unha na parte superior e outra na inferior, para simbolizar a perda de sangue no pa\u00eds na procura da s\u00faa independencia de Francia."}
{"id": "210121", "revid": "23204", "url": "https://gl.wikipedia.org/wiki?curid=210121", "title": "Olivier Nakache", "text": "Olivier Nakache, nado o 14 de abril de 1973 en Suresnes, Altos do Sena, \u00e9 un \u00e9 un director de cine, actor e guionista franc\u00e9s. Traballa conxuntamente co tam\u00e9n director \u00c9ric Toledano, tanto nos gui\u00f3ns como na realizaci\u00f3n e direcci\u00f3n dos seus filmes. \u00c9 irm\u00e1n da tam\u00e9n actriz e directora G\u00e9raldine Nakache.\nFilmograf\u00eda.\nDirector e guionista, en colaboraci\u00f3n con \u00c9ric Toledano.\n(\"La Part de l'ombre\" \u00e9 o \u00fanico proxecto no que \u00c9ric Toledano e Olivier Nakache non son tam\u00e9n os guionistas)."}
{"id": "210122", "revid": "1131", "url": "https://gl.wikipedia.org/wiki?curid=210122", "title": "\u00d3pera da Bastilla", "text": "A \u00d3pera da Bastilla \u00e9 un teatro de \u00f3pera situado na praza da Bastilla en Par\u00eds, dese\u00f1ado por Carlos Ott e inaugurado en 1989. \u00c9 a sede da Opera Nacional de Par\u00eds que comparte coa \u00d3pera Garnier.\nHistoria.\nO presidente franc\u00e9s Fran\u00e7ois Mitterrand decidiu en 1982 a construci\u00f3n dun novo teatro de \u00f3pera en Par\u00eds, que complementase a xa antiga \u00d3pera Garnier. \nEn 1983 abriuse un concurso para designar o arquitecto, o elixido foi o arquitecto uruguaio Carlos Ott, que dese\u00f1ou un edificio moderno cunha sala principal con 2.723 asentos,Ima cada un cunha vista sen restrici\u00f3ns do escenario. Os traballos comezaron en 1984 coa demolici\u00f3n da \"Gare de la Bastille\" e remataron en 1989, a capacidade da sala principal \u00e9 de 2.723 asentos, e cada un cunha vista sen restrici\u00f3ns do escenario. Inaugurouse o 13 de xullo de 1989, con motivo do bicentenario da toma da Bastilla, cun espect\u00e1culo posto en escena por Bob Wilson, \"La Nuit avant le jour\", mais as representaci\u00f3ns regulares non principiaron ata o 17 de marzo o de 1990 con \"Les Troyens\" de Berlioz."}
{"id": "210123", "revid": "1410", "url": "https://gl.wikipedia.org/wiki?curid=210123", "title": "Bandeira de Mozambique", "text": "A bandeira de Mozambique foi adoptada o 1 de maio de 1983. \u00c9 a \u00fanica bandeira no mundo que aparece representado un AK-47.\nA bandeira est\u00e1 baseada na do FRELIMO (Fronte de Liberaci\u00f3n de Mozambique). A bandeira do FRELIMO, empregada durante un curto per\u00edodo logo de que o pa\u00eds se independizase de Portugal, \u00e9 semellante \u00e1 bandeira actual pero sen o emblema."}
{"id": "210126", "revid": "89787", "url": "https://gl.wikipedia.org/wiki?curid=210126", "title": "Sandra S\u00e1nchez", "text": "Sandra S\u00e1nchez Cachaza, co\u00f1ecida como Sandra S\u00e1nchez, nada en Nar\u00f3n en 1970, \u00e9 unha directora e montadora de cine galega.\nTraxectoria.\nEstudou realizaci\u00f3n audiovisual na Escola de Imaxe e Son da Coru\u00f1a. En 1991 formou parte da primeira promoci\u00f3n desta escola, onde realizou varias curtametraxes, entre elas a curta \"Ven a Bens\", que recibiu varios premios e reco\u00f1ecementos. \u00c9 T\u00e9cnica superior en realizaci\u00f3n e produci\u00f3n de programas audiovisuais (EIS, 1994), e T\u00e9cnica superior en operaci\u00f3ns de posproduci\u00f3n (EIS, 1992).\nDesde daquela alterna o seu traballo como directora-realizadora e montadora, amosando un especial interese polo x\u00e9nero documental.\nDirixiu documentais como \"Sue\u00f1os desde el abismo\" (2006) e \"Agui\u00f1o, sobrevivir al Prestige\" (2003), este \u00faltimo emitido por varias canles de televisi\u00f3n internacionais.\nFoi tam\u00e9n respons\u00e1bel da direcci\u00f3n das series documentais \"Moito mar\" (2001) e \"112 rescate\" (2002), e da serie de ficci\u00f3n \"R\u00edas Baixas\" (2003-2004), todas elas para a TVG.\nComo montadora, a s\u00faa traxectoria foi extensa. Caben destacar a este respecto:\nNa actualidade traballa como directora en Tic Tac Producciones, como directora/realizadora- montadora en \"freelance\", e est\u00e1 en proceso de desenvolvemento a s\u00faa segunda longametraxe documental, \"Matavenero\", da que se prev\u00e9 que a s\u00fae estrea sexa en 2014.\nGalard\u00f3ns e nomeamentos.\n1993."}
{"id": "210128", "revid": "1131", "url": "https://gl.wikipedia.org/wiki?curid=210128", "title": "Porto de Payares", "text": "O porto de Payares (en asturiano: \"puertu de Payares\") \u00e9 un porto de monta\u00f1a que foi tradicionalmente a principal v\u00eda de transporte entre Asturias e a Meseta Central, ata a construci\u00f3n da autoestrada AP-66. Cunha altitude de 1.378 metros, \u00e9 co\u00f1ecido polas nevadas que recibe no inverno, as s\u00faas n\u00e9boas nas noites de ver\u00e1n, as s\u00faas pendentes que chegan ata o 17% oficialmente e pola pr\u00f3xima estaci\u00f3n de esqu\u00ed, Valgrande-Pajares.\nTanto a estrada N-630 como as v\u00edas de ferrocarril aproveitan o mesmo paso natural, seguindo os vales do r\u00edo Payares na vertente asturiana e do r\u00edo Bernesga na leonesa."}
{"id": "210131", "revid": "22570", "url": "https://gl.wikipedia.org/wiki?curid=210131", "title": "Porto de Somosierra", "text": "O porto de Somosierra \u00e9 un porto de monta\u00f1a entre a Serra de Somosierra ao oeste e o Macizo de Ayll\u00f3n ao leste. Ten unha altura de 1.444 m.\nServe de l\u00edmite entre a Comunidade de Madrid, que queda ao sur, e a provincia de Segovia (Castela e Le\u00f3n), que queda ao oeste. Est\u00e1 atravesado pola autov\u00eda nacional A-1, a\u00ednda que evita o tramo m\u00e1is alto do porto cun t\u00fanel. No porto librouse a famosa batalla de Somosierra entre o ex\u00e9rcito espa\u00f1ol e o franc\u00e9s en 1808, durante a Guerra da Independencia Espa\u00f1ola."}
{"id": "210132", "revid": "85894", "url": "https://gl.wikipedia.org/wiki?curid=210132", "title": "Fred Testot", "text": "Fr\u00e9d\u00e9ric Testot, nado en Porto-Vecchio (C\u00f3rsega do Sur) o 20 de febreiro de 1977, \u00e9 un actor e humorista corso. \u00c9 co\u00f1ecido polo d\u00fao Omar et Fred que fai con Omar Sy."}
{"id": "210133", "revid": "23204", "url": "https://gl.wikipedia.org/wiki?curid=210133", "title": "Lakshmi Mittal", "text": "Lakshmi Narayan Mittal, nado en Raxast\u00e1n o 15 de xu\u00f1o de 1950, \u00e9 un multimillonario industrial indio.\nTraxectoria.\nMittal naceu no distrito de Churu de Raxast\u00e1n, e reside nas proximidades do palacio de Kensington en Londres. Lakshmi Mittal \u00e9 o sexto home m\u00e1is rico do mundo segundo a lista de persoas m\u00e1is adi\u00f1eiradas que publica a revista Forbes (2010), cunha riqueza de aproximadamente 28.700 mill\u00f3ns de d\u00f3lares estadounidenses.\nLakshmi Mittal \u00e9 o presidente e conselleiro delegado da Mittal Steel Company, a maior produtora de aceiro a nivel mundial. Actualmente, Mittal Steel Company ten sucursais en 14 pa\u00edses, entre eles Roman\u00eda, Polonia, Sur\u00e1frica, Indonesia, Bosnia e Hercegovina, Casaquist\u00e1n, M\u00e9xico, Espa\u00f1a e os Estados Unidos de Am\u00e9rica. En 2004 foi elixido o Empresario Europeo do Ano pola revista estadounidense \"Fortune\".\nEn 2002, o magnate estivo implicado nun esc\u00e1ndalo pol\u00edtico, co\u00f1ecido na prensa como Mittalgate xunto co Primeiro Ministro brit\u00e1nico Tony Blair, posto que moitos consideraron que a doaz\u00f3n econ\u00f3mica (3,4 mill\u00f3ns de d\u00f3lares) que fixo ao Partido Laborista levou a Blair a intervir, en forma de carta ao Primeiro Ministro roman\u00e9s, na compra dunha aceireira romanesa favorecendo a Mittal. O esc\u00e1ndalo agravouse cando se descubriu que Mittal Steel non era tan brit\u00e1nica como Blair defend\u00eda, dado que se atopa rexistrada nun para\u00edso fiscal das Antillas Neerlandesas e s\u00f3 100 dos seus 146.000 traballadores est\u00e1n en Gran Breta\u00f1a."}
{"id": "210134", "revid": "23204", "url": "https://gl.wikipedia.org/wiki?curid=210134", "title": "Bandeira de Namibia", "text": "A bandeira de Namibia foi adoptada o 21 de marzo de 1990. \u00c9 unha bandeira dividida en d\u00faas metades (azul a superior e verde a inferior) por unha franxa de cor vermella e bordos brancos situada nunha das diagonais da bandeira. No cuadrante superior m\u00e1is pr\u00f3ximo \u00f3 mastro aparece representado o sol con doce puntas.\nFoi dese\u00f1ada por Frederick G. Brownell, quen tam\u00e9n dese\u00f1ou a actual Bandeira de Sur\u00e1frica.\nAs cores da bandeira adopt\u00e1ronse da SWAPO, o movemento popular de liberaci\u00f3n m\u00e1is importante de Namibia. As cores azul, vermella e verde tam\u00e9n son as m\u00e1is importantes para a etnia maioritaria, os Ovambo."}
{"id": "210136", "revid": "19415", "url": "https://gl.wikipedia.org/wiki?curid=210136", "title": "Liga alem\u00e1 de h\u00f3ckey a pat\u00edns", "text": ""}
{"id": "210137", "revid": "27155", "url": "https://gl.wikipedia.org/wiki?curid=210137", "title": "Determinaci\u00f3n do sexo pola temperatura", "text": "O sistema de determinaci\u00f3n do sexo pola temperatura ambiental \u00e9 un tipo de determinaci\u00f3n do sexo da descendencia por factores ambientais, no cal a temperatura \u00e1 que est\u00e1n sometidos os ovos durante o desenvolvemento embrionario do animal determina que o individuo que vai nacer sexa dun sexo ou outro. Hai determinados limiares de temperatura que ao sobrepasalos nacen individuos dun sexo, e cando a temperatura permanece por debaixo nacen do outro sexo. Onde \u00e9 m\u00e1is com\u00fan este sistema \u00e9 entre a clase dos r\u00e9ptiles, pero tam\u00e9n se d\u00e1 nalgunhas aves (que normalmente utilizan o sistema ZW) como o megap\u00f3dido australiano \"Alectura lathami\". Non se trata dun sistema cromos\u00f3mico de determinaci\u00f3n do sexo por medio de cromosomas sexuais, que son os m\u00e1is com\u00fans entre os vertebrados (sistema XY ou ZW). Polo contrario \u00e9 un tipo de determinaci\u00f3n sexual ambiental, nas que un factor ambiental \u00e9 o determinante, neste caso a temperatura, noutros casos a poboaci\u00f3n (polifenismo).\nOs ovos son afectados pola temperatura \u00e1 que se incuban durante o terzo intermedio do seu desenvolvemento embrionario. Este per\u00edodo cr\u00edtico de incubaci\u00f3n co\u00f1\u00e9cese como o per\u00edodo termosensitivo. O momento espec\u00edfico da determinaci\u00f3n do sexo co\u00f1\u00e9cese grazas ao estudo histol\u00f3xico da determinaci\u00f3n sexual das g\u00f3nadas embrionarias das tartarugas.\nTipos.\nComo nun ni\u00f1o natural non todos os ovos van estar \u00e1 mesma temperatura, dese ni\u00f1o eclosionar\u00e1n xeralmente tanto machos coma femias. Neste mecanismo de determinaci\u00f3n sexual dist\u00ednguense dous patr\u00f3ns que dependen da temperatura acadada polos ovos en distintas zonas do ni\u00f1o, que se denominan patr\u00f3n I (dividido en IA e IB) e patr\u00f3n II. O patr\u00f3n IA ten unha soa zona de transici\u00f3n de temperatura, onde os ovos producen predominantemente machos se son incubados por debaixo desta zona de temperatura, e predominantemente femias se son incubados por riba dela. O patr\u00f3n IB tam\u00e9n ten unha soa zona de transici\u00f3n, pero \u00e9 contrario ao anterior, xa que as femias se producen por debaixo desa temperatura e os machos por riba. O patr\u00f3n II ten d\u00faas zonas de transici\u00f3n, e nel os machos predominan a temperaturas intermedias e as femias en ambos os extremos de temperatura. Cando os ovos est\u00e1n moi preto da temperatura limiar, orix\u00ednanse un conxunto de individuos cunha proporci\u00f3n de sexos mixta e, m\u00e1is raramente, individuos intersexos (con caracter\u00edsticas intermedias).\nNas tartarugas que presentan determinaci\u00f3n do sexo dependente da temperatura, os machos orix\u00ednanse xeralmente a temperaturas de incubaci\u00f3n inferiores \u00e1s das femias (patr\u00f3n IA), e o cambio na determinaci\u00f3n sexual ocorre con variaci\u00f3ns de s\u00f3 1-2 \u00b0C. A temperaturas m\u00e1is fr\u00edas entre 22,5 e 27 graos Celsius orix\u00ednanse principalmente tartarugas macho, e a temperaturas m\u00e1is quentes arredor 30\u00a0\u00b0C s\u00f3 se orixinan femias. En lagartos e crocodilianos, este patr\u00f3n \u00e9 o inverso (patr\u00f3n IB).\nProp\u00faxose que esencialmente todos os modos de determinaci\u00f3n do sexo dependente da temperatura son en realidade do tipo II e que aqueles casos que se desv\u00edan do patr\u00f3n esperado femia-macho-femia \u00e9 que, simplemente, nunca foron expostos aos rangos de temperatura extremos.\nHormonas nos sistemas de determinaci\u00f3n do sexo pola temperatura.\nA sinerx\u00eda (acci\u00f3n conxunta) entre temperatura e hormonas foi tam\u00e9n identificada nestes sistemas. Coa administraci\u00f3n de estradiol a temperaturas que producen normalmente machos o que se xeran son femias, que son fisioloxicamente id\u00e9nticas \u00e1s femias orixinadas a temperaturas que dan lugar a femias. O experimento inverso, machos producidos a temperaturas de femias, s\u00f3 ocorre cando se administra testosterona non aromatizable ou un inhibidor do encima aromatase, o que indica que o encima responsable da conversi\u00f3n da testosterona a estradiol, a aromatase, xoga un papel no desenvolvemento das femias.\nUn dato interesante \u00e9 que as hormonas e a temperatura mostran signos de actuar na mesma ruta, xa que se require menos cantidade de hormona para producir un cambio sexual cando as condici\u00f3ns de incubaci\u00f3n est\u00e1n preto da temperatura limiar. Prop\u00faxose que a temperatura act\u00faa sobre os xenes que codifican encimas esteroidox\u00e9nicos, e a comprobaci\u00f3n das v\u00edas da determinaci\u00f3n sexual xen\u00e9tica (GSD) hom\u00f3logas proporcionou un punto de partida x\u00e9nico para procurar unha explicaci\u00f3n. Por\u00e9n, a v\u00eda xen\u00e9tica de determinaci\u00f3n sexual nas tartarugas con determinaci\u00f3n sexual dependente da temperatura non se comprende totalmente e os mecanismos de control para a determinaci\u00f3n do sexo masculino ou feminino non se identificaron a\u00ednda.\nIgual que se sabe que as hormonas sexuais est\u00e1n influ\u00eddas pola temperatura, alterando potencialmente as\u00ed os fenotipos sexuais, os xenes espec\u00edficos das v\u00edas de diferenciaci\u00f3n gonadal mostran unha expresi\u00f3n tam\u00e9n influenciada pola temperatura. Nalgunhas especies estes importantes xenes determinantes do sexo como \"DMRT1\" e os implicados na v\u00eda de sinalizaci\u00f3n Wnt poder\u00edan potencialmente estar implicados como xenes que proporcionan un mecanismo (abrindo a porta \u00e1s forzas selectivas) para o desenvolvemento evolutivo da determinaci\u00f3n do sexo dependente da temperatura.\nImportancia adaptativa.\nO significado adaptativo da determinaci\u00f3n sexual pola temperatura non se comprende ben polo momento. Unha posible explicaci\u00f3n de que esta determinaci\u00f3n sexual sexa com\u00fan entre os aminiotas \u00e9 a inercia filoxen\u00e9tica, \u00e9 dicir, a determinaci\u00f3n sexual pola temperatura \u00e9 a condici\u00f3n ancestral neste clado e simplemente se mantivo nas li\u00f1axes existentes hoxe porque actualmente \u00e9 neutra adaptativamente ou case. Neste sentido, an\u00e1lises comparativas filoxen\u00e9ticas recentes indican unha \u00fanica orixe para a determinaci\u00f3n do sexo pola temperatura na maior\u00eda dos amniotas datada hai arredor de 300 mill\u00f3ns de anos, con varias orixes independentes m\u00e1is recentes nos r\u00e9ptiles escamosos e tartarugas. En consecuencia, a importancia adaptativa da determinaci\u00f3n sexual pola temperatura en todos os casos ag\u00e1s nos de orixe m\u00e1is recente puido ser difuminada co paso do tempo, e esta determinaci\u00f3n sexual foi mantida en moitos clados amniotas simplemente porque \"funciona\" (\u00e9 dicir, non supuxo un custo global sobre a eficacia biol\u00f3xica ou fitness).\nOutros traballos c\u00e9ntranse nun modelo te\u00f3rico de 1977, o modelo de Charnov\u2013Bull, que pred\u00ed que a selecci\u00f3n deber\u00eda favorecer a determinaci\u00f3n do sexo pola temperatura sobre os sistemas baseados en cromosomas cando \"o ambiente de desenvolvemento influencia diferencialmente a eficacia biol\u00f3xica (fitness) dos machos sobre a das femias\". Este modelo te\u00f3rico foi validado empiricamente trinta anos m\u00e1is tarde pero a aplicaci\u00f3n xeral desta hip\u00f3tese en r\u00e9ptiles \u00e9 cuestionada. Esta hip\u00f3tese est\u00e1 sostida pola persistencia da determinaci\u00f3n sexual pola temperatura en certas poboaci\u00f3ns do esc\u00edncido \"Niveoscincus ocellatus\", no que \u00e9 vantaxoso ter femias ao principio da temporada de reproduci\u00f3n. As temperaturas c\u00e1lidas do principio da temporada aseguran a produci\u00f3n de cr\u00edas con predominancia de femias, que despois ter\u00e1n m\u00e1is tempo de medrar e chegar \u00e1 madurez e posiblemente reproducirse antes de que cheguen ao seu primeiro inverno, incrementando dese modo a fitness do individuo. &lt;br&gt; \"A determinaci\u00f3n sexual pola temperatura poder\u00eda permitir \u00e1 nai determinar o sexo da s\u00faa descendencia variando a temperatura no ni\u00f1o no que se est\u00e1n incubando os ovos. Por\u00e9n, non hai probas ata agora de que a proporci\u00f3n de sexos sexa manipulada polos coidados do proxenitor\"."}
{"id": "210138", "revid": "88628", "url": "https://gl.wikipedia.org/wiki?curid=210138", "title": "Agrupaci\u00f3n Pondaliana Independente", "text": "A APIN (Agrupaci\u00f3n Pondaliana Independente) \u00e9 un partido pol\u00edtico que naceu no concello de Ponteceso para participar nas elecci\u00f3ns municipais de 2011, nas que obtivo un concelleiro. Posteriormente obtivo dous concelleiros tanto nos comicios de 2015 coma nos de 2019."}
{"id": "210146", "revid": "56817", "url": "https://gl.wikipedia.org/wiki?curid=210146", "title": "Gran Premio de M\u00f3naco de 1973", "text": "O Gran Premio de M\u00f3naco de 1973 foi unha carreira de F\u00f3rmula Un celebrada o 3 de xu\u00f1o de 1973 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de ."}
{"id": "210147", "revid": "98629", "url": "https://gl.wikipedia.org/wiki?curid=210147", "title": "Atalo II", "text": "Atalo II Filadelfo ( en grego: \u1f0c\u03c4\u03c4\u03b1\u03bb\u03bf\u03c2 \u0392' \u1f41 \u03a6\u03b9\u03bb\u03ac\u03b4\u03b5\u03bb\u03c6\u03bf\u03c2), nado ca. 220 a.C. e finado no 138\u00a0a.C., foi rei de P\u00e9rgamo e o fundador da actual cidade turca de Antalya.\nFamilia.\nFoi o segundo fillo de Atalo I S\u00f3ter e da ra\u00ed\u00f1a Apollonis, ascendeu ao trono primeiro como cogobernante co seu irm\u00e1n m\u00e1is vello Eumenes II no 160 a.C., ao morrer este casou coa s\u00faa vi\u00fava Estratonice de P\u00e9rgamo no ano 158 a.C.\nTraxectoria.\nAntes de se converter en rei, Atalo, xa camandou tropas, en 190 a.C. fixo fronte \u00e1 invasi\u00f3n dos sel\u00e9ucidas e o ano seguinte (189 a.C.) liderou as forzas de P\u00e9rgamo que loitaron co ex\u00e9rcito romano baixo Cneo Manlio Vuls\u00e1n en Galacia. No ano 182 a.C. loitou de novo contra os sel\u00e9ucidas, encontr\u00e1ndose con \u00e9xito co ex\u00e9rcito de Farnaces I do Ponto. Finalmente, axudou aos romanos unha vez m\u00e1is no 171 a.C. un\u00edndose a Publio Licinio Craso en Grecia durante a Terceira Guerra Macedonia.\nAtalo II realizou frecuentes visitas diplom\u00e1ticas a Roma, logo de se converter en rei, axud\u00e1rono no conflito con Prusias II (156 a.C. \u2013 154 a.C.) e ao seu lado axudaron ao pretendente Alexandre Balas a tomar o trono sel\u00e9ucida fronte a Demetrio I no 150 a.C. e a Nicomedes II Epifanes a tomar o trono de Bitinia fronte ao seu pai Prusias II o ano seguinte.\nAtalo expandiu o seu reino coa axuda de Ariarates V de Capadocia, e fundou as cidades de Philadelphia e Atalia. Mecenas das artes e das ciencias, foi o inventor dun novo tipo de bordado."}
{"id": "210148", "revid": "25871", "url": "https://gl.wikipedia.org/wiki?curid=210148", "title": "Fernanda del Nido", "text": "Fernanda del Nido, nada na Arxentina en 1974, \u00e9 unha produtora de cine galega de orixe arxentina e profesora da Universidade de Vigo (Facultade de Ciencias Sociais e da Comunicaci\u00f3n).\nTraxectoria.\nDespois de graduarse licenciada en Ciencias da Comunicaci\u00f3n na Universidade de Buenos Aires (Arxentina), trasladouse a Galicia onde realizou o mestrado en Produci\u00f3n e Xesti\u00f3n Audiovisual (MPXA) e fixo o doutoramento na Facultade de Humanidades da Universidade da Coru\u00f1a.\nEn 2008 graduouse no programa de formaci\u00f3n para produtores e emprendedores europeos \"European Audiovisual Entrepreneurs\" (EAVE). Dentro da s\u00faa experiencia laboral e despois de desempe\u00f1ar labores de produci\u00f3n en distintos medios de comunicaci\u00f3n da cidade de Buenos Aires, trasladouse a Galicia.\nNo seu percorrido no sector audiovisual cabe destacar a s\u00faa experiencia nos \u00faltimos anos no estudo de animaci\u00f3n coru\u00f1\u00e9s Dygra Films, desde onde participou na produci\u00f3n da longametraxe de animaci\u00f3n en 3D \"El sue\u00f1o de una noche de San Juan\"(2005), vendida a 65 pa\u00edses e galardoada co Premio Goya 2006 \u00e1 mellor pel\u00edcula de animaci\u00f3n.\nDesde o Departamento de Desenvolvemento coordinou e participou en distintos proxectos. As longametraxes de animaci\u00f3n \"The Spirit of the Forest\" (estrea 2008), \"Holy Night!\" (estrea 2009), \"Asinus Aureus\" (estrea 2010); as curtametraxes experimentais de animaci\u00f3n \"O Ollo de Vidro\", \"O buf\u00f3n e a Infanta\"; documentais como \"A Viaxe das Estrelas\", entre outros, e longametraxes de imaxe re, como Negra Sombra (coproduci\u00f3n Espa\u00f1a/Arxentina).\nEn 2006 fundou a produtora independente Tic Tac Producciones, con sede na Coru\u00f1a, desde onde desenvolve e produce longametraxes documentais e de ficci\u00f3n. Especializada en coproduci\u00f3ns entre Europa e Latinoam\u00e9rica, aposta por novos talentos de ambos os continentes.\nPremios.\nPremio do P\u00fablico e Premio Especial do Xurado no Festival de cine internacional de Ourense. Premio \u00e1 mellor direcci\u00f3n no Festival de Taormina (Italia) 2010."}
{"id": "210154", "revid": "23204", "url": "https://gl.wikipedia.org/wiki?curid=210154", "title": "Atlanta Dream", "text": "O Atlanta Dream \u00e9 un equipo profesional de baloncesto con base na cidade de Atlanta, Xeorxia. Xogan na Conferencia Leste da Women's National Basketball Association (WNBA). O equipo foi fundado antes da tempada 2008 da WNBA.\nOs Dream se clasificaron para os Playoffs en cinco dos seus seis anos en Atlanta, e chegaron \u00e1s Finais da WNBA en tres ocasi\u00f3ns. Na primeira ocasi\u00f3n perderon contra Seattle Storm, e as d\u00faas seguintes contra Minnesota Lynx."}
{"id": "210156", "revid": "56817", "url": "https://gl.wikipedia.org/wiki?curid=210156", "title": "Gran Premio de M\u00f3naco de 1974", "text": "O Gran Premio de M\u00f3naco de 1974 foi unha carreira de F\u00f3rmula Un celebrada o 26 de maio de 1974 no Circu\u00edto de M\u00f3naco en Monte Carlo, M\u00f3naco. Foi a sexta carreira do Campionato do Mundo de pilotos de ."}
{"id": "210157", "revid": "4817", "url": "https://gl.wikipedia.org/wiki?curid=210157", "title": "Bhaskara 1", "text": "Bhaskara 1 foi un sat\u00e9lite artificial da India lanzado o 7 de xu\u00f1o de 1979 mediante un foguete ruso Kosmos 3M desde Kapustin Yar.\nCaracter\u00edsticas.\nBhaskara 1, chamado as\u00ed en honor \u00f3s matem\u00e1ticos indios Bhaskara I e Bhaskara II, foi o segundo sat\u00e9lite artificial da India. Estivo adicado \u00e1 observaci\u00f3n dos recursos terrestres e en particular \u00e1s \u00e1reas de hidrolox\u00eda, a silvicultura e a xeolox\u00eda mediante un sistema de c\u00e1maras de televisi\u00f3n de d\u00faas bandas. Estudou tam\u00e9n os oc\u00e9anos cun radi\u00f3metro microondas de d\u00faas frecuencias (SAMIR, polas siglas en ingl\u00e9s).\nComo obxectivos secundarios, Bhaskara 1 levaba a bordo experimentos relacionados con sistemas de procesamento e xesti\u00f3n de datos e para a recolecci\u00f3n limitada de datos meteorol\u00f3xicos de estaci\u00f3ns remotas, as\u00ed como astronom\u00eda de raios X.\nO sat\u00e9lite ti\u00f1a forma de poliedro de 26 caras, cunha altura de 1,66 m e un di\u00e1metro de 1,55 m. Tras cumprir a s\u00faa misi\u00f3n foi apagado en marzo de 1981. Reentrou na atmosfera o 17 de febreiro de 1989."}
{"id": "210158", "revid": "89787", "url": "https://gl.wikipedia.org/wiki?curid=210158", "title": ".bm", "text": ".bm \u00e9 o dominio de primeiro nivel xeogr\u00e1fico (ccTLD) de Internet para as Bermudas.\nOrixinalmente foi delegado en marzo de 1993 \u00f3 Bermuda College e despois foi redelegado \u00f3 Registrar General of Bermuda, o xestor \"de facto\" do dominio .BM, en 2007.\nDominios de segundo nivel.\nHai cinco dominios de segundo nivel xestionados por BermudaNIC ag\u00e1s o dominio .gov.bm :"}
{"id": "210159", "revid": "35560", "url": "https://gl.wikipedia.org/wiki?curid=210159", "title": ".bn", "text": ".bn \u00e9 o Dominio de Nivel Superior xeogr\u00e1fico (ccTLD) para Brunei."}
{"id": "210161", "revid": "35560", "url": "https://gl.wikipedia.org/wiki?curid=210161", "title": ".bs", "text": ".bs \u00e9 o Dominio de Nivel Superior xeogr\u00e1fico (ccTLD) para Bahamas.\nDominios de segundo nivel.\nHai seis Dominios de segundo nivel:"}
{"id": "210162", "revid": "56817", "url": "https://gl.wikipedia.org/wiki?curid=210162", "title": "Louis Jouvet", "text": "Jules Eug\u00e8ne Louis Jouvet, co\u00f1ecido por Louis Jouvet (24 de decembro de 1887 ata o 16 de agosto de 1951) foi un actor, escen\u00f3grafo franc\u00e9s. A s\u00faa actividade centrouse na Comedia Francesa, o Teatro dos Champs-\u00c9lys\u00e9es e o Ateneo de Par\u00eds. Gran int\u00e9rprete de Moli\u00e8re, Shakespeare, Pierre Corneille, Alfred de Musset, Marcel Achard, Jules Romains, Jean Giraudoux, Jean Genet e outros cl\u00e1sicos e contempor\u00e1neos do teatro do seu pa\u00eds; foi un dos m\u00e1is prestixiosos actores franceses e saltou \u00e1 fama na pel\u00edcula \"Topaze\" de Marcel Pagnol e con Arletty na pel\u00edcula de 1938 \"H\u00f4tel du Nord\" de Marcel Carn\u00e9."}
{"id": "210163", "revid": "35560", "url": "https://gl.wikipedia.org/wiki?curid=210163", "title": ".bt", "text": ".bt \u00e9 o Dominio de Nivel Superior xeogr\u00e1fico (ccTLD) para But\u00e1n."}
{"id": "210164", "revid": "89787", "url": "https://gl.wikipedia.org/wiki?curid=210164", "title": "Niltava sundara", "text": "Niltava sundara \u00e9 unha especie de paxaro da familia Muscicapidae.\nO seu h\u00e1bitat natural son os bosques h\u00famidos das rexi\u00f3ns subtropicais ou tropicais, estend\u00e9ndose por unha \u00e1rea de 2.500.000\u00a0km\u00b2 en Bangladesh, But\u00e1n, China, India, Laos, Myanmar, Nepal, Paquist\u00e1n e Tailandia."}
{"id": "210165", "revid": "4817", "url": "https://gl.wikipedia.org/wiki?curid=210165", "title": "Bhaskara 2", "text": "Bhaskara 2 foi un sat\u00e9lite artificial da India lanzado o 20 de novembro de 1981 mediante un foguete ruso Kosmos 3M desde Kapustin Yar.\nCaracter\u00edsticas.\nBhaskara 2, chamado as\u00ed en honor \u00f3s matem\u00e1ticos indios Bhaskara I e Bhaskara II, estivo adicado \u00e1 observaci\u00f3n dos recursos terrestres e en particular \u00e1s \u00e1reas de hidrolox\u00eda, a silvicultura e a xeolox\u00eda mediante un sistema de c\u00e1maras de televisi\u00f3n de d\u00faas bandas. Estudou tam\u00e9n os oc\u00e9anos cun radi\u00f3metro microondas de d\u00faas frecuencias (SAMIR, polas siglas en ingl\u00e9s).\nComo obxectivos secundarios, Bhaskara 1 levaba a bordo experimentos relacionados con sistemas de procesamento e xesti\u00f3n de datos e para a recolecci\u00f3n limitada de datos meteorol\u00f3xicos de estaci\u00f3ns remotas.\nO sat\u00e9lite ti\u00f1a forma de poliedro de 26 caras, cunha altura de 1,66 m e un di\u00e1metro de 1,55 m. Tras cumprir a s\u00faa misi\u00f3n foi apagado en marzo de 1981. Reentrou na atmosfera o 30 de novembro de 1991."}
{"id": "210166", "revid": "1131", "url": "https://gl.wikipedia.org/wiki?curid=210166", "title": "Jos\u00e9 D\u00edaz Fuentes", "text": "Jos\u00e9 D\u00edaz Fuentes, nado en Sarria o 6 de agosto de 1940 e finado en Par\u00eds o 30 de maio de 2010, foi un escultor galego. Era irm\u00e1n do avogado, escritor e pol\u00edtico Antonio D\u00edaz Fuentes.\nTraxectoria.\nDesde moi novo sentiuse atra\u00eddo polas formas en pedra e madeira. O seu primeiro mestre foi un tallista da s\u00faa vila natal e aos 16 anos ingresa no obradoiro do escultor galego C\u00e1stor Atas Monteiro.\nEn 1958 ingresa na Escola de Artes e Oficios de Santiago de Compostela, onde vive o ambiente universitario que o enriquece intelectualmente. Logo de facer o servizo militar en M\u00e1laga, en 1964 contin\u00faa a s\u00faa formaci\u00f3n na Escola de Belas Artes de Sant Jordi de Barcelona e posteriormente na tam\u00e9n Escola de Belas Artes de San Fernando de Madrid. En Barcelona descobre a investigaci\u00f3n da arte europea.\nEn xaneiro de 1970 inst\u00e1lase a vivir en Par\u00eds, onde goza da liberdade e apertura cultural que non hab\u00eda na Espa\u00f1a franquista. Nunha exposici\u00f3n nos xard\u00edns do palacio de Luxemburgo co\u00f1eceu o escultor h\u00fangaro Ervin Patkai, do que aprendeu a traballar o formig\u00f3n. \u00c9 un dos fundadores na capital francesa do C\u00edrculo Cultural Galego.\nA partir de se instalar en Par\u00eds desenvolve unha prol\u00edfica labor na que destacan a realizaci\u00f3n de esculturas monumentais tanto en Francia como en Galicia, exposici\u00f3ns itinerantes, expositor habitual nas salas de m\u00e1is sona, acondicionamentos de espazos urbanos e actividades pedag\u00f3xicas, amais da creaci\u00f3n de estatuas espalladas polo mundo enteiro.\nA s\u00faa traxectoria foi reco\u00f1ecida coa concesi\u00f3n en 1980 da medalla de bronce da Academia Europea de Belas Artes, e en 1999 da medalla de prata de Arte e M\u00e9rito do Senado de Francia. En 1981 recibiu unha bolsa do Ministerio de Cultura espa\u00f1ol."}
{"id": "210169", "revid": "65337", "url": "https://gl.wikipedia.org/wiki?curid=210169", "title": "Jos\u00e9 Luis Mira", "text": "Jos\u00e9 Luis Mira Lema, nado en Nant\u00f3n, Cabana de Berganti\u00f1os, o 15 de agosto de 1954, \u00e9 un profesor, inspector e t\u00e9cnico en administraci\u00f3n educativa.\nTraxectoria.\nLicenciado en Ciencias Qu\u00edmicas pola Universidade de Santiago de Compostela (1972 -1977), foi profesor de F\u00edsica e Qu\u00edmica no corpo de profesores de Formaci\u00f3n Profesional, con destino no Centro de Formaci\u00f3n Profesional de Monte Alto, na Coru\u00f1a (hoxe CIFP \u00c1nxel Casal). Tras o proceso de fusi\u00f3n dos corpos de profesores de Bacharelato e de Formaci\u00f3n Profesional, \u00e9 Catedr\u00e1tico de F\u00edsica e qu\u00edmica de Educaci\u00f3n Secundaria.\nFoi coordinador de Formaci\u00f3n Profesional e da Reforma de Ensinanzas Medias en Galicia (1985-1988). Pertence ao corpo de Inspectores de Educaci\u00f3n.\nEn xu\u00f1o de 1996 foi nomeado director xeral de Ensinanzas Profesionais e Formaci\u00f3n de Adultos da Conseller\u00eda de Educaci\u00f3n e Ordenaci\u00f3n Universitaria da Xunta de Galicia e, despois, director xeral de Ordenaci\u00f3n Educativa e Formaci\u00f3n Profesional na mesma conseller\u00eda, at\u00e9 xu\u00f1o de 2000, cando se incorporou ao Ministerio de Educaci\u00f3n, Cultura e Deporte de Espa\u00f1a, como director xeral de Educaci\u00f3n, Formaci\u00f3n Profesional e Innovaci\u00f3n Educativa, cargo que desempe\u00f1ou at\u00e9 2004.\nParticipou na planificaci\u00f3n e implantaci\u00f3n da oferta de ensinanzas de Bacharelatos e Ciclos Formativos de FP en Galicia, a co\u00f1ecida como \"Rede de Centros\", impulsou a implantaci\u00f3n dos ciclos formativos da Formaci\u00f3n Profesional. Participou, en tre outros, no dese\u00f1o e na implantaci\u00f3n do Plan de Orientaci\u00f3n Educativa e Profesional en Galicia, do Plan de Formaci\u00f3n do Profesorado, dun Plan de Atenci\u00f3n \u00e1 Diversidade, do Plan de Formaci\u00f3n de Persoas Adultas, no Plan de Formaci\u00f3n ao Longo da Vida, na promoci\u00f3n e no desenvolvemento de programas europeos e no dese\u00f1o do Plan de Potenciaci\u00f3n de Idiomas.\nNo Ministerio de Educaci\u00f3n participou no dese\u00f1o e a coordinaci\u00f3n do debate sobre o \"Memor\u00e1ndum da Aprendizaxe Permanente\" en Espa\u00f1a, e na elaboraci\u00f3n do Informe Nacional, resultado do debate, que se presentou diante da Comisi\u00f3n Europea, e na elaboraci\u00f3n da Lei org\u00e1nica das Cualificaci\u00f3ns e da Formaci\u00f3n Profesional (Lei org\u00e1nica 5/2002, de 19 de xu\u00f1o), e dos reais decretos de desenvolvemento desta.\nParticipou activamente no proceso de Bruxas de mellora da transparencia e o reco\u00f1ecemento das cualificaci\u00f3ns a trav\u00e9s dunha maior cooperaci\u00f3n en materia de Formaci\u00f3n Profesional, as\u00ed como no proceso de Copenhague de reforzo da cooperaci\u00f3n en materia de ensino e formaci\u00f3n profesional en Europa; na elaboraci\u00f3n do Programa de Traballo dos Futuros Obxectivos dos Sistemas Educativos Europeos, promovido pola Uni\u00f3n Europea.\nCoordinou en Espa\u00f1a os grupos de traballo creados para o desenvolvemento do Programa de Traballo dos Futuros Obxectivos dos Sistemas Educativos Europeos, e promoveu e coordinou a participaci\u00f3n de Espa\u00f1a nos programas europeos S\u00f3crates e Leonardo da Vinci. Tam\u00e9n participou en acci\u00f3ns de cooperaci\u00f3n de Espa\u00f1a con varios pa\u00edses iberoamericanos en materia de alfabetizaci\u00f3n, educaci\u00f3n especial e formaci\u00f3n t\u00e9cnico-profesional. Coordinou o Informe da OCDE sobre a Educaci\u00f3n de Adultos en Espa\u00f1a.\nCoa volta do Partido Popular de Galicia ao goberno da Xunta, o novo conselleiro de Educaci\u00f3n Xes\u00fas V\u00e1zquez Abad prop\u00faxoo novamente como director xeral de Educaci\u00f3n, Formaci\u00f3n Profesional e Innovaci\u00f3n Educativa, cargo do que tomou posesi\u00f3n o 26 de abril de 2009 e que desempe\u00f1ou ata o 15 de xu\u00f1o de 2012, cando foi substitu\u00eddo por Manuel Corredoira L\u00f3pez. A partir desa data, e logo de retomar por un breve per\u00edodo o seu posto na Inspecci\u00f3n Educativa na cidade da Coru\u00f1a, pasou a exercer o cargo de Conselleiro de Educaci\u00f3n e Ciencia na Embaixada de Espa\u00f1a en B\u00e9lxica, ata abril de 2017, cando foi nomeado Conselleiro de Emprego na Embaixada de Espa\u00f1a en Buenos Aires. \nNos cambios pol\u00edticos que sucederon ao inicio do curso da COVID-19 foi nomeado inicialmente secretario xeral de Educaci\u00f3n e Formaci\u00f3n Profesional en setembro de 2020, e logo director xeral de Formaci\u00f3n Profesional, ata maio de 2022, cando Mira Lema presentou a s\u00faa dimisi\u00f3n no cargo, xunto con todo o seu equipo, e regresou ao seu posto no Servizo de Inspecci\u00f3n Educativa da Coru\u00f1a."}
{"id": "210170", "revid": "56817", "url": "https://gl.wikipedia.org/wiki?curid=210170", "title": "Gran Premio de M\u00f3naco de 1975", "text": "O Gran Premio de M\u00f3naco de 1975 foi unha carreira de F\u00f3rmula Un celebrada o 11 de maio de 1975 no Circu\u00edto de M\u00f3naco en Monte Carlo, M\u00f3naco. Foi a quinta carreira do Campionato do Mundo de pilotos de .\nFoi o 33\u00ba Gran Premio de M\u00f3naco, xa que a primeira carreira celebrouse por primeira vez en 1929. levouse a cabo en 75 das 78 voltas programadas ao circu\u00edto, cunha distancia de carreira de 245 quil\u00f3metros.\nA carreira foi ga\u00f1ada polo piloto austr\u00edaco Niki Lauda dando \u00f3 novo Ferrari 312T a s\u00faa primeira vitoria. A vitoria rompeu unha seca de vitorias de 20 anos de Ferrari no Circu\u00edto de M\u00f3naco. Lauda dominou a carreira, s\u00f3 perdeu o liderado durante unha parada en boxes. Ga\u00f1ou por dous segundos sobre o McLaren M23 de Emerson Fittipaldi. Carlos Pace terminou terceiro no seu Brabham BT44B.\nResumo.\nO futuro dos Grandes Premios estaba baixo sospeita logo do desastroso gran premio espa\u00f1ol celebrado tres semanas antes. As medidas foron tomadas rapidamente: foron erixidos gardara\u00eds adicionais e vallas protectoras, foron modificados os bordos e as chicanes. Introduc\u00edronse novas medidas: a grella escalonouse e, ademais, limitouse a s\u00f3 18 coches. Este \u00faltimo cambio afectou a oportunidade de Graham Hill para cualificar: o cinco veces ga\u00f1ador de M\u00f3naco, tivo todo tipo de problemas na pr\u00e1ctica e non puido clasificarse por 0\u00b4377 segundos. John Watson e Clay Regazzoni chocaron na pr\u00e1ctica, mentres que o equipo Surtees recibiu a orde de eliminar os adhesivos a favor dunha pol\u00edtica pro-Europea dos seus coches.\nNiki Lauda, nun Ferrari, conseguiu a pole position, compartiu a primeira fila con Tom Pryce, que pilotaba un Shadow, e que tan s\u00f3 12 meses antes fora considerado \"demasiado inexperto\" para competir. Jean-Pierre Jarier e Ronnie Peterson ocuparon a segunda fila.\nA carreira iniciouse baixo condici\u00f3ns de choiva, polo que todos montaron pneum\u00e1ticos de choiva. Lauda foi o m\u00e1is r\u00e1pido na sa\u00edda, mentres que Pryce tivo un comezo lento, e foi adiantado por Jarier, o franc\u00e9s pronto intentou pasar a Lauda nunha manobra de adiantamento imprudente, e golpeouse contra as barreiras en Mirabeau, o seu coche resultou danado na colisi\u00f3n o que lle levou a golpear de novo o muro na chicane e logo retirarse. Peterson quedou no segundo lugar, con Vittorio Brambilla terceiro, ata que Pryce golpeou a roda do italiano. Regazzoni det\u00edvose a cambiar unha roda e o morro do seu coche, e James Hunt det\u00edvose para cambiar aos pneum\u00e1ticos lisos, anticip\u00e1ndose ao secado da superficie da pista. Con todo, o lento traballo do seu equipo de boxes custoulle unha cantidade considerable de tempo.\nAs posibilidades de vitoria de Ronnie Peterson foron danadas na s\u00faa parada en boxes, cando unha porca da roda perdeuse baixo o coche. Tom Pryce entrou a substitu\u00edr o morro roto, e nese momento Niki Lauda aventaxaba en 15 segundos a Emerson Fittipaldi e Carlos Pace. Moitos accidentes ocorreron durante a carreira: Jochen Mass e James Hunt chocaron en Mirabeau, e Patrick Depailler viuse envolto no accidente; Clay Regazzoni golpeou a chicane e sufriu danos; John Watson trompeou e det\u00edvose o motor do seu coche; Pryce bateu cas barreiras e tivo que retirarse; Mario Andretti entrou nos boxes co seu coche en chamas, Mark Donohue golpeou \u00e1 barreira, mentres que Alan Jones rompeu unha roda.\nNas \u00faltimas voltas o coche de Lauda foi perdendo presi\u00f3n de aceite e Fittipaldi foi ga\u00f1ando terreo. A tres voltas do final a diferenza era de 2\u00b475 segundos, con todo, chegouse ao l\u00edmite de d\u00faas horas de tempo e a carreira det\u00edvose, con Lauda ga\u00f1ador. Ferrari ga\u00f1ou o seu primeiro Gran Premio de M\u00f3naco en 20 anos, a traxedia do Gran Premio espa\u00f1ol desvaneceuse e as carreiras do campionato seguiron. A segunda posici\u00f3n de Fittipaldi reforzou a vantaxe do l\u00edder desde principio de tempada sobre Carlos Pace."}
{"id": "210173", "revid": "85894", "url": "https://gl.wikipedia.org/wiki?curid=210173", "title": "Vilasant\u00e1n, Covas, Baralla", "text": "Vilasant\u00e1n \u00e9 un lugar da parroquia de Covas no concello lugu\u00e9s de Baralla na comarca dos Ancares. Ti\u00f1a 36 habitantes no ano 2010 segundo datos do INE, dos cales 18 eran homes e 18 eran mulleres. A aldea est\u00e1 regada polo r\u00edo Neira, mesmo forma un pequeno can\u00f3n ao seu paso por ela despois do cal comeza o val de L\u00e1ncara.\nPatrimonio.\nExiste un castro co mesmo nome de Vilasant\u00e1n situado a 604 metros de altitude sobre o nivel do mar. Linda co termo municipal do concello de L\u00e1ncara e pr\u00f3ximo ao regueiro dos Cochos."}
{"id": "210174", "revid": "4817", "url": "https://gl.wikipedia.org/wiki?curid=210174", "title": "Bion", "text": "Bion \u00e9 o nome dunha serie de sat\u00e9lites sovi\u00e9ticos e posteriormente rusos adicados \u00e1 investigaci\u00f3n biol\u00f3xica. Forman parte dos sat\u00e9lites Cosmos.\nCaracter\u00edsticas.\nO programa Bion foi desenvolvido para estuda-lo efecto do espazo nos seres vivos. As c\u00e1psulas son constru\u00eddas por TsSKB e derivan do dese\u00f1o dos sat\u00e9lites de reco\u00f1ecemento Zenit. Levan cargas \u00fatiles do Instituto de Problemas M\u00e9dicos e Biol\u00f3xicos e os voos comezaron en 1973. Os sat\u00e9lites Bion foron substitu\u00eddos polos Bion-M."}
{"id": "210176", "revid": "54334", "url": "https://gl.wikipedia.org/wiki?curid=210176", "title": "Bion 1", "text": "Bion 1, tam\u00e9n co\u00f1ecido como Kosmos 605, foi un sat\u00e9lite artificial da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 31 de outubro de 1973 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 1 foi o primeiro sat\u00e9lite da serie de sat\u00e9lites Bion. Foi lanzado nunha \u00f3rbita inicial de 221\u00a0km de perixeo, 424\u00a0km de apoxeo e 62,8 graos de inclinaci\u00f3n orbital.\nA carga de Bion 1 consistiu en varias docenas de ratas, seis caixas con tartarugas, fungos, catro cascudas e esporas bacterianas, cos que se obtiveron datos sobre o comportamento e as reacci\u00f3ns de mam\u00edferos, r\u00e9ptiles, insectos, fungos e bacterias \u00e1 ausencia prolongada de gravedade.\nA c\u00e1psula regresou o 22 de novembro de 1973, recuper\u00e1ndose a unha latitude de 53\u00b0 29' N e unha lonxitude de 65\u00b027' E."}
{"id": "210177", "revid": "54334", "url": "https://gl.wikipedia.org/wiki?curid=210177", "title": "Bion 2", "text": "Bion 2, tam\u00e9n co\u00f1ecido como Kosmos 690, foi un sat\u00e9lite artificial da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 22 de outubro de 1974 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 2 foi o segundo sat\u00e9lite da serie de sat\u00e9lites Bion. Foi lanzado nunha \u00f3rbita inicial de 223\u00a0km de perixeo, 389\u00a0km de apoxeo e 62,8 graos de inclinaci\u00f3n orbital.\nA carga de Bion 2 consistiu en ratas albinas de laboratorio que foron sometidas a radiaci\u00f3n e a investigaci\u00f3n foi unha colaboraci\u00f3n internacional entre cient\u00edficos sovi\u00e9ticos, checos e romanos.\nA c\u00e1psula regresou o 12 de novembro de 1974."}
{"id": "210180", "revid": "5863", "url": "https://gl.wikipedia.org/wiki?curid=210180", "title": "APIN", "text": ""}
{"id": "210185", "revid": "98629", "url": "https://gl.wikipedia.org/wiki?curid=210185", "title": "White Witch Doctor", "text": "White Witch Doctor \u00e9 un filme de aventuras realizado pola 20th Century Fox, dirixido por Henry Hathaway e producido por Otto Lang cun gui\u00f3n de Ivan Goff e Ben Roberts, baseado na novela do mesmo t\u00edtulo publicada por Louise A. Stinetorf en 1950. A m\u00fasica \u00e9 de Bernard Herrmann, e \u00e9 notable polo uso do serpent\u00f3n, un instrumento obsoleto. A acci\u00f3n acontece no Congo Belga en 1907 cando unha enfermeira procedente dos Estados Unidos pretende chegar \u00e1 consulta dun doutor branco no medio de \u00c1frica, un aventureiro ofr\u00e9cese a levala, e no medio de m\u00faltiples aventuras chega o amor.\nProduci\u00f3n.\nA\u00ednda que Henry Hathaway filmou en \u00c1frica, a maior\u00eda filmouse nun estudio da Fox. O xefe do estudio Darryl F. Zanuck pediu que lle engadisen \u00e1 historia orixinal de Stinetorf, que fora misioneira en Palestina durante dous anos, unha trama con acci\u00f3n e unha historia de amor."}
{"id": "210188", "revid": "89787", "url": "https://gl.wikipedia.org/wiki?curid=210188", "title": "Sistema de determinaci\u00f3n do sexo", "text": "Os sistemas de determinaci\u00f3n do sexo son sistemas biol\u00f3xicos que determinan o desenvolvemento das caracter\u00edsticas sexuais dun individuo, xeralmente facendo que sexa do sexo masculino ou do feminino. A maior\u00eda dos organismos te\u00f1en dous sexos. Son m\u00e1is raras as especies con individuos hermafroditas, que substit\u00faen a un ou a ambos os sexos. Unhas poucas especies te\u00f1en un s\u00f3 sexo e reprod\u00facense por partenox\u00e9nese (desenvolvemento dun \u00f3vulo non fertilizado). Dalg\u00fans sistemas de determinaci\u00f3n do sexo non se co\u00f1ecen todos os detalles.\nHai dous grandes grupos de sistemas de determinaci\u00f3n sexual: \nOrixe dos cromosomas sexuais.\nA hip\u00f3tese m\u00e1is aceptada sobre a evoluci\u00f3n dos cromosomas XY e ZW di que evolucionaron ao mesmo tempo en diferentes li\u00f1as evolutivas. Por\u00e9n, hai algunhas evidencias que suxiren que puido haber transici\u00f3ns entre os sistemas ZW e XY, como no peixe \"Xiphophorus maculatus\", o cal ten \u00e1 vez os sitemas ZW e XY na mesma poboaci\u00f3n, a pesar de que os dous sistemas te\u00f1en diferentes localizaci\u00f3ns x\u00e9nicas. Os xenes do ornitorrinco tam\u00e9n son unha posible ligaz\u00f3n evolutiva entre os sistemas XY e ZW, porque te\u00f1en o xene DMRT1 t\u00edpico das aves nos seus cromosomas X. Malia todo, o XY e o ZW evolucionaron seguindo unha ruta similar: todos os cromosomas sexuais empezaron sendo un cromosoma autos\u00f3mico dun r\u00e9ptil ancestral que utilizaba a determinaci\u00f3n do sexo pola temperatura. Despois os mam\u00edferos afastar\u00edanse desta v\u00eda, e houbo outras ramificaci\u00f3ns que dar\u00edan lugar aos Lepidosauria e Archosauromorpha. Estes dous grupos evolucionaron cara a un sistema ZW separadamente, como se evidencia polas s\u00faas diferentes localizaci\u00f3n cromos\u00f3micas sexuais. Nos mam\u00edferos, un cromosoma dun dos pares de autosomas, agora o cromosoma Y, mutou o seu xene SOX3 dando lugar ao xene SRY, o que fixo que ese cromosoma pasase a determinar o sexo. Despois de que ocorrese esta mutaci\u00f3n, o cromosoma que conti\u00f1a o xene SRY sufriu unha inversi\u00f3n cromos\u00f3mica, que fixo que deixase de ser completamente hom\u00f3logo co outro membro do seu par (o X). As rexi\u00f3ns dos cromosomas X e Y que a\u00ednda son hom\u00f3logas denom\u00ednanse rexi\u00f3ns pseudoautos\u00f3micas. Unha vez que se produciu a inversi\u00f3n, o cromosoma Y seguiu sufrindo tanto mutaci\u00f3ns positivas coma negativas ao longo do tempo, e como non ti\u00f1a un hom\u00f3logo con quen recombinarse, foi lentamente deterior\u00e1ndose. Por\u00e9n, como ambos os cromosomas, X e Y, eran necesarios para a reproduci\u00f3n, o cromosoma Y permaneceu, a pesar da s\u00faa incapacidade de recombinarse debidamente co X. Isto pode facer que o cromosoma Y siga encollendo, perdendo xenes e acumulando mutaci\u00f3ns, polo que alg\u00fans opinan que poder\u00eda deixar de funcionar noutros 10 mill\u00f3ns de anos.\nHai algunhas especies, como o peixe asi\u00e1tico \"medaka\" (\"Oryzias latipes\") no que os cromosomas sexuais evolucionaron separadamente, e o seu cromosoma Y nunca sufriu inversi\u00f3n e a\u00ednda pode intercambiar xenes por recombinaci\u00f3n co X. Esta especie est\u00e1 a\u00ednda nunha fase temper\u00e1 de evoluci\u00f3n dos seus cromosomas sexuais. Como nesta especie o Y non ten xenes espec\u00edficos da masculinidade e pode interaccionar co X, poden formarse femias XY e YY e tam\u00e9n machos XX.\nDeterminaci\u00f3n cromos\u00f3mica.\nSistema XX/XY.\nO sistema XX/XY de determinaci\u00f3n sexual \u00e9 o m\u00e1is co\u00f1ecido e o utilizado pola especie humana. Neste sistema as femias te\u00f1en dous cromosomas iguais X (son XX), e os machos te\u00f1en cromosomas sexuais distintos (XY). Un fillo herda o cromosoma Y do seu pai e un X da nai; unha filla herda un X de cada proxenitor. Os cromosomas sexuais X e Y son distintos en forma e tama\u00f1o, a diferenza do que ocorre cos autosomas, e denom\u00ednanse alosomas. Algunhas especies (como a humana) te\u00f1en o xene SRY no cromosoma Y que determina a masculinidade; noutras especies (como a mosca da froita \"Drosophila melanogaster\") \u00e9 a presenza de dous cromosomas X o que determina a feminidade (carecen do SRY no Y). Como a mosca da froita e outras especies utilizan o n\u00famero de cromosomas X para determinar o sexo, non son viables cun cromosoma X extra. Nas especies que te\u00f1en o xene SRY poden darse individuos XXY que poden vivir. O sexo nos seres humanos est\u00e1 determinado por ter o xene SRY ou non. Unha vez que se activa o SRY, as c\u00e9lulas producen a hormona testosterona e a hormona antim\u00fclleriana para facer que os \u00f3rganos sexuais indiferenciados se convertan en test\u00edculos e nun aparato reprodutor masculino. Nas femias, as c\u00e9lulas producen estr\u00f3xeno, facendo que o corpo se desenvolva seguindo a v\u00eda feminina. Non todos os organismos permanecen na fase inicial embrionaria indiferenciados sexualmente; por exemplo, as moscas da froita est\u00e1n determinadas sexualmente xa desde a fertilizaci\u00f3n do ovo.\nNa determinaci\u00f3n sexual centrada no cromosoma Y, o xene SRY non \u00e9 o \u00fanico xene que infl\u00fae no sexo. O xene SRY parece ser o principal para determinar a masculinidade, pero tam\u00e9n se require a acci\u00f3n de moitos outros xenes para que se desenvolvan os test\u00edculos. Nos ratos XY, a falta do xene DAX1 no cromosoma X orixina esterilidade, pero nos humanos causa hipoplasia adrenal conx\u00e9nita. Por\u00e9n, cando se sit\u00faa no cromosoma X un xene DAX1 extra, o resultado obtido \u00e9 unha femia, a pesar de que o xene SRY est\u00e1 presente. Ademais, mesmo cando hai cromosomas sexuais normais nas femias XX, a duplicaci\u00f3n ou expresi\u00f3n do xene SOX9 causa que se desenvolvan test\u00edculos. Pode ocorrer unha reversi\u00f3n sexual gradual en ratos xa desenvolvidos cando se elimina o xene FOXL2 nas femias. A\u00ednda que o xene DMRT1 \u00e9 o que usan as aves como locus sexual, as especies con determinaci\u00f3n sexual XY tam\u00e9n dependen do xene DMRT1 (situado no cromosoma 9 humano) para a s\u00faa diferenciaci\u00f3n sexual en determinado momento da s\u00faa formaci\u00f3n.\nO sistema XX/XY tam\u00e9n se encontra na maior\u00eda dos outros mam\u00edferos, e nalg\u00fans insectos. Alg\u00fans peixes te\u00f1en tam\u00e9n variantes deste sistema, xunto co sistema normal. Por exemplo, o peixe \"Xiphophorus variatus\" a\u00ednda que utiliza o sistema XY normal ten tam\u00e9n un segundo cromosoma Y, denominado Y', que d\u00e1 lugar a femias XY' e machos YY'.\nPolo menos un monotrema, o ornitorrinco, presenta un esquema peculiar de determinaci\u00f3n do sexo que nalg\u00fans aspectos lembra o sistema ZW das aves, e carece do xene SRY, e alg\u00fans roedores, como varios \"Arvicolinae\" (por exemplo, os lemmings), te\u00f1en tam\u00e9n sistemas de determinaci\u00f3n sexual infrecuentes. O ornitorrinco ten dez cromosomas sexuais; os machos presentan o patr\u00f3n cromos\u00f3mico XYXYXYXYXY e as femias te\u00f1en dez cromosomas X. A\u00ednda que se trata dun sistema XY, os cromosomas sexuais do ornitorrinco non son hom\u00f3logos dos cromosomas sexuais dos mam\u00edferos euterios (placentarios). En vez diso, a homolox\u00eda cos cromosomas sexuais de euterios at\u00f3pase no cromosoma 6 do ornitorrinco, o cal significa que os cromosomas sexuais de euterios eran autosomas no momento en que os monotremas diverxiron do tronco com\u00fan dos mam\u00edferos terios (marsupiais e euterios). Por\u00e9n, a homolox\u00eda co xene DMRT1 de aves nos cromosomas sexuais X3 e X5 do ornitorrinco suxire que \u00e9 posible que o xene para a determinaci\u00f3n sexual no ornitorrinco sexa o mesmo que est\u00e1 implicado na determinaci\u00f3n sexual das aves. C\u00f3mpre m\u00e1is investigaci\u00f3n para determinar cal \u00e9 o xene exacto para a determinaci\u00f3n sexual no ornitorrinco.\nSistema XX/X0.\nPode considerarse unha variante do sistema XY no que as femias te\u00f1en d\u00faas copias do cromosoma X (XX) e os machos s\u00f3 unha e non te\u00f1en Y (X0, xe-cero). O \"0\" (cero) indica a ausencia do segundo cromosoma sexual. Xeralmente neste m\u00e9todo o sexo determ\u00ednase pola cantidade de xenes expresados entre os dous cromosomas X. Este sistema \u00e9 o que utilizan certos insectos, como os salt\u00f3ns e grilos da orde Orthoptera e as cascudas da orde Blattodea.\nUn pequeno n\u00famero de mam\u00edferos te\u00f1en un sistema similar ao X0, xa que perderon o seu cromosoma Y. Entre eles est\u00e1n os roedores \"Tokudaia osimensis\" e \"Tokudaia tokunoshimensis\". Ademais os roedores \"Ellobius\" presentan unha forma de determinaci\u00f3n X0 na que ambos os sexos carecen dun segundo cromosoma sexual.\n O seu mecanismo de determinaci\u00f3n sexual non se co\u00f1ece a\u00ednda.\nOutra variante d\u00e1se no nematodo \"Caenorhabditis elegans\", o cal \u00e9 macho se ten un s\u00f3 cromosoma X (X0); pero se ten un par de cromosomas X (XX) \u00e9 hermafrodita. O seu xene sexual principal \u00e9 o \"xol\", que controla a expresi\u00f3nn dos xenes tra-2 e her-1. Estes xenes reducen e incrementan, respectivamente, a activaci\u00f3n x\u00e9nica no macho.\nSistema ZZ/ZW.\nO sistema de determinaci\u00f3n do sexo ZW \u00e9 t\u00edpico de aves, r\u00e9ptiles, alg\u00fans insectos e outros organismos. Depende da combinaci\u00f3n de cromosomas sexuais Z e W e \u00e9 inverso ao sistema XY: as femias te\u00f1en dous cromosomas sexuais diferentes, polo que son ZW, e os machos te\u00f1en dous iguais e son ZZ. Nos polos, este sistema depende da expresi\u00f3n do xene DMRT1. Nas aves os xenes FET1 e ASW est\u00e1n situados no cromosoma W das femias, dun xeito similar ao xene SRY do cromosoma Y. Por\u00e9n, non todas as especies dependen do cromosoma W para a determinaci\u00f3n do sexo. Por exemplo, hai avela\u00ed\u00f1as e bolboretas que te\u00f1en femias ZW, pero entre elas atop\u00e1ronse algunhas femias Z0, e tam\u00e9n femias ZZW. Ademais, entanto que os mam\u00edferos femias inactivan un dos seus dous cromosomas X (forma o corpo de Barr), parece que no caso dos lepid\u00f3pteros, os machos (ZZ) producen unha cantidade de certos encimas dobre da normal, porque os dous cromosomas Z parecen estar activos. Como a determinaci\u00f3n do sexo ZW \u00e9 bastante variada, a\u00ednda non se sabe como determinan en detalle o seu sexo a maior\u00eda destas especies. Malia as semellanzas entre os sistemas ZW e XY, estes dous tipos de cromosomas sexuais non te\u00f1en homolox\u00eda e evolucionaron separadamente. No caso do polo, o seu cromosoma Z \u00e9 m\u00e1is similar ao cromosoma 9 autos\u00f3mico humano ca ao X. Polo contrario, o cromosoma Z de polo parece estar relacionado co cromosoma X de ornitorrinco.\nAlgunhas especies co sistema ZW poden reproducirse partenoxeneticamente. Cando unha destas especies, como o drag\u00f3n de Komodo, se reproduce por partenox\u00e9nese, xeralmente s\u00f3 se producen machos. Isto d\u00e9bese a que os ovos haploides duplican os seus cromosomas, orixinando individuos ZZ ou WW. As cr\u00edas ZZ son machos, pero as WW non son viables e non chegan a nacer.\nHaplodiploid\u00eda.\nA haplodiploid\u00eda d\u00e1se en especies de insectos que pertencen aos himen\u00f3pteros, como as abellas ou formigas. Estas especies poden po\u00f1er ovos fertilizados ou non fertilizados. Os ovos non fertilizados desenv\u00f3lvense dando lugar a individuos haploides, que son machos. Os ovos fertilizados dan lugar a individuos diploides xeralmente femias (poden orixinarse tam\u00e9n machos diploides est\u00e9riles). Os machos destas especies non poden ter fillos nin pais. Se unha abella mestra ou ra\u00ed\u00f1a se aparea cun macho, as s\u00faas fillas compartir\u00e1n \u00be dos seus xenes coas s\u00faas irm\u00e1s (non \u00bd coma nos sistemas XY e ZW). Isto crese que foi determinante para o desenvolvemento da eusocialidade (organizaci\u00f3n social xerarquizada), xa que incrementa a importancia da selecci\u00f3n de parentesco, a\u00ednda que o asunto \u00e9 moi discutido. A maior\u00eda das femias da orde Hymenoptera poden decidir o sexo que ter\u00e1 a s\u00faa descendencia ao almacenar o esperma recibido nun \u00f3rgano chamado espermateca e liberalo ou non no oviduto cando est\u00e1n po\u00f1endo ovos. Isto perm\u00edtelles producir novas obreiras segundo as necesidades da colonia.\nSistemas de determinaci\u00f3n do sexo non xen\u00e9ticos.\nDeterminaci\u00f3n do sexo dependente da temperatura.\nExisten outros moitos sistemas de determinaci\u00f3n do sexo. Nalgunhas especies de r\u00e9ptiles, como os crocodilos, algunhas tartarugas, e o tuatara de Nova Zelandia, e nunhas poucas aves, o sexo est\u00e1 determinado pola temperatura \u00e1 cal se incuban os ovos durante o chamado per\u00eddodo sensitivo \u00e1 temperatura. Nalg\u00fans casos, isto cons\u00e9guese ao quedar determinado un sexo cando as temperaturas son maiores dun limiar e o outro sexo cando son menores. Noutros casos, as temperaturas estremas (fr\u00edas e quentes) orixinan un sexo e as temperaturas medias o outro sexo. Estes limiares de temperatura denom\u00ednanse patr\u00f3n I e patr\u00f3n II, respectivamente. As temperaturas requiridas para orixinar cada sexo denom\u00ednanse temperatura promotora de femias e temperatura promotora de machos. Cando a temperatura permanece preto do limiar durante o per\u00edodo sensible \u00e1 temperatura, a proporci\u00f3n de sexos \u00e9 variada. Algunhas especies establecen as s\u00faas temperaturas est\u00e1ndar base\u00e1ndose na produci\u00f3n e actividade dun determinado encima. As especies que determinan o sexo coa temperatura non te\u00f1en xene SRY, pero te\u00f1en outros xenes como o DAX1, DMRT1, e SOX9 que se expresan ou non dependendo da temperatura.\nAlgunhas especies como o peixe tilapia do Nilo, e r\u00e9ptiles australianos como alg\u00fans esc\u00edncidos e alg\u00fans ag\u00e1midos te\u00f1en unha determinaci\u00f3n sexual cromos\u00f3mica, pero esta pode ser despois cambiada pola temperatura de incubaci\u00f3n. Estas especies parecen estar nun estado evolutivo de transici\u00f3n.\nNon se sabe como evolucionou exactamente a determinaci\u00f3n sexual dependente da temperatura. Suxeriuse que puido evolucionar pola maior adecuaci\u00f3n de certo sexo para sobrevivir aos requirimentos de temperaturas de certas \u00e1reas.\nOutros sistemas de determinaci\u00f3n do sexo.\nA determinaci\u00f3n do sexo dependente da temperatura \u00e9 o m\u00e9todo m\u00e1is com\u00fan de determinaci\u00f3n sexual por factores ambientais, pero hai outros m\u00e9todos que utilizan outros factores. Algunhas especies como certos caracois, presentan cambio de sexo: os adultos empezan sendo machos, despois conv\u00e9rtense en femias. No peixe pallaso o individuo dominante dun grupo conv\u00e9rtese en femia e os outros son machos, e no peixe l\u00e1brido (\"Thalassoma bifasciatum\") ocorre o contrario. No verme an\u00e9lido mari\u00f1o \"Bonellia viridis\", as larvas conv\u00e9rtense en machos se te\u00f1en contacto f\u00edsico cunha femia, pero conv\u00e9rtense en femias se acaban soas no leito mari\u00f1o espido, e isto est\u00e1 desencadeado pola presenza da substancia bonelina producida polas femias.\nAlgunhas especies non te\u00f1en sistemas para determinar o sexo e son hermafroditas ou te\u00f1en un s\u00f3 sexo. Entre os hermafroditas est\u00e1 a mi\u00f1oca com\u00fan e certas especies de caracois. Unhas poucas especies de peixes, r\u00e9ptiles, e insectos reprod\u00facense por partenox\u00e9nese e son todas femias. Hai alg\u00fans r\u00e9ptiles como a \"Boa constrictor\" e o drag\u00f3n de Komodo que poden reproducirse por apareamento sexual ou partenoxeneticamente, dependendo de se poden atopar ou non un conx\u00e9nere do sexo oposto para aparearse. No caso da \"Boa constrictor\" pode orixinarse descendencia tanto masculina coma feminina por partenox\u00e9nese e parece que te\u00f1en un sistema de determinaci\u00f3n do sexo XY.\nNalg\u00fans artr\u00f3podos, a proporci\u00f3n de sexos est\u00e1 determinada pola infecci\u00f3n por unha bacteria do x\u00e9nero \"Wolbachia\". Algunhas poboaci\u00f3ns destas especies como as do lepid\u00f3ptero \"Acraea\" constan case s\u00f3 de femias, que est\u00e1n infectadas por \"Wolbachia\", que destr\u00fae aos embri\u00f3ns masculinos.\nOutras formas infrecuentes de determinaci\u00f3n do sexo descubertas afectan \u00e1s especies seguintes:\nSistema de determinaci\u00f3n do sexo nas plantas.\nEn canto ao seu sexo hai que distinguir distintos tipos de plantas:\nO determinismo xen\u00e9tico do sexo nas plantas pode deberse a simples xenes ou estar relacionado coa presenza de cromosomas sexuais.\nUn exemplo de determinismo xen\u00e9tico d\u00e1se no \"Ecbalium elaterium\", planta que nas poboaci\u00f3ns do norte da pen\u00ednsula Ib\u00e9rica \u00e9 monoica e no sur \u00e9 dioica. Gal\u00e1n propuxo para esta especie un determinismo que consiste nunha serie al\u00e9lica, que d\u00e1 lugar a plantas monoicas cunha determinada combinaci\u00f3n e dioicas con outra.\nNo caso da determinaci\u00f3n por cromosomas sexuais, un exemplo \u00e9 a hep\u00e1tica \"Sphaerocarpus donnelli\", na que Allen observou diferenzas cromos\u00f3micas entre os gamet\u00f3fitos masculinos e femininos. A\u00ednda que ambos os dous ti\u00f1an o mesmo n\u00famero de cromosomas, no gamet\u00f3fito feminino hab\u00eda un cromosoma X grande e no masculino un Y pequeno. \nTam\u00e9n se identificaron cromosomas sexuais noutras bri\u00f3fitas."}
{"id": "210189", "revid": "15490", "url": "https://gl.wikipedia.org/wiki?curid=210189", "title": "Oriental", "text": "Oriental pode referirse a:"}
{"id": "210190", "revid": "25871", "url": "https://gl.wikipedia.org/wiki?curid=210190", "title": "Olivier Jean", "text": "Olivier Jean, nado en Lachenaie o 15 de marzo de 1984 \u00e9 un patinador de velocidade de pista curta canadense.\nTraxectoria.\nJean \u00e9 membro do equipo nacional de patinaxe de velocidade de pista curta, participou na consecuci\u00f3n da medalla de prata nos Campionatos do Mundo de 2007 e a de bronce no de 2009. Participou nos Xogos Ol\u00edmpicos de Inverno de 2010 en Vancouver. Jean cualificouse para a final de 1500m, quedando en cuarto lugar. O 26 de febreiro ga\u00f1ou a medalla de ouro en 5000 m remudas con Charles Hamelin, Fran\u00e7ois Hamelin, Fran\u00e7ois-Louis Tremblay e Guillaume Bastille. Nos Campionatos do Mundo de 2012 ga\u00f1ou o ouro nos 500 m e nos 5000 m remudas."}
{"id": "210191", "revid": "89787", "url": "https://gl.wikipedia.org/wiki?curid=210191", "title": "Planum Boreum", "text": "Planum Boreum \u00e9 unha planicie que esta situada sobre o polo norte marciano, cobre case todo o polo norte ata a latitude 80\u00ba N \u00e9 est\u00e1 centrada sobre as coordenadas 87,32\u00b0 N 54,96\u00b0 E. Esta planicie est\u00e1 no medio da gran rexi\u00f3n de planicies a baixa altitude chamada Vastitas Borealis (a cal pertence Planum Boreum) \u00e9 que cobre boa parte do hemisferio norte de Marte. A chaira ten un di\u00e1metro medio de 354,63\u00a0km, a\u00ednda que se se lle engadisen as \u00e1reas con escarpas, facturas e dunas que rodean a esta \"planum\", o tama\u00f1o ser\u00eda moito maior. No ano 1999, o Telescopio Espacial Hubble detectou un cicl\u00f3n preto da rexi\u00f3n polar, o di\u00e1metro deste cicl\u00f3n era aproximadamente duns 1750\u00a0km e ti\u00f1a un ollo central duns 320\u00a0km.\nCapa de xeo.\nPlanum Boreum \u00e9 o fogar da capa de xeo permanente do polo norte marciano, a cal est\u00e1 composta principalmente de xeos de auga e di\u00f3xido de carbono. Cont\u00e9n un volume de xeo de 1,2 mill\u00f3ns de quil\u00f3metros c\u00fabicos e cobre unha extensi\u00f3n equivalente a unha vez e media o territorio de Texas, o cal lle outorga un di\u00e1metro de 1.200\u00a0km. A capa de xeo acada un espesor m\u00e1ximo de 3\u00a0km. Os patr\u00f3ns en espiral da capa de xeo semellan ter forma de dunas, de xeito semellante \u00e1s megadunas da Ant\u00e1rtida. Os ventos catab\u00e1ticos baixo a influencia da forza de Coriolis arrastran e redepositan o xeo superficial para formar estes patr\u00f3ns.\nA composici\u00f3n da capa de xeo do polo norte marciano foi estudada dende a \u00f3rbita do planeta, estes estudos fix\u00e9ronse no medio da primavera, despois de que se acumulase durante o inverno a capa temporal de xeo seco (xeo de di\u00f3xido de carbono). Os bordos da capa de xeo est\u00e1n contaminadas con po (0,15% do peso) e est\u00e1n compostas principalmente de xeo de auga. Canto m\u00e1is se vai cara o norte dentro da capa de xeo, a cantidade de xeo de auga comeza a decrecer e comeza a ser substitu\u00edda por xeo seco, a pureza do xeo tam\u00e9n se vai incrementado \u00f3 ir cara latitudes m\u00e1is norte\u00f1as. Xusto sobre o polo, a capa temporal de xeo est\u00e1 composta case totalmente por xeo seco puro cun m\u00ednimo contido en po e s\u00f3 30 partes por mill\u00f3n de xeo de auga.\nA sonda Phoenix, lanzada no 2007, chegou a Marte en maio do ano 2008 e aterrou con \u00e9xito na rexi\u00f3n de Vastitas Borealis. A capa de xeo de Marte foi proposta coma lugar de aterraxe para unha misi\u00f3n tripulada por Landis e por Cockell.\nAccidentes xeol\u00f3xicos.\nO principal accidente xeol\u00f3xico de Planum Boreum \u00e9 unha gran fenda ou can\u00f3n escarvado no xeo chamado Chasma Boreale. Chega a ter m\u00e1is de 100\u00a0km de ancho e as s\u00faas escarpas poden ter nalg\u00fans puntos m\u00e1is de 2\u00a0km de altura. Por facer unha comparaci\u00f3n, o Gran Can\u00f3n do Colorado chega a ter unha profundidade de 1,6\u00a0km nalg\u00fans puntos e ten unha lonxitude de 446\u00a0km, pero s\u00f3 24\u00a0km de ancho.\nPlanum Boreum at\u00f3pase con Vastitas Borealis (a 90\u00ba E) a trav\u00e9s dunha escarpa irregular chamada Rupes Tenuis, a cal chega a acadar alturas dun 1\u00a0km. Noutras direcci\u00f3ns a \"planum\" interacciona coas planicies de Vastitas con toda unha serie de mensas, fendas, fracturas e sucos.\nPlanum Boreum est\u00e1 rodeada de grandes campos de dunas de area que van dende a latitude 75\u00b0N a 85\u00b0N. Alg\u00fans destes campos son Olympia Undae, Abalos Undae e Hyperboreae Undae. Olympia Undae, \u00e9 con moito o m\u00e1is grande, cobre dende o meridiano 100\u00b0L \u00f3 240\u00b0L. Abalos Undae vai dende o 261\u00b0L \u00f3 280\u00b0L e Hyperboreale Undae estendese dende o 311\u00b0L \u00f3 341\u00b0L. \nAvalanchas.\nEn febreiro do ano 2008, a HiRISE da sonda Mars Reconnaissance Orbiter puido observar e fotografar unha avalancha en descenso por un cantil duns 700 m. A nube de po fino acadou os 180 metros de ancho e estendeuse m\u00e1is de 190 metros dende a base do cantil. As capas vermellas de rocha son rochas ricas en xeo de auga mentres que as brancas son ricas en xeo de di\u00f3xido de carbono que se forman temporalmente. Pensase que o corremento de terras se orixinou na capa vermella m\u00e1is elevada. Est\u00e1n planificadas m\u00e1is observaci\u00f3ns da \u00e1rea para determina-la composici\u00f3n dos cascallos da avalancha."}
{"id": "210192", "revid": "23562", "url": "https://gl.wikipedia.org/wiki?curid=210192", "title": "Fluminense", "text": ""}
{"id": "210195", "revid": "22570", "url": "https://gl.wikipedia.org/wiki?curid=210195", "title": "Herbert Feilgl", "text": "Herbert Feigl, nado en Reichenberg o de 14 de decembro de 1902 e finado en Minneapolis o 1 de xu\u00f1o de 1988, foi un fil\u00f3sofo austr\u00edaco-norteamericano.\nTraxectoria.\nFeigl estudou f\u00edsica, matem\u00e1ticas e filosof\u00eda en M\u00fanic, seguindo os seus estudos en Viena a partir de 1922 con Moritz Schlick, o fundador do C\u00edrculo de Viena. Doutorouse en 1927 en filosof\u00eda, e en 1929 publicou a s\u00faa primeira monograf\u00eda \"Theorie und Erfahrung in der Physik\", convert\u00e9ndose por esta \u00e9poca en membro activo do C\u00edrculo . En 1930 cunha bolsa de estudos marchou \u00e1 Universidade Harvard. En 1931 asentouse definitivamente nos Estados Unidos, traballando como profesor axudante na Universidade de Iowa e en 1940 como profesor de filosof\u00eda pasou \u00e1 Universidade de Minnesota, onde en 1953 fundou o \"Minnesota Center for Philosophy of Science\"."}
{"id": "210198", "revid": "5863", "url": "https://gl.wikipedia.org/wiki?curid=210198", "title": "Alfred Jarry", "text": "Alfred Henri Jarry, nado o 8 de setembro de 1873 en Laval, Mayenne e finado o 1 de novembro de 1907 en Par\u00eds, foi un dramaturgo, novelista e poeta franc\u00e9s, co\u00f1ecido polas s\u00faas hilarantes obras de teatro e o seu estilo de vida disoluto e exc\u00e9ntrico.\nTraxectoria.\nNaceu en Laval, fillo de Anselme Jarry, un acomodado negociante de cadros, e Caroline Quernest. Despois do fracaso comercial da empresa do seu pai, a s\u00faa nai m\u00e1rchase a vivir cos seus dous fillos a Saint-Brieuc e logo a Rennes, na Breta\u00f1a, onde Alfred Jarry cursa os seus estudos secundarios. Recibe unha esmerada educaci\u00f3n. En outubro de 1891 chega a Par\u00eds para estudar no Instituto Henri IV onde ser\u00e1 alumno de Henri Bergson xunto co poeta L\u00e9on-Paul Fargue; tralo bacharelato presentouse en tres ocasiones ao concurso de acceso \u00e1 \u00c9cole Normale Sup\u00e9rieure, pero non ingresou. Ingresou ent\u00f3n na Sorbonne para cursar estudos de literatura pero non logrou licenciarse. Obtivo pronto o \u00e9xito literario cos seus poemas en verso e a s\u00faa prosa orixinal. Aos vinte anos publicou a s\u00faa primeira obra. Pouco despois morreu a s\u00faa nai; e aos dous anos, o seu pai, quen lle deixou unha boa herdanza, o cal, sumado ao \u00e9xito cedo das s\u00faas obras, permitiulle levar unha existencia despreocupada durante boa parte da s\u00faa vida.\nCo\u00f1ece a Marcel Schwob, Alfred Vallette (director do \"Mercure de France\") e a s\u00faa muller Rachilde. Na casa da parella, d\u00e1 en 1894 a primeira representaci\u00f3n de \"Ub\u00fa Rei\". Redacta artigos para o \"Mercure de France\" e a \"La Revue Blanche\", onde colaboraban os escritores e artistas m\u00e1is prestixiosos da \u00e9poca.\nDe 1894 a 1895, dirixe con Remy de Gourmont a luxosa revista art\u00edstica \"Ymagier\". Contrariado con de Gourmont, decide fundar a s\u00faa propia revista de estampas, \"Perhind\u00e9rion\", da que se publicar\u00e1n s\u00f3 dous n\u00fameros. En 1896 empeza a traballar para o director Aur\u00e9lien Lugn\u00e9-Po\u00eb que lle conf\u00eda a programaci\u00f3n da tempada do Th\u00e9\u00e2tre de l'\u0152uvre, en Par\u00eds, onde ten lugar a estrea de \"Ub\u00fa Rei\" o 10 de decembro de 1896.\nA obra \u00e9 parte dun ciclo de varias obras, cuxa primeira versi\u00f3n escribiu aos 15 anos inspir\u00e1ndose nun dos seus profesores do instituto de Rennes, que segundo Jarry encarnaba \"todo o grotesco que poida haber no mundo\". Logo das primeiras funci\u00f3ns no Th\u00e9\u00e2tre de l'\u0152uvre, a obra representouse no teatro de marionetas Th\u00e9\u00e2tre des Pantins, en Par\u00eds, con marionetas creadas polo seu amigo o pintor Pierre Bonnard."}
{"id": "210201", "revid": "23204", "url": "https://gl.wikipedia.org/wiki?curid=210201", "title": "Once Upon a Forest", "text": "Once Upon a Forest \u00e9 un filme de animaci\u00f3n producido por Hanna-Barbera en asociaci\u00f3n con HTV Cymru/Wales, Ltd. que estreou 20th Century Fox o 18 de xu\u00f1o de 1993.\nBaseado nos \"Furlings\", uns personaxes creados por Rae Lambert, conta a historia de tres habitantes do bosque que marchan nunha expedici\u00f3n para curar \u00e1 s\u00faa amiga, Michelle, que enfermou por causa dos gases qu\u00edmicos. O filme foi un fracaso comercial xa que ingresou 6.6 mill\u00f3ns de d\u00f3lares nos Estados Unidos cando tivera un presuposto de 13 mill\u00f3ns de d\u00f3lares."}
{"id": "210202", "revid": "98629", "url": "https://gl.wikipedia.org/wiki?curid=210202", "title": "Gran Premio de Espa\u00f1a de 1975", "text": "O Gran Premio de Espa\u00f1a de 1975 foi unha carreira de F\u00f3rmula Un celebrada no circu\u00edto de Montju\u00efc o 27 de abril de 1975, lembrado como un dos m\u00e1is pol\u00e9micos e tr\u00e1xicos na historia do deporte, logo da a morte de cinco espectadores que foron afectados polo accidente do Hill GH1 de Rolf Stommelen. Tam\u00e9n foi a carreira na que Lella Lombardi converteuse na primeira e \u00fanica muller en anotar puntos para o Campionato do Mundo.\nFoi o 21\u00ba Gran Premio de Espa\u00f1a, xa que a carreira celebrouse por primeira vez en 1913. Foi o cuarto e \u00faltimo Gran Premio que se celebrou no circu\u00edto urbano de Montju\u00efc. A carreira foi acurtada a 29 das s\u00faas 75 voltas programadas, unha distancia da carreira de 109 quil\u00f3metros. A carreira foi ga\u00f1ada polo piloto alem\u00e1n Jochen Mass que pilotaba un McLaren M23. Ser\u00eda a \u00fanica vitoria na f\u00f3rmula un da s\u00faa carreira. Mass ti\u00f1a s\u00f3 un segundos de vantaxe sobre o Lotus 72E do piloto belga Jacky Ickx cando a carreira foi suspendida. O piloto arxentino Carlos Reutemann foi declarado terceiro no seu Brabham BT44B, unha volta detr\u00e1s dos l\u00edderes da carreira logo dunha sanci\u00f3n a Jean-Pierre Jarier.\nResumo.\nDesde o principio, os pilotos membros da Asociaci\u00f3n de Pilotos de Grandes Premios estaban furiosos porque as barreiras non estaban unidas entre si correctamente. Deste xeito, declar\u00e1ronse en folga. A maior\u00eda dos pilotos m\u00e1is importantes deste deporte negaronse a tomar parte nos adestramentos. Jacky Ickx non era membro da GPDA, e foi un dos poucos pilotos que fixeron as pr\u00e1cticas.\nO persoal de pista traballou durante a noite para arranxar as barreiras, e para asegurarse de que todo \u00eda estar listo a tempo para a cualificaci\u00f3n do s\u00e1bado, alg\u00fans equipos enviaron mec\u00e1nicos para axudar. Os pilotos, con todo, a\u00ednda non estaban convencidos, pero os organizadores da carreira ameazaron con acci\u00f3ns legais se non a participaban na carreira. Isto, e os rumores de que a Garda Civil apoderar\u00edase dos coches que estaban no paddock, que estaba no Estadio de Montju\u00efc, obrigou aos pilotos a levantar a folga.\nO Campi\u00f3n do Mundo Emerson Fittipaldi, con todo, a\u00ednda estaba furioso. F\u00edxoo o m\u00ednimo de tres voltas, pero a un ritmo moi lento, e logo detivose nos boxes. \u00c1 ma\u00f1\u00e1 seguinte, Fittipaldi, anunciou que non competir\u00eda, e volveu \u00e1 s\u00faa casa. Tam\u00e9n durante a ma\u00f1\u00e1 do d\u00eda da carreira, Ken Tyrrell sa\u00edu ao circu\u00edto coa s\u00faa chave de porcas para asegurarse de que os obst\u00e1culos estaban da maneira correcta.\nOs dous Ferrari o de Niki Lauda ('pole') e Clay Regazzoni clasificaronse na primeira fila, pero a ledicia non durar\u00eda moito tempo. Na sa\u00edda, o March de Vittorio Brambilla enganchouse co Parnelli de Mario Andretti. O coche de Andretti golpeou a parte traseira do de Lauda, e este bateu contra Regazzoni. Lauda quedou f\u00f3ra de inmediato, mentres que Regazzoni levou o seu coche ao garaxe, onde fixeron as reparaci\u00f3ns, e Regazzoni volveu \u00e1 carreira. Patrick Depailler tam\u00e9n retirouse na primeira volta, debido a danos na suspensi\u00f3n, e Wilson Fittipaldi e Arturo Merzario retir\u00e1ronse en sinal de protesta.\nLogo da tolemia da primeira curva, James Hunt quedou como l\u00edder. Sorprendentemente, Andretti logrou seguir adiante, e p\u00faxose segundo. John Watson estaba en terceiro lugar, Rolf Stommelen cuarto, quinto Brambilla, e Carlos Pace sexto.\nNa cuarta volta, o motor do Tyrrell de Jody Scheckter reventou, e provocou unha vertedura de aceite no circu\u00edto que provocou que Alan Jones e Marcos Donohue estrel\u00e1sense. Tres voltas m\u00e1is tarde, Hunt tam\u00e9n patinou no aceite e estrelouse. Os tres primeiros eran Andretti, Watson, e Stommelen. O coche de Watson sufria vibraci\u00f3ns e retirouse. A suspensi\u00f3n traseira de Andretti durou s\u00f3 sete voltas m\u00e1is antes de que fallase, o que lle causou un accidente indo l\u00edder. Jean-Pierre Jarier e Brambilla det\u00edveronse a cambiar pneum\u00e1ticos, mentres que Tom Pryce e Tony Brise engancharonse. Stommelen atopouse no primeiro posto, seguido por Pace, Ronnie Peterson, Jochen Mass, e Ickx. Na volta 24, Peterson abandonou despois de engancharse con Fran\u00e7ois Migault ao tratar de dobrar ao franc\u00e9s.\nD\u00faas voltas m\u00e1is tarde, chegou a traxedia. O aler\u00f3n traseiro do Embassy Hill de Stommelen rompeu, chocando contra a barreira, ironicamente, no punto no que os seus propios mec\u00e1nicos traballaran. Rebotou nela e de novo volveu \u00e1 pista, voando sobre ela. Ao tratar de evitar a Stommelen ao cruzar a pista, Pace estrelouse. Cinco espectadores morreron a causa do coche voador de Stommelen o piloto sufriu unha fractura na perna, unha boneca e d\u00faas costelas rotas.\nA carreira continuou por outras catro voltas, durante a cal Mass pasou a Ickx. Na volta 29, a carreira det\u00edvose con Mass ga\u00f1ador, segundo Ickx, e Jean-Pierre Jarier cruzou a meta en terceira posici\u00f3n. Carlos Reutemann terminou cuarto por diante de Brambilla e Lella Lombardi sexto. Coa carreira cancelada antes de que chegara a metade da distancia, s\u00f3 outorgaronse a metade dos puntos. Logo da carreira os comisarios atoparon que Jarier adiantara nunha porci\u00f3n da pista con bandeira amarela. Jarier recibiu unha penalizaci\u00f3n de sesenta segundos o que relegouno \u00e1 cuarta posici\u00f3n."}
{"id": "210203", "revid": "23204", "url": "https://gl.wikipedia.org/wiki?curid=210203", "title": "Tralas luces", "text": "Tralas luces \u00e9 unha longametraxe galega producida en 2011 con direcci\u00f3n de Sandra S\u00e1nchez. \u00c9 un documental e estreouse en Galicia o 30 de setembro de 2011.\nSinopse.\nTralas luces \u00e9 a historia dunha viaxe. A viaxe de Lourdes, unha feirante que percorre na s\u00faa caravana as estradas do norte de Espa\u00f1a xunto coa s\u00faa familia e coa s\u00faa pista de coches de choque \u00e1s costas.\nHai anos, a pista era o seu gran so\u00f1o. Fundou unha familia e meteuse en gastos, pero os so\u00f1os te\u00f1en vida propia. Lourdes afoga nas s\u00faas esperanzas e ningu\u00e9n parece decatarse.\nA trav\u00e9s de estradas, pobos e aldeas, descubriremos un mundo en perigo de extinci\u00f3n, unha vida itinerante e, sobre todo, unha gran historia de amor e de perda.\nA pel\u00edcula, en palabras da autora.\nA pel\u00edcula naceu co obxectivo de facer un retrato colectivo dunha forma de vida n\u00f3made, o dos feirantes ambulantes. Por\u00e9n, a idea inicial foise transformando, centr\u00e1ndose a rodaxe na vida dunha familia, especialmente da matriarca.\nA rodaxe durou 9 meses, nos que se conseguiron 200 horas de gravaci\u00f3n.\nPremios.\nNos Premios Mestre Mateo 2011, o filme acadou os seguintes premios:"}
{"id": "210205", "revid": "22525", "url": "https://gl.wikipedia.org/wiki?curid=210205", "title": "2002 MS4", "text": ""}
{"id": "210207", "revid": "23204", "url": "https://gl.wikipedia.org/wiki?curid=210207", "title": "Emilia Pardo Baz\u00e1n, a condesa rebelde", "text": "Emilia Pardo Baz\u00e1n, a condesa rebelde \u00e9 unha longametraxe galega para televisi\u00f3n, producida en 2011 con direcci\u00f3n de Zaza Ceballos. \u00c9 unha biograf\u00eda sobre Emilia Pardo Baz\u00e1n, e foi estreada o 28 de setembro de 2011 no Teatro Rosal\u00eda da Coru\u00f1a.\nSinopse.\nEmilia Pardo Baz\u00e1n (A Coru\u00f1a, 1851 - Madrid, 1921) autora de obras tan emblem\u00e1ticas da literatura galega en lingua castel\u00e1 como \"Los pazos de Ulloa\" e \"La madre naturaleza\", estivo chea de \"esc\u00e1ndalos e pol\u00e9micas\". Gozou da amizade de Victor Hugo, Benito P\u00e9rez Gald\u00f3s, Miguel de Unamuno e de Clar\u00edn, entre outros soados escritores.\nPioneira en moitas facetas, foi a primeira muller en Espa\u00f1a que desenvolveu unha c\u00e1tedra universitaria, a primeira xornalista profesional da pen\u00ednsula, ide\u00f3loga do feminismo do s\u00e9culo XIX e autora de novelas, libros de viaxes, biograf\u00edas e preto de mil ensaios, artigos e cr\u00f3nicas na prensa espa\u00f1ola e internacional.\nA trama arranca tras a publicaci\u00f3n da novela \"La Tribuna\" e o volume \"La cuesti\u00f3n palpitante\", cando a pol\u00e9mica explota nos c\u00edrculos conservadores. \u00c9 nese momento cando Emilia Pardo Baz\u00e1n decide dedicar a s\u00faa vida \u00e1 literatura.\nProduci\u00f3n.\nA directora do filme, Zaza Ceballos, explicou que tres personaxes fundamentais do s\u00e9culo XIX, que \"casualmente eran tres mulleres galegas e coet\u00e1neas\", Emilia Pardo Baz\u00e1n, Rosal\u00eda de Castro e Concepci\u00f3n Arenal, fix\u00e9rona idear unha especie de trilox\u00eda que inaugura a autora coru\u00f1esa. O obxectivo \u00faltimo do filme \u00e9 recoller todos os elementos que conformaron a vida e a obra de Pardo Baz\u00e1n, intentando ser o m\u00e1is fiel pos\u00edbel \u00e1 realidade.\nO contorno que pisou a escritora recr\u00e9ase en distintos espazos con gran realismo: a Casa-Museo, sede da Real Academia Galega, onde rodaron algunhas escenas da s\u00faa xuventude; o mosteiro de Poio (Pontevedra) recrea unha librer\u00eda presente en toda a pel\u00edcula e onde a autora debat\u00eda co libreiro e a s\u00faa filla; tam\u00e9n se utilizaron lugares como os xard\u00edns do Pazo de Meir\u00e1s, o Ateneo de Madrid ou a F\u00e1brica de Tabacos da Coru\u00f1a, que inspirara a Pardo Baz\u00e1n para escribir \"La Tribuna\".\nNo proceso de documentaci\u00f3n da pel\u00edcula colaboraron especialistas como Dar\u00edo Villanueva, secretario da Real Academia Espa\u00f1ola, Xos\u00e9 Ram\u00f3n Barreiro, experto \"pardobazanista\", \u00c1ngeles Quesada ou Julia Santiso, conservadora da Casa Museo de Emilia Pardo Baz\u00e1n.\nInt\u00e9rpretes.\nInterpretar a unha muller tan contundente, intensa e emblem\u00e1tica como Pardo Baz\u00e1n requir\u00eda doutra muller con forza e personalidade na pantalla. A elixida foi a galega Susana Dans. Traballar co personaxe foi un traballo fondo, debido \"\u00e1 gran cantidade de material\".\nA interpretaci\u00f3n sust\u00e9ntase tam\u00e9n con actores e actrices, tanto galegos como do resto do territorio espa\u00f1ol. Mabel Rivera, Antonio Dur\u00e1n \"Morris\", Manuel Lourenzo ou Casilda Alfaro representan \"as voces cr\u00edticas ou de aceptaci\u00f3n da escritora no contorno da sociedade onde viviu\", segundo a directora.\nPresenza feminina.\nO filme foi, na s\u00faa maior\u00eda, realizado por mulleres, desde a direcci\u00f3n, o gui\u00f3n, a produci\u00f3n, o maquillaxe ou o estilismo. Este trazo concorda co af\u00e1n de mostrar as contribuci\u00f3ns de Pardo Baz\u00e1n na consecuci\u00f3n da igualdade entre homes e mulleres, un trazo latente en toda a obra. Ademais, a directora destacou a grande axuda da Secretar\u00eda Xeral da Muller e da Conseller\u00eda de Educaci\u00f3n e Cultura.\nOutros datos.\nA presentaci\u00f3n da longametraxe tivo lugar no Instituto coru\u00f1\u00e9s de Ensinanza Secundaria \"Eusebio da Guarda\" ante centenares de estudantes, porque a Xunta de Galicia, a trav\u00e9s da Secretar\u00eda Xeral de Igualdade, apoiarase na figura da escritora para editar diverso material did\u00e1ctico que afonde nos valores da igualdade, dos que a Pardo Baz\u00e1n foi unha pioneira defensora. A directora de TVG, Rosa Vilas, destacou na presentaci\u00f3n que a pel\u00edcula quere contribu\u00edr \u00e1 recuperaci\u00f3n da biograf\u00eda da coru\u00f1esa, \"comprometida coa s\u00faa obra na loita feminista\" e no reco\u00f1ecemento de valores fundamentais como a igualdade entre os sexos na creaci\u00f3n literaria. \"\u00c9 unha pel\u00edcula para o gran p\u00fablico, para rescatar unha figura que fixo de todo a pesar de ser muller, sen deixar de ser muller e reivindicando a s\u00faa condici\u00f3n de muller\", puntualizou Vilas. Pola s\u00faa parte, a secretaria xeral de Igualdade, Marta Gonz\u00e1lez V\u00e1zquez, engadiu que a pel\u00edcula salda unha \"d\u00e9beda hist\u00f3rica\" con Pardo Baz\u00e1n pola loita que desempe\u00f1ou a favor das mulleres en tempos de adversidade.\nEmitiuse na TVG o 10 de abril de 2012, \u00e1s 22:35 horas. A produci\u00f3n contou coa colaboraci\u00f3n de varias televisi\u00f3ns auton\u00f3micas, e proximamente ser\u00e1 emitida por Telemadrid, Canal Sur, ETB e Canal 9.\nO proxecto completarase con outras produci\u00f3ns europeas para facer unha colecci\u00f3n f\u00edlmica de mulleres importantes na historia."}
{"id": "210217", "revid": "6750", "url": "https://gl.wikipedia.org/wiki?curid=210217", "title": "Condado de Ia\u0219i", "text": "O condado de Ia\u0219i (en roman\u00e9s \"Jude\u021bul Ia\u0219i\") \u00e9 unha provincia de Roman\u00eda con capital en Ia\u0219i.\nA poboaci\u00f3n desta provincia \u00e9 de 816.910 habitantes (en 2008) nunha superficie de 5.476 km\u00b2, cunha densidade de poboaci\u00f3n de 149 hab/km\u00b2.\nDivisi\u00f3ns administrativas.\nO distrito conta con 2 municipios, 3 cidades e 92 comunas."}
{"id": "210218", "revid": "12452", "url": "https://gl.wikipedia.org/wiki?curid=210218", "title": "Condado de Iasi", "text": ""}
{"id": "210220", "revid": "6750", "url": "https://gl.wikipedia.org/wiki?curid=210220", "title": "Condado de Ilfov", "text": "O condado de Ilfov (en roman\u00e9s \"Jude\u0163ul Ilfov\") \u00e9 unha provincia de Roman\u00eda que rodea Bucarest, sendo esta a s\u00faa capital, as\u00ed como a de Roman\u00eda.\nA poboaci\u00f3n desta provincia era de 300.123 habitantes (en 2002) nunha superficie de 1.583 km\u00b2, cunha densidade de poboaci\u00f3n de 188 hab./km\u00b2.\nDivisi\u00f3ns administrativas.\nO distrito conta con 8 cidades e 31 comunas."}
{"id": "210221", "revid": "22570", "url": "https://gl.wikipedia.org/wiki?curid=210221", "title": "Bagatela", "text": "Unha bagatela \u00e9 unha peza musical breve, polo xeral composta para piano e habitualmente dun car\u00e1cter lixeiro e meloso. O m\u00e1is antigo uso da palabra bagatela para designar unha obra musical realizouno Fran\u00e7ois Couperin, no seu d\u00e9cimo \"ordre\" para clavic\u00e9mbalo (1717) titulou \"Les bagatelles\" a un \"rondeau \".\nBagatelas famosas.\nAs m\u00e1is famosas das bagatelas comp\u00faxoas Ludwig van Beethoven, as\u00ed titulou 3 obras Opp. 33, 119 e 126 e ademais escribiu outras obras nun estilo semellante pero non publicou en vida, a m\u00e1is famosa \u00e9 \"F\u00fcr Elise\". Outros exemplos de bagatelas co\u00f1ecidas son \"Bagatelle sans tonalit\u00e9\" de Franz Liszt's (unha tempor\u00e1 exploraci\u00f3n na atonalidade), unha serie para viol\u00edn e piano (Op. 13) de Fran\u00e7ois Schubert na que o No. 9, \"A abella\" \u00e9 popular, a serie de Anton\u00edn Dvo\u0159\u00e1k para dous viol\u00edns, violoncello e harmonio (Op. 47), e series de Bed\u0159ich Smetana, Alexander Tcherepnin e Jean Sibelius. Anton Diabelli tam\u00e9n compuxo unha bagatela, as\u00ed como Camille Saint-Sa\u00ebns escribiu seis bagatelas, Op. 3, e Friedrich Baumfelder tam\u00e9n compuxo outra nos seus \u00faltimos anos, a Op. 386.\nNo s\u00e9culo XX foron varios os compositores que escribiron series de bagatelas, como B\u00e9la Bart\u00f3k, que escribiu unha serie de catorce (Op. 6); Anton Webern, unha serie de seis para cuarteto de corda (Op. 9); ou Gerald Finzi, que escribiu cinco bagatelas para clarinete e piano. Outra bagatela can\u00f3nica moderna \u00e9 a serie de Gy\u00f6rgy Ligeti, que escribiu unha serie de 11 obras curtas para piano titulada 'Musica Ricercata' (1951-1953), e que m\u00e1is tarde arranxou unha selecci\u00f3n delas para un quintento de vento en 1953.\nO compositor norteirland\u00e9s, Howard Ferguson escribiu unha serie de cinco bagatelas para piano (Op. 9), que canda a s\u00faa Piano Sonata en F minor, est\u00e1n entre as poucas obras do compositor interpretadas con regularidade. William Walton escribiu cinco bagatelas para guitarra, que gravaron eminentes guitarristas cl\u00e1sicos como Julian Bream, Sharon Isbin, Christopher Parkening e Ana Vidovi\u0107. O compositor estadounidense Charles Wuorinen escribiu unha bagatela para piano, que m\u00e1is tarde orquestrou. O compositor australiano Carl Vine escribiu cinco bagatelas para piano (1994), e o peruano Jorge Villavicencio Grossmann escribiu \"Cinco Bagatelas Opacas y Traslucidas\" para viol\u00edn e piano."}
{"id": "210222", "revid": "6750", "url": "https://gl.wikipedia.org/wiki?curid=210222", "title": "Condado de Maramure\u0219", "text": "O condado de Maramure\u0219 (en roman\u00e9s \"Jude\u021bul Maramure\u0219\") \u00e9 unha provincia de Roman\u00eda con capital en Baia Mare.\nA poboaci\u00f3n desta provincia era de 511.946 habitantes (en 2009) nunha superficie de 6.304 km\u00b2, cunha densidade de poboaci\u00f3n de 81 hab/km\u00b2.\nDivisi\u00f3ns administrativas.\nO distrito conta con 2 municipios, 11 cidades e 63 comunas."}
{"id": "210223", "revid": "43749", "url": "https://gl.wikipedia.org/wiki?curid=210223", "title": "Condado de Maramures", "text": ""}
{"id": "210224", "revid": "6750", "url": "https://gl.wikipedia.org/wiki?curid=210224", "title": "Condado de Mehedin\u021bi", "text": "O condado de Mehedin\u0163i (en roman\u00e9s \"Jude\u0163ul Mehedin\u0163i\") \u00e9 unha provincia de Roman\u00eda con capital en Drobeta-Turnu Severin.\nA poboaci\u00f3n desta provincia era de 306.732 habitantes (en 2002) nunha superficie de 4.933 km\u00b2, cunha densidade de poboaci\u00f3n de 62 hab/km\u00b2.\nDivisi\u00f3ns administrativas.\nO distrito conta con 2 municipios, 3 cidades e 61 comunas."}
{"id": "210225", "revid": "43749", "url": "https://gl.wikipedia.org/wiki?curid=210225", "title": "Condado de Mehedinti", "text": ""}
{"id": "210226", "revid": "6750", "url": "https://gl.wikipedia.org/wiki?curid=210226", "title": "Condado de Mure\u0219", "text": "O condado de Mure\u0219 (en roman\u00e9s \"Jude\u021bul Mure\u0219\") \u00e9 unha provincia de Roman\u00eda con capital en T\u00e2rgu Mure\u0219.\nA poboaci\u00f3n desta provincia era de 580.851 habitantes (en 2002) nunha superficie de 6.696 km\u00b2, cunha densidade de poboaci\u00f3n de 82 hab/km\u00b2.\nDivisi\u00f3ns administrativas.\nO distrito conta con 4 municipios, 7 cidades e 91 comunas."}
{"id": "210227", "revid": "43749", "url": "https://gl.wikipedia.org/wiki?curid=210227", "title": "Condado de Mures", "text": ""}
{"id": "210234", "revid": "7596", "url": "https://gl.wikipedia.org/wiki?curid=210234", "title": "Microcromosoma", "text": "Un microcromosoma \u00e9 un tipo de cromosoma de tama\u00f1o moi pequeno, que \u00e9 un compo\u00f1ente t\u00edpico dos cariotipos de aves, alg\u00fans r\u00e9ptiles, peixes, e anfibios, pero que xeralmente est\u00e1 ausente nos cariotipos de mam\u00edferos. Os minicromosomas te\u00f1en un tama\u00f1o menor de 20 Mb. Os cromosomas que pasan de 40 Mb consid\u00e9ranse macrocromosomas. Os que te\u00f1en tama\u00f1os entre 20 e 40 Mb clasif\u00edcanse como cromosomas intermedios. Como os microcromosomas son tan pequenos moi a mi\u00fado \u00e9 moi dif\u00edcil distinguilos citoxeneticamente no cariotipo. Inicialmente pens\u00e1base que eran fragmentos de cromosomas insignificantes, pero despois, nas especies en que foron estudados viuse que son moi ricos en xenes. Nos polos, est\u00edmase que os microcromosomas conte\u00f1en entre o 50 e o 75% de todos os xenes da especie. A presenza de microcromosomas nunha c\u00e9lula fai que sexa particularmente dif\u00edcil ordenalos e identificalos formando un cariotipo coherente. Durante a metafase, momento en que os cromosomas te\u00f1en maior grosor e se ven mellor, te\u00f1en o aspecto de pequenas manchas de s\u00f3 0,5-1,5 \u03bcm de longo. O seu pequeno tama\u00f1o e escasa condensaci\u00f3n en heterocromatina significa que normalmente non presentan os patr\u00f3ns de bandeado cromos\u00f3mico que serven de diagn\u00f3stico para a identificaci\u00f3n de cromosomas nin un centr\u00f3mero ben distinguible.\nNas aves.\nAs aves (excepto as Falconiformes) adoitan ter cariotipos que constan duns 80 cromosomas (\"2n = 80\"), pero s\u00f3 uns poucos son distinguibles como macrocromosomas e como media uns 60 deles son microcromosomas. Son m\u00e1is abundantes nas aves ca en calquera outro grupo zool\u00f3xico. Os polos (\"Gallus gallus\") son un importante organismo modelo para o estudo dos microcromosomas. O estudo dos microcromosomas das aves levou a formular a hip\u00f3tese de que se puideron orixinar como fragmentos conservados de macrocromosomas ancestrais, e inversamente que alg\u00fans macrocromosomas puideron orixinarse como agregados de microcromosomas. As an\u00e1lises xen\u00f3micas comparativas mostran que os microcromosomas conte\u00f1en informaci\u00f3n xen\u00e9tica que foi conservada en moitas clases de cromosomas. Os estudos indican que polo menos dez microcromosomas do polo se orixinaron pola fisi\u00f3n de cromosomas meirandes e que o cariotipo t\u00edpico das aves se orixinou hai entre 100 e 250 mill\u00f3ns de anos.\nPolo.\nO n\u00famero diploide dos polos \u00e9 de 78 cromosomas (2\"n\" = 78), e como \u00e9 habitual nas aves, a maior\u00eda son microcromosomas. A clasificaci\u00f3n dos cromosomas dos polos var\u00eda segundo a fonte consultada. Alg\u00fans clasif\u00edcanos en 8 pares de macrocromosomas, un par de cromosomas sexuais, e os restantes 32 pares son cromosomas intermedios ou microcromosomas. Outras disposici\u00f3ns do cariotipo como a utilizada polo Consorcio International para a Secuenciaci\u00f3n do Xenoma do Polo distinguen 5 pares de macrocromosomas, cinco pares de cromosomas intermedios, e 28 pares de microcromosomas. Os microcromosomas conte\u00f1en en conxunto un terzo do total do xenoma, e te\u00f1en unha maior densidade de xenes c\u00f3s macrocromosomas, ata o punto de que se estima que a maior\u00eda dos xenes est\u00e1n localizados nos microcromosomas, a\u00ednda que \u00e9 dif\u00edcil asignar os xenes a un microcromosoma concreto, porque \u00e9 dif\u00edcil identificalos fisicamente e carecen de marcadores microsat\u00e9lite.\nOs tempos de replicaci\u00f3n e frecuencias de recombinaci\u00f3n son diferentes nos polos entre microcromosomas e macrocromosomas. Os microcromosomas repl\u00edcanse antes na fase S da interfase c\u00f3s macrocromosomas, e as frecuencias de recombinaci\u00f3n son tam\u00e9n m\u00e1is altas nos microcromosomas. Posiblemente debido a estas altas frecuencias de recombinaci\u00f3n, o cromosoma 16 do polo (un microcromosoma) \u00e9 o que cont\u00e9n a maior diversidade xen\u00e9tica de todos os cromosomas en certas razas de polos, o que pode deberse \u00e1 presenza neste cromosoma do complexo maior de histocompatibilidade (CMH ou, en ingl\u00e9s, MHC).\nPara os grupos de ligamento m\u00e1is pequenos no xenoma do polo que non foron situados a\u00ednda en cromosomas concretos, as\u00famese que est\u00e1n localizados nos microcromosomas. Un dato interesante \u00e9 que alg\u00fans destes grupos corresp\u00f3ndense case exactamente con grandes secci\u00f3ns de certos cromosomas humanos. Por exemplo os grupos de ligamento E29C09W09, E21E31C25W12, E48C28W13W27, E41W17, E54 e E49C20W21 corresp\u00f3ndense con zonas do cromosoma 7 humano.\nPavo.\nO pavo ten un n\u00famero diploide de 80 cromosomas (2\"n\" = 80). O seu cariotipo ten un par cromos\u00f3mico m\u00e1is c\u00f3 do polo debido a que se detectaron polo menos d\u00faas diferenzas fisi\u00f3n/fusi\u00f3n (GGA2 = MGA3 e MGA6 e GGA4 = MGA4 e MGA9). Dado que estas diferenzas afectan aos macrocromosomas, debe existir tam\u00e9n unha fisi\u00f3n/fusi\u00f3n adicional que implique aos microcromosomas se o n\u00famero diploide \u00e9 v\u00e1lido. Foron identificados outros rearranxos por medio de mapas xen\u00e9ticos comparativos, mapas f\u00edsicos e secuenciaci\u00f3n de todo o xenoma.\nNos humanos e outros animais.\nOs microcromosomas est\u00e1n ausentes nos cariotipos dos mam\u00edferos, crocodilianos, e ras.\nEn raros casos, foron observados microcromosomas no cariotipo dalgunhas persoas. Suxeriuse unha asociaci\u00f3n entre esa presenza anormal de microcromosomas e certos trastornos xen\u00e9ticos como a s\u00edndrome de Down e a s\u00edndrome do X fr\u00e1xil. O cromosoma m\u00e1is pequeno humano \u00e9 o cromosoma 21, que ten 47 Mb e \u00e9 un macrocromosoma."}
{"id": "210236", "revid": "6750", "url": "https://gl.wikipedia.org/wiki?curid=210236", "title": "Condado de Neam\u021b", "text": "O condado de Neam\u021b (en roman\u00e9s \"Jude\u021bul Neam\u021b\") \u00e9 unha provincia de Roman\u00eda con capital en Piatra Neam\u021b.\nA poboaci\u00f3n desta provincia era de 557.000 habitantes (en 2002) nunha superficie de 5.896 km\u00b2, cunha densidade de poboaci\u00f3n de 99 hab/km\u00b2.\nDivisi\u00f3ns administrativas.\nO distrito conta con 2 municipios, 3 cidades e 78 comunas."}
{"id": "210237", "revid": "43749", "url": "https://gl.wikipedia.org/wiki?curid=210237", "title": "Condado de Neamt", "text": ""}
{"id": "210238", "revid": "27155", "url": "https://gl.wikipedia.org/wiki?curid=210238", "title": "Macrocromosoma", "text": ""}
{"id": "210239", "revid": "27155", "url": "https://gl.wikipedia.org/wiki?curid=210239", "title": "Cromosoma intermedio", "text": ""}
{"id": "210241", "revid": "6750", "url": "https://gl.wikipedia.org/wiki?curid=210241", "title": "Condado de Olt", "text": "O condado de Olt (en roman\u00e9s \"Jude\u0163ul Olt\") \u00e9 unha provincia de Roman\u00eda con capital en Slatina. Debe o seu nome ao r\u00edo Olt.\nA poboaci\u00f3n desta provincia era de 489 274 habitantes en 2002, nunha superficie de 5 498 km\u00b2, o que daba nese ano unha densidade de poboaci\u00f3n de 89 hab/km\u00b2.\nDivisi\u00f3ns administrativas.\nO distrito conta con 2 municipios, 6 cidades e 104 comunas."}
{"id": "210244", "revid": "6750", "url": "https://gl.wikipedia.org/wiki?curid=210244", "title": "Condado de Prahova", "text": "O condado de Prahova (en roman\u00e9s \"Jude\u0163ul Prahova\") \u00e9 unha provincia de Roman\u00eda con capital en Ploie\u0219ti.\nA poboaci\u00f3n desta provincia era de 829.945 habitantes en 2002 nunha superficie de 4.716 km\u00b2, o que d\u00e1 unha densidade de poboaci\u00f3n de 176 hab/km\u00b2.\nDivisi\u00f3ns administrativas.\nO distrito conta con 2 municipios, 12 cidades e 90 comunas."}
{"id": "210247", "revid": "6750", "url": "https://gl.wikipedia.org/wiki?curid=210247", "title": "Condado de S\u0103laj", "text": "O condado de S\u0103laj (en roman\u00e9s \"Jude\u0163ul S\u0103laj\") \u00e9 unha provincia de Roman\u00eda con capital en Zal\u0103u.\nA poboaci\u00f3n desta provincia era de 242.854 habitantes en 2008 nunha superficie de 3.864 km\u00b2, o que daba unha densidade de poboaci\u00f3n de 64 hab/km\u00b2.\nDivisi\u00f3ns administrativas.\nO distrito conta con 1 municipio, 3 cidades 58 comunas."}
{"id": "210248", "revid": "27249", "url": "https://gl.wikipedia.org/wiki?curid=210248", "title": "Condado de Salaj", "text": ""}
{"id": "210250", "revid": "6750", "url": "https://gl.wikipedia.org/wiki?curid=210250", "title": "Condado de Suceava", "text": "O condado de Suceava (en roman\u00e9s \"Jude\u0163ul Suceava\") \u00e9 unha provincia de Roman\u00eda con capital en Suceava.\nA poboaci\u00f3n desta provincia era de 688.435 habitantes en 2002 nunha superficie de 8.553 km\u00b2, o que daba unha densidade de poboaci\u00f3n de aproximadamente 80 hab/km\u00b2. \nDivisi\u00f3ns administrativas.\nO distrito conta con 5 municipios, 11 cidades e 98 comunas."}
{"id": "210251", "revid": "98629", "url": "https://gl.wikipedia.org/wiki?curid=210251", "title": "Cromosoma sexual", "text": "Un cromosoma sexual, tam\u00e9n chamado alosoma, heterocromosoma, cromosoma heterot\u00edpico, gonosoma ou idiocromosoma, \u00e9 un cromosoma que difire dos cromosomas autos\u00f3micos ou autosomas en forma, tama\u00f1o e comportamento, e en moitas especies serve para determinar o sexo. Os cromosomas sexuais humanos (e os dos mam\u00edferos en xeral) son o X e o Y, que forman o par sexual, que \u00e9 XX nas mulleres e XY nos homes. Os autosomas difiren dos alosomas en que os autosomas aparecen nas c\u00e9lulas diploides en pares e os membros de cada par son id\u00e9nticos, pero distintos dos membros doutros pares, mentres que os membros do par de alosomas poden ser distintos, como ocorre nos machos dos mam\u00edferos (XY), xa que o cromosoma Y \u00e9 moito m\u00e1is pequeno. Os cromosomas sexuais non s\u00f3 levan xenes para determinar o sexo, sen\u00f3n tam\u00e9n para moitos outros caracteres.\nNettie Stevens e Edmund Beecher Wilson descubriron independentemente os cromosomas sexuais en 1905. Por\u00e9n, consid\u00e9rase que Stevens os descubriu algo antes que Wilson.\nDiferenciaci\u00f3n.\nEn humanos, cada n\u00facleo celular diploide cont\u00e9n 23 pares de cromosomas, facendo un total de 46 cromosomas. Os primeiros 22 pares denom\u00ednanse autosomas. Os autosomas son cromosomas hom\u00f3logos, \u00e9 dicir, cromosomas da mesma forma e tama\u00f1o que conte\u00f1en os mesmos xenes (rexi\u00f3ns de ADN) na mesma orde ao longo dos seus brazos cromos\u00f3micos. O 23\u00ba par de cromosomas \u00e9 o dos chamados alosomas. Estes consisten en dous cromosomas X na maior\u00eda das mulleres e un cromosoma X e outro Y na maior\u00eda dos var\u00f3ns. Por tanto, as mulleres te\u00f1en 23 pares de cromosomas totalmente hom\u00f3logos, mentres que os var\u00f3ns te\u00f1en 22 pares, mentres que o par restante do cromosoma X e do Y s\u00f3 ten homolox\u00eda nunhas pequenas rexi\u00f3ns chamadas rexi\u00f3ns pseudoautos\u00f3micas.\nNo \u00f3vulo haploide sempre hai un cromosoma X, mentres que nos espermatozoides pode haber un X ou un Y (no seme masculino hai espermatozoides das d\u00faas clases, aproximadamente na mesma cantidade). Durante o desenvolvemento embrionario temper\u00e1n das mulleres, nas c\u00e9lulas que non son ovocitos, un dos cromosomas X \u00e9 parcialmente desactivado de forma aleatoria e permanente; en consecuencia, nalgunhas c\u00e9lulas o que queda aleatoriamente desactivado \u00e9 o cromosoma X herdado da nai, pero noutras c\u00e9lulas \u00e9 o X herdado do pai. Isto asegura que ambos os sexos sempre leven exactamente unha soa copia funcional do cromosoma X en todas as c\u00e9lulas do corpo. O cromosoma X desactivado est\u00e1 silenciado por estar en forma de heterocromatina que compacta o ADN e impide a expresi\u00f3n da maior\u00eda dos xenes. Esta compactaci\u00f3n est\u00e1 regulada polo PRC2 (Complexo Represivo Policomb 2 ou \"Polycomb Repressive Complex 2\").\nDeterminaci\u00f3n do sexo.\nTodos os organismos diploides cuxo sexo se determina por alosomas obte\u00f1en a metade dos seus alosomas de cada proxenitor. Na maior\u00eda dos mam\u00edferos, as femias son XX e poden transmitir un dos seus cromosomas X os seus fillos e fillas; mentres que os var\u00f3ns XY poden transmitir un X \u00e1s s\u00faas fillas e un Y aos seus fillos var\u00f3ns (que precisamente por recibiren o Y nacen var\u00f3ns). Por tanto, as femias reciben un X da s\u00faa nai e outro X do seu pai, mentres que os machos reciben un X da nai e un Y do pai. Por tanto, poden dicirse que \u00e9 o espermatozoide (que pode levar X ou Y) que fecunda o \u00f3vulo o que determina o sexo dos fillos que se te\u00f1an.\nPor\u00e9n, unha pequena porcentaxe de humanos te\u00f1en un desenvolvemento sexual diverxente, co\u00f1ecido como intersexo. Isto pode orixinarse por ter un conxunto de alosomas que non son XX nin XY. Isto pode ocorrer por unha mala repartici\u00f3n dos cromosomas durante a meiose. Poder\u00eda tam\u00e9n ser o resultado da exposici\u00f3n, xeralmente \"in utero\", a compostos qu\u00edmcos que alteran a a produci\u00f3n normal de hormonas, que afectan ao desenvolvemento dos \u00f3rganos xenitais, que ser\u00edan ambiguos, pero nese caso o par cromos\u00f3mico ser\u00eda o normal.\nHai un xene no cromosoma Y que ten secuencias regulatorias que controlan xenes que codifican a masculinidade, chamado xene SRY. Este xene produce un factor determinante dos test\u00edculos (TDF), que inicia o desenvolvemento testicular en humanos e outros mam\u00edferos. A importancia do SRY na determinaci\u00f3n do sexo descubriuse cando se estudou a xen\u00e9tica da s\u00edndrome do macho XX (\u00e9 dicir persoas que ti\u00f1an caracter\u00edsticas masculinas pero os alosomas XX). Descubriuse que a diferenza entre un individuo XX t\u00edpico (muller) e un home XX co sexo invertido era que, a\u00ednda que os individuos XX normalmente non te\u00f1en o xene SRY, probablemente nestas persoas o xene SRY foi por erro translocado a un dos seus dous cromosomas X durante a meiose; a acci\u00f3n deste xene SRY far\u00e1 que te\u00f1an caracter\u00edsticas masculinas a\u00ednda sendo XX.\nOutros vertebrados.\nO sexo en animais est\u00e1 determinado por diversos mecanismos. Nos mam\u00edferos a determinaci\u00f3n do sexo depende do cromosoma sexual que leve o espermatozoide, segundo o sistema XY. Nas aves tam\u00e9n, pero os cromosomas sexuais das aves ch\u00e1manse Z e W e os machos son os que levan cromosomas iguais (ZZ), mentres que as femias son ZW (sistema de determinaci\u00f3n do sexo ZW). Moitos outros cordados, como peixes, anfibios e r\u00e9ptiles, te\u00f1en sistemas que est\u00e1n influ\u00eddos polas condici\u00f3ns reinantes no seu medio ambiente. Os peixes e anfibios, por exemplo, te\u00f1en unha determinaci\u00f3n do sexo xen\u00e9tica pero o seu sexo pode ser influ\u00eddo externamente por esteroides e a temperatura de incubaci\u00f3n dos ovos. Nos r\u00e9ptiles tam\u00e9n a temperatura de incubaci\u00f3n dos ovos \u00e9 determinante; por exemplo as tartarugas mari\u00f1as te\u00f1en unha determinaci\u00f3n do sexo dependente da temperatura.\nPlantas.\nA determinaci\u00f3n do sexo en plantas \u00e9 m\u00e1is complexa que en mam\u00edferos porque as plantas anxiospermas te\u00f1en diversos sistemas de apareamento e a s\u00faa determinaci\u00f3n do sexo est\u00e1 regulada principalmente por xenes MADS-box, os cales codifican prote\u00ednas que interve\u00f1en na formaci\u00f3n dos \u00f3rganos sexuais das flores.\nOs cromosomas sexuais nas plantas son m\u00e1is com\u00fans en bri\u00f3fitas, relativamentes com\u00fans en plantas vasculares e desco\u00f1ecidos en fentos e lic\u00f3fitas. A diversidade das plantas refl\u00edctese nos seus sistemas de determinaci\u00f3n do sexo, que incl\u00faen os sistemas de determinaci\u00f3n XY e UV, as\u00ed como moitas variantes. Os cromosomas sexuais evolucionaron independentemente en moitos grupos de plantas. A recombinaci\u00f3n dos cromosomas puido orixinar unha heterogametia antes do desenvolvemento evolutivo de cromosomas sexuais, ou a recombinaci\u00f3n puido ser reducida despois de que se desenvolvan os cromosomas sexuais, o cal tam\u00e9n se observa en fungos. Unha vez que os cromosomas sexuais se diferenciaron plenamente, s\u00f3 permanecen unhas poucas rexi\u00f3ns pseudoautos\u00f3micas normalmente. Cando os cromosomas non se recombinan, as diverxencias de secuencia neutras empezan a acumularse, o que foi utilizado para estimar a idade dos cromosomas sexuais en varias li\u00f1axes de plantas. Mesmo a diverxencia estimada m\u00e1is antiga, atopada na hep\u00e1tica \"Marchantia polymorpha,\" \u00e9 m\u00e1is recente que a diverxencia en mam\u00edferos ou aves. Debido a isto, a maior\u00eda dos cromosomas sexuais das plantas te\u00f1en tam\u00e9n rexi\u00f3ns ligadas ao sexo relativamente pequenas. As evidencia que hai actualmente non apoian unha existencia m\u00e1is antiga dos cromosomas sexuais nas plantas que a de \"M. polymorpha\".\nA alta frecuencia de autopoliploid\u00eda en plantas tam\u00e9n infl\u00fae na estrutura dos seus cromosomas sexuais. A poliploidizaci\u00f3n pode ocorrer antes e despois do desenvolvemento dos cromosomas sexuais. Se ocorre despois de que os cromosomas sexuais estean establecidos, a dose deber\u00eda permanecer consistente entre os cromosomas sexuais e os autosomas, cun m\u00ednimo impacto na diferenciaci\u00f3n sexual. Se ocorre antes de que os cromosomas sexuais se fixesen heterom\u00f3rficos, como \u00e9 probable na planta octoploide \"Rumex acetosella\", o sexo determ\u00ednase nun s\u00f3 sistema XY. Nun sistema m\u00e1is complicado, a especie \"Viscum fischeri\" ten cromosomas X1X1X2X2 nas plantas femia e cromosomas X1X2Y nas plantas macho.\nComposici\u00f3n e evoluci\u00f3n das secuencias.\nA amplificaci\u00f3n de elementos transpo\u00f1ibles, repetici\u00f3ns en t\u00e1ndem especialmente a acumulaci\u00f3n de retrotranspos\u00f3ns con repetici\u00f3ns en t\u00e1ndem longas (LTR) son responsables da evoluci\u00f3n dos cromosomas sexuais das plantas. A inserci\u00f3n de retrotranspos\u00f3ns \u00e9 probablemente a maior causa da expansi\u00f3n do cromosoma Y e a evoluci\u00f3n do xenoma das plantas. Os retrotranspos\u00f3ns contrib\u00faen \u00e1 determinaci\u00f3n de tama\u00f1os dos cromosomas sexuais e a s\u00faa proliferaci\u00f3n var\u00eda mesmo en especies estreitamente relacionadas. As repetici\u00f3ns en t\u00e1ndem e LTR xogan un papel dominante na evoluci\u00f3n dos cromosomas sexuais de \"Silene latifolia\". Descubriuse unha nova familia de retroelementos chamada Athila en \"Arabidopsis thaliana\", presente s\u00f3 na rexi\u00f3n de heterocromatina. Os retroelementos Athila est\u00e1n sobrerepresentados en X pero ausentes en Y, mentres que as repetici\u00f3ns en t\u00e1ndem est\u00e1n renriquecidas no cromosoma Y. Algunhas secuencias de cloroplastos foron tam\u00e9n identificadas no cromosoma Y de \"S. latifolia\". \"Silene vulgaris\" ten m\u00e1is retroelementos nos seus cromosomas sexuais comparada con \"S. latifolia\". Os datos de microsat\u00e9lites mostran que non hai diferenzas significativas entre os microsat\u00e9lites dos cromosomas X e Y nas especies de \"Silene\". Isto indica que os microsat\u00e9lites non participan na evoluci\u00f3n do cromosoma Y. A porci\u00f3n do cromosoma Y que nunca se recombina co cromosoma X sofre reduci\u00f3n da selecci\u00f3n. Esta selecci\u00f3n reducida leva \u00e1 inserci\u00f3n de elementos transpo\u00f1ibles e a acumulaci\u00f3n de mutaci\u00f3ns delet\u00e9reas. O Y faise m\u00e1is grande que o X debido \u00e1 inserci\u00f3n de retroelementos ou m\u00e1is pequeno debido \u00e1 deleci\u00f3n de material xen\u00e9tico. O x\u00e9nero \"Humulus\" tam\u00e9n se ten usado como modelo para o estudo da evoluci\u00f3n dos cromosomas sexuais. Base\u00e1ndose na distribuci\u00f3n da topolox\u00eda filoxen\u00e9tica hai tres rexi\u00f3ns nos cromosomas sexuais. Unha rexi\u00f3n que parou de recombinar no devanceiro de \"H. lupulus\", outra que parou de recombinar no \"H. lupulus\" moderno e a terceira rexi\u00f3n chamada rexi\u00f3n pseudoautos\u00f3mica. \"H. lupulus\" \u00e9 un caso raro en plantas no que o Y \u00e9 m\u00e1is pequeno que o X, mentres que a s\u00faa planta antecesora ten o mesmo tama\u00f1o en ambos os cromosomas. Esta diferenza de tama\u00f1os deber\u00eda ser orixinada por deleci\u00f3n de material xen\u00e9tico en Y pero aqu\u00ed non \u00e9 o caso. Isto d\u00e9bese a din\u00e1micas complexas como que o tama\u00f1o maior do X que do Y pode deberse a duplicaci\u00f3n ou retrotransposici\u00f3n.\nPlantas non vasculares.\nOs fentos e lic\u00f3fitas te\u00f1en gamet\u00f3fitos bisexuais e que non hai evidencias de cromsomas sexuais. Nas bri\u00f3fitas, inclu\u00edndo as hep\u00e1ticas, antocerotas e musgos, os cromosomas sexuais son com\u00fans. Os cromosomas sexuais das bri\u00f3fitas afectan ao tipo de gameto que produce o gamet\u00f3fito, e hai unha ampla diversidade de tipos de gamet\u00f3fitos. A diferenza das plantas con sementes, nas que os gamet\u00f3fitos son sempre unisexuais, en bri\u00f3fitas poden producir gametos masculinos, femininos ou de ambos os tipos.\nAs bri\u00f3fitas empregan maiormente o sistema de determinaci\u00f3n do sexo UV, no que U produce gamet\u00f3fitos femia e V produce gamet\u00f3lfitos macho. Os cromosomas U e V son heterom\u00f3rficos, xa que o U \u00e9 m\u00e1is grande que o V e ambos son frecuentemente maiores que os autosomas. Hai variaci\u00f3ns tam\u00e9n neste sistema, como os arranxos cromos\u00f3micos UU/V e U/VV. Nalgunhas bri\u00f3fitas, aparecen microcromosomas xunto cos cromosomas sexuais e probablemente infl\u00faen na determinaci\u00f3n do sexo.\nXimnospermas.\nA dioecia \u00e9 com\u00fan nas ximnospermas e est\u00edmase que se atopa nun 36% das especies. Por\u00e9n, os cromosomas do sexo heterom\u00f3rfico son relativamente raros e s\u00f3 se co\u00f1ec\u00edan unhas poucas especies as\u00ed en 2014. Cinco delas usan un sistema XY, e unha (\"Ginkgo biloba\") usa o sistema ZW. Algunhas ximnospermas, como o \"Pinus johannis\", te\u00f1en cromosomas sexuais homom\u00f3rficos que son case indistinguibles nos cariotipos.\nAnxiospermas.\nAs anxiospermas cosexuais tanto monoecias coma con flores hermafroditas non te\u00f1en cromosomas sexuais. As anxiospermas cos sexos separados (dioecias) poden utilizar cromosomas sexuais ou condici\u00f3ns ambientais para a determinaci\u00f3n do sexo. Os datos citoxen\u00e9ticos dunhas 100 especies de anxiospermas indican a presenza de cromosomas sexuais heterom\u00f3rficos en aproximadamente a metade, a maior\u00eda con sistemas de determinaci\u00f3n do sexo XY. Os seus cromosomas Y son tipicamente m\u00e1is grandes, a diferenza dos humanos; por\u00e9n, hai diversidade entre as anxiospermas. No x\u00e9nero \"Populus\" algunhas especies te\u00f1en machos con heterogametia mentres que outros te\u00f1en femias con heterogametia. Os cromosomas sexuais orixinaron independentemente m\u00faltiples veces en anxiospermas, a partir da condici\u00f3n ancestral monoecia. O paso do sistema monoecio ao dioecio require que estean presentes na poboaci\u00f3n mutaci\u00f3ns de esterilidade tanto en machos coma en femias. A esterilidade dos machos orixinouse probablemente primeiro como unha adaptaci\u00f3n para previr a autofecundaci\u00f3n. Unha vez que a esterilidade nos machos chegou a ter certa prevalencia, ent\u00f3n a esterilidade das femias puido ter a oportunidade de orixinarse e espallarse.\nNa papaya domesticada (\"Carica papaya\") hai tres cromosomas sexuais, chamados X, Y e Yh. Isto corresp\u00f3ndese con tres sexos: as femias con cromosomas XX, os machos con XY e os hermafroditas con XYh. O sexo hermafrodita est\u00edmase que se orixinou hai s\u00f3 uns 4.000 anos, despois da domesticaci\u00f3n da planta. A arquitectura xen\u00e9tica suxire que ou o cromosoma Y ten un xene inactivador do X ou que o cromosoma Yh ten un xene activador do X.\nAplicaci\u00f3ns m\u00e9dicas.\nOs alosomas non s\u00f3 levan xenes que determinan as caracter\u00edsticas masculinas e femininas, sen\u00f3n tam\u00e9n outras caracter\u00edsticas non relacionadas cos sexos. Os xenes que est\u00e1n situados nas porci\u00f3ns diferenciais (non hom\u00f3logas) denom\u00ednanse ligados ao sexo. A porci\u00f3n diferencial \u00e9 a porci\u00f3n cromos\u00f3mica que est\u00e1 no cromosoma X e est\u00e1 ausente no Y (xa que o Y \u00e9 m\u00e1is pequeno). As enfermidades ligadas ao sexo transm\u00edtense nas familias a trav\u00e9s dos cromosomas X ou Y. Como os var\u00f3ns herdan os cromosomas Y, son os \u00fanicos que herdan caracteres ligados ao Y (chamados en humanos caracteres hol\u00e1ndricos). Mulleres e homes poden ter xenes ligados ao cromosoma X (xin\u00e1ndricos), xa que ambos herdan cromosomas X. Os caracteres ligados ao sexo non se herdan na mesma proporci\u00f3n en machos e femias (os caracteres en cromosomas autos\u00f3micos si). Nos caracteres ligados ao sexo do cromosoma X os machos son hemigam\u00e9ticos, xa que te\u00f1en un s\u00f3 alelo (no seu X) e as femias dous (un en cada un dos seus cromosomas X).\nUn alelo xeralmente pode ser dominante ou recesivo. A herdanza dominante ocorre cando un xene anormal dun proxenitor causa enfermidades incluso cando o alelo procedente do outro proxenitor \u00e9 normal (situaci\u00f3n de heterocigose). O alelo anormal domina nestes casos. A herdanza recesiva prod\u00facese cando ambos alelos deben ser anormais para que se produza a enfermidade (homocigose), pero se hai un alelo anormal e outro normal, domina o normal e non hai enfermidade (ou \u00e9 leve). Os que te\u00f1en o xene anormal recesivo en heterocigose (pero non s\u00edntomas) denom\u00ednanse portadores. Un portador pode transmitir este xene anormal aos seus descendentes. O cromosoma X cont\u00e9n uns 1.500 xenes, m\u00e1is que ning\u00fan outro cromosoma humano. A maior\u00eda deles codifican caracteres que non te\u00f1en que ver co sexo. Moitos deles poden orixinar condici\u00f3ns anormais se est\u00e1n mutados. O cromosoma Y leva s\u00f3 uns 78 xenes. A maior\u00eda dos xenes do Y est\u00e1n implicados con actividades de mantemento da c\u00e9lula eseciais e a produci\u00f3n de esperma. S\u00f3 un dos xenes do cromosoma Y, o xene SRY, \u00e9 responsable das caracter\u00edsticas anat\u00f3micas do macho. Cando calquera dos 9 xenes implicados na produci\u00f3n de esperma se perden ou son defectuosos o resultado adoita ser unha produci\u00f3n de esperma baixa e infertilidade. Exemplos de mutaci\u00f3ns no cromosoma X que orixinan enfermidades com\u00fans son as seguintes:\nOutras complicaci\u00f3ns son:\nEvoluci\u00f3n.\nOs cromosomas sexuais evolucionaron a partir de pares de cromosomas autos\u00f3micos est\u00e1ndar. Nun gran n\u00famero de organismos, os sistemas de determinaci\u00f3n do sexo observados actualmente son produtos do recambio de cromsomas sexuais. O recambio (\"turnover\") de cromosomas sexuais \u00e9 un proceso definido como o cambio de cromosoma sexual como produto dun cambio na identidade dos xenes que determinan o sexo (como por mutaci\u00f3n) ou por un cambio na s\u00faa localizaci\u00f3n. Noutros casos, os cromosomas sexuais poden crecer substancialmente con respecto \u00e1s s\u00faas formas ancestrais como resultado de eventos de fusi\u00f3n cos autosomas, e as fusi\u00f3ns autosoma-cromosoma sexual orixinan o que se chama cromosomas neo-sexuais. Co\u00f1ecense agora cinco exemplos disto na superfamilia de paxaros \"Sylvioidea.\" Hai un caso documentado experimentalmente de recambio de cromosomas sexuais que ocorreu durante un experimento evolutivo que durou 30 anos en peixes tele\u00f3steos, nos cales os experimentos de hibridaci\u00f3n tiveron como resultado unha translocaci\u00f3n da rexi\u00f3n determinadora do sexo dun cromosoma sexual nun autosoma. Isto fixo que o autosoma se convertese nun novo cromosoma sexual W."}
{"id": "210252", "revid": "98629", "url": "https://gl.wikipedia.org/wiki?curid=210252", "title": "Isabella Rossellini", "text": "Isabella Fiorella Elettra Giovanna Rossellini, nada en Roma o 18 de xu\u00f1o de 1952, \u00e9 unha actriz italo-estadounidense, m\u00e1is co\u00f1ecida como Isabella Rosellini.\nTraxectoria.\nFilla da actriz Ingrid Bergman e do cineasta Roberto Rossellini. Medio irm\u00e1n de Pia Lindstr\u00f6m, irm\u00e1 xemelga de Isotta Ingrid Rossellini, irm\u00e1 m\u00e1is nova de Roberto Ingmar Rossellini, medio irm\u00e1n de Gil Rossellini, sobri\u00f1a de Renzo Rossellini, curm\u00e1 de Franco Rossellini, nai biol\u00f3xica de Elettra Rossellini (Elettra Ingrid Wiedeman) e nai adoptiva de Roberto Rossellini. Divorciada do cineasta Martin Scorsese (1979-1982) e do modelo e cineasta Jon Wiedeman. Ex parella do cineasta David Lynch, do actor e cineasta Gary Oldman e do produtor teatral Gregory Mosher."}
{"id": "210253", "revid": "6750", "url": "https://gl.wikipedia.org/wiki?curid=210253", "title": "Condado de Teleorman", "text": "O condado de Teleorman (en roman\u00e9s \"Jude\u0163ul Teleorman\") \u00e9 unha provincia de Roman\u00eda con capital en Alexandria.\nA poboaci\u00f3n desta provincia era de 436.025 habitantes en 2002, nunha superficie de 5.790 km\u00b2, o que daba unha densidade de poboaci\u00f3n de 75 hab/km\u00b2.\nDivisi\u00f3ns administrativas.\nO distrito conta con tres municipios, d\u00faas cidades e noventa e tres comunas."}
{"id": "210254", "revid": "27249", "url": "https://gl.wikipedia.org/wiki?curid=210254", "title": "Teleorman", "text": ""}
{"id": "210255", "revid": "84533", "url": "https://gl.wikipedia.org/wiki?curid=210255", "title": "Carl Lampert", "text": "Carl Lampert, nado en G\u00f6fis (Austria) o 9 de xaneiro de 1894 e executado en Halle (Saxonia-Anhalt, Alema\u00f1a) o 13 de novembro de 1944, foi un sacerdote cat\u00f3lico oposto ao nazismo.\nTraxectoria.\nOrdenado sacerdote en 1918, foi un experto en Dereito can\u00f3nico ata o punto de que se trasladou a Roma, onde traballou como avogado do Tribunal da Rota. En 1935 volveu a Austria, onde amosou a s\u00faa distancia con Anschluss. En 1939 foi nomeado provigario da Administraci\u00f3n Apost\u00f3lica de Insbruck Feldkirch.\nA s\u00faa visi\u00f3n cr\u00edtica contra o totalitarismo, o racismo e o belicismo nazis eran co\u00f1ecidas, polo que foi arrestado en varias ocasi\u00f3ns e enviado en 1940 ao campo de concentraci\u00f3n de Dachau en Baviera por presunta actividade contra o \"Reich\". Sufriu malos tratos e torturas. Estivo tam\u00e9n no campo de concentraci\u00f3n de Stettin.\nEn 1941 foi desterrado. As s\u00faas chamadas telef\u00f3nicas e a s\u00faa correspondencia foron sistematicamente interceptadas. Ao non dar mostras de retractarse, foi imputado por hostilidade contra Alema\u00f1a, difusi\u00f3n de informaci\u00f3ns inconvenientes e escoita de transmisi\u00f3ns inimigas. Con estas acusaci\u00f3ns foi arrestado de novo o 4 de febreiro de 1943. Tras tres prolongados procesos, foi finalmente condenado. O 13 de novembro de 1944 morreu decapitado xunto con outros dous sacerdotes: Herbert Simoleit e Fiedrich Lorenz.\nFoi beatificado por Bieito XVI."}
{"id": "210256", "revid": "23204", "url": "https://gl.wikipedia.org/wiki?curid=210256", "title": "Segunda guerra maced\u00f3nica", "text": "A segunda guerra maced\u00f3nica (200\u2013197 a.C.) foi un enfrontamento entre Macedonia dirixida por Filipo V e Roma, aliada con P\u00e9rgamo e Rodas. O resultado foi a derrota de Filipo que como consecuencia tivo que abandonar todas as s\u00faas posesi\u00f3ns en Grecia. Malia os romanos declararen a \"liberdade dos gregos\", a guerra marcou un fito significativo no incremento da intervenci\u00f3n romana nos asuntos do Mediterr\u00e1neo oriental que haber\u00eda conducir \u00e1 conquista de toda a rexi\u00f3n, e por outra parte iniciou un per\u00edodo de cambio social e cultural na propia Roma .\nContexto.\nNo ano 204 a.C morreu o rei Tolomeo IV Filopator de Exipto, deixando o trono ao seu fillo de sei anos, Tolomeo V. Filipo de Macedonia e Ant\u00edoco o Grande do Imperio Sel\u00e9ucida decidiron axudarse desta situaci\u00f3n tomando territorio tolemaico e asinando un pacto secreto no que defin\u00edan as esferas de interese. Filipo primeiro interesouse polas cidades estado gregas de Tracia e dos Dardanelos. O seu \u00e9xito en conquistalas, como foi o caso de C\u00edos preocupou a Rodas e P\u00e9rgamo que tam\u00e9n ti\u00f1an interese na \u00e1rea. En 201 a.C., Filipo lanzou unha campa\u00f1a en Asia Menor, asediando a cidade tolemaica Samos e entrando en Mileto. De novo, isto desconcertou a Rodas e P\u00e9rgamo e Filipo respondeu devastando o territorio de P\u00e9rgamo, e logo invandindo Caria, mais os rodios e pergamicenses conseguiron bloquear a s\u00faa frota en Bargilia, forz\u00e1ndoo a pasar o ver\u00e1n co seu ex\u00e9rcito nun territorio que ofrec\u00eda moi pouco aprovisionamento.\nRodas e P\u00e9rgamo, a\u00ednda moi temerosas de Filipo, enviaron un chamamento a Roma, ent\u00f3n o m\u00e1is poderoso estado do Mediterr\u00e1neo.\nInterese de Roma polo Mediterr\u00e1neo oriental.\nRoma emerxera vitoriosa na segunda guerra p\u00fanica contra An\u00edbal, ata ent\u00f3n apenas tivera interese nos asuntos do Mediterr\u00e1neo oriental. A primeira guerra macedonia Roma contra Filipo V polo control de Iliria e acabou na Paz de Fenice en 205 a.C.. Moi poucas das acci\u00f3ns posteriores en Tracia e Asia Menor concern\u00edan a Roma, pero Rodas e P\u00e9rgamo apelaron a Roma, e esta enviou tres embaixadores a Grecia, que atoparon nas cidades gregas pouco entusiasmo en ir \u00e1 guerra ata que chegaron a Atenas, onde se reuniron co rei Atalo I de P\u00e9rgamo e diplom\u00e1ticos de Rodas; polo mesmo tempo, Atenas declarou a guerra a Macedonia e Filipo enviou unha forza para invadir \u00c1tica. Os embaixadores romanos celebraron unha xuntanza co xeneral macedonio e instou aos macedonias a deixar as cidades gregas en paz e chegar a un acordo con Rodas e P\u00e9rgamo para acordar compensaci\u00f3ns pola \u00faltima guerra. O xeneral macedonio evacuou o territorio ateniense e comunicou o ultimato romano a Filipo.\nFilipo, que conseguira pasar o bloqueo e volvera ao seu reino, rexeitou o ultimato e prosegu\u00edu o seu ataque a Atenas e comezou outra compa\u00f1a nos Dardanelos, cercando a cidade de Abidos, onde no outono de 200 chegou un embaixador romano cun segundo ultimato, no que lle requir\u00eda que non atacase ningunha cidade grega nin tomase territorio de Tolomeo e para mais ir a unha arbitraxe con Rodas e P\u00e9rgamo. Pero xa ao tempo forzas romanas desembarcaban en Iliria facendo a guerra inevitable pese \u00e1s protestas de Filipo declarando que non violara termo ning\u00fan da Paz de Fenice.\nA guerra.\nFilipo atopou poucos aliados en Grecia, pero tam\u00e9n hab\u00eda pouco entusiasmo pola causa romana, a\u00ednda se lembraba en Grecia as brutalidades das lexi\u00f3ns romanas durante a primeira guerra maced\u00f3nica. Moitos estados adoptaron unha pol\u00edtica de esperar a ver por onde \u00eda a guerra. Durante os primeiros dous anos, as campa\u00f1as romanas foron pouco brillantes. As forzas romanas baixo o mando de Publio Sulpicio Galba non conseguiu desbloquear os pasos cara a Macedonia e fixo pouco progreso contra Filipo e o seu sucesor, Publio Villio, tivo que sufocar unha sublevaci\u00f3n dos seus propios homes. No 198 o mando pasou a Tito Quincio Flaminio, un xeneral novo, ardente filoheleno e con dotes diplom\u00e1ticas, iniciou unha nova pol\u00edtica para ga\u00f1ar a guerra, demand\u00e1ndolle a Filipo a retirada de todas as gornici\u00f3ns das cidades gregas e o confinamento das s\u00faas forzas en Macedonia, presentando as\u00ed a Roma como unha forza liberadora .\nFlamino dirixiu unha campa\u00f1a en\u00e9rxica contra Filipo no ano 198, forzando a recuar ata Tesalia. As cidades da Liga Aquea, tradicionalmente favorables a Macedonia, estiveran ocupadas na s\u00faa guerra contra Esparta para axudar a Filipo e o \u00e9xito de Roma persuadiu a moitas delas a abandonar a s\u00faa alianza co macedonio, por\u00e9n outras como foi o caso de Argos, permaneceron leais a Filipo.\nO rei maced\u00f3nico quedou illado e declarou o seu empe\u00f1o en chegar a un acordo de paz, pero este seu desexo chegou nun momento cr\u00edtico para Flaminio, xusto cando se \u00edan celebrar elecci\u00f3ns en Roma. Flaminio degoxaba levar o cr\u00e9dito por rematar a guerra pero non sab\u00eda se o seu comando se hab\u00eda prolongar. Decidiu negociar con Filipo mentres esperaba o resultado das elecci\u00f3ns. Flaminio e Filipo axunt\u00e1ronse en Nicaea na rexi\u00f3n de L\u00f3crida en novembro de 198. Flaminio insistiu en que todos os seus aliados deber\u00edan estar presentes nas negociaci\u00f3ns e reiterou as s\u00faas demandas que Filipo se retirase da totalidade de Grecia, Filipo non estaba disposto a ir tan lonxe, a\u00ednda que si a se retirar das s\u00faas recentes conquistas en Tracia e Asia Menor, Flaminio persuadiuno que era unha insistencia dos estados gregos e suxeriu que deber\u00eda enviar unha embaixada ao Senado romano. Filipo seguiu o seu consello pero nese momento ao saber Flaminio que se renovara o seu comando as negociaci\u00f3ns de paz remataron. Filipo quedou s\u00f3, coa \u00fanica excepci\u00f3n de Acarnania e viuse forzado a incorporar un ex\u00e9rcito de 25.000 mercenarios. As lexi\u00f3ns de Tito confront\u00e1ronse con el venc\u00e9rono en Aous. Non obstante o encontro definitivo foi en Cinosc\u00e9falos en Tesalia en xu\u00f1o de 197 a.C., ao derrotaren as lexi\u00f3ns de Flaminio \u00e1 falanxe. Filipo quedou forzado a aceptar unha paz segundo os termos romanos.\nA paz de Flaminio.\nDeclarouse un armisticio e as negociaci\u00f3ns de paz fix\u00e9ronse no Val do Tempe. Filipo concordou en evacuar a totalidade de Grecia e renunciar \u00e1s s\u00faas conquistas en Tracia e Asia Menor. Os aliados de Flaminio da Liga Etolia fixeron tam\u00e9n reclamaci\u00f3ns territoriais a Macedonia pero Flaminio rexeitou discutilas. Ao se enviar o tratado a Roma, o Senado engadiu os seus propios termos: Filipo deber\u00eda pagar unha indemnizaci\u00f3n de guerra e desarmar a s\u00faa mari\u00f1a. No ano 196 asinouse finalmente a paz e nos Xogos \u00cdstmicos de Corinto dese ano Flaminio proclamou a liberdade dos gregos, con gran ledicia dos presentes. Os romanos mantiveron gornici\u00f3ns en cidades estrat\u00e9xicas que pertenceran aos romanos, como Corinto, Calcis e Demetrias e as lexi\u00f3ns non se evacuaron totalmente ata o ano 194."}
{"id": "210257", "revid": "12452", "url": "https://gl.wikipedia.org/wiki?curid=210257", "title": "Segunda Guerra Macedonia", "text": ""}
{"id": "210258", "revid": "1131", "url": "https://gl.wikipedia.org/wiki?curid=210258", "title": "Telefilme", "text": "Un telefilme \u00e9 un filme producido e orixinalmente emitido por unha canle de televisi\u00f3n.\nO formato apareceu nos Estados Unidos a principios da d\u00e9cada de 1960 para incentivar aos epectadores para que veran na casa unha pel\u00edcula equivalente \u00e1s longametraxes exhibidas en salas de cinema.\nOs telefilmes adoitan teren orzamentos menores que o das pel\u00edculas realizadas para o cinema, pero contan cun n\u00famero de x\u00e9neros e temas tan amplos como as obras cinematogr\u00e1ficas.\n\u00c1s veces os telefilmes conc\u00edbense como episodios especiais de series de televisi\u00f3n en curso coa intenci\u00f3n de atraer m\u00e1is audiencia, ou ben como secuelas de longametraxes de cine. Con frecuencia r\u00f3danse como telefilmes os episodios piloto das series de televisi\u00f3n.\nNalg\u00fans pa\u00edses como o Reino Unido ou Espa\u00f1a prod\u00facense numerosos telefilmes cada. No caso de Espa\u00f1a os primeiros telefilmes existosos datan dos anos 1980, destacando \"Fortunata y Jacinta\", de Mario Camus, sobre a novela de Benito P\u00e9rez Gald\u00f3s, e \"Os gozos e as sombras\", de Rafael Moreno Alba, baseada na novela \"Los gozo y las sombras\" de Gonzalo Torrente Ballester (que supervisou a adaptaci\u00f3n),\nCarater\u00edsticas.\nA ficci\u00f3n \u00e9 a base para a construci\u00f3n dun telefilme. Poden ser historias creadas por un guionista, baseadas nunha novela ou nalg\u00fan feito real, pero en todos os casos mostrados como ficci\u00f3ns.\nO tratamento est\u00e9tico est\u00e1 fundado de maneira similar ao do cine. Pese a que a maior\u00eda dos telefilmes non est\u00e1n gravados en soportes cinematogr\u00e1ficos, a calidade da imaxe ten a nitidez dunha pel\u00edcula. Isto d\u00e9bese aos tratamentos e adici\u00f3ns de filtros en posproduci\u00f3n.\nOs movementos da c\u00e1mara son os caracter\u00edsticos de cine, entre eles o \"travelling\" sobre ra\u00edles, gr\u00faas e \"steadycam\", entre outros. O tratamento art\u00edstico e a fotograf\u00eda \u00e9 moi detallado, e difire en todos os aspectos co dunha telenovela. O manexo da iluminaci\u00f3n, escenograf\u00eda, vestiario, maquillaxe etc. denotan un gran traballo que arrequece o produto final, at\u00e9 niveis nunca antes pensados para a televisi\u00f3n.\nAdemais, utilizan moitos escenarios naturales, que xeran unha alta credibilidade e verosimilitude nos televidentes.\nO tratamento do son, a musicalizaci\u00f3n e os efectos sonoros, demostrou nos telefilmes que a m\u00fasica \u00e9 unha boa xeradora de sensaci\u00f3ns, que at\u00e9 nalg\u00fan momento pode chegar a xerar m\u00e1is sensaci\u00f3ns que un di\u00e1logo.\nAdemais de todas estas caracter\u00edsticas tiradas do cine, o telefilme ten certos detalles televisivos. A creaci\u00f3n do gui\u00f3n \u00e9 distinta: est\u00e1 pensado para os cortes publicitarios. Isto fai que o guionista deba colocar, nos momentos xustos, antes de cada corte publicitario, un punto de tensi\u00f3n ou atracci\u00f3n para que o televidente non cambie de canle."}
{"id": "210259", "revid": "98629", "url": "https://gl.wikipedia.org/wiki?curid=210259", "title": "Franz J\u00e4gerst\u00e4tter", "text": "Franz J\u00e4gerst\u00e4tter, nado en Radegund (Austria) o 20 de maio de 1907 e executado en Berl\u00edn o 9 de agosto de 1943, foi un labrego austr\u00edaco contrario ao nazismo, e abandeirado da obxecci\u00f3n de conciencia.\nTraxectoria.\nMarcado dende a s\u00faa infancia pola s\u00faa condici\u00f3n de fillo extramatrimonial, foi criado pola s\u00faa avoa materna Elisabeth Hubert, sendo o seu primeiro nome Franz Hubert. Seu pai natural morreu na primeira guerra mundial. Foi finalmente adoptado polo esposo da s\u00faa nai de quen tomou o apelido. Cando este enfermou, p\u00faxose \u00e1 fronte da s\u00faa granxa. De car\u00e1cter violento, viuse envolto en liortas e pelexas ata o punto de ser arrestado en 1934. Imbu\u00eddo do ambiente cat\u00f3lico da Austria rural, tivo unha filla natural en 1933 (Hildegard Auer), o que lle ocasionou incomprensi\u00f3ns veci\u00f1ais. Traballou na mina e ocupouse do sostemento material da nai e o seu fillo. En 1936 casou con Franziska Schawaninger coa que tivo tres fillas.\nUnha viaxe de noivos a Roma exacerbou o seu sentimento relixioso, comezando a practicar un Igrexa Cat\u00f3lica radical contrario ao nacionalsocialismo. En 1938 significouse por ser o \u00fanico veci\u00f1o do s\u00faa vila en votar en contra contra o Anschluss, ou uni\u00f3n entre Alema\u00f1a e Austria. A s\u00faa posici\u00f3n cr\u00edtica levouno a abandonar a Asociaci\u00f3n Nacional de Agricultores Austr\u00edacos, a non contribu\u00edr nas colectas a prol da causa nazi e a rexeitar axudas do Goberno.\nComezada a segunda guerra mundial, negouse a ser recrutado. Aduciu que repudiaba a guerra, que non pod\u00eda xurar fidelidade a Hitler e que non compart\u00eda os ideais nazis que consideraba anticristi\u00e1ns. Na s\u00faa comunidade foi considerado un antipatriota desleal a Alema\u00f1a e a Austria e un pusil\u00e1nime. Acus\u00e1rono de non querer defender a Austria contra o comunismo e o ex\u00e9rcito roxo. O seu p\u00e1rroco, Joseph Karobath tentou convencelo de que a s\u00faa posici\u00f3n se trataba de prexu\u00edzos ideol\u00f3xicos, a\u00ednda que tam\u00e9n el acabou confinado por predicar no p\u00falpito contra os ideais nazis. O novo p\u00e1rroco, Furthauer, pese a todo, fixo a J\u00e4gerst\u00e4tter sancrist\u00e1n o cal continuou signific\u00e1ndose como un opositor ao III Reich. O bispo de Linz aconselloulle en van que declinara a s\u00faa actitude.\nEn 1943, Franz J\u00e4gerst\u00e4tter foi arrestado e encarcerado en Linz entre marzo e maio. Abriuse contra el un proceso por desmoralizaci\u00f3n e insubmisi\u00f3n que o levou \u00e1 capital do Reich para ser xulgado. Foi torturado, sentenciado o 14 de xullo e decapitado o 9 de agosto de 1943 en Berl\u00edn.\nFoi beatificado por Bieito XVI o 26 de outubro (d\u00eda nacional de Austria) de 2007."}
{"id": "210260", "revid": "54334", "url": "https://gl.wikipedia.org/wiki?curid=210260", "title": "Bion 3", "text": "Bion 3, tam\u00e9n co\u00f1ecido como Kosmos 782, foi un sat\u00e9lite artificial da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 25 de novembro de 1975 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 3 foi o terceiro sat\u00e9lite da serie de sat\u00e9lites Bion. Foi lanzado nunha \u00f3rbita inicial de 227\u00a0km de perixeo, 405\u00a0km de apoxeo e 62,8 graos de inclinaci\u00f3n orbital.\nBion 3 foi a primeira colaboraci\u00f3n entre a Uni\u00f3n Sovi\u00e9tica e os Estados Unidos no campo da investigaci\u00f3n biom\u00e9dica do voo espacial. A s\u00faa carga consistiu en 14 experimentos preparados por cient\u00edficos de sete pa\u00edses, inclu\u00edndo unha centrifugadora para comparar os resultados dos experimentos cos animais (inclu\u00eddos ratas e tartarugas) sometidos \u00e1 forza de gravedade artificial da centrifugadora cos dos animais que permaneceron en microgravedade. Tam\u00e9n se estudaron os efectos do envellecemento nas moscas da fruta e nos tecidos de plantas con crecementos tumorais.\nA c\u00e1psula regresou o 15 de decembro de 1975, tras 19,5 d\u00edas de voo."}
{"id": "210261", "revid": "89787", "url": "https://gl.wikipedia.org/wiki?curid=210261", "title": "Bion 4", "text": "Bion 4, tam\u00e9n co\u00f1ecido como Kosmos 936, foi un sat\u00e9lite artificial da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 3 de agosto de 1977 mediante un foguete Soyuz U desde o cosm\u00f3dromo de Plesetsk.\nCaracter\u00edsticas.\nBion 4 foi o cuarto sat\u00e9lite da serie de sat\u00e9lites Bion. Foi lanzado nunha \u00f3rbita inicial de 224\u00a0km de perixeo, 419\u00a0km de apoxeo e 62,8 graos de inclinaci\u00f3n orbital.\nBion 4 levaba a bordo experimentos preparados por cient\u00edficos de nove pa\u00edses, inclu\u00edndo os Estados Unidos, e principalmente trat\u00e1base de extensi\u00f3n de experimentos que voaron en Bion 3.\nA c\u00e1psula regresou o 2 de agosto de 1977, tras 18,6 d\u00edas de voo."}
{"id": "210262", "revid": "4817", "url": "https://gl.wikipedia.org/wiki?curid=210262", "title": "Kosmos 936", "text": ""}
{"id": "210263", "revid": "4817", "url": "https://gl.wikipedia.org/wiki?curid=210263", "title": "Kosmos 782", "text": ""}
{"id": "210264", "revid": "4817", "url": "https://gl.wikipedia.org/wiki?curid=210264", "title": "Kosmos 690", "text": ""}
{"id": "210265", "revid": "4817", "url": "https://gl.wikipedia.org/wiki?curid=210265", "title": "Kosmos 605", "text": ""}
{"id": "210266", "revid": "43749", "url": "https://gl.wikipedia.org/wiki?curid=210266", "title": "Canal 9", "text": ""}
{"id": "210267", "revid": "43749", "url": "https://gl.wikipedia.org/wiki?curid=210267", "title": "Canal Nou", "text": ""}
{"id": "210269", "revid": "85894", "url": "https://gl.wikipedia.org/wiki?curid=210269", "title": "Eduardo Barreiros, o Henry Ford galego", "text": "Eduardo Barreiros, o Henry Ford galego \u00e9 un telefilme producido por Continental Producciones e Salero Films, coa participaci\u00f3n de TVG, Canal Sur, Telemadrid, Canal 9 e Euskal Telebista.\nRodado en Galicia, dirixido por Sim\u00f3n Casal e protagonizado por Manu Regueiro, Julio Pereira e Mar\u00eda Tasende, contou co asesoramento e a cesi\u00f3n de imaxes da Fundaci\u00f3n Eduardo Barreiros.\nC\u00e9ntrase na figura do que chegou a ser un dos seis empresarios m\u00e1is importantes de Europa nos anos 1960 constru\u00edndo o imperio industrial de Barreiros, que comezou coa xenial idea de converter os motores de gasolina de cami\u00f3ns e autobuses en motores di\u00e9sel (de gas\u00f3leo).\nSinopse.\nEduardo Barreiros (Manu Regueiro) \u00e9 un rapaz que vive coa s\u00faa familia nunha aldea ourens\u00e1, onde axuda ao seu pai (Salvador del R\u00edo) cobrando as viaxes da s\u00faa li\u00f1a de autobuses. Pouco despois comeza a traballar nun taller mec\u00e1nico e tras participar na guerra civil monta a s\u00faa propia empresa. Un d\u00eda oc\u00f3rreselle a idea de transformar os motores de gasolina de cami\u00f3ns e autobuses en motores di\u00e9sel (de gas\u00f3leo), o que lle da un gran pulo \u00e1 s\u00faa empresa. Tras mudarse a Madrid coa s\u00faa muller (Mar\u00eda Tasende) e o seu fillo, constr\u00fae unha f\u00e1brica en Madrid e tenta expandir o seu negocio, loitando contra os obst\u00e1culos impostos polo seu socio comercial, Chrysler, e as propias autoridades espa\u00f1olas, especialmente o presidente do INI, Juan Antonio Suances (Xulio Lago).\nProduci\u00f3n.\nO filme foi rodado orixinalmente en galego, con alg\u00fans di\u00e1logos en castel\u00e1n e ingl\u00e9s. Foi estreado na Televisi\u00f3n de Galicia o 23 de xaneiro de 2013. Para a s\u00faa distribuci\u00f3n f\u00f3ra de Galicia, realizouse unha dobraxe ao castel\u00e1n. Os exteriores rod\u00e1ronse na Coru\u00f1a, Ferrol, Pontedeume e Aranga."}
{"id": "210270", "revid": "6750", "url": "https://gl.wikipedia.org/wiki?curid=210270", "title": "Condado de Tulcea", "text": "O condado de Tulcea (en roman\u00e9s \"Jude\u0163ul Tulcea\") \u00e9 unha provincia de Roman\u00eda con capital en Tulcea.\nA poboaci\u00f3n desta provincia era de 265.349 habitantes en 2002 nunha superficie de 8.499 km\u00b2, o que daba unha densidade de poboaci\u00f3n de 31 hab/km\u00b2.\nDivisi\u00f3ns administrativas.\nO distrito conta con 1 municipio, 4 cidades e 46 comunas."}
{"id": "210271", "revid": "1131", "url": "https://gl.wikipedia.org/wiki?curid=210271", "title": "Laza (hom\u00f3nimos)", "text": "O top\u00f3nimo Laza pode referirse a:"}
{"id": "210272", "revid": "26501", "url": "https://gl.wikipedia.org/wiki?curid=210272", "title": "\u0218tefan cel Mare (hom\u00f3nimos)", "text": "\u0218tefan cel Mare, o nome en roman\u00e9s para Estevo III de Moldavia, p\u00f3dese referir a varios lugares de Roman\u00eda:"}
{"id": "210273", "revid": "6750", "url": "https://gl.wikipedia.org/wiki?curid=210273", "title": "Condado de Vaslui", "text": "O condado de Vaslui (en roman\u00e9s \"Jude\u0163ul Vaslui\") \u00e9 unha provincia de Roman\u00eda con capital en Vaslui.\nA poboaci\u00f3n desta provincia era de 455.049 habitantes en 2002 nunha superficie de 5.318 km\u00b2, o que daba unha densidade de poboaci\u00f3n de aproximadamente 86 hab/km\u00b2.\nDivisi\u00f3ns administrativas.\nO distrito conta con tres municipios, d\u00faas cidades e oitenta e unha comunas."}
{"id": "210274", "revid": "6750", "url": "https://gl.wikipedia.org/wiki?curid=210274", "title": "Condado de V\u00e2lcea", "text": "O condado de V\u00e2lcea (en roman\u00e9s \"Jude\u0163ul V\u00e2lcea\") \u00e9 unha provincia de Roman\u00eda con capital en R\u00e2mnicu V\u00e2lcea.\nA poboaci\u00f3n desta provincia era de 413.247 habitantes en 2004 nunha superficie de 5.765 km\u00b2, o que daba unha densidade de poboaci\u00f3n de aproximadamente 72 hab/km\u00b2.\nDivisi\u00f3ns administrativas.\nO distrito conta con dous municipios, nove cidades e setenta e oito comunas."}
{"id": "210275", "revid": "43327", "url": "https://gl.wikipedia.org/wiki?curid=210275", "title": "V\u00e2lcea", "text": "V\u00e2lcea p\u00f3dese referir a varios lugares de Roman\u00eda:"}
{"id": "210276", "revid": "27249", "url": "https://gl.wikipedia.org/wiki?curid=210276", "title": "Condado de Valcea", "text": ""}
{"id": "210277", "revid": "5863", "url": "https://gl.wikipedia.org/wiki?curid=210277", "title": "Gustavo Balza", "text": "Gustavo Balza G\u00e1mez, nado en Caracas, Venezuela, en 1965, \u00e9 un director de cine venezolano actualmente residente en Galicia.\nTraxectoria.\nGustavo Balza estudou xornalismo na Universidade Central de Venezuela e despois, en 1990, diplomouse na especialidade de direcci\u00f3n na \"Escuela Internacional de Cine y Televisi\u00f3n\" (EICTV), de San Antonio de los Ba\u00f1os, provincia de Artemisa, Cuba.\nDesde principios da \u00faltima d\u00e9cada do s\u00e9culo XX, Balza traballou como axudante de direcci\u00f3n e de produci\u00f3n en diversos filmes. Tam\u00e9n realizou varias curtametraxes de ficci\u00f3n e publicitarias.\nProducido polo \"Centro Nacional Aut\u00f3nomo de Cinematograf\u00eda\" e a entidade francesa \"Fonds Sud Cinema\", o filme \"Caracas, amor a muerte\" (2000) foi a primeira longametraxe de ficci\u00f3n de Gustavo Balza, quen tam\u00e9n coescribiu a pel\u00edcula xunto con Armando Coll. Se non fose polo seu t\u00edtulo, que especifica o espazo onde transcorre a acci\u00f3n, \"Caracas, amor a muerte\" pode ocorrer en calquera cidade latinoamericana (nalg\u00fans pa\u00edses chamouse \"El valle\"), onde unha adolescente embarazada se debate entre abortar ou dar a luz un beb\u00e9 non desexado. O pai, un mozo violento, e o cura, op\u00f3\u00f1ense ao aborto; e a s\u00faa avoa quere impedir que se repita a historia das mulleres da familia. Ningu\u00e9n pensou que a futura nai \u00e9 a \u00fanica que ten o dereito a decidir con liberdade.\nA finais de 2001, Balza trasladouse a Galicia, \u00e1 Coru\u00f1a. No pa\u00eds traballa como director de series e pel\u00edculas para a televisi\u00f3n.\nDirixiu o telefilme \"Secuestrados en Xeorxia\" (2001), varios cap\u00edtulos das series de televisi\u00f3n \"As leis de Celavella\" (2004-2005) e \"Os At\u00e1nticos\" (2007), e foi axudante de direcci\u00f3n de Ant\u00f3n Dobao no telefilme \"O bosque de Levas\" (2006), de Manuel Mart\u00edn Cuenca en O \"Tesouro\" (2007), e de Rodrigo Rodero na longametraxe \"El Idioma Imposible\" (2009). En 2011 dirixiu \"Doentes\", mellor longametraxe de ficci\u00f3n na d\u00e9cima edici\u00f3n dos Premios Mestre Mateo, e dous anos m\u00e1is tarde foi xefe de produci\u00f3n por Venezuela en Libertador, unha coproducci\u00f3n internacional sobre la vida de Sim\u00f3n Bol\u00edvar."}
{"id": "210278", "revid": "56817", "url": "https://gl.wikipedia.org/wiki?curid=210278", "title": "Escudo", "text": "Un escudo de armas \u00e9 a representaci\u00f3n simb\u00f3lica dunha persoa, familia, territorio ou, en xeral, agrupaci\u00f3n humana. Realizada a trav\u00e9s dunha serie de motivos, figuras ou s\u00edmbolos.\nO bras\u00f3n \u00e9 o conxunto de compo\u00f1entes de calquera escudo de armas: figuras, cores, asignaci\u00f3n de espazos, s\u00edmbolos que est\u00e1n regulados por unha serie de normas que son froito da convenci\u00f3n social e da evoluci\u00f3n hist\u00f3rica e que son comunmente aceptadas."}
{"id": "210279", "revid": "12452", "url": "https://gl.wikipedia.org/wiki?curid=210279", "title": "Escudo de armas", "text": ""}
{"id": "210280", "revid": "89787", "url": "https://gl.wikipedia.org/wiki?curid=210280", "title": "Celso Mari\u00f1o", "text": "Celso Mari\u00f1o Ferreira, nado en Pontevedra o 14 de xullo de 1910 e finado o 6 de abril de 1992, foi un m\u00e9dico, atleta, futbolista, adestrador de f\u00fatbol e dirixente deportivo galego.\nTraxectoria.\nNado en Pontevedra, estudou no Colexio X de Germ\u00e1n Adrio Ma\u00f1\u00e1. Durante a s\u00faa xuventude xogou ao f\u00fatbol na posici\u00f3n de dianteiro. Formouse na canteira do Eiri\u00f1a e xogou co primeiro equipo ata 1928, coincidindo na dianteira con O'Donell entre outros. A continuaci\u00f3n fichou polo Santiago FC, no que xogou ata 1929.\nDestacado atleta, foi tres veces campi\u00f3n de Espa\u00f1a, d\u00faas delas en d\u00e9catlon (en 1934 e 1935) e outra en lanzamento de xavelina (en 1935), batendo o r\u00e9cord de Espa\u00f1a en \u00e1mbalas d\u00faas disciplinas. Foi ademais oito veces campi\u00f3n de Galicia, en sete disciplinas diferentes (110 metros valados, salto de altura, salto con p\u00e9rtega, salto de lonxitude, lanzamento de peso, lanzamento de disco e lanzamento de xavelina). \nFoi designado adestrador do Deportivo da Coru\u00f1a para o debut do club na Primeira Divisi\u00f3n na tempada 1941\u201342. Logrou derrotar aos principais equipos da liga (Real Madrid, Barcelona, Valencia, Atl\u00e9tico de Madrid, Sevilla e Athletic) e goleou ao Celta de Vigo no derbi de Riazor, rematando a campa\u00f1a cun hist\u00f3rico cuarto posto. Na seguinte tempada (1942\u201343) pasou a realizar a funci\u00f3n de preparador f\u00edsico, sendo Chacho xogador-adestrador, pero trala dimisi\u00f3n deste en novembro, Mari\u00f1o colleu de novo as rendas do equipo at\u00e9 o final da campa\u00f1a, que rematou co equipo no noveno posto. Para a seguinte campa\u00f1a contratouse a Ram\u00f3n de la Fuente\u00a0como adestrador.\nFoi delegado para Galicia da Federaci\u00f3n Espa\u00f1ola de Atletismo, e creou e dirixiu a Escola Galega de Adestradores de f\u00fatbol. En novembro de 1969 presentou a s\u00faa candidatura \u00e1 presidencia do Pontevedra CF, club da Primeira Divisi\u00f3n, sa\u00edndo elixido ao ser a \u00fanica candidatura, polo que sucedeu no posto a Miguel Otero Rodr\u00edguez. Presidiu o club durante un ano e medio, viviu un descenso \u00e1 Segunda Divisi\u00f3n e acabou dimitindo en maio de 1971."}
{"id": "210281", "revid": "89787", "url": "https://gl.wikipedia.org/wiki?curid=210281", "title": "Outono Fotogr\u00e1fico", "text": "O Outono Fotogr\u00e1fico \u00e9 un festival fotogr\u00e1fico que se celebra en Ourense desde 1982.\nHistoria.\nO festival botou a andar da man de Benito Losada, director da Casa da Xuventude de Ourense. A primeira edici\u00f3n presentaba catro exposici\u00f3ns de fot\u00f3grafos ourens\u00e1ns, amais do primeiro concurso de fotograf\u00eda para mozos, unha exposici\u00f3n bibliogr\u00e1fica, proxecci\u00f3ns de curtas con tema fotogr\u00e1fico e un curso te\u00f3rico-pr\u00e1ctico. Desde aquela primeira edici\u00f3n o Outono Fotogr\u00e1fico estivo presente todos os meses de novembro en Ourense, ampliando a s\u00faa presenza at\u00e9 chegar a toda Galicia, e f\u00f3ra dela a Chaves e Barcelona.\nFoi dirixido por Benito Losada ata a edici\u00f3n n\u00famero 28. En 2011 celebrouse a 29 edici\u00f3n do Outono Fotogr\u00e1fico, xa sen a presenza do seu fundador, organizado esta vez por fot\u00f3grafos amigos de Benito e co apoio das salas e t\u00e9cnicos culturais habituais do Outono Fotogr\u00e1fico, asumindo a direcci\u00f3n Xos\u00e9 Lois V\u00e1zquez.\nEn 2017 chegara a 36 edici\u00f3ns, programando 1.245 exposici\u00f3ns individuais, 740 colectivas, con obradoiros e traballos de m\u00e1is de 6.000 fot\u00f3grafas e fot\u00f3grafos, internacionalizado a m\u00e1is de 25 cidades de Galiza e Portugal."}
{"id": "210284", "revid": "5863", "url": "https://gl.wikipedia.org/wiki?curid=210284", "title": "Domingo Enrique Aller Rodr\u00edguez", "text": "Domingo Tom\u00e1s Enrique Aller Rodr\u00edguez, nado en Betanzos o 1 de xullo de 1846 e finado en Lal\u00edn o 2 de maio de 1916, foi un avogado e escritor galego.\nTraxectoria.\nFillo de Juan de Aller Carro e irm\u00e1n de Saturnino Aller Rodr\u00edguez. Foi notario de Lal\u00edn. Publicou varias obras de dereito como \"Las huelgas de los obreros\" e \"El Estado y las clases obreras\", polas que recibiu o premio da Academia de Ciencias Morais e Pol\u00edticas. Casou con Antonina Camila Ulloa Madri\u00f1\u00e1n, filla de Juan Ram\u00f3n Ulloa Pimentel, e foi pai de Ram\u00f3n Mar\u00eda Aller Ulloa e Jes\u00fas Aller Ulloa."}
{"id": "210285", "revid": "85894", "url": "https://gl.wikipedia.org/wiki?curid=210285", "title": "Jos\u00e9 P\u00e9rez Porto", "text": "Jos\u00e9 P\u00e9rez Porto, nado na Coru\u00f1a o 31 de agosto de 1853 e finado na mesma cidade o 2 de maio de 1930, foi un xurista e pol\u00edtico galego.\nTraxectoria.\nEstudou o Bacharelato na Coru\u00f1a e Dereito na Universidade de Santiago de Compostela, licenci\u00e1ndose en 1874. Foi maxistrado e notario da Coru\u00f1a, foi deputado a Cortes polo distrito de Chantada (1903-1905 e 1914). Defensor do dereito foral galego, a s\u00faa obra est\u00e1 baseada nos testemu\u00f1os recollidos das sentenzas xudiciais dos tribunais galegos."}
{"id": "210286", "revid": "89787", "url": "https://gl.wikipedia.org/wiki?curid=210286", "title": "Jos\u00e9 Benito L\u00f3pez Losada", "text": "Jos\u00e9 Benito L\u00f3pez Losada, co\u00f1ecido por Benito Losada, nado en Lugo o 19 de novembro de 1946 e finado en Ourense o 6 de febreiro de 2011. Nomeado Delegado de Xuventude da Provincia de Ourense no ano 1975, ocupa ese cargo ata xaneiro de 1978, ano no que pasa a dirixir a Casa da Xuventude de Ourense ata 2010. Xestor cultural galego altamente reco\u00f1ecido, Benito Losada, desenvolver\u00eda a s\u00faa actividade fundamentalmente ao abeiro da Casa da Xuventude de Ourense.\nTraxectoria.\nFoi confundador das extintas Agrupaci\u00f3n Fotogr\u00e1fica Ourens\u00e1 (1985), do Colectivo Landrover de T\u00e9cnicos Culturais, do Clube Cultural Alexandre B\u00f3veda (1990) e Aira Iniciativas Culturais. Tam\u00e9n foi cofundador de Difusora de Letras, Artes e Ideas.\nImaxinou e dinamizou o Outono Fotogr\u00e1fico que dirixiu durante 28 anos e no que expuxeron m\u00e1is de 3.000 fot\u00f3grafas e fot\u00f3grafos. Iniciou e potenciou as Xornadas de Banda Dese\u00f1ada de Ourense durante XXII edici\u00f3ns e do Premio Ourense de BD; ideou a Bienal de Caricatura que dirixiu durante 9 edici\u00f3ns; impulsou iniciativas como Diapo Galicia, Maio Xove, o Concurso de Contos para a Mocidade que no 2011 entregou o seu XXVIII premio, a Fanzinoteca con 1.900 t\u00edtulos en 23 idiomas hoxe depositada na Cidade da Cultura, as\u00ed como decenas de iniciativas que o converten nun referente indispensable da vida cultural galega e ourens\u00e1 durante as \u00faltimas catro d\u00e9cadas.\nFoi membro da Comisi\u00f3n T\u00e9cnica de Acci\u00f3n Cultural do Consello da Cultura Galega."}
{"id": "210288", "revid": "56817", "url": "https://gl.wikipedia.org/wiki?curid=210288", "title": "Benito Losada", "text": "O nome de Benito Losada pode referirse a:"}
{"id": "210289", "revid": "55340", "url": "https://gl.wikipedia.org/wiki?curid=210289", "title": "A Clash of Kings", "text": "A Clash of Kings (\"Un choque de reis\") \u00e9 a segunda novela da serie fant\u00e1stica A Song of Ice and Fire, do autor estadounidense George R. R. Martin. Foi publicada o 16 de novembro de 1998 no Reino Unido, e en marzo de 1999 nos Estados Unidos. \u00d3 igual que o seu predecesor \"A Game of Thrones\", ga\u00f1ou o Locus Award (en 1999) \u00e1 mellor novela e foi nomeada para os Nebula Award (tam\u00e9n en 1999). En maio de 2005, Meisha Merlin lanzou \u00f3 mercado edici\u00f3ns limitadas da novela, enteiramente ilustradas por John Howe.\nA novela foi adaptada nunha serie de televisi\u00f3n da HBO como a segunda tempada de \"Game of Thrones\"."}
{"id": "210291", "revid": "98629", "url": "https://gl.wikipedia.org/wiki?curid=210291", "title": "Ice Age", "text": "Ice Age \u00e9 un filme de animaci\u00f3n estadounidense dirixido por Chris Wedge e Carlos Saldanha que se estreou no 2002.\nSinopse.\nNa idade do xeo, \u00e9poca glacial da prehistoria, un mamut, un megaterio e un smilodon ocuparanse de coidar un beb\u00e9 humano extraviado pola s\u00faa familia."}
{"id": "210292", "revid": "1131", "url": "https://gl.wikipedia.org/wiki?curid=210292", "title": "Asociaci\u00f3n Galega de Produtoras Independentes", "text": "A Asociaci\u00f3n Galega de Produtoras Independentes (AGAPI) \u00e9 unha asociaci\u00f3n empresarial pioneira do sector audiovisual galego creada en 1994 e que agrupa a m\u00e1is de trinta empresas produtoras de cine, televisi\u00f3n, publicidade e servizos, contribu\u00edndo activamente \u00e1 consolidaci\u00f3n e desenvolvemento da industria audiovisual de Galicia.\nTraxectoria.\nAGAPI ten especial interese na constante evoluci\u00f3n e actualizaci\u00f3n de co\u00f1ecementos dos profesionais da industria audiovisual, polo que, desde a s\u00faa creaci\u00f3n, organizou numerosos seminarios de formaci\u00f3n especializada, que abarcan desde os aspectos m\u00e1is creativos at\u00e9 os m\u00e1is innovadores e tecnol\u00f3xicos.\nConscientes da importancia da internacionalizaci\u00f3n e comercializaci\u00f3n dos produtos audiovisuais, AGAPI organizou en 2004 a presenza por primeira vez dunha representaci\u00f3n de Galicia no maior e m\u00e1is importante mercado de contidos audiovisuais do mundo, o MIPCOM de Cannes.\nSeguindo nesta li\u00f1a, AGAPI tam\u00e9n realizou o primeiro \"Cat\u00e1logo da Produci\u00f3n Audiovisual de Galicia\".\nAlgunha das \u00faltimas e importantes acci\u00f3ns de AGAPI foron a s\u00faa participaci\u00f3n no proceso de elaboraci\u00f3n para a aprobaci\u00f3n da nova Lei do Cine (Lei 55/2007); AGAPI tomou parte neste proceso como \u00fanica asociaci\u00f3n de empresas produtoras independentes convidada a comparecer no Congreso dos Deputados, e a organizaci\u00f3n dos encontros profesionais \"Novas Formas de Distribuci\u00f3n e Consumo Audiovisual - NOVOMED\" e o \"Foro de Marketing e Comercializaci\u00f3n Audiovisual\".\nA Asociaci\u00f3n entende que o audiovisual \u00e9 un sector estrat\u00e9xico e de futuro para Galicia; o audiovisual tam\u00e9n \u00e9 industria cultural, conxugando intereses empresariais e culturais nunha mestura na que os dous elementos te\u00f1en a mesma importancia e fortaleza.\nEmpresas asociadas.\nLista de empresas produtoras asociadas en AGAPI en 2012 (entre par\u00e9nteses, localidade onde ten a s\u00faa sede):"}
{"id": "210297", "revid": "23204", "url": "https://gl.wikipedia.org/wiki?curid=210297", "title": "Tic Tac Producciones", "text": "Tic Tac Producciones \u00e9 unha produtora galega independente fundada o ano 2006 por Fernanda del Nido. O seu principal obxectivo \u00e9 desenvolver e producir longametraxes de ficci\u00f3n e documentais, especialmente mediante coproduci\u00f3ns entre Latinoam\u00e9rica e Europa.\nEntre as s\u00faas produci\u00f3n destacan \"18 comidas\" (2010), dirixida por Jorge Coira e coproducida por Lagarto Cine (Arxentina) e ZircoZine (Galicia), e \"Tralas luces\" (2011), documental dirixido por Sandra S\u00e1nchez e coproducida por Ukbar Filmes (Portugal) e Lagarto Cine, que acadou os premios \u00e1 mellor longametraxe documental, \u00e1 mellor direcci\u00f3n e \u00e1 mellor montaxe na 10\u00aa edici\u00f3n dos Premios Mestre Mateo 2011."}
{"id": "210299", "revid": "23204", "url": "https://gl.wikipedia.org/wiki?curid=210299", "title": "Kieran Culkin", "text": "Kieran Kyle Culkin, nado o 30 de setembro de 1982 en Nova York, \u00e9 un actor estadounidense. \u00c9 irm\u00e1n dos tam\u00e9n actores Macaulay Culkin e Rory Culkin."}
{"id": "210300", "revid": "89787", "url": "https://gl.wikipedia.org/wiki?curid=210300", "title": "Cortisol", "text": "O cortisol (ou hidrocortisona) \u00e9 unha hormona esteroide do grupo dos glicocorticoides, producida na gl\u00e1ndula adrenal. Lib\u00e9rase en resposta ao estr\u00e9s e a baixos niveis sangu\u00edneos de glicocorticoides. As s\u00faas funci\u00f3ns principais son incrementar os niveis de azucre en sangue estimulando a glicoxen\u00f3lise; suprime o sistema inmunitario; e interv\u00e9n no metabolismo das graxas, prote\u00ednas e carbohidratos. Ademais, fai diminu\u00edr a formaci\u00f3n de tecido \u00f3seo. Durante o embarazo, o incremento da produci\u00f3n de cortisol entre as semanas 30 e 32 promove a maduraci\u00f3n dos pulm\u00f3ns fetais e o inicio da produci\u00f3n de surfactante. Util\u00edzanse varias formas sint\u00e9ticas do cortisol no tratamento de varias enfermidades.\nFisiolox\u00eda.\nProduci\u00f3n e liberaci\u00f3n.\nO cortisol prod\u00facese na zona fasciculada do c\u00f3rtex da gl\u00e1ndula adrenal. A s\u00faa liberaci\u00f3n est\u00e1 controlada polo eixe hipotal\u00e1mico-hipofisario. O hipot\u00e1lamo segrega hormona liberadora da corticotropina (CRH), a cal act\u00faa sobre a adenohip\u00f3fise ou pituitaria anterior estimulando a secreci\u00f3n de hormona adrenocorticotropa (ACTH), e esta hormona chega por v\u00eda sangu\u00ednea\u00e1o c\u00f3rtex adrenal, onde activa a secreci\u00f3n de glicocorticoides.\nPrincipais funci\u00f3ns.\nAs principais son:\nO cortisol regula \u00e1 baixa o receptor de interleucina-2 (IL-2R) nas c\u00e9lulas Th (CD4+). Isto ten como resultado a imposibilidade de que a interleucina-2 active a resposta inmunitaria Th2 e orixina a dominancia inmunitaria das Th1. Isto orixina a diminuci\u00f3n da produci\u00f3n de anticorpos polas c\u00e9lulas B. O cortisol impide a liberaci\u00f3n de substancias que causan inflamaci\u00f3n. Por esta raz\u00f3n o cortisol pode utilizarse no tratamento de enfermidades orixinadas por unha excesiva actividade da resposta humoral (produci\u00f3n de anticorpos) mediada polos linfocitos B como a que se d\u00e1 en enfermidades inflamatorias e reumatoides e nas alerxias.\nEstimula a gliconeox\u00e9nese no f\u00edgado e activa as v\u00edas antiinflamatorias e antiestr\u00e9s.\nDimin\u00fae a formaci\u00f3n de tecido \u00f3seo.\nNiveis baixos de cortisol est\u00e1n asociados coa enfermidade de Addison.\nPatr\u00f3ns.\nA cantidade de cortisol presente no sangue sofre unha variaci\u00f3n di\u00farna; o pico m\u00e1ximo at\u00ednguese aproximadamente \u00e1s 8 da ma\u00f1\u00e1, e ch\u00e9gase ao nivel m\u00ednimo pola noite aproximadamente \u00e1s 4 am, ou de 3 a 5 horas despois de comezar a durmir. Este patr\u00f3n non se d\u00e1 ao nacer, e vaise establecendo entre as d\u00faas semanas e os 9 meses de vida.\nObserv\u00e1ronse cambios dos patr\u00f3ns normais nos niveis de cortisol s\u00e9rico en casos de niveis anormais de ACTH, depresi\u00f3n, estr\u00e9s, e de estresantes fisiol\u00f3xicos como hipoglicemia, enfermidades, febre, traumas, cirurx\u00eda, medo, dor, esforzos f\u00edsicos ou temperaturas estremas. Os niveis de cortisol son tam\u00e9n diferentes en individuos con autismo ou s\u00edndrome de Asperger.\nNiveis normais.\nUsando como peso molecular 362,460 g/mol, o factor de conversi\u00f3n para pasar de \u00b5g/dl a nmol/L \u00e9 de aproximadamente 27,6; as\u00ed, 10\u00a0\u00b5g/dl equivalen aproximadamente a 276 nmol/L.\nUni\u00f3n a prote\u00ednas.\nA maior\u00eda do cortisol do soro sangu\u00edneo (un 96%) est\u00e1 unido a prote\u00ednas, como a globulina de uni\u00f3n aos corticosteroides (CBG) e a albumina s\u00e9rica. O cortisol libre pasa facilmente a trav\u00e9s das membranas celulares, e unha vez na c\u00e9lula \u00fanese a receptores intracelulares do cortisol.\nRegulaci\u00f3n.\nO principal control da produci\u00f3n de cortisol ex\u00e9rceo a hormona ACTH da adenohip\u00f3fise ou pituitaria anterior. A ACTH probablemente impulsa a produci\u00f3n de cortisol controlando o movemento de calcio nas c\u00e9lulas diana secretoras de cortisol. A ACTH \u00e9 \u00e1 s\u00faa vez controlada pola hormona hipotal\u00e1mica CRH, que est\u00e1 baixo control nervioso. A CRH act\u00faa sin\u00e9rxicamente coa arxinina vasopresina, anxiotensina II, e epinefrina. Cando os macr\u00f3fagos activados empezan a segregar interleucina-1 (IL-1), a cal sinerxicamente coa CRH incrementa a produci\u00f3n de ACTH, as c\u00e9lulas T tam\u00e9n segregan o factor modificador da resposta de glicosteroides (GRMF ou GAF) xunto con IL-1; ambas as substancias incrementan a cantidade de cortisol requirida para inhibir case todas as c\u00e9lulas inmunes. As c\u00e9lulas inmunes asumen despois a s\u00faa propia regulaci\u00f3n, pero a un punto de referencia de cortisol m\u00e1is alto. O cortisol mesmo ten un efecto de retroalimentaci\u00f3n negativa sobre a interleucina-1 , que \u00e9 especialmente \u00fatil nas enfermidades nas que \u00e9 beneficioso forzar o hipot\u00e1lamo a segregar demasiada CRH, como nas doenzas causadas por bacterias endot\u00f3xicas. As c\u00e9lulas inmunitarias supresoras non son afectadas polo GRMF. O GRMF (ou GAF) afecta principalmente ao f\u00edgado (m\u00e1is c\u00f3s riles) nalg\u00fans procesos fisiol\u00f3xicos.\nUn alto nivel de potasio (que estimula a secreci\u00f3n de aldosterona in vitro) tam\u00e9n estimula a secreci\u00f3n de cortisol na zona fasciculada das gl\u00e1ndulas adrenais de can, a diferenza da corticosterona, sobre a cal o potasio non ten efecto. A carga de potasio tam\u00e9n incrementa a ACTH e o cortisol nos humanos. Esta \u00e9 probablemente a raz\u00f3n pola cal a deficiencia de potasio fai que os niveis de cortisol declinen e causa unha diminuci\u00f3n na conversi\u00f3n do 11-desoxicortisol a cortisol. Isto pode tam\u00e9n exercer unha funci\u00f3n na dor da artrite reumatoide, xa que os niveis de potasio celular son sempre baixos na artrite reumatoide.\nTrastornos da secreci\u00f3n de cortisol.\nA relaci\u00f3n entre os niveis de cortisol e de ACTH, e alg\u00fans dos trastornos que se poden producir son os da t\u00e1boa:\nFarmacolox\u00eda.\nHidrocortisona \u00e9 o termo farmac\u00e9utico que se utiliza para referirse ao cortisol usado para a s\u00faa administraci\u00f3n oral, intravenosa ou t\u00f3pica. Util\u00edzase como f\u00e1rmaco inmunosupresor, administrado por inxecci\u00f3n en casos de reacci\u00f3ns al\u00e9rxicas graves como a anafilaxe e anxioedema, en lugar da prednisolona en pacientes que necesitan un tratamento de esteroides pero que non poden tomar a medicaci\u00f3n por v\u00eda oral e en per\u00edodo perioperatorio en pacientes cun tratamento prolongado con esteroides para previr as crises da enfermidade de Addison. Tam\u00e9n se pode usar topicamente para as erupci\u00f3ns al\u00e9rxicas da pel, eccema, psor\u00edase e outros trastornos inflamatorios da pel. Pode tam\u00e9n administrarse por inxecci\u00f3n en articulaci\u00f3ns inflamadas debido a doenzas como a gota.\nBioqu\u00edmica.\nBios\u00edntese.\nO cortisol sintet\u00edzase a partir do colesterol. A s\u00edntese ten lugar na zona fasciculada do c\u00f3rtex adrenal. A s\u00edntese de cortisol na gl\u00e1ndula adrenal est\u00e1 estimulada pola hormona adrenocorticotropa (ACTH) da hip\u00f3fise, a produci\u00f3n da cal est\u00e1 estimulada pola CRH do hipot\u00e1lamo. A ACTH incrementa a concentraci\u00f3n de colesterol na membrana mitocondrial interna, por medio da regulaci\u00f3n da prote\u00edna STAR (\"steroidogenic acute regulatory\", prote\u00edna regulatoria aguda esteroidox\u00e9nica). Tam\u00e9n estimula o principal paso limitante da s\u00edntese do cortisol, no cal o colesterol se converte en pregnenolona, catalizado polo citocromo P450SCC (encima de corte da cadea lateral).\nMetabolismo.\nO cortisol \u00e9 metabolizado polo sistema da 11-beta hidroxiesteroide deshidroxenase (11-beta HSD), que consta de dous encimas: 11-beta HSD1 e 11-beta HSD2.\nEn conxunto, o efecto neto \u00e9 que a 11-beta HSD1 serve para incrementar as concentraci\u00f3ns locais de cortisol bioloxicamente activo nos tecidos; e a 11-beta HSD2 serve para reducir ditas concentraci\u00f3ns.\nO cortisol tam\u00e9n se metaboliza a 5-alfa tetrahidrocortisol (5-alfa THF) ed 5-beta tetrahidrocortisol (5-beta THF), reacci\u00f3ns nas que os factores limitantes son, respectivamente, a 5-alfa redutase e a 5-beta redutase. A 5-beta redutase \u00e9 tam\u00e9n o factor limitante na conversi\u00f3n de cortisona a tetrahidrocortisona (THE)."}
{"id": "210301", "revid": "56817", "url": "https://gl.wikipedia.org/wiki?curid=210301", "title": "Rory Culkin", "text": "Rory Hugh Culkin, nado o 21 de xullo de 1989 en Nova York, \u00e9 un actor estadounidense. Irm\u00e1n dos tam\u00e9n actores Macaulay Culkin e Kieran Culkin."}
{"id": "210302", "revid": "56817", "url": "https://gl.wikipedia.org/wiki?curid=210302", "title": "Bandeira de N\u00edxer", "text": "A bandeira de N\u00edxer foi adoptada en 1959, despois de acadar a s\u00faa independencia de \u00c1frica Occidental Francesa. A banda superior alaranxada representa a rexi\u00f3n do norte do Deserto do S\u00e1hara, a banda central branca representa pureza, e a banda inferior verde representa esperanza \u00f3 igual que as terras f\u00e9rtiles do sur de N\u00edxer. O c\u00edrculo alaranxado na banda central representa o sol.\n\u00c9 moi semellante \u00e1 bandeira da India, xa que ambas te\u00f1en as mesmas cores."}
{"id": "210304", "revid": "54334", "url": "https://gl.wikipedia.org/wiki?curid=210304", "title": "Bion 5", "text": "Bion 5, tam\u00e9n co\u00f1ecido como Kosmos 1129, foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 25 de setembro de 1979 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 5 foi o quinto sat\u00e9lite da serie de sat\u00e9lites Bion. Foi lanzado nunha \u00f3rbita inicial de 226\u00a0km de perixeo, 406\u00a0km de apoxeo e 62,8 graos de inclinaci\u00f3n orbital, cun per\u00edodo de 90,5 minutos.\nBion 5 levaba a bordo experimentos preparados por cient\u00edficos de nove pa\u00edses. Entre os experimentos inclu\u00edase o primeiro intento de reproduci\u00f3n de mam\u00edferos no espazo, que non tivo \u00e9xito.\nA c\u00e1psula regresou o 14 de outubro de 1979, tras 18,5 d\u00edas de voo."}
{"id": "210305", "revid": "4817", "url": "https://gl.wikipedia.org/wiki?curid=210305", "title": "Kosmos 1129", "text": ""}
{"id": "210306", "revid": "23204", "url": "https://gl.wikipedia.org/wiki?curid=210306", "title": "Bandeira de Kenya", "text": "A bandeira de Kenya (en ) foi adoptada oficialmente o 12 de decembro de 1963.\nDese\u00f1o.\nAs cores da bandeira foron especificadas polo Kenya National Archives."}
{"id": "210309", "revid": "1131", "url": "https://gl.wikipedia.org/wiki?curid=210309", "title": "Manuel Iglesias Turnes", "text": "Manuel Iglesias Turnes, nado en Cabanas (A Ba\u00f1a) en 1950 \u00e9 un escritor galego.\nTraxectoria.\nTraballa na mellora xen\u00e9tica da raza frisoa, na variedade Holstein. Foi o primeiro presidente da Asociaci\u00f3n Cultural Afonso E\u00e1ns do Val da Barcala. Xa xubilado, cursou o IV ciclo universitario na USC.\nVida persoal.\nCasou con Isabel Riveiro V\u00e1zquez, e \u00e9 pai de Xurxo e Noela Iglesias Riveiro."}
{"id": "210311", "revid": "1576", "url": "https://gl.wikipedia.org/wiki?curid=210311", "title": "Hair", "text": "Hair (do ingl\u00e9s \"pelo\" ou \"cabelo\") pode referirse a:"}
{"id": "210312", "revid": "1131", "url": "https://gl.wikipedia.org/wiki?curid=210312", "title": "AGAPI", "text": ""}
{"id": "210320", "revid": "1131", "url": "https://gl.wikipedia.org/wiki?curid=210320", "title": "Oliveira de Azem\u00e9is", "text": "Oliveira de Azem\u00e9is \u00e9 un concello portugu\u00e9s pertencente ao Distrito de Aveiro, dentro da Grande \u00c1rea Metropolitana do Porto, na subrexi\u00f3n Entre Douro e Vouga (Rexi\u00f3n Norte). O municipio ten unha poboaci\u00f3n de 68.611 habitantes (2011), dos cales 12.204 residen na capital.\nO concello conta cun total de 19 fregues\u00edas e limita ao nordeste co concello de Arouca, ao leste cos de Vale de Cambra e Sever do Vouga, ao sur co de Albergaria-a-Velha, ao oeste cos de Estarreja e Ovar, e ao noroeste con Santa Maria da Feira e S\u00e3o Jo\u00e3o da Madeira.\nV\u00e9xase tam\u00e9n.\nLigaz\u00f3ns externas.\nSitio web da C\u00e2mara Municipal de Oliveira de Azem\u00e9is"}
{"id": "210321", "revid": "23204", "url": "https://gl.wikipedia.org/wiki?curid=210321", "title": "Hair (musical)", "text": "Hair, subtitulada The American Tribal Love/Rock Musical, \u00e9 unha \u00f3pera beat sobre a cultura \"hippie\" dos anos 1960 nos Estados Unidos, que trata de temas como o amor, a paz, a liberdade sexual ou o uso de drogas, polo que produciu certo impacto na \u00e9poca, xa que inclu\u00eda, ademais, os espidos integrais de todos os actores e actrices nalgunhas escens.\nM\u00e1is al\u00e1 de todo isto, o musical \"Hair\" deixou algunhas das canci\u00f3ns m\u00e1is co\u00f1ecidas en todo o mundo at\u00e9 hoxe en d\u00eda, como \"Aquarius\" ou \"Let the Sunshine in\".\nA obra foi orixinalmente escrita por James Rado e Gerome Ragni (letra), e Galt MacDermot (m\u00fasica).\nAs primeiras representaci\u00f3ns, a xeito de proba, realiz\u00e1ronse en 1967 nun club chamado \"The Cheetah\", para pasar a estrearse no Public Theater do \"off-Broadway\" o 17 de outubro de 1967 con bastante \u00e9xito, traslad\u00e1ndose despois ao Biltmore Theater de Broadway o 29 de abril de 1968, onde se mantivo durante 1.472 representaci\u00f3ns.\nA estrea en Londres produciuse o 27 de setembro de 1968, no Shaftesbury Theatre, tendo lugar 1.998 representaci\u00f3ns at\u00e9 o peche forzado do teatro polo afundimento do teito en xullo de 1973. A obra representouse m\u00faltiplas veces en todo o mundo, e at\u00e9 os nosos d\u00edas.\nEn 1979 estreouse unha pel\u00edcula baseada no musical e co mesmo nome (\"Hair\"), dirixida por Milo\u0161 Forman e protagonizada por Treat Williams, Beverly D'Angelo e John Savage.\nA banda sonora, tanto da obra teatral como da pel\u00edcula, foi editada nos distintos formatos habidos desde a s\u00faa estrena.\nSignificaci\u00f3n pol\u00edtica e cultural.\nA obra desafiou muoitas das \"normas\" establecidas pola sociedade occidental daquela \u00e9poca, e causou gran controversia desde a s\u00faa estrena, xerando moita publicidade o final do Acto I, en que actores e actrices aparec\u00edan espidos no escenario.\nIsto converteuse nunha cuesti\u00f3n legal cando a representaci\u00f3n sa\u00edu de xira polos Estados Unidos, porque o espido teatral era acept\u00e1bel en Nova York daquela, pero era desco\u00f1ecido notros lugares. A obra tam\u00e9n foi acusada nos tribunais por desprezo \u00e1 bandeira estadounidense e polo uso de linguaxe obscena, chegando o caso at\u00e9 o Tribunal Supremo dos Estados Unidos.\nNo Reino Unido a controversia xerada en torno ao musical significou o fin da censura nos escenarios teatrais do pa\u00eds."}
{"id": "210322", "revid": "98629", "url": "https://gl.wikipedia.org/wiki?curid=210322", "title": "Hair (filme)", "text": "Hair (1979) \u00e9 unha pel\u00edcula musical dirixida por Milo\u0161 Forman e protagonizada por John Savage, Beverly d'Angelo e Treat Williams.\nBaseada no musical hom\u00f3nimo de 1967, a pel\u00edcula foi nomeada ao C\u00e9sar \u00e1 mellor pel\u00edcula estranxeira.\nSinopse.\nEn 1967, Claude (John Savage) viaxa a Nova York para alistarse no ex\u00e9rcito estadounidense con destino \u00e1 Guerra de Vietnam. Pero \u00e1 s\u00faa chegada \u00e1 cidade co\u00f1ece a un grupo de \"hippies\" e tantea a s\u00faa forma de entender a vida. Durante eses d\u00edas faise amigo de Berger (Treat Williams), enam\u00f3rase de Sheila (Beverly d'Angelo) e debe tomar unha importante decisi\u00f3n: continuar coa s\u00faa viaxe a Vietnam ou loitar pola paz no mundo."}
{"id": "210324", "revid": "5863", "url": "https://gl.wikipedia.org/wiki?curid=210324", "title": "Arciprestado de Pruzos", "text": "O Arciprestado de Pruzos \u00e9 un dos 33 arciprestados da arquidiocese de Santiago de Compostela. Pertence \u00e1 vigair\u00eda da Coru\u00f1a e abrangue 42 parroquias de sete concellos coru\u00f1eses.\nA s\u00faa existencia xa est\u00e1 constatada no parroquial suevo do s\u00e9culo VI. O nome do arciprestado t\u00f3mase do lugar de Pruzos na parroquia de Chur\u00edo do concello de Irixoa, o cal nos d\u00e1 unha idea da importancia deste lugar na \u00e9poca sueva.\nParroquias.\nAs 42 parroquias do arciprestado son:\nRomar\u00edas.\nCel\u00e9branse tres romar\u00edas en ermidas do arciprestado: A da Santa Cruz de Aranga, onde a tradici\u00f3n di que se conserva unha reliquia da Vera Cruz do Calvario, cel\u00e9brase o 3 de maio e o domingo seguinte; a de San Miguel de Breamo, o 8 de maio e o 29 de setembro; e a da Virxe da Cela no mosteiro de Santa Mar\u00eda de Monfero, o primeiro domingo de xullo que non sexa d\u00eda 1."}
{"id": "210325", "revid": "624", "url": "https://gl.wikipedia.org/wiki?curid=210325", "title": "Ramayana", "text": ""}
{"id": "210326", "revid": "83328", "url": "https://gl.wikipedia.org/wiki?curid=210326", "title": "R\u0101m\u0101ya\u1e47a", "text": "O R\u0101m\u0101ya\u1e47a (en escritura devan\u00e1gari : \u0930\u093e\u092e\u093e\u092f\u0923), \u00e9 dicir en s\u00e1nscrito \"A viaxe de R\u0101ma\", \u00e9 a m\u00e1is breve das d\u00faas epopeas mitol\u00f3xicas en lingua s\u00e1nscrita, compostas entre os s\u00e9culos -III e III.\nConsta de sete libros e de 24000 d\u00edsticos (48000 versos). O \"R\u00e2m\u00e2yana\" \u00e9, como o \"Mah\u0101bh\u0101rata\", un dos escritos fundamentais do hindu\u00edsmo e da mitolox\u00eda hind\u00fa. O poema atrib\u00faese tradicionalmente ao ermit\u00e1n lendario Valmiki (ao que chaman \"Adi kavi\", o \"Primeiro poeta\"), que aparece como personaxe no primeiro e no \u00faltimo libro, que se consideran de composici\u00f3n m\u00e1is recente c\u00f3s outros.\nOrixes e contido.\nO \"R\u0101m\u0101ya\u1e47a\" comeza tras o nacemento de R\u0101ma pola s\u00faplica da Terra devastada que, en forma dunha vaca, se dirixe a Vishnu e lle lembra a s\u00faa responsabilidade.\nO \"R\u0101m\u0101ya\u1e47a\" conta o nacemento e educaci\u00f3n do pr\u00edncipe R\u0101ma que \u00e9 o s\u00e9timo avatar do deus Vishnu, a conquista de S\u00eet\u00e2 e a s\u00faa uni\u00f3n con ela. A obra conta tam\u00e9n o exilio de R\u0101ma, o rapto de S\u00eet\u00e2, a s\u00faa liberaci\u00f3n e a volta de R\u0101ma ao trono.\nCando o apartan do trono de seu pai (do cal \u00e9 o herdeiro lex\u00edtimo), R\u0101ma ex\u00edliase en Ayodhya, acompa\u00f1ado por S\u00eet\u00e2 e o seu irm\u00e1n Lakshmana. Logo o demo R\u00e2vana rapta a S\u00eet\u00e2 e mantena prisioneira en Lank\u00e2 (que se identifica coa illa de Sri Lanka, pero que alg\u00fans autores como Louis Fr\u00e9d\u00e9ric sit\u00faan sobre unha do grupo das sete illas \u2013 se cadra a \"Heptanesia\" de Tolomeo \u2013 que est\u00e1n na orixe da cidade de Mumbai). Tras unha busca longa e penosa, R\u0101ma lib\u00e9raa coa axuda de Hanuman, xeneral do ex\u00e9rcito dos monos. R\u00e2vana morre a mans de R\u0101ma, que recupera logo o seu trono e goberna o seu reino con grande sabedor\u00eda.\nNa parte que constit\u00fae probabelmente un engadido posterior, S\u00eet\u00e2 \u00e9 acusada polo rumor p\u00fablico de ter cometido adulterio durante a s\u00faa catividade. Malia ser inocente, deixa a R\u0101ma levando o seu fillo canda ela e ac\u00f3llea o ermit\u00e1n Valmiki (personaxe que a tradici\u00f3n identifica como o autor do \"R\u0101m\u0101ya\u1e47a\"). Tras varios anos, esta inxustiza resulta reparada, S\u00eet\u00e2 volve con R\u0101ma.\nO \"R\u00e2m\u00e2yana\" comprende sete libros:\nLectura cr\u00edtica.\nO \"R\u0101m\u0101ya\u1e47a\" cont\u00e9n numerosos relatos v\u00e9dicos pero non \u00e9 exclusivamente relixioso. Cont\u00e9n en efecto relatos lendarios, m\u00edticos ou cosmog\u00f3nicos (formaci\u00f3n da Terra segundo os brahm\u00e1ns). A s\u00faa recitaci\u00f3n ten valor de devoci\u00f3n na relixi\u00f3n brahm\u00e1nica e algunha das s\u00faas escenas aparecen no teatro bailado da India meridional chamado kathakali.\nFica a\u00ednda moi popular, son s\u00f3 na India actual, sen\u00f3n tam\u00e9n en Indonesia, e a s\u00faa historia \u00e9 moi co\u00f1ecida no resto da Asia suroriental (Camboxa, Tailandia, Malaisia, Myanmar, Laos...) grazas \u00e1s numerosas traduci\u00f3ns \u00e1s linguas vern\u00e1culas e \u00e1s recensi\u00f3ns, das cales a m\u00e1is famosa \u00e9 do poeta indio Tulsi Das que data do s\u00e9culo XVI.\nAdaptaci\u00f3ns e reescrituras.\nO escritor e xornalista indio Ashok K. Banker fixo unha reescritura do Ramayana na forma dunha serie de novelas do x\u00e9nero fant\u00e1stico en sete tomos, \"O Ramayana\".\nNo campo da animaci\u00f3n asi\u00e1tica, o \"R\u0101m\u0101ya\u1e47a\" foi obxecto dunha adaptaci\u00f3n en longametraxe de animaci\u00f3n indo-xaponesa, \"\", realizada por Yugo Sako e Ram Mohan e sa\u00edda en 1992. En 2005 sae unha nova adaptaci\u00f3n en animaci\u00f3n, desta vez americana: \"Sita Sings the Blues\", realizada por Nina Paley, que ten merecido varias distinci\u00f3ns."}
{"id": "210327", "revid": "23204", "url": "https://gl.wikipedia.org/wiki?curid=210327", "title": "Provincia de Nakhon Ratchasima", "text": "Nakhon Ratchasima \u00e9 unha provincia da Tailandia. A s\u00faa capital \u00e9 a cidade de Nakhon Ratchasima.\nDistritos.\nA provincia est\u00e1 subdividida en 26 distritos (\"amphoes\") e 6 subdistritos (\"king amphoes\"). Os distritos e subdistritos son \u00e1 s\u00faa vez divididos en 293 comunas (\"tambons\"), e estas en 3423 poboados (\"moobans\")."}
{"id": "210328", "revid": "624", "url": "https://gl.wikipedia.org/wiki?curid=210328", "title": "R\u0101m\u0101yana", "text": ""}
{"id": "210333", "revid": "22570", "url": "https://gl.wikipedia.org/wiki?curid=210333", "title": "Conferencia Leste da WNBA", "text": "A Conferencia Leste \u00e9 unha das d\u00faas conferencias que forman a Women's National Basketball Association, e est\u00e1 formada por seis equipos.\nOs Playoffs da Conferencia Leste div\u00eddense en d\u00faas roldas, as semifinais de conferencia e as finais de conferencia. O ga\u00f1ador das finais de conferencia, enfr\u00f3ntase ao equipo ga\u00f1ador das finais da conferencia oeste nas Finais da WNBA para determinar ao ga\u00f1ador da WNBA.\nEquipos.\nAntigos equipos.\nDesaparecidos\nCambiados \u00e1 Conferencia Oeste\nTrasladados"}
{"id": "210334", "revid": "23204", "url": "https://gl.wikipedia.org/wiki?curid=210334", "title": "Tommy Lee Jones", "text": "Tom Lee Jones, nado en San Saba (Texas) o 15 de setembro de 1946, co\u00f1ecido como Tommy Lee Jones, \u00e9 un actor e director de cine estadounidense, ga\u00f1ador dun Oscar, de ascendencia galesa e cherokee.\nTraxectoria.\nEstudou en Harvard, onde se graduou \"cum laude\" en 1969. Comezou actuando en Broadway en televisi\u00f3n, facendo a s\u00faa estrea no cine en 1970 na pel\u00edcula \"Love Story\". En 1983 recibiu un Emmy como mellor actor polo seu papel como o asasino Gary Gilmore nunha adaptaci\u00f3n televisiva.\nEn 1993 recibiu o Oscar \u00f3 mellor actor secundario polo seu papel en \"O fuxitivo\". Esta e outras pel\u00edculas nas que actuou durante a d\u00e9cada de 1990 convert\u00e9rono nun dos actores mellor pagados de Hollywood.\nTommy Lee Jones f\u00edxose famoso na cinta \"O fuxitivo\", xunto a Harrison Ford, ao interpretar a Samuel Gerard, en \"US Marshals\"."}
{"id": "210335", "revid": "1131", "url": "https://gl.wikipedia.org/wiki?curid=210335", "title": "Maia, Portugal", "text": "Maia \u00e9 un concello portugu\u00e9s pertencente ao Distrito do Porto, dentro da Grande \u00c1rea Metropolitana do Porto, na subrexi\u00f3n Grande Porto (Rexi\u00f3n Norte). O concello ten unha poboaci\u00f3n total de 135.306 habitantes (2011), dos cales 40.134 residen na capital.\nO municipio limita ao norte cos municipios de Trofa e Santo Tirso, ao leste con Valongo, ao sueste con Gondomar, ao sur coa cidade do Porto, ao suroeste con Matosinhos e ao noroeste con Vila do Conde.\nFregues\u00edas.\nO concello de Maia est\u00e1 dividido nas seguintes 17 fregues\u00edas:\nO Aeroporto Internacional Francisco S\u00e1 Carneiro est\u00e1 situado en Pedras Rubras, na fregues\u00eda de Moreira."}
{"id": "210336", "revid": "19415", "url": "https://gl.wikipedia.org/wiki?curid=210336", "title": "Aeroporto Internacional Francisco S\u00e1 Carneiro", "text": ""}
{"id": "210337", "revid": "1131", "url": "https://gl.wikipedia.org/wiki?curid=210337", "title": "Mirandela, Portugal", "text": "Mirandela \u00e9 un concello portugu\u00e9s pertencente ao distrito de Braganza, Rexi\u00f3n Norte, subrexi\u00f3n de Alto Tr\u00e1s-os-Montes e da antiga provincia de Tr\u00e1s os Montes e Alto Douro. A poboaci\u00f3n total do concello \u00e9 de 56.217 habitantes, dos cales cerca de 15.000 habitantes (inclu\u00edndo Carvalhais) residen na capital.\nO municipio limita ao norte cos municipios de Vinhais, ao leste con Macedo de Cavaleiros, ao sur con Vila Flor e Carrazeda de Ansi\u00e3es e ao oeste con Mur\u00e7a e Valpa\u00e7os.\nFregues\u00edas.\nO concello de Mirandela est\u00e1 dividido nas seguintes 37 fregues\u00edas:"}
{"id": "210338", "revid": "1888", "url": "https://gl.wikipedia.org/wiki?curid=210338", "title": "Tom\u00e1s Mar\u00eda Mosquera Garc\u00eda", "text": "Tom\u00e1s Mar\u00eda Mosquera Garc\u00eda, nado en Castrelo (San Cristovo de Cea) o 10 de novembro de 1823 e finado en Madrid o 30 de abril de 1890, foi un avogado e pol\u00edtico galego.\nTraxectoria.\nAfiliado ao Partido Liberal, despois da Revoluci\u00f3n de 1868 foi deputado por Ourense nas Cortes (1869 e 1871). Ministro de Ultramar entre decembro de 1872 e febreiro de 1873 ocupou, en 1874, a carteira de Fomento. Logo da restauraci\u00f3n borb\u00f3nica en Espa\u00f1a, foi senador pola provincia de Ourense (1881) e foi nomeado Senador vitalicio en 1883 e Vicepresidente do Senado."}
{"id": "210339", "revid": "1131", "url": "https://gl.wikipedia.org/wiki?curid=210339", "title": "Domus Municipalis", "text": "A Domus Municipalis (Casa do Municipio) de Braganza \u00e9 un edificaci\u00f3n de estilo rom\u00e1nico, famoso por ser a \u00fanica edificaci\u00f3n rom\u00e1nica civil de toda a Pen\u00ednsula Ib\u00e9rica.\nHistoria.\nA construci\u00f3n data do s\u00e9culo XII, a\u00ednda que sufriu algunha modificaci\u00f3n no s\u00e9culo XVI. Constru\u00edda en estilo rom\u00e1nico. En 1910 foi declarada monumento hist\u00f3rico.\nDescrici\u00f3n.\n\u00c9 un edificio de planta pentagonal irregular, que se atopa dentro do recinto do castelo ou cidadela de Braganza. \u00c9 unha construci\u00f3n de dous andares. O inferior, un semisoto, \u00e9 unha dependencia abovedada e pechada que serv\u00eda de dep\u00f3sito de auga, imprescindible no caso de asedio.\nO andar superior, con arcos de medio can\u00f3n e banco corrido de canter\u00eda en todo o per\u00edmetro, serv\u00eda de sala de reuni\u00f3n para os ed\u00eds da cidade, de a\u00ed o seu nome de Domus Municipalis."}
{"id": "210342", "revid": "22570", "url": "https://gl.wikipedia.org/wiki?curid=210342", "title": "Consorcio Audiovisual de Galicia", "text": "O Consorio Audiovisual de Galicia foi unha entidade p\u00fablica ao servizo ao sector audiovisual galego para que este poida desenvolver os seus obxectivos co m\u00e1ximo rigor, as\u00ed como para impulsar a s\u00faa integraci\u00f3n competitiva no sector audiovisual nacional e internacional. A Xunta de Galicia disolveuno en febreiro de 2012, traspasando a s\u00faa xesti\u00f3n \u00e1 Axencia Galega das Industrias Culturais.\nOrixe.\nO Consorcio tivo a s\u00faa orixe na Lei 6/1999, do 1 de setembro, do Audiovisual de Galicia, que prev\u00e9 no seu artigo 9 que, para a potenciaci\u00f3n institucional das acci\u00f3ns tendentes ao desenvolvemento do sector audiovisual de Galicia, as administraci\u00f3ns e entidades interesadas han convir a constituci\u00f3n do \"Consorcio Audiovisual de Galicia\".\nAs\u00ed, o 16 de outubro de 2001, a Xunta de Galicia, a trav\u00e9s da Conseller\u00eda de Cultura, Comunicaci\u00f3n Social e Turismo e da Conseller\u00eda de Econom\u00eda e Facenda, a Compa\u00f1\u00eda de Radiotelevisi\u00f3n de Galicia e as 4 Deputaci\u00f3ns Provinciais galegas acordaron a constituci\u00f3n do mesmo.\nO Consello da Xunta de Galicia, na s\u00faa reuni\u00f3n do 17 de outubro de 2002, aprobou o Decreto 294/2002 (DOG n\u00ba 208, do 28 de outubro), polo que se constit\u00fae e se regula a composici\u00f3n e as funci\u00f3ns do Consorcio Audiovisual de Galicia e, finalmente, o 21 de novembro de 2002 levouse a cabo a sesi\u00f3n constitutiva do citado Consorcio, entidade de dereito p\u00fablico de car\u00e1cter interadministrativo, con patrimonio e personalidade xur\u00eddica propia e co fin primordial de contribu\u00edr ao desenvolvemento e \u00e1 consolidaci\u00f3n do sector audiovisual en Galicia.\nPosteriormente, o Consello da Xunta, na s\u00faa reuni\u00f3n do 2 de marzo de 2006, aprobou o Decreto 38/2006 (DOG n\u00ba 49, do 10 de marzo), polo que se modifica o Decreto 294/2002. Finalmente, a Secretar\u00eda Xeral de Comunicaci\u00f3n, o 15 de xu\u00f1o de 2006, resolveu dar publicidade \u00e1 modificaci\u00f3n dos estatutos do Consorcio Audiovisual de Galicia, publicados no DOG n\u00ba 128, do 4 de xullo.\nObxectivos.\nO obxectivo do Consorcio Audiovisual de Galicia \u00e9 a potenciaci\u00f3n institucional das acci\u00f3ns tendentes ao desenvolvemento do sector audiovisual de Galicia.\nSon finalidades espec\u00edficas do Consorcio:"}
{"id": "210343", "revid": "1131", "url": "https://gl.wikipedia.org/wiki?curid=210343", "title": "Premio Mar\u00eda Casares", "text": ""}
{"id": "210344", "revid": "1131", "url": "https://gl.wikipedia.org/wiki?curid=210344", "title": "Premio Max", "text": ""}
{"id": "210346", "revid": "25871", "url": "https://gl.wikipedia.org/wiki?curid=210346", "title": "Purim", "text": "Os Purim \u00e9 unha festa xud\u00eda que se celebra o 14 de adar. \u00c9 unha celebraci\u00f3n similar ao Entroido, que se celebra con disfraces, bromas, comida e doces.\nA festa conmemora que durante o desterro en Mesopotamia, no tempo de Xerxes I, o pobo xudeu librouse dunha orde de exterminio que preparaban alg\u00fans ministros do rei, tal como relata o Libro de Ester.\nTam\u00e9n \u00e9 posible que o dito libro nacera como un relato que vi\u00f1a darlle unha xustificaci\u00f3n relixiosa a unha festa de pura diversi\u00f3n.\nEtimolox\u00eda.\nPurim, en plural, significa \"as sortes\". A festa celebra que, cando todo parec\u00eda perdido, tornaron as sortes para os xudeus e foron salvados por Ester da vinganza de Ham\u00e1n.\nNo libro de Ester establ\u00e9cese unha oposici\u00f3n entre as sortes que bota Ham\u00e1n para decidir o mellor d\u00eda para o exterminio dos xudeus:\nE a sorte final de Ham\u00e1n e dos xudeus:\nOrixe da festa.\nP\u00f3dese enfocar a orixe desta festa desde d\u00faas perspectivas, a b\u00edblica e a antropol\u00f3xica.\nDesde a perspectiva b\u00edblica.\nO Libro de Ester relata como Ham\u00e1n, ministro do rei Xerxes I, que no libro se lle chama Axuero, prepara un decreto que supor\u00e1 o exterminio dos xudeus que vivan no imperio persa. Cando Mardoqueo, un xudeu que ocupa un importante posto na corte de Axuero, sabe destas intenci\u00f3ns busca desesperadamente unha soluci\u00f3n para salvar ao seu pobo.\nAo mesmo tempo, o rei Axuero, furioso coa s\u00faa ra\u00ed\u00f1a, busca novas concubinas para o seu har\u00e9n e pon os seus ollos en Ester, sobri\u00f1a de Mardoqueo, que ao quedar orfa foi criada por el. Mardoqueo aproveita a situaci\u00f3n da s\u00faa sobri\u00f1a para facer chegar ata o gran rei as s\u00faas petici\u00f3ns, logrando as\u00ed a anulaci\u00f3n do decreto e a ca\u00edda en desgraza de Ham\u00e1n.\nA festa coa que a comunidade xud\u00eda de Mesopotamia celebrou a s\u00faa salvaci\u00f3n ser\u00eda a orixe dos Purim.\nDesde a perspectiva antropol\u00f3xica.\nCon todo, hai moitas raz\u00f3ns para p\u00f3r en cuesti\u00f3n a historicidade do relato: a tradici\u00f3n tolerante da cultura persa que respectaba as crenzas e cultura propia dos pobos que \u00eda conquistando, o feito de que uns estranxeiros chegaran a ter poder suficiente nunha corte persa como para torcer as ordes dun primeiro ministro.\nVisto en perspectiva antropol\u00f3xica, a festa dos Purim \u00e9 similar a outras moitas que se atopan en distintas culturas do mundo: o entroido europeo, as saturnais romanas...\nDesde esta perspectiva ser\u00eda unha m\u00e1is das festas que act\u00faan como v\u00e1lvula de escape para as tensi\u00f3ns sociais. Posteriormente, para darlle certa lexitimidade social e relixiosa, naceu a narraci\u00f3n oral de Ester, que alg\u00fan autor puxo posteriormente por escrito.\nCelebraci\u00f3n da festa.\nAo ser como un entroido, hai un elemento de ledicia, broma e parodia en toda a celebraci\u00f3n\nElementos da festa:"}
{"id": "210347", "revid": "23204", "url": "https://gl.wikipedia.org/wiki?curid=210347", "title": "Cayetano Aldrey Salvado", "text": "Cayetano Antonio Aldrey Salvado, nado en Lobio (Santiago de Compostela) o 3 de maio de 1851 e finado en Buenos Aires o 11 de maio de 1922, foi un mestre e fil\u00f3logo galego.\nTraxectoria.\nEstudou no seminario compostel\u00e1n no que fixo amizade con Bernardo Rodr\u00edguez Ribeira e do que sa\u00edu antes de ordenarse. En 1874 emigrou \u00e1 Arxentina e instalouse en Buenos Aires ata a s\u00faa morte. Dedicouse ao ensino privado e ao estudo de temas ling\u00fc\u00edsticos e filol\u00f3xicos. En 1896 prop\u00faxolle ao Goberno arxentino a elaboraci\u00f3n dun texto oficial o solucionase o conflito da docencia e que servira de base para a aprendizaxe de cada materia. A s\u00faa proposta foi aceptada dous anos m\u00e1is tarde mediante a apertura dun concurso para escoller os textos. Tam\u00e9n se ocupou do estudo de cuesti\u00f3ns filol\u00f3xicas do idioma galego, sobre as que polemizou con Julio D\u00e1vila e Bernardo Rodr\u00edguez. Colaborou en \"El Correo Espa\u00f1ol\", \"El Eco de Galicia\" e \"Almanaque Gallego\". Integrouse na Xunta Protectora da Academia Galega na s\u00faa fundaci\u00f3n (1906) e defendeu a creaci\u00f3n dun idioma universal."}
{"id": "210348", "revid": "29029", "url": "https://gl.wikipedia.org/wiki?curid=210348", "title": "Pruzos", "text": "O top\u00f3nimo Pruzos pode referirse a:"}
{"id": "210349", "revid": "23204", "url": "https://gl.wikipedia.org/wiki?curid=210349", "title": "Police Story 2", "text": "Police Story 2 (en ) \u00e9 un filme de Hong Kong dirixido, escrito e protagonizado por Jackie Chan que se estreou en 1988. \u00c9 a secuela do filme de 1985 \"Armas invencibles\" (tam\u00e9n co\u00f1ecida como \"Police Story\".\nSinopse.\nKevin Chan \u00e9 un polic\u00eda cunha brillante carreira, pero os seus m\u00e9todos pouco ortodoxos provocan que acabe relegado \u00f3 departamento de tr\u00e1fico. Por\u00e9n, un criminal que xurara vingarse del, sae do c\u00e1rcere e pers\u00e9gueos a el e \u00e1 s\u00faa moza. \u00d3 mesmo tempo, o xefe da polic\u00eda estuda a posibilidade de devolver a Kevin o seu destino anterior para que lles axude a atrapar a uns criminais que extorsionan diversos construtores, \u00f3s cales ameazan con facer estourar bombas nos seus edificios."}
{"id": "210350", "revid": "98629", "url": "https://gl.wikipedia.org/wiki?curid=210350", "title": "As meigas de Eastwick", "text": "As meigas de Eastwick (en ) \u00e9 un filme estadounidense dirixido por George Miller que se estreou en 1987. Estreouse en galego na TVG o 9 de outubro de 2002.\nSinopse.\nNa pequena e tranquila poboaci\u00f3n de Eastwick, Nova Inglaterra, viven Jane (Susan Sarandon), Sukie (Michelle Pfeiffer) e Alexandra (Cher), tres modernas e aburridas mulleres. Fartas de agardar un home capaz de satisfacelas, unha noite de chuvia re\u00fanense, e inocentemente, invocan \u00f3 seu home perfecto. Axi\u00f1a as tres mulleres descobren os seus extraordinarios poderes cando chega \u00e1 cidade o misterioso Daryl Van Horne (Jack Nicholson), un personaxe tan diab\u00f3lico como sedutor."}
{"id": "210351", "revid": "56817", "url": "https://gl.wikipedia.org/wiki?curid=210351", "title": "Bandeira da Rep\u00fablica Centroafricana", "text": "A bandeira da Rep\u00fablica Centroafricana foi adoptada o 1 de decembro de 1958 e dese\u00f1ada por Barth\u00e9lemy Boganda, o primeiro presidente do territorio aut\u00f3nomo de Ubangui-Chari, que pensaba que \"Francia e \u00c1frica deben andar xuntas\". As\u00ed combinou as cores vermella, branca e azul da bandeira de Francia coas cores panafricanas: vermello, verde e amarelo.\nA cor vermella simboliza o sangue do pobo centroafricano, que foi derramada para darlle a independencia e que verquiron para defender o seu pa\u00eds, a cor azul representa o ceo e a liberdade, a cor branca representa a paz e a dignidade, a cor verde representa a esperanza e a fe, a cor amarela representa a tolerancia e a estrela amarela da independencia simboliza un futuro brillante."}
{"id": "210353", "revid": "23204", "url": "https://gl.wikipedia.org/wiki?curid=210353", "title": "Bandeira da Rep\u00fablica Democr\u00e1tica do Congo - R\u00e9publique D\u00e9mocratique du Congo", "text": ""}
{"id": "210355", "revid": "23204", "url": "https://gl.wikipedia.org/wiki?curid=210355", "title": "Bandeira de Ruanda - Rwanda", "text": ""}
{"id": "210356", "revid": "25871", "url": "https://gl.wikipedia.org/wiki?curid=210356", "title": "Pimpinela", "text": "Pimpinela \u00e9 un d\u00fao musical arxentino composto polos irm\u00e1ns Luc\u00eda (nada o 23 de maio de 1961) e Joaqu\u00edn Gal\u00e1n (nado o 21 de xullo de 1956).\nTraxectoria.\nPimpinela editou 22 discos polos que acadaron 85 discos de ouro, platino e diamante. No 2001 ti\u00f1an vendidas 18 mill\u00f3ns de copias e no 2012 (11 anos despois) superaron os 25 mill\u00f3ns en todo o mundo. Os seus temas te\u00f1en versi\u00f3ns en ingl\u00e9s, italiano e portugu\u00e9s. O seu reco\u00f1ecemento nacional e internacional \u00f3 longo de toda a s\u00faa traxectoria fixo que se tornasen moi co\u00f1ecidos en toda Am\u00e9rica Latina, Europa, os Estados Unidos, Canad\u00e1 e mesmo Marrocos."}
{"id": "210358", "revid": "23204", "url": "https://gl.wikipedia.org/wiki?curid=210358", "title": "Bandeira de San Tom\u00e9 e Pr\u00edncipe - S\u00e3o Tom\u00e9 e Pr\u00edncipe", "text": ""}
{"id": "210360", "revid": "23204", "url": "https://gl.wikipedia.org/wiki?curid=210360", "title": "Bandeira de Senegal - S\u00e9n\u00e9gal", "text": ""}
{"id": "210361", "revid": "23204", "url": "https://gl.wikipedia.org/wiki?curid=210361", "title": "Guy Pearce", "text": "Guy Edward Pearce, nado o 5 de outubro de 1967 en Ely, Cambridgeshire, \u00e9 un actor e m\u00fasico ingl\u00e9s radicado e nacionalizado en Australia.\nTraxectoria.\n\u00c9 co\u00f1ecido por interpretar a Leonard Shelby no filme de Christopher Nolan \"Memento\", a Ed Exley en \"L.A. Confidential\", a unha drag queen en \"The Adventures of Priscilla, Queen of the Desert\", a Mike Young na serie de televisi\u00f3n australiana \"Veci\u00f1os\" e a Eduardo VIII do Reino Unido no filme \"The King's Speech\". No 2011 acadou un premio Emmy \u00f3 mellor actor secundario polo seu traballo na serie \"Mildred Pierce\"."}
{"id": "210363", "revid": "56817", "url": "https://gl.wikipedia.org/wiki?curid=210363", "title": "Bandeira das Seychelles", "text": "A bandeira das Seychelles foi adoptada o 18 de xu\u00f1o de 1996. A bandeira orixinal foi adoptada logo da independencia do pa\u00eds en 1976. En 1977, cando o presidente James Mancham foi deposto por France-Albert Ren\u00e9, abandonouse ese modelo e empezou a utilizarse unha nova, cunha franxa vermella, outra branca e outra verde, superpostas como se fosen ondas do mar. En 1996, decidiuse usar a bandeira actual."}
{"id": "210365", "revid": "23204", "url": "https://gl.wikipedia.org/wiki?curid=210365", "title": "Fairuza Balk", "text": "Fairuza Alejandra Balk, nada o 21 de maio de 1974 en Point Reyes Station, no condado de Marin (California), \u00e9 unha actriz estadounidense de cinema.\nTraxectoria.\nFixo o seu debut cinematogr\u00e1fico interprentando a Dorothy Gale en \"Return to Oz\". \u00c9 co\u00f1ecida pola s\u00faa participaci\u00f3n en filmes como \"Valmont\", \"Novi\u00f1as e bruxas\", \"The Island of Dr. Moreau\", \"American History X\", \"The Waterboy\" e \"\"."}
{"id": "210366", "revid": "16946", "url": "https://gl.wikipedia.org/wiki?curid=210366", "title": "Bandeira de Serra Leoa", "text": "A bandeira de Serra Leoa foi adoptada oficialmente o 27 de abril de 1961. O verde simboliza a agricultura, as monta\u00f1as e os recursos naturais; o azul, o mar; o branco, a unidade e a xustiza."}
{"id": "210368", "revid": "98629", "url": "https://gl.wikipedia.org/wiki?curid=210368", "title": "Transporte activo", "text": "Denom\u00ednase transporte activo a un tipo de transporte de membrana consistente no movemento dunha substancia atravesando unha membrana en contra do seu gradiente de concentraci\u00f3n (dunha zona con concentraci\u00f3n baixa a outra con concentraci\u00f3n alta) utilizando un transportador que para funcionar ten que gastar enerx\u00eda. As part\u00edculas m\u00f3vense por difusi\u00f3n desde as \u00e1reas en que est\u00e1n en maior concentraci\u00f3n \u00e1s que est\u00e1n en menor concentraci\u00f3n , e cando se quere transportalas en sentido contrario neces\u00edtase un gasto de enerx\u00eda que venza o gradiente contrario, como ocorre no transporte activo. En todas as c\u00e9lulas, o transporte activo util\u00edzase xeralmente para acumular altas concentraci\u00f3ns de determinadas substancias que a c\u00e9lula necesita, como glicosa, amino\u00e1cidos e i\u00f3ns. Se o proceso consome enerx\u00eda qu\u00edmica en forma xeralmente de ATP o transporte activo denom\u00ednase primario. Cando funciona aproveitando un grandiente electroqu\u00edmico, denom\u00ednase transporte activo secundario. O transporte activo difer\u00e9nciase do transporte pasivo neste gasto de enerx\u00eda. Exemplos de transporte activo son a captaci\u00f3n de glicosa no intestino humano, a actuaci\u00f3n da bomba de Na-K, que expulsa Na+ da c\u00e9lula e introduce K+, ou a captaci\u00f3n de i\u00f3ns minerais polas c\u00e9lulas dos pelos absorbentes das ra\u00edces das plantas, os cales est\u00e1n en moi baixa concentraci\u00f3n no solo.\nTransportadores.\nO transporte activo require transportadores, que son prote\u00ednas de membrana especializadas en reco\u00f1ecer a substancia e permitirlle atravesar a membrana, que doutro modo a mol\u00e9cula non poder\u00eda atravesar, xa sexa porque para ela a bicapa lip\u00eddica da membrana \u00e9 impermeable ou porque o gradiente de concentraci\u00f3n llo impedir\u00eda. Estas prote\u00ednas transportadoras te\u00f1en zonas receptoras \u00e1s que se unen as mol\u00e9culas.\nOs tipos de transporte poden clasificarse segundo a cantidade de mol\u00e9culas e direcci\u00f3n en que se transporten en :\nTransporte activo primario.\nO transporte activo primario ou directo, usa directamente a enerx\u00eda para transportar mol\u00e9culas a trav\u00e9s de membranas. Esta enerx\u00eda xeralmente \u00e9 a enerx\u00eda qu\u00edmica do ATP, pero pode ser tam\u00e9n enerx\u00eda redox ou a enerx\u00eda dos fot\u00f3ns de luz.\nA maior\u00eda dos encimas que realizan este tipo de transporte son ATPases transmembrana. Unha ATPase primaria presente en todas as formas de vida \u00e9 a bomba de sodio-potasio, que interv\u00e9n no mantemento do potencial de membrana da c\u00e9lula e consome a enerx\u00eda qu\u00edmica do ATP. Un exemplo de transporte activo primario que utiliza a enerx\u00eda redox \u00e9 o bombeo de prot\u00f3ns en contra de gradiente na cadea de transporte electr\u00f3nico mitocondrial. Un exemplo de transporte activo primario que utiliza a enerx\u00eda da luz ten lugar durante o transporte electr\u00f3nico da fase luminosa da fotos\u00edntese nos tilacoides do cloroplasto, no que tam\u00e9n se bombean prot\u00f3ns.\nTransporte activo secundario.\nNo transporte ou cotransporte activo secundario, tam\u00e9n se utiliza enerx\u00eda para mover as mol\u00e9culas a trav\u00e9s da membrana, pero, de forma indirecta, porque, a diferenza do caso do transporte primairo, aqu\u00ed non est\u00e1 directamente combinado co gasto de ATP (ou outras fontes de enerx\u00eda mencionadas antes), sen\u00f3n que o que se utiliza \u00e9 a diferenza de potencial electroqu\u00edmico creada polo bombeo de i\u00f3ns f\u00f3ra da c\u00e9lula (que este si se realiza por bombas de transporte activo). As d\u00faas mol\u00e9culas ou i\u00f3ns cotransportadas deben estar unidas ao transportador para que se produza a translocaci\u00f3n a trav\u00e9s da membrana.\nPor tanto, no transporte activo secundario \u00e9 a enerx\u00eda almacenada nos gradientes i\u00f3nicos e non a hidr\u00f3lise do ATP a que impulsa o transporte. Son exemplos os transportes de azucres e amino\u00e1cidos cara ao interior das c\u00e9lulas animais impulsados polo gradiente de Na+. No caso do transporte de glicosa, o gradiente de sodio est\u00e1 creado por unha bomba de transporte activo, que expulsa i\u00f3n sodio da c\u00e9lula; despois o Na+ e a glicosa \u00fanense ao transportador en distintos sitios e pasan ambos ao interior da c\u00e9lula, xa que o Na+ pasa a favor de gradiente e fai que o transportador se transloque pasando tam\u00e9n a glicosa ao interior; en certo modo \u00e9 como se o sodio \"arrastrase\" con el a glicosa \nAs d\u00faas formas principais deste transporte son o antiporte e o simporte.\nAntiporte.\nNo antiporte bomb\u00e9anse dous tipos de i\u00f3ns ou outros solutos en direcci\u00f3ns opostas a trav\u00e9s da membrana. Un destes i\u00f3ns pode flutuar entre altas e baixas concentraci\u00f3ns, o cal produce a enerx\u00eda entr\u00f3pica para impulsar o transporte do outro soluto desde unha zona con baixa concentraci\u00f3n a outra con alta. Un exemplo de antiporte \u00e9 o intercambiador de sodio-calcio, que introduce tres i\u00f3ns Na+ na c\u00e9lula e expulsa un i\u00f3n Ca2+ f\u00f3ra.\nMoitas c\u00e9lulas te\u00f1en tam\u00e9n unha ATPase de calcio, que pode operar a menores concentraci\u00f3ns intracelulares de calcio e establece as concentraci\u00f3ns normais ou de repouso deste importante segundo mensaxeiro. Pero esta ATPase exporta i\u00f3ns calcio m\u00e1is lentamente ca o intercambiador: s\u00f3 30 Ca2+ por segundo fronte a 2000 por segundo do intercambiador. O intercambiador entra en funcionamento cando a concentraci\u00f3n de calcio sobe abruptamente e permite unha r\u00e1pida recuperaci\u00f3n. Isto \u00e9 un exemplo de que un determinado tipo de i\u00f3n pode ser transportado por varios encimas distintos, que non te\u00f1en que estar activos en todo momento (constitutivamente), pero que poden actuar segundo as necesidades espec\u00edficas intermitentes da c\u00e9lula.\nSimporte.\nO simporte utiliza o movemento a favor de gradiente dun soluto (dunha zona en que est\u00e1 en alta concentraci\u00f3n a outra con baixa concentraci\u00f3n) para mover \u00e1 vez e na mesma direcci\u00f3n outra mol\u00e9cula en contra de gradiente.\nUn exemplo \u00e9 o simportador de glicosa SGLT1, que cotransporta unha mol\u00e9cula de glicosa (ou de galactosa) ao interior da c\u00e9lula por cada Na+ que entra na c\u00e9lula. Este simportador est\u00e1 localizado no intestino delgado, traquea, coraz\u00f3n, cerebro, test\u00edculo, pr\u00f3stata e no segmento S3 do t\u00fabulo proximal dos nefr\u00f3ns dos riles. O mecanismo deste transportador aprov\u00e9itase na terapia de rehidrataci\u00f3n de glicosa, e os defectos no SGLT1 impiden unha reabsorci\u00f3n efectiva da glicosa nos riles, causando glicosuria renal familiar.\nNas bacterias a maior\u00eda destes transportes est\u00e1n impulsados por gradientes de H+. Por exemplo a lactosa transp\u00f3rtase cara a dentro \u00e1 vez que se transporta cara ao interior da c\u00e9lula un H+. Igual pasa con outros azucres e amino\u00e1cidos."}
{"id": "210369", "revid": "23204", "url": "https://gl.wikipedia.org/wiki?curid=210369", "title": "Neve Campbell", "text": "Neve Adrianne Campbell, nada en Guelph (Ontario) o 3 de outubro de 1973, \u00e9 unha actriz canadense de cinema e televisi\u00f3n."}
{"id": "210370", "revid": "1410", "url": "https://gl.wikipedia.org/wiki?curid=210370", "title": "Bandeira de Somalia", "text": "A bandeira de Somalia foi adoptada o 12 de outubro de 1954. Consiste nun fondo de cor azul claro no que figura, na s\u00faa parte central, unha estrela de cinco puntas de cor branco.\nA bandeira de Somalia foi dese\u00f1ada por Mohammed Awale Liban. \u00c9 da mesma cor que a usada polas Naci\u00f3ns Unidas xa que se decidiu ofrecer un reco\u00f1ecemento \u00e1 organizaci\u00f3n internacional pola axuda prestada no seu proceso de independencia respecto a Italia.\nAs cinco puntas da estrela branca simbolizan as cinco \u00e1reas habitadas por somal\u00eds: Somalilandia Brit\u00e1nica, Somalilandia Italiana, Somalilandia Francesa (Yibuti), Ogaden (en Etiop\u00eda) e o Distrito da Fronteira Setentrional de Kenya.\nCoa ca\u00edda da monarqu\u00eda et\u00edope en 1975 o goberno de Somalia aproveitou a desorganizaci\u00f3n existente e a guerra de Eritrea para apoiar un movemento pola independencia da parte Oriental de Etiop\u00eda (Ogad\u00e9n) e a s\u00faa posterior uni\u00f3n a Somalia. O movemento fracasou grazas \u00e1 axuda militar sovi\u00e9tica e cubana a Etiop\u00eda. Dirixiu a loita a Fronte de Liberaci\u00f3n de Somalia Occidental cuxa bandeira \u00e9 verde e vermella en d\u00faas franxas verticais: o verde \u00e9 a cor dos musulm\u00e1ns (que son maioritarios entre os somal\u00eds) e o vermello \u00e9 polo sangue; a estrela simboliza \u00f3 pobo."}
{"id": "210373", "revid": "85894", "url": "https://gl.wikipedia.org/wiki?curid=210373", "title": "Leon Pownall", "text": "Leon Pownall, nado en Wrexham o 26 de abril de 1946 e finado en Stratford (Ontario) o 2 de xu\u00f1o de 2006, foi un actor gal\u00e9s de cinema, televisi\u00f3n e teatro radicado no Canad\u00e1.\nTraxectoria.\nEntre a s\u00faa filmograf\u00eda destaca a s\u00faa participaci\u00f3n nos filmes \"Dead Poets Society\", (1989) e \"Dirty Pictures\" (2000)."}
{"id": "210374", "revid": "1131", "url": "https://gl.wikipedia.org/wiki?curid=210374", "title": "Vizela", "text": "Vizela \u00e9 un concello portugu\u00e9s pertencente ao Distrito de Braga, na Rexi\u00f3n Norte (subrexi\u00f3n Ave). O concello ten unha extensi\u00f3n de 23,92 km\u00b2 e unha poboaci\u00f3n total de 23.737 habitantes (2011), dos cales 14.416 residen na capital.\nO concello de Vizela limita ao norte norte e ao oeste co concello de Guimar\u00e3es, ao oeste con Santo Tirso ao leste con Felgueiras e ao sur por Lousada.\nO concello foi creado o 24 de maio de 1361, extingu\u00edndose o 3 de febreiro de 1408. Tivo ent\u00f3n a designaci\u00f3n de \"Riba Vizela\". O municipio foi restaurado o 19 de marzo de 1998 polo desmembramento de fregues\u00edas de Guimar\u00e3es, Lousada e Felgueiras.\nFregues\u00edas.\nO concello de Vizela est\u00e1 dividido nas seguintes sete fregues\u00edas:"}
{"id": "210376", "revid": "85894", "url": "https://gl.wikipedia.org/wiki?curid=210376", "title": "Omar Benson Miller", "text": "Omar Benson Miller, nado o 7 de outubro de 1978 en Detroit, M\u00edchigan, \u00e9 un actor estadounidense de cinema e televisi\u00f3n."}
{"id": "210377", "revid": "27155", "url": "https://gl.wikipedia.org/wiki?curid=210377", "title": "Transporte activo primario", "text": ""}
{"id": "210378", "revid": "23204", "url": "https://gl.wikipedia.org/wiki?curid=210378", "title": "Bandeira de Sur\u00e1frica", "text": "A bandeira de Sur\u00e1frica foi adoptada o 27 de abril de 1994, despois da fin do apartheid, para substitu\u00edr a anterior bandeira nacional, que era vista por moitos como s\u00edmbolo do antigo r\u00e9xime m\u00e1is que do pa\u00eds, ademais da opini\u00f3n xeral de que o cambio era necesario debido \u00e1s s\u00faas connotaci\u00f3ns racistas.\nHoubo un concurso p\u00fablico de dese\u00f1os para a nova bandeira; por\u00e9n, ning\u00fan dos dese\u00f1os achegados mereceu a aprobaci\u00f3n da comisi\u00f3n encargada do dese\u00f1o da nova bandeira. \u00d3 achegarse a toma de posesi\u00f3n de Nelson Mandela como novo mandatario, adoptouse temporalmente un dese\u00f1o proposto por Frederick G. Brownell que foi amosado \u00f3 p\u00fablico s\u00f3 sete d\u00edas antes do evento. A acollida foi tan boa que dita bandeira temporal foi oficialmente adoptada como bandeira nacional na Constituci\u00f3n de Sur\u00e1frica."}
{"id": "210379", "revid": "27155", "url": "https://gl.wikipedia.org/wiki?curid=210379", "title": "Transporte activo secundario", "text": ""}
{"id": "210381", "revid": "22570", "url": "https://gl.wikipedia.org/wiki?curid=210381", "title": "Robert Sean Leonard", "text": "Robert Sean Leonard, nado como Robert Lawrence Leonard o 28 de febreiro de 1969 en Westwood, Nova Jersey, \u00e9 un actor estadounidense de cinema, televisi\u00f3n e teatro.\nTraxectoria.\nF\u00edxose moi co\u00f1ecido dende que no 2004 comezou a interpretar o papel do Doutor James Wilson na serie de televisi\u00f3n \"House\". Tam\u00e9n participou no filme \"Dead Poets Society\" no que fixo de Neil Perry."}
{"id": "210382", "revid": "1410", "url": "https://gl.wikipedia.org/wiki?curid=210382", "title": "Bandeira do Sud\u00e1n", "text": "A bandeira do Sud\u00e1n (en ) foi adoptada o 20 de maio de 1970. \u00c9 unha bandeira dividida en franxas horizontais do mesmo tama\u00f1o. A franxa superior \u00e9 de color vermella, a central \u00e9 branca e a inferior negra. No lado m\u00e1is pr\u00f3ximo \u00f3 mastro figura un tri\u00e1ngulo de cor verde. Ata o golpe militar encabezado por Gaafar Nimeiry que tivo lugar en 1969, a bandeira do Sud\u00e1n foi de cor azul, amarelo e verde."}
{"id": "210384", "revid": "72012", "url": "https://gl.wikipedia.org/wiki?curid=210384", "title": "Bandeira do Sud\u00e1n do Sur", "text": "A bandeira do Sud\u00e1n do Sur adoptouse tras asinar o Acordo Xeral de Paz que puxo fin \u00e1 segunda guerra civil sudanesa. A bandeira foi utilizada anteriormente como a bandeira do Sud\u00e1n polo Ex\u00e9rcito de Liberaci\u00f3n do Pobo do Sud\u00e1n. A bandeira \u00e9 similar \u00e1 bandeira de Kenya coa adici\u00f3n dun tri\u00e1ngulo azul e unha estrela de ouro dentro do mesmo. As cores representan a poboaci\u00f3n sudanesa do Sur (negro), o sangue ciscado pola liberdade (vermello), a terra (verde); a devandita estrela de ouro representa a Estrela de Bel\u00e9n, como uni\u00f3n dos estados do Sud\u00e1n do Sur. A bandeira do Sud\u00e1n do Sur \u00e9 unha das d\u00faas bandeiras de seis cores que hai no mundo, xunto coa bandeira de Sur\u00e1frica."}
{"id": "210390", "revid": "54334", "url": "https://gl.wikipedia.org/wiki?curid=210390", "title": "Bion 6", "text": "Bion 6, tam\u00e9n co\u00f1ecido como Kosmos 1514, foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 14 de decembro de 1983 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 6 foi o sexto sat\u00e9lite da serie de sat\u00e9lites Bion. Foi lanzado nunha \u00f3rbita inicial de 226\u00a0km de perixeo, 288\u00a0km de apoxeo e 82,3 graos de inclinaci\u00f3n orbital, cun per\u00edodo de 89,3 minutos.\nBion 6 levaba a bordo dous macacos Rhesus con sensores implantados para monitoriza-lo fluxo de sangue da arteria cor\u00f3tide e 18 ratas pre\u00f1adas para o estudo do efecto da radiaci\u00f3n e a microgravedade no embarazo. As ratas deron a luz camadas normais.\nA c\u00e1psula regresou o 19 de decembro de 1983, tras 5 d\u00edas de voo."}
{"id": "210393", "revid": "1131", "url": "https://gl.wikipedia.org/wiki?curid=210393", "title": "Asociaci\u00f3n de Empresas Galegas do Audiovisual", "text": "A Asociaci\u00f3n de empresas galegas do audiovisual (AEGA) \u00e9 unha asolciaci\u00f3n, constitu\u00edda en xullo de 2001 por 9 empresas do sector audiovisual galego, que ten como principais oxectivos fomentar a relaci\u00f3n entre os seus asociados, velar polos seus intereses nos foros pertinentes e promover e impulsar o desenvolvemento e internacionalizaci\u00f3n dun sector estrat\u00e9xico como \u00e9 o audiovisual.\nNa actualidade, AEGA conta con 8 empresas asociadas, que abarcan todos os \u00e1mbitos do sector audiovisual e que est\u00e1n presentes tanto en Galicia como noutros mercados.\nAs empresas de AEGA contan con 11 plat\u00f3s de entre 200 e 1.100 m2 dotados cos m\u00e1is modernos equipos, dos que sa\u00edron filmes para o cine e a televisi\u00f3n, documentais, series e formatos e programas para televisi\u00f3n.\nXunta directiva.\nEn maio de 2012, a xunta directiva da asociaci\u00f3n estaba formada por:"}
{"id": "210394", "revid": "1131", "url": "https://gl.wikipedia.org/wiki?curid=210394", "title": "AEGA", "text": "As siglas AEGA poden referirse a:"}
{"id": "210395", "revid": "4817", "url": "https://gl.wikipedia.org/wiki?curid=210395", "title": "Kosmos 1514", "text": ""}
{"id": "210396", "revid": "98629", "url": "https://gl.wikipedia.org/wiki?curid=210396", "title": "Conferencia Oeste da WNBA", "text": "A Conferencia Oeste \u00e9 unha das d\u00faas conferencias que forman a Women's National Basketball Association, e est\u00e1 formada por seis equipos.\nOs Playoffs da Conferencia Oeste div\u00eddense en d\u00faas roldas, as semifinais de conferencia e as finais de conferencia. O ga\u00f1ador das finais de conferencia, enfr\u00f3ntase ao equipo ga\u00f1ador das finais da conferencia leste nas Finais da WNBA para determinar ao ga\u00f1ador da WNBA.\nEquipos.\nAntigos equipos.\nDesaparecidos\nTrasladados"}
{"id": "210398", "revid": "54334", "url": "https://gl.wikipedia.org/wiki?curid=210398", "title": "Bion 7", "text": "Bion 7, tam\u00e9n co\u00f1ecido como Kosmos 1667, foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 10 de xullo de 1985 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 7 foi o s\u00e9timo sat\u00e9lite da serie de sat\u00e9lites Bion. Foi lanzado nunha \u00f3rbita inicial de 222\u00a0km de perixeo, 297\u00a0km de apoxeo e 82,3 graos de inclinaci\u00f3n orbital, cun per\u00edodo de 89 minutos.\nBion 7 levaba experimentos a bordo dese\u00f1ados por cient\u00edficos de nove pa\u00edses, entre eles dous macacos Rhesus para o estudo do sistema vestibular e o fluxo de sangue, as\u00ed como o efecto das radiaci\u00f3ns; dez ratas macho e dez trit\u00f3ns, que foron usados para estuda-la velocidade de recuperaci\u00f3n de feridas no espazo. Usouse un calor\u00edmetro para medi-lo intercambio de enerx\u00eda no paso da fase de ninfas a moscas de 1500 \"Drosophila melanogaster\" que tam\u00e9n \u00edan a bordo. Ademais, con Bion 7 voaron sementes de millo, azafr\u00e1n e peixes Guppy nun acuario.\nA c\u00e1psula regresou o 17 de xu\u00f1o de 1985, tras uns 7 d\u00edas de voo."}
{"id": "210399", "revid": "4817", "url": "https://gl.wikipedia.org/wiki?curid=210399", "title": "Kosmos 1667", "text": ""}
{"id": "210400", "revid": "89787", "url": "https://gl.wikipedia.org/wiki?curid=210400", "title": "Asociaci\u00f3n de Actores e Actrices de Galicia", "text": "A Asociaci\u00f3n de Actores e Actrices de Galicia (AAAG) \u00e9 unha entidade aut\u00f3noma sen \u00e1nimo de lucro do \u00e1mbito das artes esc\u00e9nicas, creada en 1985. No mes de abril dese ano, Mabel Rivera, Marisa Soto, Xabier Lourido, Ernesto Chao e Luma G\u00f3mez presentaban baixo notario a acta de constituci\u00f3n da AAAG, co\u00f1ecida naquela altura como Asociaci\u00f3n de Actores, Directores e T\u00e9cnicos de Escena. Principiaba as\u00ed o asociacionismo na profesi\u00f3n en Galicia. A primeira Xunta Directiva estivo presidida polo actor Gonzalo Uriarte. No ano 2006, a entidade rebautizouse co actual nome de Asociaci\u00f3n de Actores e Actrices de Galicia. Na actualidade, conta cun perfil de asociaci\u00f3n sindical e os seus membros son actores, actrices, directores e directoras da escena. Funciona como defensora dos seus intereses e dunhas condici\u00f3ns dignas de traballo. No ano 2019 contaba con arredor de 330 asociados e a s\u00faa sede est\u00e1 situada en Santiago de Compostela.\nObxectivos.\nOs obxectivos da AAAG son o de articular, desenvolver e promocionar o sector do teatro en Galicia, en especial a trav\u00e9s da elevaci\u00f3n t\u00e9cnica e a mellora laboral dos seus profesionais, acorde coas m\u00e1is modernas pol\u00edticas culturais.\nO colectivo asume tam\u00e9n o obxectivo de fomentar a demanda cultural e a captaci\u00f3n de p\u00fablico.\nXunta directiva.\nA Asociaci\u00f3n est\u00e1 representada por unha xunta directiva elixida por votaci\u00f3n entre os socios reunidos en Asemblea, por un per\u00edodo de dous anos.\nEn maio de 2012 era a seguinte:\nNeste cadro directivo, como pode observarse, non figura o nome do Presidente, que era Antonio Dur\u00e1n \"Morris\".\nNo ano 2015 a directiva estaba conformada deste xeito:\nPremios Mar\u00eda Casares.\nA asociaci\u00f3n creou en 1997 os Premios Mar\u00eda Casares de teatro, de periodicidade anual, co fin de servir de est\u00edmulo e reco\u00f1ecemento ao labor desenvolvido pola profesi\u00f3n teatral galega, enchendo un oco baleiro at\u00e9 o momento.\nOs galard\u00f3ns constan de trece categor\u00edas ou apartados representativos do traballo realizado, tanto diante como detr\u00e1s do pano, ademais do \"Premio de Honra Marisa Soto\", que reco\u00f1ece a traxectoria dun profesional, que que \u00e9 outorgado pola a Xunta Directiva da AAAG.\nAs persoas e entidades galardoadas son as seguintes:\nRevista \"Escaramuza\".\n\"Escaramuza: revista da Asociaci\u00f3n de Actores, Directores e T\u00e9cnicos de Escena de Galicia\" foi unha publicaci\u00f3n en papel ilustrada editada pola asociaci\u00f3n que se publicou entre 1997 e 2008. Con periodicidade trimestral, a colecci\u00f3n consta de 26 n\u00fameros. Incl\u00fae artigos de actualidade e pol\u00edtica cultural, divulgaci\u00f3n e cuesti\u00f3ns profesionais."}
{"id": "210401", "revid": "1131", "url": "https://gl.wikipedia.org/wiki?curid=210401", "title": "AAAG", "text": ""}
{"id": "210404", "revid": "5863", "url": "https://gl.wikipedia.org/wiki?curid=210404", "title": "Arciprestado de Bezoucos", "text": "O Arciprestado de Bezoucos \u00e9 un dos 33 arciprestados da arquidiocese de Santiago de Compostela. Pertence \u00e1 vigair\u00eda da Coru\u00f1a e abrangue 32 parroquias de seis concellos coru\u00f1eses. A s\u00faa existencia xa est\u00e1 constatada no parroquial suevo do s\u00e9culo VI.\nParroquias.\nAs 32 parroquias do arciprestado son:"}
{"id": "210405", "revid": "54334", "url": "https://gl.wikipedia.org/wiki?curid=210405", "title": "Bion 8", "text": "Bion 8, tam\u00e9n co\u00f1ecido como Kosmos 1887, foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 29 de setembro de 1987 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 8 foi o oitavo sat\u00e9lite da serie de sat\u00e9lites Bion. Foi lanzado nunha \u00f3rbita inicial de 224\u00a0km de perixeo, 406\u00a0km de apoxeo e 62,8 graos de inclinaci\u00f3n orbital, cun per\u00edodo de 90,5 minutos.\nBion 8 levaba experimentos a bordo para continuar os experimentos de anteriores misi\u00f3ns Bion. Participaron cient\u00edficos de Hungr\u00eda, a Rep\u00fablica Democr\u00e1tica de Alema\u00f1a, Polonia, Roman\u00eda, Checoslovaquia, os Estados Unidos, Francia e da ESA.\nA c\u00e1psula regresou o 12 de outubro de 1987, tras uns 13 d\u00edas de voo."}
{"id": "210406", "revid": "4817", "url": "https://gl.wikipedia.org/wiki?curid=210406", "title": "Kosmos 1887", "text": ""}
{"id": "210407", "revid": "98629", "url": "https://gl.wikipedia.org/wiki?curid=210407", "title": "Bion 9", "text": "Bion 9, tam\u00e9n co\u00f1ecido como Kosmos 2044, foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 15 de setembro de 1989 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 9 foi o noveno sat\u00e9lite da serie de sat\u00e9lites Bion. Foi lanzado nunha \u00f3rbita inicial de 216\u00a0km de perixeo, 294\u00a0km de apoxeo e 82,3 graos de inclinaci\u00f3n orbital, cun per\u00edodo de 89,3 minutos.\nBion 9 levaba 80 experimentos a bordo provenientes de nove pa\u00edses e da ESA, relacionados co mareo, a reproduci\u00f3n e a rexeneraci\u00f3n, a inmunolox\u00eda e a readaptaci\u00f3n \u00e1 gravidade normal. A bordo iban roedores, trit\u00f3ns, peixes, moscas da froita, formigas, vermes, c\u00e9lulas e sementes, as\u00ed como dous macacos.\nA c\u00e1psula regresou o 29 de setembro de 1989, tras 14 d\u00edas de voo, con alg\u00fans esp\u00e9cimes mortos debido a un fallo no control t\u00e9rmico da c\u00e1psula."}
{"id": "210408", "revid": "4817", "url": "https://gl.wikipedia.org/wiki?curid=210408", "title": "Kosmos 2044", "text": ""}
{"id": "210411", "revid": "23204", "url": "https://gl.wikipedia.org/wiki?curid=210411", "title": "Bandeira de Djibuti", "text": "A bandeira de Djibuti est\u00e1 formada por d\u00faas franxas horizontais do mesmo ancho, sendo azul a superior e verde a inferior, cun tri\u00e1ngulo is\u00f3scele de cor branca no lado do pau, cunha estrela vermella de cinco puntas no seu centro. As cores poden ser interpretadas como a terra (verde), o ceo e o mar (azul), e a paz (branco) coa estrela vermella representando as rexi\u00f3ns do pa\u00eds.\nA bandeira foi izada por primeira vez o 27 de xu\u00f1o de 1977 a ra\u00edz da independencia do estado."}
{"id": "210412", "revid": "56817", "url": "https://gl.wikipedia.org/wiki?curid=210412", "title": "Stefan Brockhoff", "text": "Stefan Brockhoff \u00e9 un pseud\u00f3nimo usado colectivamente por un grupo de tres co-autores alem\u00e1ns de varias novelas policiais : Dieter Cunz (1910\u20131969), Richard Plant (1910\u20131998) e Oskar Seidlin (1911\u20131984).\nOs tres te\u00f1en varias caracter\u00edsticas com\u00fans: naceron en Alema\u00f1a na mesma \u00e9poca, convert\u00e9ronse en refuxiados por mor do nazismo, e acabaron vivindo nos Estados Unidos. Amais, para os tres a escritura de novelas de detectives era unha vocaci\u00f3n de mocidade, se ben os seus principais intereses e actividades posteriores foron distintos."}
{"id": "210416", "revid": "23204", "url": "https://gl.wikipedia.org/wiki?curid=210416", "title": "Josefa Mart\u00edn Luengo", "text": "Josefa Mart\u00edn Luengo, nada en Salamanca en 1944 e finada na mesma cidade o 1 de xullo de 2009, foi unha educadora libertaria, tam\u00e9n co\u00f1ecida como Pepita.\nTraxectoria.\nIniciou a s\u00faa actividade educadora en Fregenal de la Sierra (Provincia de Badaxoz) dirixindo a escola-fogar Nert\u00f3briga, tratando de que o alumnado tivese unha educaci\u00f3n integral, onde a formaci\u00f3n da persoa e a adquisici\u00f3n de valores fosen as pautas a seguir, cousa que \u00f3 seu entendemento fixo que \"as forzas vivas\" da zona esixisen o seu cesamento inmediato. Este caso chegou a exporse no Congreso dos Deputados, nunha interpelaci\u00f3n \u00f3 goberno de Adolfo Su\u00e1rez por un deputado socialista.\nPouco despois, en xaneiro do 1978, en compa\u00f1a das pedagogas Concha Casta\u00f1o e Mar\u00eda Jes\u00fas Checa decidiu fundar unha escola na localidade de M\u00e9rida, a Escola Libre Paideia. Tam\u00e9n foi unha activa militante feminista, membro del colectivo \"Mujeres por la Anarqu\u00eda\", formado por mulleres do Colectivo Paideia."}
{"id": "210419", "revid": "7523", "url": "https://gl.wikipedia.org/wiki?curid=210419", "title": "Sidigas Avellino", "text": ""}
{"id": "210423", "revid": "89787", "url": "https://gl.wikipedia.org/wiki?curid=210423", "title": "Lega Basket Serie A 2011-12", "text": "A tempada 2011-2012 da Lega Basket Serie A foi a 90\u00aa edici\u00f3n da m\u00e1xima competici\u00f3n de baloncesto en Italia. A competici\u00f3n contou con 17 equipos, que se enfrontaron entre si \u00f3 longo de 32 xornadas. Trala tempada regular, os 8 primeiros da t\u00e1boa disputaron as eliminatorias polo t\u00edtulo de campi\u00f3n.\nO campi\u00f3n desta edici\u00f3n foi o Montepaschi Siena, que conseguiu o seu sexto t\u00edtulo consecutivo logo de impo\u00f1erse \u00f3 EA7 Emporio Armani Milano na final.\n\u00d3 remate da tempada, dous dos equipos da Serie A desapareceron: o Pallacanestro Treviso e o Teramo Basket.\nEliminatorias polo t\u00edtulo.\nO campi\u00f3n da tempada 2011-12 da Lega Basket Serie A foi o Montepaschi Siena."}
{"id": "210425", "revid": "89787", "url": "https://gl.wikipedia.org/wiki?curid=210425", "title": "Mikel San Jos\u00e9", "text": "Mikel San Jos\u00e9 Dom\u00ednguez, nado en Pamplona o 30 de maio de 1989, \u00e9 un futbolista espa\u00f1ol. Xoga de defensa e o seu actual equipo \u00e9 o Athletic Club.\nTraxectoria.\nSan Jos\u00e9 pasou polas categor\u00edas inferiores do Athletic Club, antes de fichar polo Liverpool FC con tan s\u00f3 18 anos en agosto de 2007. Asinou un contrato de tres anos, e xogou regularmente cos reservas do equipo.\nEn agosto de 2009, San Jos\u00e9 volveu a Bilbao, en calidade de cedido. O 19 de maio de 2010, asinou un contrato co Athletic por 5 anos.\nO 5 de decembro de 2010, no derbi vasco contra a Real Sociedad, San Jos\u00e9 fixo un penalti que se converter\u00eda no primeiro gol dos donostiarras, e anotou un gol na s\u00faa propia porter\u00eda no comezo da segunda parte, po\u00f1endo as\u00ed o 2-0 definitivo no marcador."}
{"id": "210426", "revid": "7596", "url": "https://gl.wikipedia.org/wiki?curid=210426", "title": "Bunraku", "text": "O \u00e9 o nome xen\u00e9rico polo que \u00e9 co\u00f1ecido o teatro de monicreques xapon\u00e9s (monicreques e historias contadas). Caracter\u00edzase pola uni\u00f3n de tres artes esc\u00e9nicas distintas, os monicreques (\"ningy\u014d\"), a recitaci\u00f3n (\"j\u014druri\") a cargo do recitador (\"tay\u016b\") e a m\u00fasica do \"shamisen\".\nO teatro de monicreques Ningyo Johruri Bunraku foi proclamado no 2003 e inscrito no 2008 na Lista representativa do Patrimonio Cultural Inmaterial da Humanidade da Unesco.\nOrixes.\nA orixe dos monicreques no Xap\u00f3n non se co\u00f1ece con exactitude, mais a maior parte dos estudosos coinciden que as monicreques participaban en antigos rituais relixiosos servindo como veh\u00edculo para facer chegar pregarias \u00f3s deuses, ou ben, o manipulador actuando como m\u00e9dium era posu\u00eddo por un deus. Este tipo de uso a\u00ednda hoxe \u00e9 frecuente en zonas rurais, no que o monicreque serve para protexer \u00f3s nenos de enfermidades. As figuras humanas representadas como bonecos ou monicreques, independentemente de se te\u00f1en movemento ou non, reciben en xapon\u00e9s o nome de \"ningy\u014d\" (\u4eba\u5f62), cuxo significado literal \u00e9 \u201cfigura humana\u201d.\nClasificaci\u00f3n dos monicreques.\nOs monicreques clasif\u00edcanse seguindo diferentes criterios, un deles \u00e9 polo n\u00famero de manipuladores necesarios para operar con ela. Os papeis m\u00e1is importantes necesitan de tres persoas, mentres que para os papeis secundarios un s\u00f3 operador abonda para o seu manexo.\nOutra das divisi\u00f3ns, en xeral a m\u00e1is com\u00fan, \u00e9 segundo o tipo de cabeza do monicreque e distingue entre personaxes femininos e masculinos, e pola idade, clase social, personalidade e papel na obra. Entre os personaxes principais m\u00e1is representados est\u00e1n:"}
{"id": "210427", "revid": "785", "url": "https://gl.wikipedia.org/wiki?curid=210427", "title": "Alfredo Garc\u00eda D\u00f3riga", "text": "Alfredo Garc\u00eda L\u00f3pez-D\u00f3riga, co\u00f1ecido como Alfredo Garc\u00eda D\u00f3riga, nado en Viveiro o 13 de abril de 1849 e finado na mesma vila o 14 de decembro de 1911, foi un xornalista e escritor galego en lingua castel\u00e1, galega e asturiana.\nTraxectoria.\nFillo de Cipriano Jos\u00e9 Garc\u00eda M\u00e9ndez e Eulogia L\u00f3pez D\u00f3riga, residiu de mozo en Oviedo, de onde era a s\u00faa nai. Al\u00ed colaborou en \"El Faro Asturiano\" e dirixiu \"La Revista Ovetense\" e \"La Cr\u00f3nica de Asturias\". Viviu tam\u00e9n en Santiago de Compostela, Salamanca e Mondo\u00f1edo, onde dirixiu o peri\u00f3dico local \"El Baluarte de Galicia\". Finalmente asentouse en Viveiro, onde exerceu como bibliotecario e colaborou nos peri\u00f3dicos \"El Eco de Vivero\" e \"El Vivariense\", a m\u00e1is de colaboraci\u00f3ns nalgunha obra como o \"\u00c1lbum Hist\u00f3rico, cient\u00edfico y literario de Galicia\" de 1887.\nPosrom\u00e1ntico e rexionalista, en castel\u00e1n, foi narrador, poeta e articulista. En galego, escribiu alg\u00fans poemas que foron publicados en diferentes xornais da \u00e9poca. Alg\u00fans deles foron recollidos en \"Fuego del alma: Narraciones y leyendas\" (1966), volume p\u00f3stumo biling\u00fce.\nO seu poemario \"Lex Dei. Poema de Historia Sagrada\" (2012), versificaci\u00f3n das sagradas escrituras, foi publicado cunha introduci\u00f3n biogr\u00e1fica por Emilio \u00cdnsua. \nEn asturiano escribiu poemas na variedade de Llena, de onde proced\u00eda a s\u00faa familia materna, e varias das s\u00faas composici\u00f3ns apareceron na escolma \"Los nuevos bablistas\" (1925).\nFoi cronista de Viveiro e acad\u00e9mico correspondente da Real Academia Galega."}
{"id": "210428", "revid": "98629", "url": "https://gl.wikipedia.org/wiki?curid=210428", "title": "Bunraku (filme)", "text": "Bunraku \u00e9 un filme estadounidense dirixido por Guy Moshe que se estreou no 2010.\nSinopse.\nUn misterioso vagabundo (Josh Hartnett) e un samurai xapon\u00e9s chamado Yoshi (Gackt) chegan por separado a unha cidade que vive aterrorizada pola banda criminal encabezada por Nicola (Ron Perlman) e unha \"femme fatale\" (Demi Moore). Cando se co\u00f1ecen deciden unir as s\u00faas forzas e acabar con eles, coa axuda do propietario do Saloon (Woody Harrelson)."}
{"id": "210429", "revid": "89787", "url": "https://gl.wikipedia.org/wiki?curid=210429", "title": "Victor Serge", "text": "Victor Serge, nado como Viktor Lvovitch Kibaltchitch (en lingua rusa \u0412\u0438\u043a\u0442\u043e\u0440 \u041b\u044c\u0432\u043e\u0432\u0438\u0447 \u041a\u0438\u0431\u0430\u043b\u044c\u0447\u0438\u0447) en Ixelles o 30 de decembro de 1890 e finado en M\u00e9xico o 17 de novembro de 1947, foi un revolucionario, anarquista e escritor ruso en lingua francesa. Malia nacer en B\u00e9lxica os pais eran emigrantes pol\u00edticos rusos e el tivo nacionalidade rusa.\nTraxectoria.\nMilitante anarquista, a Revoluci\u00f3n de Outubro levouno \u00f3 comunismo. En febreiro de 1919 chega Petrogrado e \u00fanese \u00f3 Partido Comunista Bolxevique. Traballou na Terceira Internacional como periodista, editor e tradutor. Representou \u00e1 Internacional Comunista en Alema\u00f1a e traballou na insurrecci\u00f3n errada de outono de 1923. Aquela experiencia levouno \u00e1s filas da Oposici\u00f3n de Esquerdas, da que foi figura destacada en Leningrado. En 1928 foi expulsado do partido e encarcerado, pero despois foi liberado. A partir de ent\u00f3n comezou a ga\u00f1a-la vida escribindo novelas, a maior\u00eda das cales se publicaban en Francia. En 1933 foi arrestado e deportado. En abril de 1936, tras unha campa\u00f1a internacional, foi expulsado da Uni\u00f3n Sovi\u00e9tica. Ent\u00f3n renovou contactos con Lev Trotski, pero non foron duradeiros. En 1940 foxe de Par\u00eds, pouco antes da toma da cidade polo nazismo, e radicou en M\u00e9xico onde faleceu."}
{"id": "210430", "revid": "27155", "url": "https://gl.wikipedia.org/wiki?curid=210430", "title": "Transporte de membrana", "text": "En biolox\u00eda celular denom\u00ednase transporte de membrana o conxunto de mecanismos que regulan o paso de solutos, como i\u00f3ns e pequenas mol\u00e9culas, a trav\u00e9s das membranas celulares, \u00e9 dicir, de bicapas lip\u00eddicas que incl\u00faen prote\u00ednas. Dita propiedade d\u00e9bese \u00e1 selectividade de membrana, unha caracter\u00edstica das membranas celulares que lles permite actuar como axentes de separaci\u00f3n espec\u00edfica de substancias quimicamente distintas, posibilitando a permeabilidade de certas substancias, pero non a doutras.\nOs movementos de case todos os solutos a trav\u00e9s da membrana est\u00e1n mediados por prote\u00ednas transportadoras de membrana, m\u00e1is ou menos especializadas no transporte de mol\u00e9culas concretas. Como a diversidade e fisiolox\u00eda das distintas c\u00e9lulas dun organismo est\u00e1 relacionada en grande medida coa s\u00faa capacidade de captar determinados elementos externos, post\u00falase que debe existir un conxunto de prote\u00ednas transportadoras espec\u00edfico para cada tipo celular e para cada momento fisiol\u00f3xico; dita expresi\u00f3n diferencial est\u00e1 regulada por medio da transcrici\u00f3n diferencial dos xenes que codifican esas prote\u00ednas e da s\u00faa traduci\u00f3n, \u00e9 dicir, por mecanismos xen\u00e9tico-moleculares, mais tam\u00e9n pola biolox\u00eda celular: ditas prote\u00ednas poden requirir unha activaci\u00f3n mediada por rutas de sinalizaci\u00f3n celular, activaci\u00f3n a nivel bioqu\u00edmico ou, mesmo, de localizaci\u00f3n en ves\u00edculas do citoplasma.\nIntroduci\u00f3n.\nTermodinamicamente, o fluxo de substancias dun compartimento a outro pode realizarse a favor ou en contra dun gradiente de concentraci\u00f3n ou electroqu\u00edmico. Se o intercambio de substancias se realiza a favor do gradiente, \u00e9 dicir, no sentido dos potenciais decrecentes, o requirimento de enerx\u00eda externo ao sistema \u00e9 nulo; pero se o transporte se fai en contra do gradiente, requ\u00edrese un gasto de enerx\u00eda, enerx\u00eda metab\u00f3lica neste caso. Por exemplo, un mecanismo qu\u00edmico de separaci\u00f3n cl\u00e1sico que non require un achegamento de enerx\u00eda externo \u00e9 a di\u00e1lise: nela, unha membrana semipermeable separa d\u00faas soluci\u00f3ns que difiren na concentraci\u00f3n dun mesmo soluto. Se a membrana permite o paso de auga pero non o do soluto, ocorre que a auga fl\u00fae cara ao compartimento m\u00e1is concentrado en soluto, coa fin de establecer un equilibrio no cal a enerx\u00eda do sistema sexa m\u00ednima. Para que ocorra este fluxo, dado que a auga se despraza a favor de gradiente desde un lugar moi concentrado a outro moi dilu\u00eddo (o soluto est\u00e1 na situaci\u00f3n oposta), non se require un achegamento de enerx\u00eda externo.\nA natureza das membranas biol\u00f3xicas, especialmente a dos seus l\u00edpidos, \u00e9 anfip\u00e1tica, o que se traduce en que forman unha bicapa que ten unha parte interna hidrof\u00f3bica e unha externa hidrof\u00edlica, o que permite que surxa unha posibilidade de transporte chamada difusi\u00f3n simple ou difusi\u00f3n pasiva, que consiste na difusi\u00f3n de substancias ao seu trav\u00e9s sen gasto de enerx\u00eda metab\u00f3lica e sen axuda de prote\u00ednas transportadoras. No caso de que a substancia a transportar pos\u00faa unha carga neta, difundir\u00e1 non s\u00f3 en resposta a un gradiente de concentraci\u00f3n, sen\u00f3n tam\u00e9n ao potencial de membrana, \u00e9 dicir, ao gradiente electroqu\u00edmico.\nComo son poucas as mol\u00e9culas que poden difundir a trav\u00e9s dunha membrana lip\u00eddica, a maior\u00eda dos procesos de transporte implican a prote\u00ednas de transporte. Tr\u00e1tase de prote\u00ednas transmembrana que pos\u00faen moitas estruturas en h\u00e9lice alfa inmersas na matriz lip\u00eddica ou ben, polo menos en bacterias, en folla beta. Dita estrutura probablemente implica unha v\u00eda de entrada a trav\u00e9s de contornos hidrof\u00edlicos proteicos que causar\u00edan unha distorsi\u00f3n no medio moi hidrof\u00f3bico constitu\u00eddo polos l\u00edpidos. As prote\u00ednas interve\u00f1en de diversas formas no transporte: act\u00faan tanto como bombas impulsadas pola enerx\u00eda metab\u00f3lica do ATP, ou como canais de difusi\u00f3n facilitada.\nTermodin\u00e1mica.\nUn proceso fisiol\u00f3xico s\u00f3 pode levarse a cabo se non contrav\u00e9n os principios termodin\u00e1micos elementais. O transporte de membrana obedece algunhas leis f\u00edsicas que definen as s\u00faas capacidades e utilidade biol\u00f3xica.\nUn principio xeral da termodin\u00e1mica que goberna a transferencia de substancias a trav\u00e9s de membranas ou outras superficies \u00e9 que o cambio da enerx\u00eda libre, \u0394\"G\", para o transporte dun mol dunha substancia cunha concentraci\u00f3n C1 nun compartimento, cara a un lugar no que a s\u00faa concentraci\u00f3n \u00e9 C2, \u00e9 de:\nPolo que se C2 \u00e9 menor ca C1, \u0394\"G\" \u00e9 tam\u00e9n negativo, e o proceso \u00e9 termodinamicamente favorable. Consonte se vai transferindo a enerx\u00eda dun compartimento a outro, e se non interve\u00f1en outros factores, ch\u00e9gase a un equilibrio onde C2=C1, e, por tanto, \u0394\"G\"=0. Por\u00e9n, existen tres circunstancias nas que pode evitarse esta igualdade, circunstancias vitais para o funcionamento \"in vivo\" das membranas biol\u00f3xicas:\nTipos.\nDifusi\u00f3n simple.\nComo se mencionou anteriormente, a difusi\u00f3n pasiva \u00e9 un fen\u00f3meno espont\u00e1neo, xa que ten lugar incrementando a entrop\u00eda do sistema, e diminu\u00edndo a enerx\u00eda libre. Non require a intervenci\u00f3n de prote\u00ednas de membrana, pero si das caracter\u00edsticas da substancia a transportar e da natureza da bicapa. Para o caso dunha membrana fosfolip\u00eddica pura, a velocidade de difusi\u00f3n dunha substancia depende do seu:\nEstes factores afectan de diversa maneira \u00e1 velocidade de difusi\u00f3n pasiva:\nA difusi\u00f3n simple a trav\u00e9s da membrana lip\u00eddica mostra unha cin\u00e9tica de non saturaci\u00f3n, o que significa que a taxa neta de entrada est\u00e1 determinada s\u00f3 pola diferenza no n\u00famero de mol\u00e9culas a cada lado da membrana, polo que a entrada aumenta en proporci\u00f3n \u00e1 concentraci\u00f3n de soluto no flu\u00eddo extracelular. Esta caracter\u00edstica distingue a difusi\u00f3n simple dos mecanismos de penetraci\u00f3n por canais de transporte mediado.\nDifusi\u00f3n facilitada.\nBaixo o mesmo principio termodin\u00e1mico aplicado no caso da difusi\u00f3n simple, \u00e9 dicir, que o soluto a transportar se move a favor de gradiente, a difusi\u00f3n facilitada opera de modo similar, pero est\u00e1 facilitada pola existencia de prote\u00ednas canle, que son as que facilitan o transporte de, neste caso, auga ou alg\u00fans i\u00f3ns e mol\u00e9culas hidr\u00f3filas. Estas prote\u00ednas integrais de membrana conforman estruturas en forma de poro inmersas na bicapa, que deixan unha canle interna hidrof\u00edlica que permite o paso de mol\u00e9culas moi lip\u00f3fobas como as mencionadas anteriormente. A apertura desta canle interna pode ser constitutiva (continua) e desregulada, nos canles non regulados, ou pode requirir un sinal que medie a s\u00faa apertura ou peche: \u00e9 o caso dos canles reguladas.\nTransporte activo e cotransporte.\nNesta modalidade efect\u00faase un transporte en contra do gradiente de concentraci\u00f3n ou electroqu\u00edmico e, para conseguilo, as prote\u00ednas transportadoras implicadas consomen enerx\u00eda metab\u00f3lica (comunmente adenos\u00edn trifosfato). A hidr\u00f3lise do composto que act\u00faa como moeda enerx\u00e9tica pode ser moi evidente, como no caso dos transportadores que son ATPases, ou pode ter unha orixe indirecta: por exemplo, os cotransportadores empregan gradientes de determinados solutos para impulsar o transporte dun determinado composto en contra do seu gradiente, a costa da disipaci\u00f3n do primeiro gradiente mencionado. Poder\u00eda parecer que neste caso non interv\u00e9n un gasto enerx\u00e9tico, mais non \u00e9 as\u00ed porque o establecemento do gradiente da substancia transportada colateralmente ao composto obxectivo requiriu a hidr\u00f3lise de ATP para a s\u00faa xeraci\u00f3n por medio duns determinados tipos de prote\u00ednas denominados bombas.\nDef\u00ednese transporte activo primario como aquel que hidroliza ATP de forma directa para transportar o composto en cuesti\u00f3n, e transporte activo secundario como aquel que utiliza a enerx\u00eda almacenada nun gradiente electroqu\u00edmico.\nO descubrimento da existencia deste tipo de transportadores produciuse ao estudar cineticamente a transferencia de mol\u00e9culas a trav\u00e9s das membranas: para alg\u00fans solutos, observouse que a velocidade de entrada chega a unha meseta na s\u00faa gr\u00e1fica ao acadar certa concentraci\u00f3n externa a partir da cal non se produce un incremento significativo de velocidade de captaci\u00f3n, o que se denomina resposta tipo curva lox\u00edstica. Interpretouse que o transporte aqu\u00ed se produce pola formaci\u00f3n dun complexo substrato-transportador, conceptualmente id\u00e9ntico ao complexo encima-substrato da cin\u00e9tica encim\u00e1tica. Cada prote\u00edna transportadora pos\u00fae unha constante de afinidade polo soluto que \u00e9 igual \u00e1 concentraci\u00f3n do soluto cando a velocidade de transporte \u00e9 a metade do seu valor m\u00e1ximo (equivaler\u00eda, para o caso dun encima, \u00e1 constante de Michaelis-Menten).\nAlgunhas caracter\u00edsticas importantes do transporte activo, ademais da s\u00faa capacidade de intervir mesmo en contra de gradiente, a s\u00faa cin\u00e9tica e o emprego de ATP, son: o seu elevado grao de selectividade e a s\u00faa facilidade de inhibici\u00f3n farmacol\u00f3xica selectiva.\nTransportadores.\nUn transportador pode mobilizar diversos i\u00f3ns e mol\u00e9culas. Segundo a direccionalidade, dist\u00ednguense:\nAmbos os dous reciben o nome de cotransportadores, xa que se transportan d\u00faas cousas \u00e1 vez.\nBombas.\nUnha bomba \u00e9 unha prote\u00edna que hidroliza ATP para transportar a trav\u00e9s dunha membrana un determinado soluto coa fin de xerar un gradiente electroqu\u00edmico que lle confira \u00e1 membrana unhas caracter\u00edsticas de potencial. Dito gradiente pos\u00fae un interese como un indicador do estado da c\u00e9lula medindo par\u00e1metros como o potencial de Nernst, pero ademais interv\u00e9n activamente no transporte de substancias a trav\u00e9s da membrana porque aumenta a entrop\u00eda do sistema no cotransporte de substancias en contra do seu gradiente.\nUnha das bombas de maior importancia en c\u00e9lulas animais \u00e9 a bomba de sodio-potasio, que opera por medio do seguinte mecanismo:\nSelectividade de membrana.\nComo a caracter\u00edstica primordial do transporte a trav\u00e9s dunha membrana biol\u00f3xica \u00e9 a selectividade desta e a s\u00faa actuaci\u00f3n como barreira espec\u00edfica para determinadas substancias, a fisiolox\u00eda subxacente deste fen\u00f3meno foi estudada profusamente. Clasicamente, dividiuse o estudo desta propiedade entre electr\u00f3litos e non electr\u00f3litos.\nSelectividade para electr\u00f3litos.\nOs canais i\u00f3nicos definen un di\u00e1metro interno que permite o paso de pequenos i\u00f3ns de forma m\u00e1is ou menos espec\u00edfica. Dado que o tama\u00f1o do i\u00f3n est\u00e1 relacionado coa especie qu\u00edmica, poder\u00edase asumir \"a priori\" que unha canle cun di\u00e1metro de poro dabondo grande para que pase por el o i\u00f3n permitir\u00eda tam\u00e9n o paso doutros de menor tama\u00f1o, cousa que na realidade non ocorre na maior\u00eda dos casos. Existen d\u00faas caracter\u00edsticas alleas ao tama\u00f1o que son importantes na determinaci\u00f3n da selectividade dos poros da membrana: a facilidade de deshidrataci\u00f3n e a interacci\u00f3n coas cargas do interior do poro.\nPara que un i\u00f3n penetre no poro, debe disociarse das mol\u00e9culas de auga que o cobren en sucesivas capas de solvataci\u00f3n. A tendencia a deshidratarse, ou a facilidade para facelo, est\u00e1 relacionada co tama\u00f1o do i\u00f3n: os i\u00f3ns grandes fano con m\u00e1is facilidade c\u00f3s pequenos, polo que un poro con centros polares febles admitir\u00e1 preferentemente i\u00f3ns grandes, antes ca pequenos.\nCando o interior da canle est\u00e1 revestido de grupos polares, procedentes das cadeas laterais dos amino\u00e1cidos que o compo\u00f1en, a interacci\u00f3n do i\u00f3n deshidratado con estes centros pode ser m\u00e1is importante c\u00e1 facilidade de deshidrataci\u00f3n para conferir a especificidade da canle. Por exemplo, unha canle revestida de histidinas e arxininas, con grupos cargados positivamente, repeler\u00e1 de forma selectiva aos i\u00f3ns cargados co mesmo signo, pero facilitar\u00e1 o paso dos cargados negativamente. Ademais, neste caso, os i\u00f3ns m\u00e1is pequenos poden interaccionar de forma m\u00e1is pr\u00f3xima por cuesti\u00f3ns est\u00e9ricas, o cal incrementa moito as interacci\u00f3ns carga-carga e, xa que logo, esaxera o efecto.\nSelectividade para non electr\u00f3litos.\nOs non electr\u00f3litos, substancias que xeralmente son hidr\u00f3fobas e lip\u00f3filas, adoitan atravesar a membrana por disoluci\u00f3n na bicapa lip\u00eddica por difusi\u00f3n simple. A facilidade para difundir neste caso \u00e9 dependente do coeficiente de partici\u00f3n K, polo xeral, a\u00ednda que existen alg\u00fans non electr\u00f3litos que atravesan a membrana por transporte mediado por un transportador.\nNo caso de que o non electr\u00f3lito estea parcialmente cargado, \u00e9 dicir, sexa m\u00e1is ou menos polar, como \u00e9 o caso do etanol, metanol ou urea, perm\u00edtese o paso a trav\u00e9s da membrana por medio de canais acuosos inmersos na membrana. \u00c9 interesante salientar que non existe un mecanismo de regulaci\u00f3n efectivo que estableza barreiras a este transporte, o que implica unha vulnerabilidade intr\u00ednseca das c\u00e9lulas \u00e1 penetraci\u00f3n destas mol\u00e9culas."}
{"id": "210432", "revid": "56817", "url": "https://gl.wikipedia.org/wiki?curid=210432", "title": "Bandeira de Zambia", "text": "A bandeira de Zambia foi adoptada o 24 de outubro de 1964 e foi modificada levemente en 1996. Foi dese\u00f1ada pola artista zambiana Gabriel Ellison."}
{"id": "210434", "revid": "98629", "url": "https://gl.wikipedia.org/wiki?curid=210434", "title": "Bandeira do S\u00e1hara Occidental", "text": "A bandeira do S\u00e1hara Occidental \u00e9 a mesma que utilizou a Fronte Polisario dende 1973 na s\u00faa loita contra a colonizaci\u00f3n espa\u00f1ola, e est\u00e1 baseada no dese\u00f1o da bandeira da rebeli\u00f3n \u00e1rabe fronte ao Imperio Otom\u00e1n que tivo lugar durante a primeira guerra mundial. A bandeira consiste en tres franxas horizontais do mesmo tama\u00f1o (negro, branco e verde), unidas cun tri\u00e1ngulo vermello situado no bordo m\u00e1is pr\u00f3ximo \u00f3 mastro; ademais, ten o engadido da media l\u00faa e a estrela vermellas no centro da bandeira, s\u00edmbolo utilizado noutros pa\u00edses magreb\u00eds."}
{"id": "210435", "revid": "23204", "url": "https://gl.wikipedia.org/wiki?curid=210435", "title": "Bandeira de Somalilandia", "text": "A bandeira de Somalilandia foi adoptada o 14 de outubro de 1996. Est\u00e1 composta por tres franxas horizontais de igual tama\u00f1o en cores verde, branco e vermello. Sobre a franxa verde est\u00e1 escrito en \u00e1rabe a \"shahada\" (\"Non hai m\u00e1is Deus que Al\u00e1 e Mahoma \u00e9 o seu Profeta\") e sobre a branca hai unha estrela negra.\nCada cor ten un significado: o verde significa prosperidade, o branco a paz e o vermello os heroes ca\u00eddos pola liberdade do seu pobo, mentres que a \"shahada\" representa o islam. A estrela negra representa o desexo de unificar os cinco pobos somal\u00eds: Somalilandia, Somalia, a provincia de Ogaden en Etiop\u00eda, Djibuti e parte do norte de Kenya.\nPreviamente, outra bandeira foi usada ata 1996, consistente nun campo branco cun disco central de cor verde arredor do cal estaba escrita a \"shahada\"."}
{"id": "210436", "revid": "82922", "url": "https://gl.wikipedia.org/wiki?curid=210436", "title": "Alborada (m\u00fasica)", "text": "A alborada \u00e9 unha peza instrumental de orixe popular interpretada, casa por casa, polos grupos de gaiteiros no albor dos d\u00edas das festas dos pobos.\nCaracter\u00edsticas.\nAs alboradas son pezas instrumentais, sen acompa\u00f1amento vocal, que empregan a gaita como instrumento principal. T\u00f3canas tradicionalmente os gaiteiros, no abrente dos d\u00edas das festas patronais, mentres percorren a localidade casa por casa para dar aviso do comezo das celebraci\u00f3ns da xornada. \u00c9 un x\u00e9nero musical similar a outras pezas ideadas para o desfile, como as marchas e as ruadas.\nNo derradeiro terzo do XIX, na \u00e9poca do Rexurdimento da cultura galega, diversos compositores de m\u00fasica culta val\u00e9ronse destas m\u00fasicas populares como inspiraci\u00f3n para as s\u00faas obras. Populariz\u00e1ronse as\u00ed moitas alboradas como a \"Alborada de Ver\u00edn\", a \"Alborada de Poio\", a \"Alborada de Inzenga\" ou a \"Alborada galega\" de Pascual Veiga unha das pezas galegas de maior simbolismo identitario."}
{"id": "210437", "revid": "75439", "url": "https://gl.wikipedia.org/wiki?curid=210437", "title": "Sabela Ar\u00e1n", "text": "Sabela Ar\u00e1n Rom\u00e1n, nada en Santiago de Compostela o 25 de decembro de 1987, \u00e9 unha actriz galega.\nTraxectoria.\nFormaci\u00f3n.\nLicenciada en Comunicaci\u00f3n Audiovisual (Especialidade en Gui\u00f3n e Direcci\u00f3n) pola Universidade de Santiago de Compostela (2005-2009), fixo un mestrado de \"Actuaci\u00f3n Cinematogr\u00e1fica e TV\" na TAI (Escola Superior de Artes e Espect\u00e1culos) de Madrid (2009-2010) e estudos de dobraxe en AM estudios, Madrid (2010-2012).\nVida persoal.\n\u00c9 filla do xinec\u00f3logo e pol\u00edtico Jos\u00e9 Antonio Ar\u00e1n Trillo."}
{"id": "210439", "revid": "5863", "url": "https://gl.wikipedia.org/wiki?curid=210439", "title": "Lago Alberte", "text": "O Lago Alberte, Albert Nyanza ou Lago Mobutu Sese Seko \u00e9 un lago que est\u00e1 situado na \u00c1frica Central, no Gran Val do Rift, ao oeste de Uganda. Serve de fronteira coa Rep\u00fablica Democr\u00e1tica do Congo. Neste lago desemboca o r\u00edo Nilo chegando desde o seu nacemento no Lago Vitoria e volve sa\u00edr outra vez direcci\u00f3n norte, cami\u00f1o do mar Mediterr\u00e1neo.\nEst\u00e1 situado a unha altitude de 615 metros, ten unha \u00e1rea de 5.300 km\u00b2, con 160 km de longo e 30 km de largo e unha profundidade m\u00e1xima de 58 m.\nFoi descuberto para o mundo branco en 1864 por Samuel White Baker, na s\u00faa viaxe de busca do nacemento do r\u00edo Nilo, po\u00f1\u00e9ndolle o nome en honra do pr\u00edncipe Alberte, consorte da ra\u00ed\u00f1a Vitoria."}
{"id": "210441", "revid": "1131", "url": "https://gl.wikipedia.org/wiki?curid=210441", "title": "Estaci\u00f3n de Utebo", "text": "A estaci\u00f3n de Utebo \u00e9 unha estaci\u00f3n de ferrocarril situada no municipio espa\u00f1ol de Utebo, moi preto da cidade de Zaragoza. Forma parte da li\u00f1a C-1 da rede de Proximidades Zaragoza operada por Renfe, sendo este o \u00fanico servizo prestado na actualidade na estaci\u00f3n.\nSituaci\u00f3n ferroviaria.\nA estaci\u00f3n at\u00f3pase a menos dun quil\u00f3metro da antiga estaci\u00f3n de Utebo-Monzalbarba, nos trazados das li\u00f1as f\u00e9rreas de ancho convencional Madrid - Barcelona e Zaragoza - Altsasu v\u00eda Pamplona.\nA estaci\u00f3n.\nFoi inaugurada o 11 de xu\u00f1o de 2008, con ocasi\u00f3n da Exposici\u00f3n Internacional de 2008, integr\u00e1ndose na recentemente creada rede de Proximidades Zaragoza. Esta moderna estaci\u00f3n componse de d\u00faas plataformas laterais ao que acceden d\u00faas v\u00edas. O cambio de plataforma real\u00edzase grazas a un paso elevado.\nServizos ferroviarios.\nProximidades.\nA estaci\u00f3n forma parte da li\u00f1a C-1 da rede de Proximidades Zaragoza operada por Renfe."}
{"id": "210457", "revid": "98629", "url": "https://gl.wikipedia.org/wiki?curid=210457", "title": "NGC 7129", "text": "NGC 7129 \u00e9 unha nebulosa de reflexi\u00f3n situada a 3.300 anos luz de distancia na constelaci\u00f3n de Cepheus. Un c\u00famulo aberto \u00e9 o responsable da iluminaci\u00f3n desta nebulosa. Unha recente investigaci\u00f3n apunta a que este c\u00famulo cont\u00e9n m\u00e1is de 130 estrelas de menos dun mill\u00f3n de anos de idade. NGC 7129 est\u00e1 situada a menos de medio grao do c\u00famulo NGC 7142.\nA nebulosa ten forma de casullo de rosa; o vento estelar das novas estrelas empurraron cara a fora a que unha vez foi unha nube molecular de forma globular, na cal estas estrelas naceron. A cor rosa prov\u00e9n dos grans de po que flotan na nube, e que son quentados pola intensa luz das estrelas novas. A luz ultravioleta e a luz visible \u00e9 absorbida por estes grans, os cales \u00f3 quentarse emiten enerx\u00eda en lonxitudes de onda infravermella, e \u00e9 no infravermello coma o Telescopio Espacial Spitzer fotografou esta nebulosa. As cores falsas m\u00e1is vermellas da imaxe tomada no infravermello polo telescopio Spitzer (ver imaxe da caixa de informaci\u00f3n) suxiren unha nube molecular rica en hidrocarburos.\nA nube molecular m\u00e1is fr\u00eda que est\u00e1 rodeando \u00e1 quente \u00e9 invisible para o Telescopio Espacial Spitzer. Tres das estrelas m\u00e1is novas do centro da nebulosa insiren chorros da gas supers\u00f3nico dentro da nebulosa, a colisi\u00f3n destes chorros de gas quente, quentan a s\u00faa vez \u00e1s mol\u00e9culas de mon\u00f3xido de carbono da nebulosa, o cal produce unha complexa nebulosa de cor verde, que fai de talo da rosa."}
{"id": "210458", "revid": "98629", "url": "https://gl.wikipedia.org/wiki?curid=210458", "title": "Cultura popular", "text": "A cultura popular \u00e9 a cultura vern\u00e1cula, propia dun pobo. Pode ser definida como calquera manifestaci\u00f3n cultural (danza, m\u00fasica, festas, literatura, folclore, arte etc.) que o pobo produce e participa de forma activa.\nCaracter\u00edsticas.\nA cultura popular \u00e9 o resultado dunha interacci\u00f3n continua entre persoas de determinadas rexi\u00f3ns e recobre un complexo de padr\u00f3ns de comportamento e crenzas dun pobo. Naceu da adaptaci\u00f3n do home ao ambiente onde vive e abrangue diversas areas de co\u00f1ecemento: crenzas, artes, moral, linguaxe, ideas, h\u00e1bitos, xogos, tradici\u00f3ns, usos e costumes, artesanatos, folclore etc.\n\u00c9 o que diferenza e clasifica un pobo, \u00e9 o que d\u00e1 o ton e a cor a unha dada sociedade e abrangue un modo de vida. Ao contrario da 'cultura culta', a cultura popular xorde das tradici\u00f3ns e costumes e \u00e9 transmitida de xeraci\u00f3n en xeraci\u00f3n, principalmente, de forma oral. Desde un punto de vista da cultura popular contempor\u00e1nea o contido da cultura popular \u00e9 determinado en gran parte polas industrias que xeran o material cultural culto (ou de autor), como por exemplo as industrias do cinema, televisi\u00f3n e editoriais, como tam\u00e9n os medios de comunicaci\u00f3n. No entanto, a cultura popular non pode ser descrita como o produto conxunto desas industrias sen\u00f3n que ser\u00eda o resultado destas.\nFontes.\nA cultura de masa ten m\u00faltiplas orixes. \u00c9 alimentada principalmente polas industrias que te\u00f1en lucros a inventar e promover material cultural. Entre elas, enc\u00f3ntranse a industria da m\u00fasica popular, cinema, televisi\u00f3n, radio, ben como editoras de libros e xogos de computador.\nUnha segunda fonte da cultura popular, moi diferente da primeira, \u00e9 o folclore. Inclusivamente, no mundo preindustrial, a cultura de masa como hoxe \u00e9 entendida non exist\u00eda e cubr\u00eda a s\u00faa funci\u00f3n unha cultura folcl\u00f3rica. Esta camada anterior de cultura a\u00ednda persiste na nosa sociedade, por exemplo, en forma de an\u00e9cdotas ou de rumores, que se espallan pola poboaci\u00f3n de boca en boca, tal como sempre aconteceu.\nRetroalimentaci\u00f3n.\nOs produtores de \"cultura erudita\" son, obviamente, eles mesmos membros da sociedade popular. Ese feito xera frecuentemente unha retroalimentaci\u00f3n, na medida en que a porci\u00f3n da cultura popular serve como unha alimentaci\u00f3n da s\u00faa produci\u00f3n. Por exemplo, os estereotipos sobre os homosexuais presentes na cultura popular poden ter unha influencia importante nos filmes con personaxes homosexuais. \u00c1 s\u00faa vez, isto pode orixinar unha retroalimentaci\u00f3n, propagando os estereotipos, eventualmente de forma esaxerada.\nManifestaci\u00f3ns contempor\u00e1neas da cultura popular.\nSen ansia de facer unha completa mostra de exemplos de manifestaci\u00f3ns actuais de cultura popular c\u00edtanse aqu\u00ed algunhas destacadas:"}
{"id": "210459", "revid": "98629", "url": "https://gl.wikipedia.org/wiki?curid=210459", "title": "Humphrey Slater", "text": "Humphrey Richard \"Hugh\" Slater nado en 1906 e finado en 1958, foi un pintor e autor brit\u00e1nico.\nTraxectoria.\nCriouse en Sur\u00e1frica e asistiu \u00e1 Slade School of Art a mediados dos anos 1920. Como pintor chegou a exhibir un cadro abstracto na galer\u00eda de Lucy Wertheim en Londres. O pintor William Coldstream considerouno como \"un pintor moi dotado e pouco com\u00fan\".\nNa d\u00e9cada de 1930 comezou a involucrarse na pol\u00edtica antinazi e afiliouse \u00f3 Partido Comunista. En 1936 participou na guerra civil espa\u00f1ola como Xefe de operaci\u00f3ns para as Brigadas Internacionais.\nEn 1940, de volta a Inglaterra axudou a Tom Wintringham a configurar o centro de Osterley Park, formaci\u00f3n que ensinaba a loita de guerrillas e a guerrilla urbana \u00e1 Garda Nacional brit\u00e1nica. Posteriormente foi recrutado no ex\u00e9rcito regular.\nEntre 1945 e 1947 foi editor da revista \"Polemic\". Por outra banda, o filme \"Conspirator\" protagonizado por Elizabeth Taylor e Robert Taylor, bas\u00e9ase na s\u00faa novela \"The Conspirator\"."}
{"id": "210460", "revid": "27155", "url": "https://gl.wikipedia.org/wiki?curid=210460", "title": "Fotorrespiraci\u00f3n", "text": "A fotorrespiraci\u00f3n \u00e9 o proceso por medio do cal a planta transforma o fosfoglicolato en 3-fosfoglicerato, que a planta realiza cando na fase escura da s\u00faa fotos\u00edntese o encima rubisco funciona engadindo os\u00edxeno \u00e1 ribulosa 1,5-bisfosfato (RuBP) e orixina unha mol\u00e9cula de fosfoglicolato e outra de 3-fosfoglicerato, en lugar de realizar a s\u00faa actividade normal carboxilativa de fixaci\u00f3n do carbono en dito azucre, que dar\u00eda lugar a d\u00faas mol\u00e9culas de 3-fosfoglicerato. Este proceso ten lugar no mes\u00f3filo das follas das plantas con fotos\u00edntese C3 e nel interve\u00f1en o cloroplasto, peroxisoma e mitocondria. Como o proceso ten lugar en presenza de luz e gasta O2 e desprende CO2 recibe o nome de fotorrespiraci\u00f3n, xa que se parece a unha respiraci\u00f3n, a\u00ednda que non ten que ver con ela, sen\u00f3n cun funcionamento peculiar do encima que fixa o carbono na fotos\u00edntese e coas transformaci\u00f3ns posteriores. A fotorrespiraci\u00f3n \u00e9 especialmente activa nas plantas con fotos\u00edntese C3 e reduce a eficiencia da fotos\u00edntese, xa que consome ATP e poder redutor.\nXa en 1920 Otto Warburg se decatou de que a fotos\u00edntese medida como di\u00f3xido de carbono asimilado era inhibida por altas concentraci\u00f3ns de os\u00edxeno , nos que foron os primeiros estudos sobre a fotorrespiraci\u00f3n.\nRubisco e a fotorrespiraci\u00f3n.\nA rubisco ou RuBisCO pode ter unha actividade de carboxilase ou de osixenase. A actividade de carboxilase \u00e9 a que realiza normalmente durante a fotos\u00edntese, fixando CO2 na ribulosa 1,5-bisfosfato e orixinando d\u00faas mol\u00e9culas de 3-fosfglicerato. Cando a rubisco funciona como oxidase une mol\u00e9culas de os\u00edxeno \u00e1 ribulosa 1,5-bisfosfato oxid\u00e1ndoa a unha (s\u00f3) mol\u00e9cula de 3-fosfoglicerato e outra de fosfoglicolato. Falta, pois, unha mol\u00e9cula de 3-fosfoglicolato en relaci\u00f3n a cando funciona como carboxilase, polo que se perderon mol\u00e9culas carbonadas do ciclo de Calvin e o rendemento fotosint\u00e9tico dimin\u00fae. O fosfoglicolato, pola s\u00faa parte, entrar\u00e1 na fotorrespiraci\u00f3n para rexenerar o 3-fosfoglicolato que falta, malgastando ATP e poder redutor. Deste modo, os \u00e1tomos de carbono do fosfoglicolato volven ao ciclo de Calvin.\nO di\u00f3xido de carbono \u00e9 o ligando favorecido pola rubisco fronte ao os\u00edxeno; por\u00e9n, funciona como osixenase cando hai unha alta concentraci\u00f3n de os\u00edxeno en relaci\u00f3n coa de di\u00f3xido de carbono.\nCondici\u00f3ns que favorecen a fotorrespiraci\u00f3n.\nA fotorrespiraci\u00f3n pode ter lugar cando os niveis de di\u00f3xido de carbono son baixos, por exemplo, cando os estomas est\u00e1n pechados para impedir as perdas de auga durante as secas. Nas plantas C3 a fotorrespiraci\u00f3n aumenta cando se elevan as temperaturas.\nO rendemento fotosint\u00e9tico potencial das plantas C3 pode verse reducido ata nun 25% pola fotorrespiraci\u00f3n. A fotorrespiraci\u00f3n consome ATP e poder redutor e orixina unha perda neta de carbono e nitr\u00f3xeno (como NH3), o que ralentiza o crecemento da planta.\nEficiencia.\nPor\u00e9n, o feito de reducir a fotorrespiraci\u00f3n pode non orixinar un incremento no crecemento da planta, polo que alg\u00fans investigadores matizan os seus prexu\u00edzos. Algunhas investigaci\u00f3ns suxiren, por exemplo, que a fotorrespiraci\u00f3n pode ser necesaria para a asimilaci\u00f3n dos nitratos do chan. De ser as\u00ed, unha posible reduci\u00f3n da fotorrespiraci\u00f3n realizada por Enxe\u00f1ar\u00eda Xen\u00e9tica (como algunha vez se propuxera) ou causada polo incremento do di\u00f3xido de carbono atmosf\u00e9rico debido ao uso de combustibles f\u00f3siles poder\u00eda non ser beneficiosa para \u00e1s plantas.\nReacci\u00f3ns da fotorrespiraci\u00f3n.\nAs reacci\u00f3ns da fotorrespiraci\u00f3n te\u00f1en lugar en tres org\u00e1nulos: cloroplasto, peroxisoma e mitocondria, e son as seguintes: \nFunci\u00f3ns da fotorrespiraci\u00f3n.\nA actividade osixenase da rubisco dimin\u00fae a eficiencia da fotos\u00edntese ao reducir o n\u00famero de carbonos introducidos no ciclo de Calvin. A atmosfera da \u00e9poca primitiva en que se orixinaron as primeiras plantas conti\u00f1a pouco os\u00edxeno, polo que se hipotetiza que a evoluci\u00f3n inicial da rubisco non estaba influ\u00edda por non poder discriminar ben entre o os\u00edxeno e o di\u00f3xido de carbono. Cando aumentou o os\u00edxeno na atmosfera isto empezou a ser un problema debido \u00e1 actividade osixenase da rubisco, polo que en certos climas evolucionaron as fotos\u00ednteses C4 e CAM, para minimizar a fotorrespiraci\u00f3n.\nA\u00ednda que alg\u00fans aspectos das funci\u00f3ns da fotorrespiraci\u00f3n son discutidos, ac\u00e9ptase amplamente que esta v\u00eda infl\u00fae en varios procesos que van desde a bioenerx\u00e9tica, funci\u00f3n do fotosistema II, e metabolismo do carbono ata \u00e1 asimilaci\u00f3n do nitr\u00f3xeno e a respiraci\u00f3n. A v\u00eda fotorrespiratoria \u00e9 a principal fonte de H2O2 nas c\u00e9lulas fotosint\u00e9ticas. Por medio da produci\u00f3n de H2O2 e interacci\u00f3ns dos nucle\u00f3tidos de piridina, a fotorrespiraci\u00f3n fai unha contribuci\u00f3n esencial \u00e1 homeostase redox celular. Ao facelo, infl\u00fae en m\u00faltiples v\u00edas de sinalizaci\u00f3n, en particular, as que dirixen as respostas hormonais das plantas, que controlan o crecemento, e as respostas ao ambiente e defensivas, e a morte celular programada.\nOutra teor\u00eda postula que pode funcionar como \"v\u00e1lvula de seguridade\", que impide que o exceso de potencial redutivo orixinado por unha reserva de NADPH excesiva reaccione co os\u00edxeno e produza radicais libres, que poder\u00edan danar as funci\u00f3ns metab\u00f3licas da c\u00e9lula e oxidar os l\u00edpidos de membrana, prote\u00ednas ou nucle\u00f3tidos e pigmentos fotosint\u00e9ticos.\nMinimizaci\u00f3n da fotorrespiraci\u00f3n en plantas C4 e CAM.\nComo a fotorrespiraci\u00f3n require enerx\u00eda adicional procedente da fase luminosa, algunhas plantas desenvolveron mecanismos para reducir a captaci\u00f3n de O2 pola rubisco, consistentes en incrementar a concentraci\u00f3n de CO2 nas follas de maneira que sexa menos probable que a rubisco realice actividades de osixenase e produza fosfoglicolato.\nAs plantas con fotos\u00edntese C4 captan di\u00f3xido de carbono nas c\u00e9lulas do mes\u00f3filo das s\u00faas follas de d\u00eda e \u00faneno ao fosfoenolpiruvato orixinando oxalacetato nunha reacci\u00f3n catalizada polo encima fosfoenolpiruvato carboxilase. Este oxalacetato \u00e9 despois convertido en malato, que pasa \u00e1s c\u00e9lulas da va\u00ed\u00f1a vascular das follas, onde se encontra a rubisco. Al\u00ed a concentraci\u00f3n de os\u00edxeno \u00e9 baixa, polo que se evita a fotorrespiraci\u00f3n. Al\u00ed, o malato libera o CO2, que \u00e9 agora fixado pola rubisco carboxilando \u00e1 ribulosa 1,5-bisfosfato, orixinando d\u00faas mol\u00e9culas de 3-fosfoglicerato e facendo que o ciclo de Calvin funcione normalmente.\nEsta capacidade de evitar a fotorrespiraci\u00f3n fai que estas plantas sexan m\u00e1is resistentes ca outras en climas secos e c\u00e1lidos, nos que os estomas deben estar moito tempo pechados, polo que os niveis internos de CO2 ser\u00edan baixos. Entre as plantas C4 est\u00e1n a cana de azucre, millo, e sorgo.\nAs plantas con fotos\u00edntese CAM (\"Crassulacean Acid Metabolism\"), como os cactos e plantas suculentas, utilizan o encima fosfoenolpiruvato carboxilase que cataliza a formaci\u00f3n de malato a partir de fosfoenolpiruvato e CO2. Esta reacci\u00f3n ten lugar de noite, cando as plantas abren os estomas (de d\u00eda non os abren para non secarse ao transpirar), e despois, durante o d\u00eda, o carbono lib\u00e9rase para ser fixado pola rubisco, asegurando, polo mesmo mecanismo ca as C4, que esta funcione na s\u00faa actividade carboxilativa."}
{"id": "210462", "revid": "98629", "url": "https://gl.wikipedia.org/wiki?curid=210462", "title": "Juan Ignacio de Armada Mondrag\u00f3n y Caama\u00f1o", "text": "Juan Ignacio de Armada Mondrag\u00f3n y Caama\u00f1o, nado no pazo de Ortigueira, Santa Cruz de Ribadulla, en agosto de 1757 e finado en Santiago en 1824, foi un arist\u00f3crata galego, IV marqu\u00e9s de Santa Cruz de Ribadulla. \nTraxectoria.\nEra o segundo fillo de Juan Antonio Armada y Mondrag\u00f3n, III marqu\u00e9s de Santa Cruz de Ribadulla e da s\u00faa esposa Ana Ignacia Garc\u00eda de Castro. En 1770 sentou praza de cadete e, en 1775 formou parte da expedici\u00f3n a Alxer. En 1792 foi destinado como gobernador de Maracaibo, cargo que exerceu at\u00e9 1802, en que regresou a Galicia para facerse cargo do marquesado, por falecer o seu irm\u00e1n m\u00e1is vello Antonio, que non tivera descendencia.\nCasou en Madrid o 8 de xaneiro de 1793 con Petra Guerra y Garc\u00eda de Briones, coa que tivo en Maracaibo en 1796 a Juan Ignacio Armada Mondrag\u00f3n y Guerra, que foi o VI marqu\u00e9s de Santa Cruz de Ribadulla.\nEn maio de 1808 ocorre a invasi\u00f3n napole\u00f3nica. Santiago ferve en ardor patri\u00f3tico; os estudantes desexan loitar contra os franceses. O claustro universitario, aproveitando as boas disposici\u00f3ns dos alumnos, nunha reuni\u00f3n presidida por Rafael de M\u00fazquiz, arcebispo de Santiago, acordou organizar un batall\u00f3n para colaborar co movemento popular a prol de liberar o pa\u00eds. En doce d\u00edas, o batall\u00f3n xa contaba con 1.250 voluntarios. O arcebispo, se\u00f1or da cidade, nomea por aclamaci\u00f3n dos estudantes como xefe da unidade ao coronel marqu\u00e9s de Santa Cruz de Rinadulla, \"suxeito ben co\u00f1ecido no noso continente e colonias pola s\u00faa pericia militar, patriotismo e amor \u00e1s letras\". Aceptou o marqu\u00e9s a encarga e presentouse aos estudantes cunha brillante arenga, disposto para facer a guerra ao seu custo. Dotado o batall\u00f3n de bandeira, capel\u00e1n e oficiais, comezou a instruci\u00f3n. Pronto estivo preparado (en apenas 42 d\u00edas), d\u00e1ndoselle ordes, e d\u00e9uselle a orde de incorporarse ao ex\u00e9rcito do Oeste, que estaba ao mando do xeneral Joaqu\u00edn Blake, onde formaron a vangarda xunto aos voluntarios navarros. O batall\u00f3n interveu con varia fortuna en acci\u00f3ns b\u00e9licas, nas que demostrou valor e pericia. Un dos episodios m\u00e1is recordados foi o de entrar de inc\u00f3gnito \u00e1 Coru\u00f1a a reco\u00f1ecer as bater\u00edas, malia estar tomada a cidade polo mariscal Ney.\nMentres o marqu\u00e9s estaba en campa\u00f1a, a s\u00faa esposa recibiu a visita de Jovellanos, que pasou en Santa Cruz unha temporada en 1811, cando recalara en Muros, cami\u00f1o de Xix\u00f3n.\nJuan Ignacio Armada foi ascendido a brigadier pola Xunta Suprema do Reino de Galicia, continuando ao mando do \"Real Corpo Militar Literario da Universidade de Santiago\".&lt;br&gt;Recibiu varias condecoraci\u00f3ns, as\u00ed como a Cruz de Comendador da Orde de Isabel a Cat\u00f3lica e a Gran Cruz de San Hermenexildo. Tam\u00e9n foi nomeado doutor \"honoris causa\" da Universidade de Santiago, en todas as s\u00faas facultades.\nRematada a guerra pasou en Santa Cruz moitas temporadas. Arranxou a leira, terminou o trazado do parque e trouxo plantas de Am\u00e9rica, mandou contru\u00edr o estanque grande do xard\u00edn e ocupouse de ampliar a casa. Arrequeceu a biblioteca con alg\u00fans libros militares hist\u00f3ricos.&lt;br&gt;Faleceu en Santiago en 1824, sendo soterrado na catedral de Santiago, na capela da Piedade (tam\u00e9n chamada de Mondrag\u00f3n ou de Santa Cruz)."}
{"id": "210464", "revid": "25871", "url": "https://gl.wikipedia.org/wiki?curid=210464", "title": "Carles Santos", "text": "Carles Santos Ventura, nado en Vinar\u00f2s, Provincia de Castell\u00f3, Pa\u00eds Valenciano o 1 de xullo de 1940 e finado na mesma localidade o 4 de decembro de 2017), foi un artista valenciano que comezou a s\u00faa carreira como pianista e que posteriormente se adicou a outras disciplinas creativas como a composici\u00f3n musical, a escultura, a fotograf\u00eda, a poes\u00eda e a dramaturxia."}
{"id": "210466", "revid": "54334", "url": "https://gl.wikipedia.org/wiki?curid=210466", "title": "Bion 10", "text": "Bion 10, tam\u00e9n co\u00f1ecido como Kosmos 2229, foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 29 de decembro de 1993 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 10 foi o d\u00e9cimo sat\u00e9lite da serie de sat\u00e9lites Bion. Foi lanzado nunha \u00f3rbita inicial de 226\u00a0km de perixeo, 397\u00a0km de apoxeo e 62,8 graos de inclinaci\u00f3n orbital, cun per\u00edodo de 90,5 minutos.\nBion 10 levaba bordo dous monos e varios insectos, anfibios, plantas e cultivos celulares obxecto de experimentos dese\u00f1ados por cient\u00edficos de nove pa\u00edses e da ESA.\nA c\u00e1psula regresou o 10 de xaneiro de 1993, tras 12 d\u00edas de voo."}
{"id": "210467", "revid": "4817", "url": "https://gl.wikipedia.org/wiki?curid=210467", "title": "Kosmos 2229", "text": ""}
{"id": "210468", "revid": "89787", "url": "https://gl.wikipedia.org/wiki?curid=210468", "title": "Xos\u00e9 Gonz\u00e1lez Varela", "text": "Xos\u00e9 Gonz\u00e1lez Varela, nado en San Xurxo de Go\u00e1 (Cospeito), diocese de Mondo\u00f1edo, contra 1750 e finado en Santiago en 1842, foi un avogado, catedr\u00e1tico de Universidade de Santiago, fil\u00f3sofo ilustrado e destacado afrancesado.\nTraxectoria.\nS\u00e1bese que contra 1785 ingresou no Colexio de Santiago Alfeo (ou Colexio Novo) de Santiago ata estudar Filosof\u00eda e C\u00e1nones. O seu expediente de ingreso hai moitas testemu\u00f1as de limpeza de sangue, segundo exix\u00edan as regras para ser colexial.\nEn 1794 dirixiuse ao Consello da universidade solicitando que sacara a concurso p\u00fablico as c\u00e1tedras que quedaran vacantes a causa da expulsi\u00f3n dos xesu\u00edtas, e que se cubriran de forma transparente conforme a legalidade vixente, provocando unha forte pol\u00e9mica.\nEra afeccionado a ler libros prohibidos pola Inquisici\u00f3n e parece que, co pretexto de substitu\u00edr o bibliotecario universitario doutor Pedrosa, pasaba horas lendo no local onde se custodiaban tales libros. Este feito chegar\u00eda a ouvidos da Inquisici\u00f3n, que lle chamou a atenci\u00f3n prohib\u00edndolle expresamente que en adiante visitara dito lugar. \nDoutor en Artes, Teolox\u00eda en C\u00e1nones, foi avogado dos Reais Consellos e vicerreitor do Colexio de San Xerome, lugar onde se reun\u00eda un club de afrancesados e ao que acud\u00eda Baz\u00e1n de Mendoza (que era o seu fundador e presidente) e outros simpatizantes coas ideas modernizadoras. Al\u00ed planearon a renovaci\u00f3n do ensino universitario e a provisi\u00f3n das c\u00e1tedras tratando de romper o monopolio do clero regular.\nEn 1799 foi cesado de cargo de vicerreitor de San Xerome baixo o pretexto de que casara \u2014o que \u00eda contra as constituci\u00f3ns do Colexio\u2014 a\u00ednda que a verdadeira raz\u00f3n eran as reuni\u00f3ns de afrancesados que ti\u00f1an lugar nos seus apousentos.\nMoitos catedr\u00e1ticos da Universidade compostel\u00e1 simpatizaban coas ideas francesas. E Gonz\u00e1lez Varela tivo a oportunidade de expresar esta simpat\u00eda cando o ex\u00e9rcito franc\u00e9s invadiu Galicia. El, e outros catedr\u00e1ticos, apresur\u00e1ronse a felicitar a Murat, lugartenente de Napole\u00f3n en Espa\u00f1a, a quen consideraban impulsor dun novo modelo pol\u00edtico e social. Esa fidelidade ser\u00eda recompensada co nomeamento de moitos deles para ocupar cargos p\u00fablicos na cidade. As\u00ed, catro personaxes desta instituci\u00f3n ser\u00edan nomeados por Baz\u00e1n Maxistrados inspectores da Polic\u00eda Xeral da cidade de Santiago e a s\u00faa provincia, entre eles Xos\u00e9 Gonz\u00e1lez Varela \"que se ocupar\u00e1 Quartel de las Parroquias de San Andr\u00e9s, Salom\u00e9 y Sar\".\nIsto molestou moito a outros compa\u00f1eiros de c\u00e1tedra polo que, no claustro de 1 de xu\u00f1o de 1808 \u2014no que se creou o Batall\u00f3n Literario\u2014, Gonz\u00e1lez Varela foi suspendido da s\u00faa c\u00e1tedra, xunto con Baz\u00e1n de Mendoza e Xos\u00e9 de la Vega, por manifestar \"sentimientos contraros a la causa p\u00fablica en las actuales cr\u00edticas circunstancias amenazando negar\u00edan certificados de curso al que se atreviese a decir que los ej\u00e9rcitos franceses que cruzan nuestra Espa\u00f1a ten\u00edan otras intenciones que las de amistad y nuestra propia felicidad\". A comezos de 1809 el e os seus compa\u00f1eiros foron repostos nas s\u00faas c\u00e1tedras polo xeneral Marchand.\nPero, como os outros ilustrados que simpatizaron cos ideais revolucionarios franceses, foron tachados de traidores. O clero, aliado coa aristocracia, encirraron aos campesi\u00f1os para que combateran aos franceses e aos afrancesados. A Igrexa galega loitou con todas as s\u00faas forzas contra eles. E as\u00ed, o xornal \"El Patriota compostelano\" convidaba a \"escupir, abominar y desterrar a los acaudillados ateos que el infierno vomit\u00f3 en Francia para que pasando los Pirineos enarbolasen el estandarte de la irreligi\u00f3n en Espa\u00f1a\".\nOs ilustrados galegos convert\u00e9ranse no branco de todas as cr\u00edticas. A prensa denigr\u00e1baos consider\u00e1ndoos \"perfidos e desnaturalizados patricidas\". Cando os franceses marcharon de Santiago, a universidade sancionou e represaliou con dureza aos afrancesados. Gonz\u00e1lez varela foi declarado \"traidor\" por unha sentenza do 29 de abril de 1810 na que se revogaba o seu t\u00edtulo de Doutor, o seu nome foi borrado de todos os libros da universidade (\"damnatio memoriae\"), foi expulsado da mesma e foron confiscados todos os seus bens.\nGrazas \u00e1 amnist\u00eda de 1820 puido reincorporarse \u00e1 s\u00faa c\u00e1tedra durante o trienio liberal.\nMorreu en Santiago en 1842.\nObras.\nTraduciu ao espa\u00f1ol (1821) os \"Principios l\u00f3gicos\" de Destut de Tracy (1754-1856), engadindo algunhas notas. (Este autor sit\u00faase dentro do pensamento sensista de Locke e Condillac: o pensamento f\u00fandase na actividade dos sentidos).\nAs obras l\u00f3xicas e metaf\u00edsicas destinadas a servir de texto na universidade est\u00e1n escritas en lat\u00edn moderno, por ser o idioma usado nesa instituci\u00f3n. Pero mentres que a \"Metaphisica\" est\u00e1 escrita cun estilo argumentativo e silox\u00edstico \u2014usual na escol\u00e1stica\u2014 a \"Logica\", en cambio, adopta unha forma li\u00f1al e directa de describir e argumentar \u2014facilitando as\u00ed a s\u00faa comprensi\u00f3n\u2014 sen perder por iso rigor."}
{"id": "210469", "revid": "54334", "url": "https://gl.wikipedia.org/wiki?curid=210469", "title": "Bion 11", "text": "Bion 11 foi un sat\u00e9lite artificial non tripulado da Uni\u00f3n Sovi\u00e9tica pertencente \u00e1 serie de sat\u00e9lites Bion para investigaci\u00f3ns biol\u00f3xicas. Foi lanzado o 24 de decembro de 1996 mediante un foguete Soiuz U desde o cosm\u00f3dromo de Plesetsk.\nCaracter\u00edsticas.\nBion 11 foi o und\u00e9cimo sat\u00e9lite da serie de sat\u00e9lites Bion. Foi lanzado nunha \u00f3rbita inicial de 225\u00a0km de perixeo, 401\u00a0km de apoxeo e 62,8 graos de inclinaci\u00f3n orbital, cun per\u00edodo de 90,5 minutos.\nBion 11 levaba bordo dous monos que foron chamados Lalik e Multik e estivo adicada a investigaci\u00f3ns biom\u00e9dicas.\nA c\u00e1psula regresou o 7 de xaneiro de 1997, tras 15 d\u00edas de voo."}
{"id": "210472", "revid": "89787", "url": "https://gl.wikipedia.org/wiki?curid=210472", "title": "Pazo de Ortigueira", "text": "O pazo de Ortigueira, tam\u00e9n co\u00f1ecido como pazo de Santa Cruz de Ribadulla, \u00e9 un pazo situado na parroquia de Santa Cruz de Ribadulla (concello de Vedra), que foi residencia de Alfonso Armada Comyn, marqu\u00e9s de Santa Cruz de Rivadulla.\nHistoria.\nA mediados do s\u00e9culo XV viv\u00eda no lugar de Ortigueira, da parroquia de Santa Cruz de Ribadulla un nobre apelidado Abraldes, que tomara partido pola infanta Xoana a Beltranexa na guerra que esta mantivera contra a s\u00faa parente Isabel pola coroa de Castela, como tantos outros se\u00f1ores galegos. Non daba creto aos dixomed\u00edxomes e, segundo se conta, persign\u00e1ndose, sentenciou:\n \nOs Reis Cat\u00f3licos, ao sabelo, mandaron \"desmouchar\" a vella torre, o que era sinal de afronta para o que nela viv\u00eda. Abraldes abandonou s\u00faa casa e nunca volveu. O seu fillo mandou constru\u00edr, na parroquia de San Mamede de Ribadulla, a \"casa de Guimar\u00e1ns\", pazo que estaba m\u00e1is cerca de Santiago, e \"sen torre\", pois nunca quixeron naquela familia volver a sufrir humillaci\u00f3n.\nPor aqueles anos apareceu por Santiago de Compostela un cl\u00e9rigo influente e con di\u00f1eiro: Juan Ib\u00e1\u00f1ez de Mondrag\u00f3n. Nomeado c\u00f3engo de Santiago, pronto aumentou a s\u00faa fortuna e adquiriu fama. Parece ser que un dos seus irm\u00e1ns era prelado en Roma, e outro serv\u00eda no ex\u00e9rcito. A orixe da familia era o soar de Eremuzketa, en Guip\u00fascoa. Satisfeito na diocese de Santiago, poderosa, o c\u00f3engo decidiu establecerse en Compostela, para o que vendeu os bens de Mondrag\u00f3n e buscou unha casa no campo; a \"torre de Ortigueira\" estaba baleira e comprouna. Cambiou a s\u00faa estrutura e edificou unha capela (pombal e cipr\u00e9s xa os ti\u00f1a). Comprou moitas terras para ampliar o predio, dotou \u00e1 parroquia con xenerosidade e fundou un morgado electivo; pero a obra na que puxo maior empe\u00f1o e di\u00f1eiro foi a construci\u00f3n da capela da Piedade (co\u00f1ecida como capela de Mondrag\u00f3n), na catedral, na que mandou que o enterraran.\nO predio de Santa Cruz tomou ent\u00f3n forma. Comenzouse a muralla que a rodea, e plant\u00e1ronse vi\u00f1as e oliveiras, as\u00ed como uns bos cadros de limoeiros, cerca do bosque de carballos e casti\u00f1eiros. A horta era excelente, e dela envi\u00e1base a Santiago unha cesta todos os d\u00edas, para a vivenda do c\u00f3engo. No andar principal da casa, o sobrado, hab\u00eda amplas estancias, inclu\u00edndo a coci\u00f1a, quedando todo o baixo para o gando e almac\u00e9n do gran procedente dos foros. Ao c\u00f3engo sucedeuno un sobri\u00f1o, que seguiu comprando terras, e aumentou a biblioteca.\nUn descendente desta familia, Andr\u00e9s Ib\u00e1\u00f1ez Mondrag\u00f3n, recibiu en 1681, de mans do rei Carlos II, o t\u00edtulo de marqu\u00e9s de Santa Cruz de Rivadulla.\nO pazo actual.\nO pazo, cas\u00f3n en forma de L, presenta na fachada os escudos da familia Mondrag\u00f3n e, na parte de atr\u00e1s, unha balconada. O edificio b\u00e1sico \u00e9 un gran corpo rectangular que se une mediante un longo pasadizo coa igrexa, enfronte do pazo. A casa \u00e9 do tempo do Barroco. Cabe destacar como mellor expo\u00f1ente art\u00edstico a fonte, ostentosamente brasonada, encaixada entre as edificaci\u00f3ns complementarias, xunto \u00e1s cortes e \u00e1s vivendas dos caseiros, que aparecen unidas ao outro lado do patio, quedando a igrexa no centro.\nNeste lugar meditou o pol\u00edtico Gaspar Melchor de Jovellanos, e al\u00ed redactou o \"Memorial en defensa da Xunta Suprema Central\".\nPrimeiro os Mondrag\u00f3n, xa no s\u00e9culo XVI, enlazados daquela cos Abraldes e despois co apelido Armada, que pervive aqu\u00ed, deron vida a esta casa que ten un dos seus maiores encantos na vexetaci\u00f3n que a acompa\u00f1a.\nO 11 de decembro de 2001, a propiedade no seu conxunto foi declarada Ben de Interese Cultural.\nO xard\u00edn.\nO xard\u00edn do pazo te\u00f1en m\u00e1is de 200 variedades de plantas, moitas delas \u00e1rbores centenarias, estanques, bancos de pedra, as\u00ed como o cami\u00f1o das oliveiras en forma de cruz.\nO que fora presidente do Colexio de Farmac\u00e9uticos de Pontevedra Esteban Areses Vidal (1888-1984) dixo deste xard\u00edn en 1951:\nAlfonso Armada, que foi propietario, expresou, nun par\u00e1grafo revelador, o legado recibido, do que se converteu en celoso conservador:\nVarios exemplares arb\u00f3reos deste xard\u00edn aparecen no Cat\u00e1logo de \u00c1rbores Senlleiras da Xunta de Galiza. Ademais no mesmo cat\u00e1logo figuran as formaci\u00f3ns de buxos e de oliveiras, como formaci\u00f3ns senlleiras."}
{"id": "210473", "revid": "98629", "url": "https://gl.wikipedia.org/wiki?curid=210473", "title": "Isfah\u00e1n", "text": "Isfah\u00e1n \u00e9 unha cidade de Ir\u00e1n, capital da provincia hom\u00f3nima do centro occidental do pa\u00eds. Situada na meseta irania ao p\u00e9 dos montes Zagros nun oasis irrigado polo r\u00edo Zayandeh, \u00e9 na actualidade un importante n\u00facleo industrial, comercial, educativo e cultural que conta con 1\u00a0755\u00a0382 habitantes (2012) e unha \u00e1rea metropolitana de arredor de tres mill\u00f3ns.\nDe antigo poboamento (a m\u00edtica Aspadana citada por Tolomeo) semella unha fundaci\u00f3n aquem\u00e9nida coma residencia real de lecer que en tempos dos gregos sele\u00facidas se chamou Gabai, e foi unha sede militar fortificada na \u00e9poca sas\u00e1nida (s\u00e9culos III-VII) co nome de Jay. Un asentamento xudeu achegado, Yahoudiyeh na beira norte do Zayandeh, foi o verdadeiro xermolo da Isfah\u00e1n musulm\u00e1, cando foi capital dos turcos selx\u00facidas (s\u00e9culo XI) e dos persas saf\u00e1vidas (s\u00e9culo XVII), acadando o c\u00e9nit coma unha das maiores e m\u00e1is cosmopolitas urbes do mundo, foco cultural e relixioso, creaci\u00f3n do Sah Abbas I cun excepcional plan urbano de gran praza (Meid\u00e1n), bazar, mesquitas, pazos, xard\u00edns, grande avenida-bulevar, e pontes sobor do r\u00edo.\nHistoria.\nNa historia urbana de Isfah\u00e1n aparece o nome de Aspadana (citado por Tolomeo) coma posible antecesora na \u00e9poca do dominio medo na rexi\u00f3n, pero a\u00ednda non hai probas arqueol\u00f3xicas. M\u00e1is segura semella a adscrici\u00f3n da Gabae de tempos de Alexandre Magno e os seus sucesores sel\u00e9ucidas, posible fundaci\u00f3n dos persas aquem\u00e9nidas coma sitio dunha residencia real. O nome grego \"Gabai\" transformar\u00edase no Jay (ou Jayy) que as fontes \u00e1rabes dan como seguro antecedente urbano de Isfah\u00e1n. Existir\u00eda xa no tempo dos partos ars\u00e1cidas (247 aC-224) e con seguridade na \u00e9poca sas\u00e1nida (224-651).\nA vila sas\u00e1nida.\nAs\u00ed, antes da conquista \u00e1rabe, ao norte do leito do r\u00edo Zayandeh erix\u00edase a sede militar e administrativa dunha provincia sas\u00e1nida que chamaban Aspahan (\"lugar dos ex\u00e9rcitos\") e que constaba de dous asentamentos separados uns quil\u00f3metros: o antedito Jay era o posto fortificado (cuxa porta norte se chamaba dos Xudeus) cunha praza central e mercado; e un barrio xudeu, Yahoudiyeh, m\u00e1is ao norte e arredor do cal se foron aglomerando as aldeas do oasis existente no lugar. Seica Yahoudiyeh conti\u00f1a xa un grande \u00e1mbito ou praza, posiblemente de mercado.\n\u00c9poca musulm\u00e1.\nEntre o 644, data da conquista \u00e1rabe, e 772 Isfah\u00e1n perdeu a s\u00faa importancia pol\u00edtica. Nesa \u00faltima data o gobernador ab\u00e1sida estableceu a s\u00faa residencia na aldea de Khashinan, pr\u00f3xima a Yahoudiyeh, e unha primeira mesquita do venres (\"Masjed-e Jomeh\") e bazar (zoco ou mercado cuberto) foron constru\u00eddos nas inmediaci\u00f3ns da praza preisl\u00e1mica.\nOs b\u00faidas, persas xi\u00edtas, fanse co dominio da vila no 936 e forn\u00e9cena cunha muralla con doce portas e unha cidadela palaciana, xard\u00edns, novas mesquitas, ampliaci\u00f3n do bazar, ba\u00f1os p\u00fablicos (\"hamman\") e biblioteca. Avicena ensinou na cidade entre 1024 e 1037.\nOs sucesores da mesma ascendencia, kak\u00faidas (comezos do s\u00e9culo XI), fixeron unha ampliaci\u00f3n das murallas polo suroeste arrodeando a cidadela (ampliaci\u00f3n que comprende o que devir\u00e1 centro de Isfah\u00e1n). Esta cidade ampliada vai ser a que conquistar\u00e1n os selx\u00facidas.\nCapital selx\u00facida.\nEn 1051 Isfah\u00e1n, moi destru\u00edda, cae finalmente en poder dos turcos selx\u00facidas (sunnitas), e en 1072 o sult\u00e1n Malik Shah faina capital do seu imperio. Co seu visir Nizam al-Mulk reconstr\u00faena e conv\u00e9rtena nunha florecente cidade. A antiga praza entre o Bazar e a Mesquita do Venres (que tam\u00e9n \u00e9 reconstru\u00edda e ampliada, base do edificio actual) conv\u00e9rtese no centro da cidade, o vello Meid\u00e1n (\"Meid\u0101n-e Qadim\" ou \"Meid\u0101n-e Kohneh\") con funci\u00f3ns de mercado \u00f3 aire libre. Un novo cinto de murallas de doce quil\u00f3metros de per\u00edmetro arrodea a capital, que supera os 100\u00a0000 habitantes. A cidadela b\u00faida \u00e9 restaurada, grandes xard\u00edns, pazos e minaretes enriquecen a urbe; f\u00fandanse madrasas e un observatorio astron\u00f3mico, onde Omar Khayyam investigar\u00e1 e escribir\u00e1 poes\u00eda.\nNon destru\u00edda polos mongois en 1244 (continuar\u00e1 coma importante capital rexional) si ser\u00e1 saqueada e a poboaci\u00f3n masacrada por Tamerl\u00e1n en 1387.\nA creaci\u00f3n da capital persa: Esplendor saf\u00e1vida.\nO renacemento de Isfah\u00e1n veu dous s\u00e9culos despois, en 1588, cando o Sah Abbas I da dinast\u00eda saf\u00e1vida elixe a vila coma lugar de lecer e de caza. Dez anos despois des\u00edgnaa capital persa pola s\u00faa situaci\u00f3n central e menos exposta aos otom\u00e1ns.\n \nO plan persoal do \"sah\" pretende unha gran capital equiparable \u00e1s contempor\u00e1neas europeas (\u00e9poca xa de frecuentes contactos e embaixadas) que ademais de foco cultural e relixioso represente simbolicamente o poder centralizado do seu reino e, como devoto xi\u00edta que era, a imaxe do para\u00edso no Cor\u00e1n.\nAs\u00ed, cr\u00e9ase coma novo centro urbano un vasto espazo rectangular (\"imaxe do mundo\"), unha praza real que substit\u00fae o vello Meid\u00e1n. De 524\u00d7160 metros, con fachada uniforme de dobre altura con tendas e canles de auga arredor, \u00e9 unha das maiores do mundo. Unese \u00e1 vella cidade selx\u00facida polo seu lado norte cun acceso monumental e unha nova secci\u00f3n (Bazar Real) engadida ao antigo Bazar a trav\u00e9s do cal se liga co Meid\u00e1n medieval (que ao perder a s\u00faa relevancia e funci\u00f3n foi progresivamente ocupado con construci\u00f3ns). O lado occidental est\u00e1 presidido pola porta e palco cerimonial columnado do Pazo Real, o alto pavill\u00f3n Ali Qapu, tralo que se estende o complexo palacial cos xard\u00edns reais (que se ir\u00e1 enriquecendo con novos pavill\u00f3ns polos sucesivos monarcas). Nos outros dous lados do gran rect\u00e1ngulo er\u00edxense as novas mesquitas: a real, Masgid-i Sah no sur, e a pequena e refinada Lutfullah no lado oriental enfrontando o Ali Qapu.\nA nova Isfah\u00e1n saf\u00e1vida, ao suroeste da cidade medieval cara \u00f3 r\u00edo, ten unha grande avenida con \u00e1rbores e canle central de auga, a Cahar Bag, dese\u00f1ada coma eixo vertebral (1,6\u00a0km) ao occidente do Meid\u00e1n e bordeada de pazos, xard\u00edns e residencias da corte e da elite administrativa e adinerada. Unha ponte monumental, a Si-o-se ou dos 33 arcos (tam\u00e9n ponte Allahverdi Khan), continuar\u00eda o eixo sobor do Zayendeh ata a ourela sur e m\u00e1is al\u00e1 onde rematar\u00eda noutro gran xard\u00edn persa (Bagh Hezar Jarib). Os barrios residenciais est\u00e9ndense nunha ret\u00edcula de grandes parcelas en \u00e1mbolos dous lados do Cahar Bag.\nNo sur do r\u00edo os sucesores de Abbas I proxectaron outros xard\u00edns reais ao longo do s\u00e9culo XVII e unha nova ponte estancial, a excepcional Ponte Khaju (1650) augas abaixo do Allahverdi, continuando un segundo e antigo eixo dende o Meid\u00e1n.\nTam\u00e9n na beira sur se desenvolveu o barrio de Nova Julfa con armenios cos que inicialmente Sah Abbas repoboou a cidade ao inicio do seu plan (confiando ademais na s\u00faa iniciativa mercantil). Para finais do XVII a capital contaba con 350\u00a0000 habitantes (algunhas fontes falan de m\u00e1is de medio mill\u00f3n) sendo unha das dez maiores do mundo de ent\u00f3n. As murallas saf\u00e1vidas que arrodeaban a cosmopolita metr\u00f3pole ti\u00f1an 20\u00a0km de per\u00edmetro.\nRetraemento na \u00e9poca qajar.\nEn 1722 Isfah\u00e1n \u00e9 tomada e parcialmente destru\u00edda pola dinast\u00eda afg\u00e1 que vai suceder os saf\u00e1vidas. A perda ademais da capitalidade comporta un retraemento xeral e unha mingua da poboaci\u00f3n ata case que a d\u00e9cima parte. Durante un s\u00e9culo e medio barrios enteiros permanecer\u00e1n en ru\u00ednas.\nNon obstante, a agora simple capital provincial mant\u00e9n unha importante actividade comercial e unha sona cultural e art\u00edstica de met\u00e1fora do para\u00edso que soste\u00f1en os a\u00ednda abundantes xard\u00edns da \u00e9poca.\nS\u00e9culo XX.\nDende 1925 coa dinast\u00eda Pahlavi os plans de modernizaci\u00f3n da vila (cunha rede de avenidas e bulevares) te\u00f1en a contrapartida das destruci\u00f3ns do tecido hist\u00f3rico medieval. A Cahar Bag \u00e9 ampliada cara \u00f3 norte convert\u00e9ndose no eixo fundamental da urbe moderna.\nA industrializaci\u00f3n de Isfah\u00e1n tam\u00e9n se inicia nos anos trinta con especial relevancia do sector t\u00e9xtil. Un suburbio industrial est\u00e9ndese ao sur do Zayandeh nos antigos xard\u00edns saf\u00e1vidas. Os plans xerais de urbanismo comezaron nos anos sesenta a\u00ednda sen respectar a estrutura hist\u00f3rica da vila. O plan dos anos oitenta corrix\u00eda xa ese defecto.\nA metr\u00f3pole actual (1\u00a0700\u00a0000 h; m\u00e1is de 3\u00a0000\u00a0000 na aglomeraci\u00f3n) ten unha industria diversificada (aceiro, l\u00edder no enriquecemento de uranio) e infraestruturas contempor\u00e1neas (aeroporto internacional, metro en proxecto)."}
{"id": "210475", "revid": "1131", "url": "https://gl.wikipedia.org/wiki?curid=210475", "title": "Rafael Laso", "text": ""}
{"id": "210479", "revid": "31271", "url": "https://gl.wikipedia.org/wiki?curid=210479", "title": "Reis de Suecia", "text": ""}
{"id": "210480", "revid": "23204", "url": "https://gl.wikipedia.org/wiki?curid=210480", "title": "Adamawa", "text": "Adamawa p\u00f3dese referir a:"}
{"id": "210482", "revid": "23204", "url": "https://gl.wikipedia.org/wiki?curid=210482", "title": "Meseta de Adamawa", "text": "A meseta de Adamawa \u00e9 unha rexi\u00f3n natural conformada como unha meseta no centro oeste de \u00c1frica que se estende dende o sueste de Nixeria e o centro norte do Camer\u00fan (Adamawa e Provincia do Norte) \u00e1 Rep\u00fablica Centroafricana. A elevaci\u00f3n media \u00e9 de 1100 metros , a\u00ednda que as erupci\u00f3ns volc\u00e1nicas formaron importantes cumes con elevaci\u00f3ns de ata 2.650 metros. A vexetaci\u00f3n \u00e9 principalmente de sabana e a densidade de poboaci\u00f3n baixa."}
{"id": "210484", "revid": "1131", "url": "https://gl.wikipedia.org/wiki?curid=210484", "title": "O Xur\u00e9s", "text": ""}
{"id": "210485", "revid": "1131", "url": "https://gl.wikipedia.org/wiki?curid=210485", "title": "Meirama", "text": ""}
{"id": "210486", "revid": "27155", "url": "https://gl.wikipedia.org/wiki?curid=210486", "title": "Plastocianina", "text": "A plastocianina \u00e9 unha importante prote\u00edna que cont\u00e9n cobre implicada na transferencia de electr\u00f3ns na fase luminosa da fotos\u00edntese. A prote\u00edna \u00e9 monom\u00e9rica, cont\u00e9n 99 amino\u00e1cidos na maior\u00eda das plantas vasculares e ten un peso molecular de arredor 10.500 Da. Forma parte da familia da plastocianina de prote\u00ednas unidas ao cobre.\nFunci\u00f3n.\nNa fotos\u00edntese a plastocianina funciona como un axente intermedio que transfire electr\u00f3ns entre o citocromo f (pertencente ao complexo citocromo \"b\"6\"f\" do fotosistema II) e o P700+ do fotosistema I. O complexo do citocromo \"b\"6\"f\" e o P700+ son ambos os dous prote\u00ednas unidas \u00e1 membrana que te\u00f1en alg\u00fans residuos expostos na cara luminal da membrana dos tilacoides dos cloroplastos. O citocromo f act\u00faa como doante de electr\u00f3ns e o P700+ como aceptor desde a plastocianina reducida.\nEstrutura.\nA plastocianina foi a primeira prote\u00edna do cobre azul que foi caracterizada por cristalograf\u00eda de raios X. A estrutura terciaria \u00e9 un barril beta com\u00fan nas prote\u00ednas que se unen a outras prote\u00ednas.\nA\u00ednda que a superficie molecular das plastocianinas \u00e9 diferente en plantas, algas, e cianobacterias, a estrutura do sitio de uni\u00f3n do cobre conservouse constante en xeral. O sitio de uni\u00f3n ao cobre descr\u00edbese como unha \"pir\u00e1mide trigonal distorsionada\". O plano trigonal da base da pir\u00e1mide est\u00e1 composto por dous \u00e1tomos de nitr\u00f3xeno (N1 e N2) pertencentes a distintas histidinas e un xofre (S1) pertencente a unha ciste\u00edna. O xofre (S2) dunha metionina axial forma o \u00e1pice da pir\u00e1mide (v\u00e9rtice superior). A \"distorsi\u00f3n\" ocorre nas lonxitudes dos enlaces entre os ligandos cobre e xofre. O contacto Cu-S1 \u00e9 m\u00e1is curto (207 pic\u00f3metros) ca o Cu-S2 (282 pm).\nO enlace m\u00e1is alongado Cu-S2 desestabiliza a forma do CuII e incrementa o potencial redox da prote\u00edna. A cor azul (cun pico de absorci\u00f3n de 597 nm) d\u00e9bese ao enlace Cu-S1 no cal ocorre a transferencia de carga de Sp\u03c0 a Cudx2-y2.\nNa forma reducida da plastocianina, a His-87 prot\u00f3nase cun pKa de 4,4. A protonaci\u00f3n impide que act\u00fae como ligando e a xeometr\u00eda do sitio do cobre faise planar trigonal.\nA superficie molecular da prote\u00edna preto do sitio de uni\u00f3n do cobre var\u00eda lixeiramente, pero todas as plastocianinas te\u00f1en unha superficie hidrof\u00f3bica que rodea a histidina exposta do sitio de uni\u00f3n do cobre. Nas plastocianinas de plantas, hai residuos \u00e1cidos localizados a cada lado da moi conservada tirosina-83. As plastocianinas de algas, xunto coas das plantas vasculares da familia Apiaceae, conte\u00f1en residuos \u00e1cidos similares pero te\u00f1en diferente forma \u00e1 t\u00edpica das plantas, xa que carecen dos residuos 57 e 58. Nas cianobacterias, a distribuci\u00f3n dos residuos cargados da superficie \u00e9 diferente do presente en eucariotas e as variaci\u00f3ns entre as diferentes especies de bacterias \u00e9 grande. Moitas plastocianinas de cianobacterias te\u00f1en 107 amino\u00e1cidos. A\u00ednda que as zonas \u00e1cidas non est\u00e1n conservadas nas bacterias, as zonas hidrof\u00f3bicas est\u00e1n sempre presentes. Estas zonas \u00e1cidas e hidrof\u00f3bicas crese que son sitios de reco\u00f1ecemento/uni\u00f3n para as outras prote\u00ednas implicadas na transferencia de electr\u00f3ns.\nA plastocianina \u00e9 soluble en auga. Est\u00e1 codificada no n\u00facleo celular pero cumpre as s\u00faas funci\u00f3ns no lume tilacoidal do cloroplasto, polo que debe atravesar tres membranas para chegar ao seu destino.\nReacci\u00f3ns.\nA plastocianina (Cu2+Pc) \u00e9 reducida polo citocromo f segundo a seguinte reacci\u00f3n:\nDespois da disociaci\u00f3n, o Cu+Pc difunde a trav\u00e9s da luz tilacoidal ata que se produce o reco\u00f1ecemento/uni\u00f3n co P700+. O P700+ oxida o Cu+Pc segundo a seguinte reacci\u00f3n:\nO potencial redox \u00e9 de arredor de 370 mV e o pH isoel\u00e9ctrico \u00e9 de arredor de 4."}
{"id": "210529", "revid": "27155", "url": "https://gl.wikipedia.org/wiki?curid=210529", "title": "Barril beta", "text": "Un barril beta \u00e9 unha estrutura t\u00edpica dalgunhas prote\u00ednas formada por unha serie de l\u00e1minas beta que se torcen e enrolan para formar unha estrutura pechada na cal a primeira cadea de l\u00e1minas beta se une \u00e1 \u00faltima por medio de enlaces por ponte de hidr\u00f3xeno. Estas l\u00e1minas beta xeralmente disp\u00f3\u00f1ense de forma antiparalela. As estruturas de barril enc\u00f3ntranse comunmente en porinas e outras prote\u00ednas que atravesan membranas celulares e prote\u00ednas que se unen a ligandos hidrof\u00f3bicos no centro do barril, como \u00e9 o caso das lipocalinas. As estruturas de barril tipo porinas est\u00e1n codificadas por ata o 2-3% dos xenes dunha bacteria gramnegativa.\nEn moitos casos as cadeas conte\u00f1en unha alternancia de residuos amino\u00e1cidos polares e hidrof\u00f3bicos, de modo que os residuos hidrof\u00f3bicos est\u00e1n orientados cara ao interior do barril para formar un n\u00facleo hidrof\u00f3bico e os residuos polares est\u00e1n orientados cara ao exterior do barril sobre a superficie exposta ao solvente. As porinas e outras prote\u00ednas de membrana que conte\u00f1en barr\u00eds beta poden reverter este patr\u00f3n, presentando os residuos hidr\u00f3fobos orientados cara ao exterior, onde est\u00e1n en contacto con l\u00edpidos, e os residuos hidr\u00f3filos orientados cara ao interior do poro. \nTodos os barr\u00eds beta poden clasificarse en funci\u00f3n de dous par\u00e1metros: o n\u00famero de cadeas na l\u00e1mina beta, n, e o \"n\u00famero de cizalla\", S, unha medida da forma alternada das cadeas das l\u00e1minas beta. Estes dous par\u00e1metros (n e S) relaci\u00f3nanse co \u00e1ngulo de inclinaci\u00f3n das cadeas de l\u00e1minas beta en relaci\u00f3n co eixe do barril.\nTipos de barr\u00eds beta.\nA gran maior\u00eda dos barr\u00eds beta pos\u00faen unha das seguintes topolox\u00edas:\nSandwich.\nO barr\u00eds beta de tipo sandwich (\"up-and-down beta barrels\") son os de topolox\u00eda m\u00e1is simple e consisten nunha serie de l\u00e1minas beta, cada unha das cales establece pontes de hidr\u00f3xeno coas l\u00e1minas inmediatamente anterior e posterior na secuencia primaria.\nGreca.\nOs de tipolox\u00eda en greca (\"Greek key\", nome dunha especie de greca decorativa) est\u00e1n formados por l\u00e1minas beta adxacentes no espazo pero non en secuencia. Estes barr\u00eds beta xeralmente consisten en polo menos un motivo estrutural en greca unido a unha forquita beta, ou d\u00faas chaves gregas sucesivas. A plastocianina \u00e9 un exemplo.\nBrazo de xitano.\nO barril tipo brazo de xitano (con forma que lembra a dese doce, en ingl\u00e9s \"jellyroll\") ou remu\u00ed\u00f1o, \u00e9 unha estrutura complexa non local na cal catro pares de l\u00e1minas beta antiparalelas e unha soa delas adxacente en secuencia, est\u00e1n \"envoltas\" tridimensionalmente para adoptar a forma dun barril.\nAlgunhas funci\u00f3ns dos barr\u00eds beta.\nPorinas.\nNas porinas son com\u00fans estruturas beta de dezaseis ou dezaoito cadeas, que funcionan como transportadores de i\u00f3ns e pequenas mol\u00e9culas que non poden difundir directamente a trav\u00e9s da membrana. Ditas estruturas aparecen nas membranas externas das paredes celulares das bacterias gramnegativas, cloroplastos, e mitocondrias. O poro central da prote\u00edna est\u00e1 tapizado de residuos cargados dispostos de modo que as cargas positivas e negativas se sit\u00faen en lados opostos do poro. Un longo bucle entre d\u00faas l\u00e1minas beta tapa parcialmente o canal central; o tama\u00f1o exacto e a conformaci\u00f3n do bucle axudan a discriminar entre as mol\u00e9culas que pasan a trav\u00e9s do transportador.\nLipocalinas.\nAs lipocalinas son prote\u00ednas de barril beta tipicamente de oito cadeas que son a mi\u00fado secretadas ao medio extracelular. A s\u00faa caracter\u00edstica m\u00e1is distintiva \u00e9 a s\u00faa capacidade de unirse e transportar pequenas mol\u00e9culas hidrof\u00f3bicas nunha estrutura con forma de c\u00e1liz en barril beta. Exemplos desta familia son as prote\u00ednas de uni\u00f3n ao retinol (RBPs) e a prote\u00ednas urinarias maiores (Mups). As RBP \u00fanense ao retinol (vitamina A) e transp\u00f3rtano, e as Mups \u00fanense a varias pequenas feromonas, como a 2-sec-butil-4,5-dihidrotiazol (abreviada como SBT ou DHT), a 6-hidroxi-6-metil-3-heptanona (HMH) e a 2,3 dihidro-exo-brevicomina (DHB)."}
{"id": "210536", "revid": "23204", "url": "https://gl.wikipedia.org/wiki?curid=210536", "title": "Pobo mohawk", "text": "Os mohawk (nome tomado do Narraganset 'mohowa\u00f9uck',) son a tribo americana m\u00e1is oriental da Confederaci\u00f3n iroquesa. O seu aut\u00f3nimo \u00e9 Kanien'gehaga, a xente do lugar da pedra. O seu territorio abrangu\u00eda o que hoxe en d\u00eda \u00e9 o sur do Quebec e o leste de Ontario. Os seus asentamentos actuais incl\u00fae as \u00e1reas arredor do Lago Ontario e o r\u00edo St Lawrence no Canad\u00e1. O seu territorio tradicional estend\u00edase cara ao sur do r\u00edo Mohawk, cara ao leste das Green Mountains de Vermont, cara ao oeste ata a fronteira cos oneida, e \u00f3 norte co r\u00edo St Lawrence. Como membros orixinais da Confederaci\u00f3n iroquesa, ou \"Haudenosaunee\", os Mohawk eran co\u00f1ecidos como os \"Gardi\u00e1ns da Porta Leste\". A relixi\u00f3n mohawk predominante \u00e9 animista."}
{"id": "210537", "revid": "1131", "url": "https://gl.wikipedia.org/wiki?curid=210537", "title": "Colexio de Santiago Alfeo", "text": "O Colexio de Santiago Alfeo ou Colexio Novo, co\u00f1ecido na actualidade maioritariamente como Colexio de Fonseca (e como pazo de Fonseca ao edificio que o albergaba), foi un Colexio Maior, xerme da Universidade de Santiago de Compostela, fundado polo arcebispo Alonso III de Fonseca en 1526.\nO edificio segue formando parte da Universidade; \u00e9 a sede da Biblioteca Xeral, e tam\u00e9n alberga, no antigo refectorio e na capela, a ambos os lados do vest\u00edbulo, salas de exposici\u00f3ns temporais.\nHistoria.\nOrixes.\nA finais do s\u00e9culo XV Lopo G\u00f3mez de Marzoa, membro do Concello de Santiago promoveu a creaci\u00f3n na cidade dun Colexio de Estudantes Pobres, motivo polo cal se dirixiu ao abade do bieito mosteiro de San Marti\u00f1o Pinario frei Juan de Melgar na procura do seu apoio.\nDeste xeito, o 4 de setembro de 1495 outorg\u00e1ronse as escrituras de doaz\u00f3n nas que se fixaron as contribuci\u00f3ns econ\u00f3micas que deb\u00edan as partes para a fundaci\u00f3n. Os de San Marti\u00f1o doaron como s\u00e9 o Convento de San Paio de Antealtares, ag\u00e1s a igrexa, e o notario doou bens por un valor total de 50.000 marabed\u00eds de renda anual.\nEste estudio de San Paio tivo unha vida moi curta, xa que o 18 de xullo de 1499 os relixiosos, en cap\u00edtulo presidido polo prior xeral e reformador xeral da orde de San Bieito para o Reino de Galicia, acordaron anular o contrato e instalar en San Paio \u00e1s monxas bieitas de Galicia.\nO \"Estudio Vello\".\nO 17 de xullo de 1501 de novo Lopo G\u00f3mez de Marzoa, xunto con Diego de Muros II, bispo das Canarias, e Diego de Muros III, de\u00e1n de Santiago, fixeron unha segunda fundaci\u00f3n, na que configuraron un Estudio Xeral coa s\u00faa propia normativa e a s\u00faa s\u00e9 nunha casa da R\u00faa Nova onde se impartiron clases de Gram\u00e1tica e C\u00e1nones. En 1504 unha bula do papa Xulio II confirma a fundaci\u00f3n de dito estudio.\nFundaci\u00f3n polo arcebispo Alonso III de Fonseca.\nEn 1522 o arcebispo de Santiago Alonso III de Fonseca comeza a xestionar a creaci\u00f3n dun \"Colexio Novo\", ao que denominar\u00eda Colexio de Santiago Alfeo.\nFonseca conseguiu que o papa Clemente VII aprobara, mediante bula outorgada o 15 de marzo de 1526, a fundaci\u00f3n do Colexio, na que se autorizaba a constru\u00edr un colexio novo ou ampliar o existente \"Estudio Vello\", que quedou englobado no \"Novo\", ao que se lle anexionaron as rendas, e a establecer as ensinanzas de Artes, Teolox\u00eda e Dereito, e outorg\u00e1ndolle os mesmos privilexios que o colexio fundado polo Cardeal Cisneros en Alcal\u00e1 de Henares. Nac\u00eda as\u00ed a Universidade de Santiago.\nO terceiro dos Fonseca fixou o proxecto do novo Colexio no seu testamento de 1531, inclu\u00edndo a dotaci\u00f3n os executores e o proxecto de construci\u00f3n, pero \u00e1 s\u00faa morte, no ano 1534, en Alcal\u00e1 de Henares a\u00ednda non se puxera en marcha.\nNos anos 1551 e 1552 alg\u00fans testamenteiros reun\u00edronse co patr\u00f3n do Colexio, Alonso de Z\u00fa\u00f1iga e Acevedo Fonseca conde de Monterrei e sobri\u00f1o do arcebispo Fonseca III, co obxecto de po\u00f1er en marcha o colexio. O edificio xa estaba feito pero carec\u00edan da normativa organizativa, polo que chegaron a valorar a entrega da instituci\u00f3n aos xesu\u00edtas para que fosen eles os que a organizaran. Finalmente, o 25 de outubro de 1553 promulg\u00e1ronse as primeiras ordenanzas, pero estas non chegaron a aplicarse. Xa hab\u00eda tempo que o Colexio de Santiago Alfeo estaba constru\u00eddo nos terreos doados polo propio Fonseca do soar familiar da R\u00faa do Franco.\nAs reformas de Cuesta e Portocarrero.\nAs liortas entre os partidarios de entregar a instituci\u00f3n aos xesu\u00edtas, principalmente o arcebispo Xo\u00e1n \u00c1lvarez de Toledo, e os testamenteiros, fixo que o cabido recorrese \u00e1 arbitraxe de Filipe II. Este, por medio da provisi\u00f3n real do 26 de xu\u00f1o de 1555, encomendoulle ao doutor Andr\u00e9s Cuesta o estudo e reorganizaci\u00f3n do colexio. Seguindo a encomenda organizou o Colexio de Santiago Alfeo diferenci\u00e1ndoo da propia Universidade. S\u00f3 os colexiais do devandito colexio pod\u00edan obter os graos acad\u00e9micos tendo que esperar a consolidaci\u00f3n definitiva at\u00e9 o 10 de decembro de 1567, cando o Consello Real estableceu as graduaci\u00f3ns da Universidade de Santiago de Compostela. A Coroa foi desde ent\u00f3n o principal patr\u00f3n da instituci\u00f3n.\nNo ano 1577 solicitouse de novo a intervenci\u00f3n da Coroa para reformar os estatutos da universidade. A consecuencia foi a visita de Pedro Portocarrero e a posterior aprobaci\u00f3n da s\u00faa reforma en outubro de 1588. Nela especific\u00e1banse mais polo mi\u00fado as competencias e funci\u00f3ns dos diferentes \u00f3rganos e establec\u00edase a residencia para te\u00f3logos e xuristas no Colexio Maior de Santiago Alfeo e a dos artistas no de San Xerome, deix\u00e1ndolle a ensinanza de Gram\u00e1tica \u00e1 Compa\u00f1\u00eda de Xes\u00fas.\nAo longo do s\u00e9culo XVI a universidade chegou a ter, durante varios cursos, 3.000 estudantes, que proced\u00edan principalmente de Galicia e Asturias.\nNo s\u00e9culo XVII a universidade consolidouse coa incorporaci\u00f3n das facultades de Leis e Medicina \u00e1s xa existentes de artes, Teolox\u00eda e C\u00e1nones, e contaba con at\u00e9 cinco colexios: o de antigo Alfeo, o de San Xerome, o de San Clemente, o de San Patricio dos Irlandeses e o ef\u00e9mero de San Salvador. A finais do s\u00e9culo non chegaba a 300 o n\u00famero de estudantes.\nA Universidade Ilustrada.\nO s\u00e9culo XVIII trouxo consigo unha profunda transformaci\u00f3n na Universidade de Santiago de Compostela, complet\u00e1ndose as\u00ed o proceso de secularizaci\u00f3n da instituci\u00f3n ao afastarse do control eclesi\u00e1stico. A din\u00e1mica centralizadora \u00e1 que se v\u00edan sometidas as instituci\u00f3ns nesta \u00e9poca contribu\u00edu a que a Universidade perdera certa autonom\u00eda. Foi daquela cando Carlos III lle concedeu a condici\u00f3n de rexia \u00e1 Universidade de Santiago de Compostela, engadindo ao seu distintivo a coroa real que, sobre as armas de Castela, Le\u00f3n e Galicia, e xunto aos emblemas her\u00e1ldicos dos seus fundadores m\u00e1is salientados, integrouse no escudo.\nDespois da expulsi\u00f3n dos xesu\u00edtas ordenada por Carlos III, o monarca espa\u00f1ol concedeulle \u00e1 Universidade os terreos e edificios que esta orde relixiosa posu\u00eda en Santiago de Compostela, pasando a constitu\u00edr o centro da nova universidade ilustrada. De inmediato realizouse un novo plan de estudos que recuperaba disciplinas cedidas a certas congregaci\u00f3ns relixiosas, creou graos acad\u00e9micos e introduciu novas ensinanzas pr\u00e1cticas e cient\u00edficas, como F\u00edsica Experimental ou Qu\u00edmica.\nO edificio.\nO Pazo, de estilo renacentista con trazos platerescos, est\u00e1 unido ao Colexio de San Xerome e pos\u00fae dous corpos en altura e un gran patio interior arroupado por un fermoso claustro rematado por unha cristar\u00eda plateresca. \nNos muros exteriores \u00e1brense vans con arcos de medio punto apoiados en columnelas que animan, xunto coa porta principal, a seriedade do muro.\nO edificio constru\u00eduse sobre a casa onde nacera o arcebispo Fonseca III (lugar hoxe indicado por unha l\u00e1pida) on trazas de Juan de \u00c1lava, que supervisou Alonso de Covarrubias, continu\u00e1ndose a construci\u00f3n entre 1522 e 1544 polos mestres de obras Alonso de Gunt\u00edn e J\u00e1come Garc\u00eda.\nNa fachada, rematada m\u00e1is tarde (1688) por Diego de Romay, destaca a porta principal, de gran xenerosidade ornamental, nunha especie de enxalzamento do cristianismo. A porta, arco triunfal de acceso, est\u00e1 coroada por un friso onde est\u00e1, no entro, o escudo do fundador rodeado das figuras de San Gregorio o Grande, Santo Ambrosio, Santo Agosti\u00f1o e San Xerome, os catro doutores da Igrexa latina, e enmarcada por columnas exentas acanaladas, apoiadas en importantes basas que soste\u00f1en o corpo superior.\nAs d\u00faas figuras inferiores corresponden a Santiago Alfeo e \u00e1 Virxe dos Praceres, e as que coroan o conxunto son San Pedro, Santa Catarina, Santo Ildefonso e San Paulo. O resto da ornamentaci\u00f3n comp\u00f3\u00f1ena as figuras duns enigm\u00e1ticos drag\u00f3ns (que alg\u00fans autores identifican con imaxes de inspiraci\u00f3n maia).\nA porta d\u00e1 paso a un vest\u00edbulo, con b\u00f3veda de crucer\u00eda, que separa, \u00e1 esquerda, o sal\u00f3n artesoado (o antigo refectorio e, despois, sala de graos) con artesoado de tipo mud\u00e9xar, hoxe destinado a sala de exposici\u00f3ns, e a capela g\u00f3tica, obra tam\u00e9n de Diego Romay, cunha fermosa b\u00f3veda de crucer\u00eda, tam\u00e9n usada na actualidade como sala de exposici\u00f3ns.\nM\u00e1is adiante s\u00e1ese ao patio, rodeado polo claustro: a s\u00faa dupla arcada superposta de estilo tipicamente plateresco, con arcos rebaixados e enxutas decoradas mediante medall\u00f3ns e bustos, e que se completa cunha cristar\u00eda na parte superior.\nUsos posteriores do pazo.\nO edificio tivo diversos usos ao longo da s\u00faa historia: \nNa actualidade, o edificio do Colexio de Fonseca segue formando parte da Universidade de Santiago e dedicado a diversos usos: fundamentalmente, \u00e9 a sede da Biblioteca Xeral da Universidade de Santiago de Compostela, e tam\u00e9n alberga, como quedou dito, salas de exposici\u00f3ns.\nDespois do franquismo, nos primeiros anos da autonom\u00eda de Galicia, o Sal\u00f3n Artesoado de Fonseca foi a sede do Parlamento de Galicia. Foi a segunda sede do Parlamento tras o pazo de Xelm\u00edrez (sede entre 1981 e 1982) e at\u00e9 o seu traslado en 1989 ao pazo do H\u00f3rreo, edificio da Escola de Veterinaria de Santiago, suprimida en 1924 e transformado o edificio en cuartel de infantar\u00eda."}
{"id": "210543", "revid": "85894", "url": "https://gl.wikipedia.org/wiki?curid=210543", "title": "Stephen Fry", "text": "Stephen John Fry, nado o 24 de agosto de 1957 en Hampstead, Londres, \u00e9 un actor, guionista, poeta, humorista, autor, xornalista e director de cine ingl\u00e9s. Tam\u00e9n \u00e9 presidente do Norwich City Football Club."}
{"id": "210545", "revid": "25871", "url": "https://gl.wikipedia.org/wiki?curid=210545", "title": "Brandon Walters", "text": "Brandon Walters, nado en xaneiro de 1996 en Broome, Australia Occidental, \u00e9 un actor australiano de ascendencia aborixe.\nTraxectoria.\n\u00c9 principalmente co\u00f1ecido por interpretar o papel de Nullah no filme \"Australia\" no 2008."}
{"id": "210547", "revid": "31271", "url": "https://gl.wikipedia.org/wiki?curid=210547", "title": "Agulla de marear", "text": ""}
{"id": "210548", "revid": "1410", "url": "https://gl.wikipedia.org/wiki?curid=210548", "title": "Michael Curtiz", "text": "Michael Curtiz, nado como Man\u00f3 Kaminer Kert\u00e9sz en Budapest o 10 de abril de 1886 e finado en Hollywood (California) o 10 de abril de 1962, foi un director de cine, actor, guionista e produtor estadounidense orixinario dunha familia xud\u00eda de Hungr\u00eda.\nTraxectoria.\nO filme que elevou a Curtiz \u00f3 cumio dos directores de cine foi \"Casablanca\" (1942), con Humphrey Bogart e Ingrid Bergman. Por outra banda, \u00e9 un dos cineastas m\u00e1is prol\u00edficos da historia do cinema con 167 filmes."}
{"id": "210550", "revid": "88215", "url": "https://gl.wikipedia.org/wiki?curid=210550", "title": "UEFA Futsal Champions League", "text": "A UEFA Futsal Chamapions League (antigamente chamada UEFA Futsal Cup) \u00e9 a m\u00e1xima competici\u00f3n continental de f\u00fatbol sala a nivel de clubs en Europa. Nela compiten os campi\u00f3ns das 48 ligas europeas, as\u00ed como o campi\u00f3n da edici\u00f3n anterior. O equipo ga\u00f1ador \u00e9 considerado o campi\u00f3n de Europa. O torneo foi creado en 2001 pola UEFA para substitu\u00edr o non oficial Campionato de Europa de Clubs, que fora creado en 1984 de xeito independente polas propias ligas europeas \u00e1 marxe da UEFA.\nFormato.\nNa edici\u00f3n 2011-12 o formato da competici\u00f3n foi o seguinte:\nPalmar\u00e9s.\nO palmar\u00e9s da UEFA Futsal Champions League est\u00e1 dominado polos clubs da LNFS espa\u00f1ola, que sa\u00edron campi\u00f3ns en 6 das 12 edici\u00f3ns. O Inter FS \u00e9 o club m\u00e1is laureado do continente, con 3 t\u00edtulos e 2 subcampionatos.\nMalia que a UEFA non reco\u00f1ece como oficiais as edici\u00f3ns disputadas antes do ano 2002, moitos clubs engaden no seu palmar\u00e9s os t\u00edtulos acadados no antigo Campionato de Europa de Clubs, que daquela organizaban as propias ligas europeas. Naquela competici\u00f3n salientou por riba doutros clubs o MFK Dina Moscova, que deixou constancia do seu gran nivel disputando 5 finais, das que ga\u00f1ou 3. "}
{"id": "210551", "revid": "17467", "url": "https://gl.wikipedia.org/wiki?curid=210551", "title": "Copa da UEFA de f\u00fatbol sala", "text": ""}
{"id": "210552", "revid": "31271", "url": "https://gl.wikipedia.org/wiki?curid=210552", "title": "DOG", "text": ""}
{"id": "210554", "revid": "17467", "url": "https://gl.wikipedia.org/wiki?curid=210554", "title": "Copa da UEFA de F\u00fatbol Sala", "text": ""}
{"id": "210555", "revid": "23562", "url": "https://gl.wikipedia.org/wiki?curid=210555", "title": "Boomerang Intervi\u00fa", "text": ""}
{"id": "210556", "revid": "23562", "url": "https://gl.wikipedia.org/wiki?curid=210556", "title": "Intervi\u00fa F\u00fatbol Sala", "text": ""}
{"id": "210557", "revid": "98629", "url": "https://gl.wikipedia.org/wiki?curid=210557", "title": "Biosatellite 1", "text": "Biosatellite 1, tam\u00e9n co\u00f1ecido abreviadamente como Biosat 1 e como Biosatellite A, foi un sat\u00e9lite artificial non tripulado dos Estados Unidos pertencente \u00f3 programa Biosatellite para investigaci\u00f3ns biol\u00f3xicas. Foi lanzado o 14 de decembro de 1966 mediante un foguete Delta G desde o complexo de lanzamento 17A do Centro Espacial de Cabo Ca\u00f1averal.\nCaracter\u00edsticas.\nBiosatellite 1 foi o primeiro da serie de sat\u00e9lites Biosatellite. Foi lanzado nunha \u00f3rbita inicial de 296\u00a0km de perixeo, 309\u00a0km de apoxeo e 33,5 graos de inclinaci\u00f3n orbital, cun per\u00edodo de 90,5 minutos.\nBiosatellite 1 levaba a bordo diversos esp\u00e9cimes para o estudo dos efectos do contorno espacial nos procesos biol\u00f3xicos. A c\u00e1psula que deb\u00eda regresar a terra separouse do veh\u00edculo correctamente, pero os seus foguetes non funcionaron, polo que a c\u00e1psula non se recuperou segundo o previsto e non se obtiveron datos cient\u00edficos. Reentrou na atmosfera incontroladamente, debido \u00f3 rozamento atmosf\u00e9rico, o 15 de febreiro de 1967."}
{"id": "210558", "revid": "25871", "url": "https://gl.wikipedia.org/wiki?curid=210558", "title": "Man\u00f3 Kaminer Kert\u00e9sz", "text": ""}
{"id": "210559", "revid": "31271", "url": "https://gl.wikipedia.org/wiki?curid=210559", "title": "CODOLGA", "text": ""}
{"id": "210560", "revid": "31271", "url": "https://gl.wikipedia.org/wiki?curid=210560", "title": "PXNLG", "text": ""}
{"id": "210562", "revid": "4817", "url": "https://gl.wikipedia.org/wiki?curid=210562", "title": "Biosatellite 2", "text": "Biosatellite 2, tam\u00e9n co\u00f1ecido abreviadamente como Biosat 2 e como Biosatellite B, foi un sat\u00e9lite artificial non tripulado dos Estados Unidos pertencente \u00f3 programa Biosatellite para investigaci\u00f3ns biol\u00f3xicas. Foi lanzado o 7 de setembro de 1967 mediante un foguete Delta G desde o complexo de lanzamento 17B do Centro Espacial de Cabo Ca\u00f1averal.\nCaracter\u00edsticas.\nBiosatellite 2 foi o segundo da serie de sat\u00e9lites Biosatellite. Foi lanzado nunha \u00f3rbita inicial de 317\u00a0km de perixeo, 445\u00a0km de apoxeo e 32,9 graos de inclinaci\u00f3n orbital, cun per\u00edodo de 92,2 minutos.\nBiosatellite 2 levaba a bordo 13 experimentos biol\u00f3xicos nos que se usaron insectos, ovos de ra, microorganismos e plantas. A c\u00e1psula regresou antes de tempo debido \u00e1 ameaza de tormenta tropical na zona de recuperaci\u00f3n e a problemas de comunicaci\u00f3n entre a c\u00e1psula e as estaci\u00f3ns terrestres. O obxectivo principal da misi\u00f3n foi determinar se o nivel de sensibilidade \u00e1 radiaci\u00f3n dos organismos vivos no espazo \u00e9 maior, menor ou igual que en terra, para o cal se dispuxo dunha fonte de radiaci\u00f3n no frontal da c\u00e1psula."}
{"id": "210563", "revid": "31271", "url": "https://gl.wikipedia.org/wiki?curid=210563", "title": "TMILG", "text": ""}
{"id": "210564", "revid": "31271", "url": "https://gl.wikipedia.org/wiki?curid=210564", "title": "WAN", "text": ""}
{"id": "210565", "revid": "4817", "url": "https://gl.wikipedia.org/wiki?curid=210565", "title": "Biosatellite 3", "text": "Biosatellite 3, tam\u00e9n co\u00f1ecido abreviadamente como Biosat 3 e como Biosatellite D, foi un sat\u00e9lite artificial non tripulado dos Estados Unidos pertencente \u00f3 programa Biosatellite para investigaci\u00f3ns biol\u00f3xicas. Foi lanzado o 29 de xu\u00f1o de 1969 mediante un foguete Delta N desde o complexo de lanzamento 17A do Centro Espacial de Cabo Ca\u00f1averal.\nCaracter\u00edsticas.\nBiosatellite 3 foi o terceiro e \u00faltimo da serie de sat\u00e9lites Biosatellite. Foi lanzado nunha \u00f3rbita inicial de 356\u00a0km de perixeo, 387\u00a0km de apoxeo e 33,5 graos de inclinaci\u00f3n orbital, cun per\u00edodo de 92,0 minutos.\nBiosatellite 3 levaba a bordo un macaco para realizar experimentos sobre o contorno espacial nos organismos vivos. A c\u00e1psula regresou a terra 9 d\u00edas tralo lanzamento en lugar de tralos 30 d\u00edas previstos tras comprobar que as condici\u00f3ns metab\u00f3licas do macaco estaban a deteriorarse rapidamente. O esp\u00e9cime morreu 8 horas tralo seu regreso aparentemente debido a un ataque card\u00edaco producido por deshidrataci\u00f3n."}
{"id": "210566", "revid": "4817", "url": "https://gl.wikipedia.org/wiki?curid=210566", "title": "Biosat 1", "text": ""}
{"id": "210567", "revid": "4817", "url": "https://gl.wikipedia.org/wiki?curid=210567", "title": "Biosatellite A", "text": ""}
{"id": "210568", "revid": "4817", "url": "https://gl.wikipedia.org/wiki?curid=210568", "title": "Biosat 2", "text": ""}
{"id": "210569", "revid": "4817", "url": "https://gl.wikipedia.org/wiki?curid=210569", "title": "Biosatellite B", "text": ""}
{"id": "210570", "revid": "4817", "url": "https://gl.wikipedia.org/wiki?curid=210570", "title": "Biosat 3", "text": ""}
{"id": "210571", "revid": "4817", "url": "https://gl.wikipedia.org/wiki?curid=210571", "title": "Biosatellite D", "text": ""}
{"id": "210572", "revid": "109216", "url": "https://gl.wikipedia.org/wiki?curid=210572", "title": "Alonso de Z\u00fa\u00f1iga e Acevedo Fonseca", "text": "Alonso de Z\u00fa\u00f1iga e Acevedo Fonseca, nado no castelo de Monterrei contra o ano 1495 e finado no mesmo lugar en 1559, foi un nobre galego da Casa de Z\u00fa\u00f1iga, III conde de Monterrei, se\u00f1or de Biedma, de Ulloa, da casa da Ribeira, pertegueiro maior de Santiago, adiantado maior de Cazorla, que serviu ao emperador do Sacro Imperio Carlos V, a quen acompa\u00f1ou \u00e1 s\u00faa coroaci\u00f3n en Bolo\u00f1a e ao socorro de Viena, sitiada polo sult\u00e1n turco Suleiman I.\nFamilia.\nFillo de Francisca de Z\u00fa\u00f1iga e S\u00e1nchez de Ulloa, II condesa de Monterrei, se\u00f1ora de Biedma, Ulloa, da casa de Ribeira e do seu esposo Diego de Acevedo e Fonseca, fillo natural de Alonso de Acevedo e Fonseca, arcebispo de Santiago de Compostela, patriarca de Alexandr\u00eda, e Mar\u00eda de Ulloa, se\u00f1ora de Cambados, se\u00f1or de Bavilafuente e dos lugares de Moriningo, Sandomingo, Buenabarba, Garcigalindo e outros moitos en Castela e Estremadura, pertiguiero maior de Santiago e herdeiro dos Acevedo y Fonseca.\nAlonso casou con Mar\u00eda Pimentel de Mendoza, filla de Alonso Pimentel e Pacheco, V conde e II duque de Benavente, e da s\u00faa esposa In\u00e9s de Mendoza e Z\u00fa\u00f1iga, filla de Pedro Gonz\u00e1lez de Mendoza e Luna, I conde de Monteagudo, e da s\u00fau esposa Isabel de Z\u00fa\u00f1iga e Avellaneda. A s\u00faa avoa Isabel era filla de Diego L\u00f3pez de Z\u00fa\u00f1iga e Guzm\u00e1n, I conde de Miranda del Casta\u00f1ar, e da s\u00faa esposa Mar\u00eda Ochoa de Avellaneda.\nDo seu matrimonio tiveron catro fillos:\nAdemais, Alonso deixou tres fillos naturais, un deles Diego de Z\u00fa\u00f1iga e Acevedo, capit\u00e1n de lanzas, guerreiro de fama, a quen seu pai enviou, cunha compa\u00f1\u00eda, ao seu custo, para socorrer a cidade de Perpi\u00f1\u00e1n sitiada polos franceses.\nAo servizo do Emperador.\nAlonso acompa\u00f1ou o rei Carlos I de Espa\u00f1a \u00e1 s\u00faa coroaci\u00f3n como emperador do Sacro Imperio Romano polo papa Clemente VII en Bolo\u00f1a. Sa\u00edron de Barcelona a finais de xullo de 1529, arribaron a X\u00e9nova o 6 de agosto, e o 6 de decembro entraron en Bolo\u00f1a.\nO Emperador recibiu o 22 de febreiro de 1530 a Coroa de Ferro da Lombard\u00eda e o 24 do mesmo mes a Coroa e as Insignias do Sacro Imperio Romano de mans do papa Clemente VII. Asistiu co Emperador Carlos V ao auxilio de Viena en 1532, sitiada polo sult\u00e1n turco Suleiman I \"O Magn\u00edfico\".\nLegado.\nNa bas\u00edlica de San Lourenzo \"o Maior\" de N\u00e1poles enc\u00f3ntrase na sala de entrada \u00e1 bas\u00edlica o seu escudo de armas en recordo das obras de reconstruci\u00f3n que durante a s\u00faa estada nesa cidade se fixeron. \nEn 1539 mandou erixir o monumental palacio de Monterrei en Salamanca, que foi dese\u00f1ado polo arquitecto Rodrigo Gil de Honta\u00f1\u00f3n. O palacio \u00e9 de planta cadrada con torres nos \u00e1ngulos e patio central. A obra comezouse a constru\u00edr o 18 de xaneiro de 1539 e foi executada polos mestres Pedro de Ibarra e Pedro Miguel de Aguirre. En vida de Alonso s\u00f3 se constru\u00edu unha cuarta parte do proxecto. Por concesi\u00f3n real de 17 de febreiro de 1540 obtivo poder para vender ou establecer censo sobre os bens do seu morgado. O seu segundo neto Manuel Alonso de Z\u00fa\u00f1iga Acevedo e Fonseca tratou en 1640 de realizar o plano orixinal, pero non tivo \u00e9xito.\nO edificio, obra cumio do renacemento espa\u00f1ol consta de tres andarfes. A galer\u00eda do \u00faltimo corpo ten arcos renacentistas. Os balc\u00f3ns e vent\u00e1s est\u00e1n adornados con decoraci\u00f3n plateresca. Frei Mart\u00edn de Santiago dese\u00f1ou os ornamentos do conxunto con le\u00f3ns e animais fant\u00e1sticos, que soste\u00f1en os escudos coas armas dos Z\u00fa\u00f1iga, Fonseca, Acevedo, Soutomaior e Ulloa. O palacio foi declarado o 6 de maio de 1929 Monumento Hist\u00f3rico Nacional.\nO conde Alonso, residente en Valladolid, humanista, mecenas e amigo de Francisco de Borja, superior dos conventos xesu\u00edtas de Espa\u00f1a, decidiu fundar un Colexio xesu\u00edta na s\u00faa vila natal. A escritura de fundaci\u00f3n do Colexio da Compa\u00f1\u00eda de Xes\u00fas San Xo\u00e1n Bautista de Ver\u00edn foi asinada en 1555 e as obras de edificaci\u00f3n estaban rematadas en 1556.\nFoi tam\u00e9n patr\u00f3n do Colexio de Santiago Alfeo, ou de Fonseca, de Santiago de Compostela, fundado polo seu t\u00edo Alonso de Fonseca e Ulloa (1475-1534) arcebispo de Santiago e, despois, arcebispo de Toledo e Primado de Espa\u00f1a, coa aprobaci\u00f3n do papa Clemente VII por bula do 15 de marzo de 1526. Este Colexio foi a matriz da actual Universidade de Santiago de Compostela.\nO conde Alonso tivo grandes diferenzas con Fernando Ruiz de Castro e Portugal, IV conde de Lemos, I marqu\u00e9s de Sarria, casado coa sobri\u00f1a de Alonso, Teresa de Andrade Z\u00fa\u00f1iga e Ulloa, sobre a pertenza da abad\u00eda do Convento da Trindade de Ourense. Ga\u00f1ou a \"guerra\" que houbo entre ambas as casas, e o seu fillo Alonso foi o seu abade.\nO conde Alonso herdou o Adiantado de Cazorla do seu t\u00edo Alonso de Fonseca e Ulloa, e, \u00e1 morte da s\u00faa nai en 1526 foi o III conde de Monterrei, se\u00f1or de Biedma, de Ulloa, da casa da Ribeira, pertiguiero maior de Santiago e, en sucesi\u00f3n ao seu pai, falecido en 1496, dos moroados dos Acevedo e Fonseca. Por escritura do 22 de novembro de 1556 fundou morgado.\nMorte.\nAlonso de Z\u00fa\u00f1iga faleceu en 1559 na fortaleza de Monterrei, onde nacera, e foi soterrado en Ver\u00edn na Igrexa da Compa\u00f1\u00eda de Xes\u00fas que el fundara."}
{"id": "210573", "revid": "7596", "url": "https://gl.wikipedia.org/wiki?curid=210573", "title": "Ferredoxina-NADP+ redutase", "text": "A ferredoxina-NADP+ redutase, abreviada como FNR \u00e9 un encima (co n\u00famero EC 1.18.1.2) que cataliza a \u00faltima reacci\u00f3n da fase luminosa da fotos\u00edntese na que se reduce o NADP+, segundo a seguinte reacci\u00f3n:\nOs tres substratos deste encima son: ferredoxina reducida, NADP+, e H+. O encima utiliza o cofactor a flav\u00ednico FAD, polo que \u00e9 unha flavoprote\u00edna. Pertence \u00e1 familia das oxidorredutases, que utilizan como doantes de electr\u00f3ns prote\u00ednas ferro-sulfuradas, e como aceptores de electr\u00f3ns os coencimas NADP+ ou NAD+.\nNomenclatura.\nO nome sistem\u00e1tico desta clase de encimas \u00e9 ferredoxina:NADP+ oxidorredutase. Ademais dos nomes xa mencionados, outros nomes que se utilizan son:\nMecanismo.\nDurante a fotos\u00edntese, os electr\u00f3ns que se desprenden de mol\u00e9culas de auga na fase luminosa acaban sendo transferidos ao transportador de electr\u00f3ns ferredoxina, que s\u00f3 pode captar un electr\u00f3n. D\u00faas destas mol\u00e9culas de ferredoxina ceden un electr\u00f3n cada unha \u00e1 ferredoxina-NADP+ redutase (FNR), que os transfire a unha soa mol\u00e9cula de NADPH. A FNR utiliza o FAD, que pode existir en tres posibles estados: oxidado, como semiquinona reducida cun s\u00f3 electr\u00f3n, ou como FADH2 (completamente reducido), e que pode mediar na trasnferencia de electr\u00f3ns.\nA FNR ten un mecanismo de cat\u00e1lise por axuste inducido. A uni\u00f3n da ferredoxina ao encima causa a formaci\u00f3n dun enlace de hidr\u00f3xeno entre un residuo de glutamato (GLU312) e un residuo de serina (SER96) no seu sitio activo. O residuo de glutamato est\u00e1 moi conservado entre as especies, porque estabiliza a forma semiquinona do FAD e ademais \u00e9 un doante/aceptor de prot\u00f3ns na reacci\u00f3n. O paso limitante na reacci\u00f3n de transferencia de electr\u00f3ns \u00e9 a liberaci\u00f3n da primeira mol\u00e9cula de ferredoxina oxidada despois da reduci\u00f3n do FAD cun electr\u00f3n. Este paso \u00e9 inhibido pola presenza de ferredoxina oxidada e estimulado pola presenza de NADP+. A uni\u00f3n do NADP+ ao encima fai diminu\u00edr a afinidade do encima pola ferredoxina.\nEsta reacci\u00f3n pode tam\u00e9n operar \u00e1 inversa e xerar ferredoxina reducida, a cal pode despois utilizarse en varias v\u00edas biosint\u00e9ticas. Algunhas bacterias e algas utilizan a mol\u00e9cula flavodoxina en lugar da ferredoxina como a mol\u00e9cula transportadora dun s\u00f3 electr\u00f3n.\nEstrutura.\nNas plantas a ferredoxina-NADP+ redutase ten dous dominios estruturais. O primeiro dominio \u00e9 un barril beta antiparalelo no extremo amino terminal da prote\u00edna, que cont\u00e9n o dominio de uni\u00f3n para o cofactor FAD. O segundo dominio est\u00e1 no extremo carboxilo terminal da prote\u00edna e cont\u00e9n un pregamento h\u00e9lice alfa-l\u00e1mina beta. Neste dominio terminal \u00e9 onde se une o NADP+. O sitio activo do encima at\u00f3pase na interface entre os dous dominios.\nA uni\u00f3n do encima \u00e1 membrana do tilacoide implica unha zona con h\u00e9lice de poliprolina tipo II formada entre dous mon\u00f3meros de FNR e varias prote\u00ednas integrais de membrana ricas en prolina.\nFunci\u00f3ns.\nA ferredoxina-NADP+ redutase \u00e9 o \u00faltimo encima que act\u00faa durante a transferencia de electr\u00f3ns fotosint\u00e9tica desde o fotosistema I ao NADPH, polo que \u00e9 fundamental para a fotorreduci\u00f3n do NADP+ na que se obt\u00e9n o poder redutor na fase luminosa da fotos\u00edntese. O NADPH \u00e9 despois utilizado como equivalente de reduci\u00f3n nas reacci\u00f3ns do ciclo de Calvin (fase escura). A circulaci\u00f3n de electr\u00f3ns desde a ferredoxina ao NADPH s\u00f3 ocorre nos per\u00edodos de luz en parte porque a actividade da FNR \u00e9 inhibida na escuridade.\nNos organismos non fotosint\u00e9ticos que te\u00f1en este encima, a FNR funciona principalmente \u00e1 inversa para producir ferredoxina reducida para usala en varias v\u00edas metab\u00f3licas. Entre estas v\u00edas est\u00e1n a fixaci\u00f3n do nitr\u00f3xeno, bios\u00edntese de terpenoides, metabolismo de esteroides, resposta ao estr\u00e9s oxidativo, e biox\u00e9nese de prote\u00ednas ferro-sulfuradas.\nA FNR \u00e9 unha prote\u00edna soluble que se encontra libre no estroma do cloroplasto ou unida \u00e1 membrana do tilacoide. Esta uni\u00f3n ten lugar en fronte do sitio activo do encima e non parece que afecte \u00e1 estrutura do sitio activo ou te\u00f1a un impacto significativo sobre a actividade do encima. Cando se une \u00e1 membrana do tilacoide, o encima est\u00e1 en forma de d\u00edmero, pero cando est\u00e1 libre no estroma, \u00e9 un mon\u00f3mero. A uni\u00f3n da FNR a prote\u00ednas integrais da membrana do tilacoide est\u00e1 favorecida en condici\u00f3ns \u00e1cidas, polo que o recrutamento e uni\u00f3n da FNR \u00e1 membrana tilacoidal pode ser un m\u00e9todo de almacenar e estabilizar o encima durante a escuridade, cando a fotos\u00edntese non pode ter lugar. O pH do estroma do cloroplasto var\u00eda desde lixeiramente \u00e1cido na escuridade a m\u00e1is alcalino durante os per\u00edodos de luz. Por tanto, na escuridade, ser\u00e1n recrutadas m\u00e1is FNRs e unidas \u00e1 membrana do tilacoide, e na luz disociaranse da membrana m\u00e1is FNRs e quedar\u00e1n libres no estroma.\nEvoluci\u00f3n.\nAs ferredoxinas-NADP+ redutases est\u00e1n presentes en moitos organismos, como plantas, bacterias, e nas mitocondrias dos eucariotas. Por\u00e9n, estas prote\u00ednas pertencen a d\u00faas familias proteicas non relcionadas e son un exemplo de evoluci\u00f3n converxente. As FNRs do tipo vexetal incl\u00faen as FNRs de plastos das plantas e as FNRs bacterianas. As FNRs do tipo glutati\u00f3n redutase son as que aparecen nas mitocondrias eucariotas e son bastante diferentes \u00e1s anteriores.\nNa familia das FNRs do tipo das plantas, a presi\u00f3n selectiva evolutiva orixinou diferenzas na eficiencia catal\u00edtica das FNRs nos organismos fotosint\u00e9ticos e non fotosint\u00e9ticos. A transferencia de electr\u00f3ns feita pola FNR \u00e9 un paso limitante da fotos\u00edntese, polo que as FNR dos plastos das plantas evolucionaron adquirindo grande eficiencia. Estes FNRs de plastos son de 20 a 100 veces m\u00e1is activos c\u00f3s FNRs bacterianos. Esta alta eficiencia catal\u00edtica da transferencia de electr\u00f3ns entre o FAD e o NADP+ est\u00e1 relacionada con cambios estruturais no sitio activo que reducen a distancia entre o N5 do FAD e o C4 do NADP+.\nAs FNRs dos plastos das plantas evolucionaron tam\u00e9n cara a ter un alto grao de especificidade de substrato polo NADP+ en comparaci\u00f3n co NAD+; e estudos das mutaci\u00f3ns nos seus amino\u00e1cidos indicaron que o residuo de tirosina terminal nas FNRs de plastos xoga un papel chave nesta especificidade de substrato. A diferenza do anterior, algunhas FNRs non fotosint\u00e9ticas non se unen preferencialmente ao NADP+ e carecen dese residuo de tirosina.\nParasitos con FNR.\nVarias enfermidades humanas importantes est\u00e1n causadas por protozoos parasitos intracelulares obrigados do filum Apicomplexa, que te\u00f1en FNR. O org\u00e1nulo chamado apicoplasto destes organismos crese que se orixinou por endosimbiose entre un protozoo ancestral e unha alga fagocitada. Estes apicoplastos conte\u00f1en FNR similares aos de plantas que o protozoo usa para xerar ferredoxina reducida, a cal ser\u00e1 usada despois en rutas metab\u00f3licas redutivas esenciais. Foron secuenciadas as FNRs de dous importantes parasitos dos humanos como son o \"Plasmodium falciparum\", que causa a malaria, e o \"Toxoplasma gondii\", que causa a toxoplasmose. Como os humanos non te\u00f1en unha prote\u00edna hom\u00f3loga \u00e1 FNR, estes encimas poden utilizarse como posibles novas dianas para f\u00e1rmacos terap\u00e9uticos contra esas doenzas."}
{"id": "210574", "revid": "27155", "url": "https://gl.wikipedia.org/wiki?curid=210574", "title": "FNR", "text": ""}
{"id": "210577", "revid": "98629", "url": "https://gl.wikipedia.org/wiki?curid=210577", "title": "Med\u00e1ns, Setados, As Neves", "text": "Med\u00e1ns \u00e9 un lugar da parroquia de Setados, no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ti\u00f1a 10 habitantes (6 homes e 4 mulleres).\nNeste barrio sit\u00faase a capela de San Manuel, comezo do Cami\u00f1o dos Frades, ruta que vai ata o Santuario da Franqueira. Outro punto de interese de Med\u00e1ns \u00e9 a lagoa das tartarugas, que est\u00e1 relacionada coa lenda das camp\u00e1s de San Xo\u00e1n, famosa na zona."}
{"id": "210578", "revid": "1131", "url": "https://gl.wikipedia.org/wiki?curid=210578", "title": "Literatura infanto-xuvenil", "text": ""}
{"id": "210585", "revid": "23204", "url": "https://gl.wikipedia.org/wiki?curid=210585", "title": "Emblema de Belar\u00fas", "text": "O Emblema de Belar\u00fas (en , en ), que substitu\u00edu o escudo de armas hist\u00f3rico Pahonia no referendo de 1995, presenta unha cinta coas cores da bandeira nacional, un mapa de Belar\u00fas, espigas de trigo e unha estrela vermella. O emblema \u00e9 unha alusi\u00f3n \u00f3 usado pola Rep\u00fablica Socialista Sovi\u00e9tica de Belar\u00fas, dese\u00f1ado por Ivan Ivanovich Dubasov en 1950. Os emblemas que lembran \u00f3s tempos da Uni\u00f3n Sovi\u00e9tica tam\u00e9n se usan polas naci\u00f3ns de Macedonia do Norte, Taxiquist\u00e1n, Uzbekist\u00e1n e Transnistria.\nHistoria.\nA pesar do feito de que os belarusos comparten unha identidade e unha lingua \u00e9tnicas diferenciadas, nunca antes tiveron soberan\u00eda pol\u00edtica antes de 1991, excepto durante un breve per\u00edodo en 1918, cando a curta Rep\u00fablica Popular Belarusa utilizou o cabaleiro como emblema. Os s\u00edmbolos nacionais belarusos \u00fanicos non foron creados como resultado do dominio estranxeiro dos territorios belarusos por Prusia, Polonia, Lituania e Rusia ata o s\u00e9culo XX.\nDescrici\u00f3n.\nDese\u00f1o.\nNo centro do emblema at\u00f3pase un contorno verde de Belar\u00fas, sobreposto \u00f3s raios dun Sol dourado. O Sol est\u00e1 parcialmente cuberto por un globo, coa masa continental (parte de Eurasia) en morado e a auga en azul. Bordeando os lados esquerdo e dereito do emblema hai tallos de trigo, sobrepostos con flores. Os trevos adornan os tallos de trigo da esquerda; Flores de li\u00f1o adornan a parte dereita. Envolvendo os tallos de trigo hai unha cinta vermella e verde coas cores da bandeira de Belar\u00fas; a cinta sobresae na base do emblema, onde o nome \"Rep\u00fablica de Belar\u00fas\" (\"\u0420\u044d\u0441\u043f\u0443\u0431\u043bi\u043a\u0430 \u0411\u0435\u043b\u0430\u0440\u0443\u0441\u044c\") est\u00e1 inscrito en dourado en belaruso. Na parte superior do emblema aparece unha estrela vermella de cinco puntas."}
{"id": "210589", "revid": "23204", "url": "https://gl.wikipedia.org/wiki?curid=210589", "title": "Golden Horse Film Festival", "text": "O Taipei Golden Horse Film Festival and Awards (en chin\u00e9s \"\u53f0\u5317\u91d1\u99ac\u5f71\u5c55\" \"T\u00e1ib\u011bi J\u012bnm\u01ce Y\u01d0ngzh\u01cen\") \u00e9 un festival de cinema e cerimonia de premios que se celebra anualmente en Taiw\u00e1n, establecida en 1962 pola Oficina de Informaci\u00f3n do Goberno da Rep\u00fablica da China. A cerimonia de entrega de premios realizouse tradicionalmente en novembro ou decembro en Taipei, non obstante nos \u00faltimos anos rota por diversas cidades da illa.\nEn 1990 a organizaci\u00f3n pasou \u00e1 Fundaci\u00f3n para o Desenvolvemento do Cine que estableceu un Comit\u00e9 Executivo encargado de organizar o festival e a cerimonia de premios, e que se converteron no equivalente aos Premios Oscar para filmes de lingua chinesa xunto cos Hong Kong Film Award, Golden Rooster Awards e Hundred Flowers Awards. Tam\u00e9n \u00e9 un dos principais premios en Taiw\u00f3n cos Golden Bell Awards para a produci\u00f3n televisiva e os Golden Melody Awards para a m\u00fasica.\nO per\u00edodo de remisi\u00f3n de filmes \u00e9 en xullo e agosto de cada ano e os nomeamentos co\u00f1\u00e9cense en outubro, os ga\u00f1adores son seleccionados por un xurado e os premiados reciben unha estatu\u00ed\u00f1a dun cabalo dourado durante a cerimonia.\nDesenvolvemento.\nA cerimonia de premios cel\u00e9brase despois do festival que dura un mes no que se exhiben alg\u00fans dos filmes nomeados para os premios, a maior\u00eda dos filmes ga\u00f1adores na historia dos premios foron produci\u00f3ns de Hong Kong.\nPoden participar filmes realizados en mandar\u00edn ou outra variedade chinesa e desde 1996 perm\u00edtense aos filmes da Rep\u00fablica Popular da China participaren nos premios."}
{"id": "210590", "revid": "56817", "url": "https://gl.wikipedia.org/wiki?curid=210590", "title": "My, bielarusy", "text": "My, bielarusy (en ; en ; \"N\u00f3s, belarusos\") \u00e9 o t\u00edtulo non oficial do himno nacional de Belar\u00fas e a primeira li\u00f1a da s\u00faa letra. Oficialmente, \"My Belarusy\" tit\u00falase \"O Himno Nacional da Rep\u00fablica de Belar\u00fas\" (en , en ). O himno foi escrito e adoptado orixinalmente en 1955 para usarse na Rep\u00fablica Socialista Sovi\u00e9tica de Belar\u00fas. A m\u00fasica do himno da RSS de Belar\u00fas foi composta por Nestar Sakalowski e a letra foi escrita por Mihas' Klimovich. Despois da ca\u00edda da Uni\u00f3n Sovi\u00e9tica, a m\u00fasica composta por Sakalowski mant\u00edvose e a letra foi rexeitada. A nova letra, que estaba escrita por Klimkovich e Uladzimir Karyzny, foi adoptada por un decreto presidencial emitido o 2 de xullo de 2002.\nHimno da RSS de Belar\u00fas.\n\"My Belarusy\" foi usado orixinalmente como o himno da Rep\u00fablica Socialista Sovi\u00e9tica de Belar\u00fas (en belaruso: \"\u0433\u0456\u043c\u043d \u0411\u0435\u043b\u0430\u0440\u0443\u0441\u043a\u0430\u044f \u0421\u0430\u0432\u0435\u0446\u043a\u0430\u044f \u0421\u0430\u0446\u044b\u044f\u043b\u0456\u0441\u0442\u044b\u0447\u043d\u0430\u044f \u0420\u044d\u0441\u043f\u0443\u0431\u043b\u0456\u043a\u0430\", en ruso: \"\u0433\u0438\u043c\u043d \u0411\u0435\u043b\u043e\u0440\u0443\u0441\u0441\u043a\u043e\u0439 \u0421\u043e\u0432\u0435\u0442\u0441\u043a\u043e\u0439 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u043e\u0439 \u0420\u0435\u0441\u043f\u0443\u0431\u043b\u0438\u043a\u0438\") dende o 24 de febreiro de 1955. O himno foi composto por Sakalowski e a letra foi escrita por Mihas' Klimovich. Belar\u00fas non foi a \u00fanica Rep\u00fablica Socialista Sovi\u00e9tica que adoptou o seu propio himno; cada RSS adoptou o seu propio himno excepto a Rep\u00fablica Socialista Federativa Sovi\u00e9tica de Rusia, que usou o Himno da Uni\u00f3n Sovi\u00e9tica.\nHimno da Rep\u00fablica de Belar\u00fas.\nA \u00fanica menci\u00f3n legal do himno nacional antes de 2002 est\u00e1 na Constituci\u00f3n da Rep\u00fablica de Belar\u00fas. A secci\u00f3n primeira, artigo 19 da constituci\u00f3n declara que \"Os s\u00edmbolos da Rep\u00fablica de Belar\u00fas como un estado soberano deben ser a s\u00faa bandeira nacional, o seu escudo nacional e o seu himno nacional.\" A\u00ednda que a constituci\u00f3n s\u00f3 mencionou o uso da bandeira, himno e armas como s\u00edmbolos nacionais, cada s\u00edmbolo tivo que ser definido por lei.\nOutras canci\u00f3ns.\n\u0416\u044b\u0432\u0435 \u0411\u0435\u043b\u0430\u0440\u0443\u0441\u044c! (\"Longa Vida Belar\u00fas!\") foi unha canci\u00f3n composta en 1994 que ten letra similar \u00f3 himno actual. Mentres que a letra de Longa Vida Belar\u00fas \u00fasase coa melod\u00eda do himno actual, a canci\u00f3n nunca foi usada oficialmente polo Goberno Belaruso.\nOutro favorito no concurso foi o poema \u041c\u0430\u043b\u0430\u0434\u0430\u044f \u0411\u0435\u043b\u0430\u0440\u0443\u0441\u044c (\"Xove Belar\u00fas\") de Janka Kupala. Por\u00e9n, \u00f3 poema nunca se acompa\u00f1ou cunha composici\u00f3n musical polo que Xove Belar\u00fas non puido ser seleccionada como himno."}
{"id": "210591", "revid": "31271", "url": "https://gl.wikipedia.org/wiki?curid=210591", "title": "Referendo escoc\u00e9s", "text": ""}
{"id": "210593", "revid": "89787", "url": "https://gl.wikipedia.org/wiki?curid=210593", "title": "Escudo de Italia", "text": "O actual escudo de Italia, \u00e9 oficial dende 1948. O dese\u00f1o inicial foi realizado por Paolo Paschetto, ga\u00f1ador do concurso p\u00fablico celebrado entre 1946 e 1947 para elixir un novo escudo que substitu\u00edse \u00e1s antigas armas reais, xa que se proclamara a Rep\u00fablica Italiana dous anos antes.\nEste escudo foi aprobado pola Asemblea Constitu\u00ednte da Rep\u00fablica Italiana o 31 de xaneiro de 1948 e promulgado polo presidente Enrico De Nicola o 5 de maio daquel ano, mediante o decreto lexislativo n\u00famero 535.\nComponse dunha estrela branca de cinco puntas con bordo vermello, o \"Stellone d'Italia\" (Estrela de Italia), un s\u00edmbolo tradicional de Italia. A estrela at\u00f3pase sobre unha roda dentada que simboliza o traballo e o progreso. O conxunto est\u00e1 rodeado por unha coroa formada por unha p\u00f3la de carballo, como representaci\u00f3n da forza e dignidade do pobo italiano, e unha de oliveira en alusi\u00f3n \u00e1 vontade de paz da naci\u00f3n. As d\u00faas p\u00f3las est\u00e1n unidas por unha cinta vermella coa frase \"REPVBBLICA ITALIANA\" (\"Rep\u00fablica Italiana\") escrita en letras brancas."}
{"id": "210595", "revid": "119610", "url": "https://gl.wikipedia.org/wiki?curid=210595", "title": "Ferredoxina", "text": "As ferredoxinas (a mi\u00fado abreviadas \"fd\") son prote\u00ednas ferro-sulfuradas que median na transferencia de electr\u00f3ns en diversas reacci\u00f3ns metab\u00f3licas, por exemplo na fase luminosa da fotos\u00edntese. O termo ferredoxina (do lat\u00edn \"ferrum\" + redox) foi acu\u00f1ado por D.C. Wharton da Compa\u00f1\u00eda DuPont e aplicado \u00e1 \"prote\u00edna f\u00e9rrica\" que fora purificada en 1962 por Mortenson, Valentine, e Carnahan da bacteria anaer\u00f3bica \"Clostridium pasteurianum\".\nOutra prote\u00edna redox, illada dos cloroplastos de espinacas por Tagawa e Arnon en 1962, foi denominada \"ferredoxina cloropl\u00e1stica\". A ferredoxina cloropl\u00e1stica interv\u00e9n nos transportes c\u00edclicos e ac\u00edclicos de electr\u00f3ns da fase luminosa da fotos\u00edntese implicados na fotofosforilaci\u00f3n. Na fotofosforilaci\u00f3n ac\u00edclica, a ferredoxina \u00e9 o \u00faltimo aceptor de electr\u00f3ns e reduce ao encima ferredoxina-NADP+ redutase. Acepta os electr\u00f3ns liberados polas clorofilas excitadas pola luz e transf\u00edreos ao encima ferredoxina-NADP+ redutase (con n\u00famero EC 1.18.1.2).\nAs ferredoxinas son pequenas prote\u00ednas que conte\u00f1en \u00e1tomos de ferro e xofre organizados como grupos ferro-sulfurados ou cl\u00fasteres. Estes \"capacitadores\" biol\u00f3xicos poden aceptar ou ceder electr\u00f3ns, cambiando o estado de oxidaci\u00f3n (+2 ou +3) dos seus \u00e1tomos de ferro. Deste xeito, as ferredoxinas act\u00faan como axentes de transferencias de electr\u00f3ns nas reacci\u00f3ns redox biol\u00f3xicas.\nOutros sistemas de transporte de electr\u00f3ns bioinorg\u00e1nicos son as rubredoxinas, citocromos, prote\u00ednas do cobre azuis (por exemplo plastocianina), e as prote\u00ednas de Rieske estruturalmente relacionadas.\nAs ferredoxinas poden clasificarse atendendo \u00e1 natureza dos seus grupos ferro-sulfurados ou \u00e1 semellanza da s\u00faa secuencia.\nFerredoxinas do tipo Fe2S2.\nOs membros da familia de ferredoxinas 2Fe-2S te\u00f1en unha estrutura b\u00e1sica xeral do tipo beta(2)-alfa-beta(2), e incl\u00faen \u00e1 putidarredoxina e terpredoxina, e adrenodoxina. Son prote\u00ednas de arredor de cen amino\u00e1cidos con catro residuos de ciste\u00edna conservados aos cales est\u00e1 ligado o grupo 2Fe-2S. Esta rexi\u00f3n conservada tam\u00e9n se encontra como un dominio en varios encimas metab\u00f3licos e en prote\u00ednas multidominio, como a aldehido oxidorredutase (N-terminal), xantina oxidase (N-terminal), ftalato dioxixenase redutase (C-terminal), a prote\u00edna ferro-sulfurada succinato deshidroxenase (N-terminal), e na metano monooxixenase redutase (N-terminal).\nFerredoxinas do tipo vexetal.\nUn grupo de ferredoxinas, atopadas orixinalmente nas membranas dos cloroplastos, foi denominado de \"tipo cloropl\u00e1stico\" ou de \"tipo planta\" ou vexetal. O seu centro activo \u00e9 o grupo [Fe2S2], no que os \u00e1tomos de ferro est\u00e1n coordinados tetraedricamente tanto con \u00e1tomos de xofre inorg\u00e1nico coma con xofre pertencente a residuos de ciste\u00edna (Cys) conservados.\nNos cloroplastos, as ferredoxinas Fe2S2 funcionan como transportadores de electr\u00f3ns na cadea de transporte electr\u00f3nico fotosint\u00e9tica e como doantes de electr\u00f3ns para varias prote\u00ednas celulares, como a glutamato sintase, nitrato redutase e sulfito redutase. En sistemas de dioxixenases bacterianas hidroxilantes, serven como intermediarios na transferencia de electr\u00f3ns entre as flavoprote\u00ednas redutases e oxixenases.\nFerredoxinas do tipo tiorredoxina.\nAs ferredoxinas Fe2S2 de \"Clostridium pasteurianum\" (\"Cp\"2FeFd) foron reco\u00f1ecidas como unha familia distinta de prote\u00ednas base\u00e1ndose na s\u00faa secuencia de amino\u00e1cidos, propiedades espectrosc\u00f3picas dos seus grupos ferro-sulfurados e a s\u00faa capacidade de intercambiar un \u00fanico ligando dos dous ligandos de ciste\u00edna co grupo [Fe2S2]. A\u00ednda que o papel fisiol\u00f3xico desta ferredoxina non est\u00e1 claro, foi descuberta unha interacci\u00f3n espec\u00edfica forte de \"Cp\"2FeFd coa prote\u00edna molibdeno-ferro da nitroxenase. Foron tam\u00e9n caracterizadas ferredoxinas hom\u00f3logas de \"Azotobacter vinelandii\" (\"Av\"2FeFdI) e \"Aquifex aeolicus\" (\"Aa\"Fd). A estrutura cristalina de \"Aa\"Fd xa se co\u00f1ece. \"Aa\"Fd existe como d\u00edmero. A estrutura do mon\u00f3mero \"Aa\"Fd \u00e9 diferente da das outras ferredoxinas Fe2S2. O pregamento pertence \u00e1 clase \u03b1+\u03b2, no que as primeiras catro cadeas \u03b2 e d\u00faas h\u00e9lices \u03b1 adoptan unha variante do pregamento tiorredoxina.\nFerredoxinas do tipo adrenodoxina.\nA adrenodoxina expr\u00e9sase nos mam\u00edferos, humanos inclu\u00eddos. A variante humana da adrenodoxina denom\u00ednase ferredoxina 1. A adrenodoxina, putidarredoxina, e terpredoxina son prote\u00ednas solubles Fe2S2 que act\u00faan como transportadores dun s\u00f3 electr\u00f3n. Nos sistemas monooxixenase mitocondriais, a adrenodoxina transfire un electr\u00f3n da NADPH:adrenodoxina redutase ao citocromo P450 unido a membranas. Nas bacterias, a putidarredoxina e a terpredoxina serve como transportador de electr\u00f3ns entre as correspondentes ferredoxina redutases dependentes de NADH e P450s solubles. As funci\u00f3ns exactas doutros membros desta familia non se co\u00f1ecen, a\u00ednda que a Fdx de \"Escherichia coli\" est\u00e1 implicada na biox\u00e9nese de grupos Fe-S. Malia a baixa similitude de secuencia entre as ferredoxinas do tipo adrenodoxina e do tipo planta, as d\u00faas clases te\u00f1en unha topolox\u00eda de pregamento similar.\nA ferredoxina 1 (FDX-1) nos humanos participa na s\u00edntese de hormonas tiroides. Tam\u00e9n transfire electr\u00f3ns desde a adrenodoxina redutase ao citocromo P que corta a cadea lateral do colesterol. A FDX-1 ten a capacidade de unirse a metais e prote\u00ednas. At\u00f3pase na matriz mitocondrial.\nFerredoxinas dos tipos Fe4S4 e Fe3S4.\nAs ferredoxinas [Fe4S4] poden ser subdivididas en ferredoxinas de baixo potencial (tipo bacteriano) e de alto potencial (HIPIP).\nAs ferredoxinas de baixo e alto potencial est\u00e1n relacionadas polo seguinte esquema redox:\nOs n\u00fameros de oxidaci\u00f3n formal dos i\u00f3ns ferro poden ser [2Fe3+, 2Fe2+] ou [1Fe3+, 3Fe2+] nas ferredoxinas de baixo potencial. Os n\u00fameros de oxidaci\u00f3n dos i\u00f3ns ferro nas ferredoxinas de alto potencial poden ser [3Fe3+, 1Fe2+] ou [2Fe3+, 2Fe2+].\nFerredoxinas do tipo bacteriano.\nUn grupo de ferredoxinas Fe4S4, atopadas inicialmente en bacterias, foron denominadas de \"tipo bacteriano\". As ferredoxinas de tipo bacteriano poden ser subdivididas en varios grupos segundo as propiedades da s\u00faa secuencia. A maior\u00eda conte\u00f1en polo menos un dominio conservado, que incl\u00fae catro residuos de ciste\u00edna que se unen ao grupo [Fe4S4]. Na ferredoxina Fe4S4 de \"Pyrococcus furiosus\", un dos residuos ciste\u00edna conservados est\u00e1 substitu\u00eddo por \u00e1cido asp\u00e1rtico.\nNo decurso da evoluci\u00f3n das ferredoxinas de tipo bacteriano, ocorreron episodios de duplicaci\u00f3n x\u00e9nica intrasecuencia, transposici\u00f3n e fusi\u00f3n, que deron como resultado a aparici\u00f3n de prote\u00ednas con m\u00faltiples centros ferro-sulfurados. Nalgunhas ferredoxinas bacterianas, un dos dominios duplicados perdeu un ou m\u00e1is dos catro residuos de ciste\u00edna conservados. Estes dominios perderon a s\u00faa propiedade de uni\u00f3n de Fe-S ou \u00fanense a grupos [Fe3S4] en vez de a grupos [Fe4S4] e tipos dicl\u00faster.\nCo\u00f1\u00e9cense as estruturas tridimensionais de varias ferredoxinas de tipo bacteriano monocl\u00faster e dicl\u00faster. O pregamento que presentan \u00e9 de clase \u03b1+\u03b2, con de 2 a 7 h\u00e9lices \u03b1 e catro cadeas \u03b2 que forman unha estrutura con forma de barril, e un bucle que sobresae, que cont\u00e9n tres ligandos ciste\u00edna \"proximais\" do grupo ferro-sulfurado.\nProte\u00ednas ferro-sulfuradas de alto potencial.\nAs prote\u00ednas ferro-sulfuradas de alto potencial (HiPIPs) forman unha familia propia de ferredoxinas Fe4S4 que funcionan nas cadeas de transporte electr\u00f3nico anaer\u00f3bicas. Algunhas HiPIPs te\u00f1en un potencial redox m\u00e1is alto ca calquera outra prote\u00edna ferro-sulfurada co\u00f1ecida (por exemplo, HiPIP de \"Rhodopila globiformis\" ten un potencial redox de preto de 450 mV). Foron caracterizadas estruturalmente varias HiPIPs, e os seus pregamentos pertencen \u00e1 clase \u03b1+\u03b2. Como noutras ferredoxinas bacterianas, o grupo [Fe4S4] adopta unha conformaci\u00f3n dun tipo similar \u00e1 do hidrocarburo cubano e est\u00e1 ligado \u00e1 prote\u00edna polos catro residuos de ciste\u00edna."}
{"id": "210596", "revid": "1410", "url": "https://gl.wikipedia.org/wiki?curid=210596", "title": "Escudo de Kosovo", "text": "O escudo de Kosovo foi adoptado polos organismos transitorios de goberno de dito territorio xunto coa declaraci\u00f3n de independencia do pa\u00eds, proclamada o 17 de febreiro de 2008.\nO escudo \u00e9 unha versi\u00f3n modificada da bandeira de Kosovo adoptada nesa mesma data, e est\u00e1 composto por un escudo de fondo azul e bordo dourado, sobre o cal se sit\u00faa un mapa de Kosovo en cor amarelo e seis estrelas brancas de cinco puntas sobre este, que representan respectivamente a cada un dos pobos que habitan o territorio de Kosovo: alban\u00e9s, bosn\u00edaco, goran\u00ed, roman\u00e9s, serbio e turco.\nEscudo do Goberno Transitorio.\nA Administraci\u00f3n das Naci\u00f3ns Unidas para Kosovo (UNMIK) aprobou o dese\u00f1o dun logotipo para as Instituci\u00f3ns Provisionais de Autogoberno (IPAG) de dito territorio, o cal non era en si un escudo de armas pero ti\u00f1a o mesmo uso que este."}
{"id": "210597", "revid": "23204", "url": "https://gl.wikipedia.org/wiki?curid=210597", "title": "Referendo de independencia do Sud\u00e1n do Sur de 2011", "text": "O referendo sobre a independencia do Sud\u00e1n do Sur celebrouse do 9 ao 15 de xaneiro de 2011 para decidir se a rexi\u00f3n deber\u00eda seguir formando parte do Sud\u00e1n ou converter ao Sud\u00e1n do Sur nun novo estado independente.. O referendo foi unha das consecuencias do Acordo de Naivasha entre o goberno central de Khartoum e o Movemento Popular de Liberaci\u00f3n do Sud\u00e1n en 2005. Estaba previsto celebrar asemade un referendo en Abyei para decidir se quer\u00eda ser parte do Sud\u00e1n do Sur pero posp\u00faxose debido a conflitos sobre a demarcaci\u00f3n e dereitos de residencia.\nA comisi\u00f3n do referendo publicou o 7 de febreiro de 2011 os resultados definitivos, co 98,83 % dos sufraxios favorables \u00e1 independencia. En 10 dos 79 condados suspend\u00e9ronse as elecci\u00f3ns por pasar do 100 % a porcentaxe de votantes, as\u00ed e todo o n\u00famero de votos superou o requirimento do 60 % de participaci\u00f3n para dar por v\u00e1lidas as elecci\u00f3ns. O 9 de xullo o pa\u00eds proclamou a s\u00faa independencia."}
{"id": "210598", "revid": "22570", "url": "https://gl.wikipedia.org/wiki?curid=210598", "title": "Dievs, sv\u0113t\u012b Latviju", "text": "Dievs, Sveti Latviju (en galego Deus bendiga a Letonia \u00e9 o himno nacional de Letonia. O seu autor tanto da m\u00fasica (1873) como da letra (1920) foi K\u0101rlis Baumanis.\nLetra.\nEn let\u00f3n.\nDievs, sv\u0113t\u012b Latviju,\nM\u016bs' d\u0101rgo t\u0113viju,\nSv\u0113t\u012b jel Latviju,\nAk, sv\u0113t\u012b jel to! (Bis)\nKur latvju meitas zied,\nKur latvju d\u0113li dzied,\nLaid mums tur laim\u0113 diet,\nM\u016bs' Latvij\u0101! (Bis)\nEn galego.\nDeus, bendice a Letonia\nA nosa querida patria\nBendice a Letonia\nOh! Bend\u00edcela (Bis)\nOnde as fillas de Letonia florezan,\nOnde os fillos de Letonia canten,\nImos a bailar felices aqu\u00ed,\nNa nosa Letonia! (Bis)"}
{"id": "210599", "revid": "5863", "url": "https://gl.wikipedia.org/wiki?curid=210599", "title": "Colexio de Fonseca", "text": ""}
{"id": "210600", "revid": "5863", "url": "https://gl.wikipedia.org/wiki?curid=210600", "title": "Pazo de Fonseca", "text": ""}
{"id": "210601", "revid": "31271", "url": "https://gl.wikipedia.org/wiki?curid=210601", "title": "Recina", "text": ""}
{"id": "210603", "revid": "23204", "url": "https://gl.wikipedia.org/wiki?curid=210603", "title": "Ke Huy Quan", "text": ""}
{"id": "210604", "revid": "56817", "url": "https://gl.wikipedia.org/wiki?curid=210604", "title": "Escudo de Liechtenstein", "text": "Existen d\u00faas versi\u00f3ns do escudo do Principado de Liechtenstein, o escudo grande e o pequeno.\nO escudo grande \u00e9 o bras\u00f3n do pr\u00edncipe que tam\u00e9n \u00e9 usado por outros membros da s\u00faa familia. Nas armas grandes aparecen, xunto \u00f3s emblemas propios do pa\u00eds, s\u00edmbolos de diversos territorios europeos que mantiveron lazos din\u00e1sticos no pasado coa familia reinante:\nO primeiro cuartel recolle o bras\u00f3n de Silesia; o segundo corresponde a Kuenringe; o terceiro cuartel, simboliza o Ducado de Opava e o cuarto a Frisia oriental. Na punta do escudo figura o bras\u00f3n do Ducado de Krnov. O escudo central de ouro (amarelo) e goles \u00e9 o escudo propio da familia reinante.\nBrasonado do escudo grande.\n\"Escudo acuartelado: No primeiro cuartel, de ouro, unha aguia de cor sable coroada e armada de ouro cargada cun crecente de prata rematado en cruces do mesmo metal; no segundo cuartel, un campo de oito faixas de ouro e sable cargadas cun crancel\u00edn de sinople; o terceiro cuartel, un campo partido, de goles e prata e no cuarto cuartel de ouro, unha harp\u00eda (ou aguia virxe) de sable, con cabeza de prata coroada e armada de ouro."}
{"id": "210605", "revid": "89787", "url": "https://gl.wikipedia.org/wiki?curid=210605", "title": "Centro Federal de Educa\u00e7\u00e3o Tecnol\u00f3gica Celso Suckow da Fonseca", "text": "Centro Federal de Educa\u00e7\u00e3o Tecnol\u00f3gica Celso Suckow da Fonseca (Cefet-RJ) \u00e9 un dos centros brasileiros de excelencia no ensino e na investigaci\u00f3n e est\u00e1 entre as mellores instituci\u00f3ns de R\u00edo de Xaneiro.\nA universidade sit\u00faase en R\u00edo de Xaneiro, Brasil."}
{"id": "210606", "revid": "1410", "url": "https://gl.wikipedia.org/wiki?curid=210606", "title": "Oben am jungen Rhein", "text": "Oben am jungen Rhein (literalmente, Sobre o alto do xove Rin) \u00e9 o himno nacional de Liechtenstein. C\u00e1ntase coa mesma melod\u00eda que o himno nacional do Reino Unido, \"Deus salve \u00e1 Ra\u00ed\u00f1a\". As letras foron escritas en 1850 por Jakob Josef Jauch. Ata 1963, o primeiro verso e t\u00edtulo era \"Oben am deutschen Rhein\" (\"Sobre o alto do Rin alem\u00e1n\").\nA supresi\u00f3n da menci\u00f3n alem\u00e1 no himno tras 1963 responde \u00f3 amplo sentir de ambivalencia cultural cara a expresi\u00f3ns relacionadas co nacionalismo alem\u00e1n despois do per\u00edodo nazi en Alema\u00f1a e Austria. "}
{"id": "210620", "revid": "98629", "url": "https://gl.wikipedia.org/wiki?curid=210620", "title": "Frank Tashlin", "text": "Frank Tashlin, nado como Francis Fredrick von Taschlein en Weehawken (Nova Jersey) o 19 de febreiro de 1913 e finado nos \u00c1nxeles (California) o 5 de maio de 1972, foi un animador, guionista e director de pel\u00edculas estadounidense.\nTraxectoria.\nTashlin estivo de traballo en traballo tras abandonar a escola en Nova Jersey aos 13 anos. En 1930, comezou a traballar para Paul Terry como caricaturista na serie animada \"Aesop's Film Fables\". Logo traballou brevemente para Amadee J. Van Beuren. Tashlin uniuse ao estudio de Leon Schlesinger da Warner Bros. como animador en 1932, onde foi catalogado como un animador r\u00e1pido. Usaba o seu tempo libre para traballar na s\u00faa propia tira c\u00f3mica chamada \"Van Boring\" (1934), inspirada no seu xefe Van Beuren, que durou tres anos. Asinaba co nome de \"Tish Tash\". Tashlin foi despedido cando non quixo entregarlle parte das ganancias da s\u00faa tira c\u00f3mica a Schlesinger. Entra ao estudio de Ub Iwerks en 1934. Logo traballou no estudio de Hal Roach en 1935 como guionista. Volveu traballar para Schlesinger en 1936 como director, onde lle ensinou aos demais directores da Warner novas t\u00e9cnicas coa c\u00e1mara.\nEn 1938, traballou para Disney no departamento de gui\u00f3ns. Logo diso, traballou como produtor no estudio de animaci\u00f3n Screen Gems da Columbia Pictures en 1941, creando series como \"The Fox and the Crow\". Tashlin volveu cos directores da Warner en \"Termite Terrace\" no ano 1943. Seguiu no estudio durante a segunda guerra mundial e traballou en varias curtametraxes b\u00e9licas, inclu\u00edndo os debuxos animados educativos \"Private Snafu\".\nTashlin deixou a \u00e1rea da animaci\u00f3n en 1944 (a\u00ednda que regresou brevemente \u00e1 MGM en 1960 para producir \"The Bear That Wasn't\", dirixido por Chuck Jones) para converterse nun escritor de bromas para os irm\u00e1ns Marx e Lucille Ball, entre outros. O seu posto en Termite Terrace ser\u00eda ocupado por Robert McKimson. As s\u00faas pel\u00edculas con actores reais conservan elementos da animaci\u00f3n; Tashlin utilizaba bromas absurdas e xiros de trama inesperados. Escribiu pel\u00edculas para Bob Hope e Red Skelton.\nComenzando coa pel\u00edcula de 1956 \"The Girl Can't Help It\", coa s\u00faa s\u00e1tira cara ao rock and roll, Tashlin logra \u00e9xito comercial coa pel\u00edcula de Martin and Lewis \"Hollywood Or Bust\" en 1956, \"Will Success Spoil Rock Hunter?\" en 1957, e seis de Jerry Lewis (\"Rock-A-Bye Baby\", \"The Geisha Boy\", \"Cinderfella\", \"It's Only Money\", \"Who's Minding the Store?\", e \"The Disorderly Orderly\"). Moitos destes traballos foron denominados como \"de culto\".\nNos anos 1960, as pel\u00edculas de Tashlin perderon algo a s\u00faa graza e a s\u00faa carreira empezou a decaer, xunto a das persoas que traballaron con el. A s\u00faa \u00faltima pel\u00edcula foi \"The Private Navy of Sgt. O'Farrell\" protagonizada por Bob Hope e Phyllis Diller en 1968. A s\u00faa pel\u00edcula \"Will Success Spoil Rock Hunter?\" foi inclu\u00edda no National Film Registry no ano 2000.\nAdemais de todo isto, Tashlin escribiu e ilustrou tres libros, \"The Bear That Wasn't\" (1946), \"The Possum That Didn't\" (1950), e \"The World That Isn't\" (1951). Son normalmente denominados como libros infant\u00eds mais todos conte\u00f1en elementos sat\u00edricos. \"The Bear That Wasn't\" foi adaptado na animaci\u00f3n por un antigo compa\u00f1eiro de Tashlin na Warner Bros., Chuck Jones, en 1967. Outra historia para nenos que Trashlin escribiu en 1949 foi animada por Spike Jones, \"How the Circus Learned to Smile\". Tashlin tam\u00e9n escribiu e autopublicou un libro did\u00e1ctico titulado \"How to Create Cartoons\" (sobre o debuxo, non a animaci\u00f3n) en 1952."}
{"id": "210621", "revid": "1131", "url": "https://gl.wikipedia.org/wiki?curid=210621", "title": "Santpedor", "text": "Santpedor \u00e9 un municipio catal\u00e1n da provincia de Barcelona. Forma parte da comarca do Bages, limitando polo sur coa s\u00faa capital, Manresa.\nHistoria.\nO nome deriva da construci\u00f3n da igrexa de Sant Pere ao lugar co\u00f1ecido antigamente polo lugar de Or, denomin\u00e1ndose Sant Pere d'Or. Deste nome prov\u00e9n a contracci\u00f3n Santpedor. A documentaci\u00f3n escrita m\u00e1is antiga que fai referencia ao lugar de Or \u00e9 do ano 937 e a igrexa est\u00e1 documentada desde o 996. En 1082, Ram\u00f3n Berenguer II cedeu a metade das s\u00faas terras ao mosteiro de Sant Benet de Bages.\nNos s\u00e9culos seguintes, XI a XIII, Santpedor experimenta un crecemento progresivo que culmina durante a primeira metade do s\u00e9culo XIV ata que a peste negra castigou duramente a poboaci\u00f3n o ano 1348. Deste per\u00edodo restan valiosas testemu\u00f1as arquitect\u00f3nicas. Durante este per\u00edodo, Santpedor foi vila real, \u00e9 dicir, que non depend\u00eda de ning\u00fan se\u00f1or feudal, sen\u00f3n directamente da coroa.\nO rei Pedro o Ceremonioso vendeu Santpedor a un nobre chamado Francesc de Perell\u00f3s, pero os santpedorencs conseguiron reunir 5.000 florines de ouro para recuperar os dereitos sobre o municipio e devolvelo \u00e1 protecci\u00f3n real. O ano 1400, o rei Marti\u00f1o o Humano premiar\u00eda este esforzo outorgando a vila o t\u00edtulo de \"r\u00faa de Barcelona\". Santpedor ti\u00f1a o privilexio de enviar representantes \u00e1s cortes catal\u00e1s.\nA pesar de que a agricultura continuou sendo a principal actividade econ\u00f3mica do pobo entre os s\u00e9culos XVI e XVIII, desenvolv\u00e9ronse algunhas actividades ligadas \u00e1 manufactura que tiveron certa significaci\u00f3n na econom\u00eda local como a dos \"paraires\", que traballaban a la, e a produci\u00f3n de augardente, que ata se exportaba noutras comarcas. Santpedor foi durando moitos s\u00e9culos a segunda poboaci\u00f3n do Bages e tivo fortes rivalidades con Manresa.\nSantpedor participou activamente na Guerra da Independencia espa\u00f1ola (1808-1814). A memoria popular fala da lenda da intervenci\u00f3n do mozo Isidre Llu\u00e7\u00e0 i Casanoves, co\u00f1ecido como o \"timbaler del Bruc\", no primeiro combate do Bruc, o 6 de xu\u00f1o de 1808.\nLogo da guerra houbo unha forte regresi\u00f3n econ\u00f3mica agravada pola competencia das novas industrias que \u00edan crecendo ao redor dos r\u00edos Llobregat e Cardener, posto que en Santpedor a\u00ednda se tec\u00eda a man. As tres Guerras Carlistas e a praga de filoxera que arrasou as vi\u00f1as pecharon o s\u00e9culo XIX non moi afortunado para o pobo.\nA recuperaci\u00f3n chegou ao primeiro cuarto do s\u00e9culo XX coa chegada do ferrocarril (1884), a creaci\u00f3n da Cooperativa Agr\u00edcola (1905), a chegada da electricidade (1911) e a portada da auga (1932). Como o resto de Catalu\u00f1a, o crecemento estancouse coa Guerra Civil.\nO t\u00e9xtil foi practicamente a \u00fanica industria que subsistiu ata que tam\u00e9n entrou en crise na d\u00e9cada de 1960, provocando que xurdiran outras actividades, que como no resto da comarca, comportou a chegada de numerosas familias procedentes doutras comunidades do estado, atra\u00eddas polas posibilidades de traballo.\nDemograf\u00eda.\nO concello ti\u00f1a, segundo cifras do INE, 7.185 habitantes en 2011 repartidos en tres n\u00facleos de poboaci\u00f3n: Santpedor, el Mirador de Montserrat e el Serrat de Castellnou."}
{"id": "210622", "revid": "22795", "url": "https://gl.wikipedia.org/wiki?curid=210622", "title": "Santo Ambrosio de Mil\u00e1n", "text": ""}
{"id": "210625", "revid": "25871", "url": "https://gl.wikipedia.org/wiki?curid=210625", "title": "Porky's Romance", "text": "Porky's Romance \u00e9 unha pel\u00edcula en branco e negro de debuxos animados de 1937 do Porky Pig e a Petunia Pig dentro da serie de Looney Tunes da Warner Bros.. Foi a \u00faltima vez que Joe Dougherty lle puxo voz ao Porky Pig antes de que Mel Blanc obtivera tal posto. Trata sobre Porky tratando de namorar a Petunia, mais sen conseguilo. Logo pensar\u00e1 en suicidarse, mais acaba tendo un so\u00f1o bizarro que amosa que pasar\u00eda se casara con Petunia."}
{"id": "210626", "revid": "4817", "url": "https://gl.wikipedia.org/wiki?curid=210626", "title": "Bispectral IR Detector", "text": "BIRD, acr\u00f3nimo de \"Bispectral InfraRed Detector\", \u00e9 un sat\u00e9lite artificial alem\u00e1n lanzado o 22 de outubro de 2001 mediante un foguete indio PSLV desde o complexo de lanzamento de Sriharikota.\nCaracter\u00edsticas.\nA misi\u00f3n de BIRD, de 94\u00a0kg de masa, \u00e9 servir de demostrador tecnol\u00f3xico para sensores de teledetecci\u00f3n e realizar observaci\u00f3ns da superficie terrestre coa finalidade de observar incendios forestais e cambios na vexetaci\u00f3n.\nInstrumentos.\nBIRD leva dous instrumentos a bordo:"}
{"id": "210627", "revid": "4817", "url": "https://gl.wikipedia.org/wiki?curid=210627", "title": "BIRD", "text": ""}
{"id": "210632", "revid": "35560", "url": "https://gl.wikipedia.org/wiki?curid=210632", "title": "Block D 11S824", "text": "Block D 11S824, tam\u00e9n co\u00f1ecido simplemente como Block D, \u00e9 o nome dun foguete sovi\u00e9tico usado como remolcador espacial.\nCaracter\u00edsticas.\nO Block D 11S824 foi un foguete usado como \"remolcador espacial\" lanzado mediante foguetes Proton. Non dispo\u00f1\u00eda de sistema de guiado, xa que os comandos de guiado provi\u00f1an da carga \u00fatil. Foi inicialmente dese\u00f1ado para ser usado no programa N1-L3 de exploraci\u00f3n lunar tripulada e que nunca foi levado a cabo."}
{"id": "210633", "revid": "4817", "url": "https://gl.wikipedia.org/wiki?curid=210633", "title": "Block D", "text": ""}
{"id": "210634", "revid": "22795", "url": "https://gl.wikipedia.org/wiki?curid=210634", "title": "Colexio Novo", "text": ""}
{"id": "210635", "revid": "1987", "url": "https://gl.wikipedia.org/wiki?curid=210635", "title": "Block D-1 11S824M", "text": "Block D-1 11S824M, tam\u00e9n co\u00f1ecido simplemente como Block D-1 \u00e9 o nome dun foguete sovi\u00e9tico usado como remolcador espacial.\nCaracter\u00edsticas.\nO Block D-1 11S824M foi un foguete usado como \"remolcador espacial\" lanzado mediante foguetes Proton e descendente do Block D 11S824. Non dispo\u00f1\u00eda de sistema de guiado, xa que os comandos de guiado provi\u00f1an da carga \u00fatil."}
{"id": "210636", "revid": "4817", "url": "https://gl.wikipedia.org/wiki?curid=210636", "title": "Block D-1", "text": ""}
{"id": "210637", "revid": "1987", "url": "https://gl.wikipedia.org/wiki?curid=210637", "title": "Block D-2 11S824F", "text": "Block D-2 11S824F, tam\u00e9n co\u00f1ecido simplemente como Block D-2 \u00e9 o nome dun foguete sovi\u00e9tico e ruso usado como remolcador espacial.\nCaracter\u00edsticas.\nO Block D-2 11S824F foi un foguete usado como \"remolcador espacial\" lanzado mediante foguetes Proton K/D-2 e descendente do Block D 11S824. Non dispo\u00f1\u00eda de sistema de guiado, xa que os comandos de guiado provi\u00f1an da carga \u00fatil. Foi utilizado para enviar sondas a Marte."}
{"id": "210638", "revid": "4817", "url": "https://gl.wikipedia.org/wiki?curid=210638", "title": "Block D-2", "text": ""}
{"id": "210639", "revid": "133308", "url": "https://gl.wikipedia.org/wiki?curid=210639", "title": "Condado de Monterrei", "text": "O Condado de Monterrei (ou Monterrey en castel\u00e1n) \u00e9 un t\u00edtulo da nobreza espa\u00f1ola.\nHistoria.\nOs Monterrei deben o seu apelido ao feudo de Monterrei, no sur de Galicia (na actual provincia de Ourense). Este feudo, co t\u00edtulo de vizcondado, foi concedido por Xo\u00e1n II de Castela en favor de Pedro de Z\u00fa\u00f1iga e Biedma. Desde Monterrei a familia foi progresivamente ga\u00f1ando poder, sobre todo en Galicia e na actual provincia de Salamanca. En 1506 a familia estendeu o seu poder a terras do reino de C\u00f3rdoba.\nA culminaci\u00f3n chegou en 1513, cando Fernando o Cat\u00f3lico outorgou o t\u00edtulo de Condes de Monterrei a Sancho S\u00e1nchez de Ulloa e \u00e1 s\u00faa esposa Teresa de Z\u00fa\u00f1iga, que era a vizcondesa de Monterrei.\nSancho S\u00e1nchez, nos anos anteriores, apoiara aos Reis Cat\u00f3licos na Guerra de Sucesi\u00f3n Castel\u00e1 \u2013aconsellado polo arcebispo Alonso I de Fonseca, se\u00f1or de Coca, bispo de \u00c1vila (1445-1453), arcebispo de Santiago (1460-1463), e de Sevilla (1454-1473), fundador do morgado familiar dos Fonseca, familia moi influente na Galicia dese momento e en Espa\u00f1a)\u2013. Tam\u00e9n participara na Guerra de Granada. E mesmo en 1490 renunciara \u00e1 posesi\u00f3n de Monterrei para outorgarlla a Fernando de la Serna, por orde real (Sancho S\u00e1nchez de Ulloa pertenc\u00eda \u00e1 familia polo seu matrimonio coa vizcondesa de Monterrey Teresa de Z\u00fa\u00f1iga e, \u00e1 morte desta foi o rexente dos bens da s\u00faa filla Francisca de Z\u00fa\u00f1iga e Ulloa).\nMembros relevantes da familia foron Gaspar de Acevedo e Z\u00fa\u00f1iga, V conde de Monterrei, que foi vicerrei da Nova Espa\u00f1a e do Per\u00fa, e ao que debe o seu nome a cidade mexicana de Monterrey.\nAs\u00ed como Manuel de Z\u00fa\u00f1iga Acevedo e Fonseca, VI conde de Monterrei (1606-1653), se\u00f1or de importantes extensi\u00f3ns de terras en Galicia, Zamora e Salamanca. Filipe III nomeono cabaleiro de Santiago en 1606, e Filipe IV, grande de Espa\u00f1a o 11 de xullo de 1628, ademais de concederlle aos primox\u00e9nitos da familia o t\u00edtulo de conde de Fuentes de Valdepero.\nO seu su t\u00edo Baltasar de Z\u00fa\u00f1iga foi un importante diplom\u00e1tico vinculado co Conde-Duque de Olivares, xa que a s\u00faa irm\u00e1 In\u00e9s de Z\u00fa\u00f1iga estaba casada con conde-duque, e el mesmo casara con Leonor Mar\u00eda de Guzm\u00e1n, filla do II conde de Olivares. Esta situaci\u00f3n permitiulle ser embaixador en Roma, presidente do consello de Italia, e dos Consellos de Estado e Guerra, ademais de ser vicerrei de N\u00e1poles (1631-1637).\nNo plano cultural, foi patrono do Colexio de Santiago Alfeo (ou Colexio de Fonseca) de Santiago de Compostela, por ser descendente de Diego Acevedo e Fonseca, irm\u00e1n do arcebispo Fonseca III. Ademais foi o mecenas de Diego Vel\u00e1zquez e Lope de Vega, entre outros.\nA historia dos Monterrei continuou at\u00e9 1710 coa morte, sen sucesi\u00f3n, de In\u00e9s Francisca de Z\u00fa\u00f1iga e Ayala, herdando o t\u00edtulo a s\u00faa irm\u00e1 Catalina de Haro Guzm\u00e1n que casou con Francisco \u00c1lvarez de Toledo e Silva, X duque de Alba. A partir de a\u00ed, o t\u00edtulo e as terras pasaron \u00e1 casa de Alba."}
{"id": "210640", "revid": "98629", "url": "https://gl.wikipedia.org/wiki?curid=210640", "title": "Sigismondo", "text": "Sigismondo \u00e9 unha \u00f3pera seria en dous actos con m\u00fasica de Gioachino Rossini e libreto en italiano de Giuseppe Maria Foppa. A s\u00faa estrea tivo lugar no Gran Teatro La Fenice de Venecia o 26 de decembro de 1814, mais non tivo unha grande acollida. Tr\u00e1tase dunha farsa veneciana (ao igual que \"L'inganno felice\", \"La scala di seta\" e \"Il signor Bruschino\"). Parte da m\u00fasica desta \u00f3pera foi empregada por Rossini para varias \u00f3peras posteriores: \"Elisabetta, regina d'Inghilterra\", \"Il barbiere di Siviglia\" e \"Adina\". \nHistoria.\n\"Sigismondo\" estreouse o 26 de decembro de 1814 no Gran Teatro La Fenice de Venecia, mais non tivo unha grande acollida. A \u00f3pera tivo pouca circulaci\u00f3n, con representaci\u00f3ns en Padua, Cremona e Reggio Emilia (todas elas en 1819), Florence (1820) e Bolo\u00f1a (1827), quedando logo totalmente esquecida. O seu renacemento moderno tivo lugar en Rovigo e Trieste en 1992, cunha xove Sonia Ganassi no papel protagonista.\nEsta \u00f3pera rara vez \u00e9 representada na actualidade, aparecendo nas estat\u00edsticas de Operabase cunha \u00fanica representaci\u00f3n no per\u00edodo 2005-10.\nArgumento.\nA escena ten lugar en \"Gesna\", antiga capital de Polonia, e en parte nalg\u00fans bosques e lugares monta\u00f1osos.\nA \u00f3pera comeza coa loucura de Sigismondo: teme a vinganza de Ulderico, pai da s\u00faa dona Aldimira, que a mandou matar por infidelidade. En realidade Aldimira est\u00e1 viva, e foi v\u00edtima dunha trampa traizoeira de Ladislao, quen o inventou todo.\nAldimira re\u00fanese de novo con Sexismundo baixo un nome falso, seduc\u00edndoo, p\u00eddelle que sexa a s\u00faa esposa e ela acepta, mais quere consultar con seu pai que est\u00e1 a piques de atoparse con Sigismondo.\nMentres tanto, Ladislao revela a Ulderico o delito de Aldimira e que non est\u00e1 viva, o que provoca o ataque. Sigismondo perde, mais salva a Aldimira da espada de Ladislao.\nRev\u00e9lase o engano e prenden a Ladislao, finalizando felizmente a \u00f3pera.\nOrquestraci\u00f3n.\nA partitura de Rossini prev\u00e9 a utilizaci\u00f3n de:\nPara os recitativos:"}
{"id": "210642", "revid": "98629", "url": "https://gl.wikipedia.org/wiki?curid=210642", "title": "Escudo de Luxemburgo", "text": "O escudo do Gran Ducado de Luxemburgo goza de protecci\u00f3n legal dende 1972, regulaci\u00f3n que foi complementada pola Lei do 17 de xu\u00f1o de 1993.\nTen tres versi\u00f3ns, armas pequenas, medias e grandes. Todas elas te\u00f1en como elementos esenciais un \u00fanico campo burelado de prata e azur de dez unidades, un le\u00f3n de goles, armado, lampasado e coroado de ouro. O escudo aparece timbrado cunha coroa real.\nNas armas grandes a coroa e o campo do escudo aparecen sostidos por dous le\u00f3ns coroados e baixo o manto do Gran Duque sobre o que se sit\u00faa outra coroa real.\nNas armas medias a composici\u00f3n ser\u00eda a mesma que no caso anterior pero presc\u00edndese do manto e a coroa colocada sobre o mesmo.\nAs armas pequenas unicamente estar\u00edan compostas polo propio escudo e a coroa real.\nA orixe das armas do Estado luxemburgu\u00e9s rem\u00f3ntase aproximadamente \u00f3 ano 1235, cando o Conde Henrique V de Luxemburgo fixou a composici\u00f3n do campo do escudo, alg\u00fans anos antes, en 1123, o Conde Guillerme de Luxemburgo adoptara un estandarte burelado."}
{"id": "210643", "revid": "56817", "url": "https://gl.wikipedia.org/wiki?curid=210643", "title": "Ons Heemecht", "text": "Ons H\u00e9m\u00e9cht (\"A Nosa Terra\") \u00e9 o himno nacional de Luxemburgo. Jean-Antoine Zinnen compuxo a m\u00fasica e Michel Lentz \u00e9 o autor da letra. Foi adoptado como himno nacional en 1895.\nLetra en luxemburgu\u00e9s.\n(1)&lt;br&gt;\nWou d'Uelz\u00e9cht durech d'Wisen z\u00e9it,&lt;br&gt;\nDuerch d'Fielsen d'Sauer br\u00e9cht,&lt;br&gt;\nWou d'Rief laanscht d'Musel dofteg bl\u00e9it,&lt;br&gt;\nDen Himmel W\u00e4in ons m\u00e9cht:&lt;br&gt;\nDat ass onst Land, fir dat mer g\u00e9if&lt;br&gt;\nHei nidden alles won,&lt;br&gt;\nOns Heemechtsland dat mir so d\u00e9if&lt;br&gt;\nAn onsen Hierzer dron.&lt;br&gt;\nOns Heemechtsland dat mir so d\u00e9if&lt;br&gt;\nAn onsen Hierzer dron\n(2)&lt;br&gt;\nAn sengem donkle B\u00ebscherkranz,&lt;br&gt;\nVum Fridde st\u00ebll bewaacht,&lt;br&gt;\nSou ouni Pronk an deire Glanz&lt;br&gt;\nGemittlech l\u00e9if et laacht;&lt;br&gt;\nS\u00e4i Vollek frou sech so\u00eb kann,&lt;br&gt;\nAn 't si keng eidel Dreem:&lt;br&gt;\nW\u00e9i wunnt et sech sou heemlech dran,&lt;br&gt;\nW\u00e9i as 't sou gutt doheem!\n(3)&lt;br&gt;\nGesank, Gesank vu Bierg an Dall&lt;br&gt;\nDer \u00c4\u00e4rd, d\u00e9i \u00e4is gedron;&lt;br&gt;\nD'L\u00e9ift huet en treie Widderhall&lt;br&gt;\nA jidder Broscht gedon;&lt;br&gt;\nFir, d'Hemecht ass keng Weis ze sch\u00e9in;&lt;br&gt;\nAll Wuert, dat vun er kl\u00e9nkt,&lt;br&gt;\nGr\u00e4ift \u00e4is an d' S\u00e9il w\u00e9i Himmelst\u00e9in&lt;br&gt;\nAn d'A w\u00e9i Feier bl\u00e9nkt\n(4)&lt;br&gt;\nO Du do uewen, deen seng Hand&lt;br&gt;\nDuerch d'Welt d'Natioune leet,&lt;br&gt;\nBehitt Du d'L\u00ebtzebuerger Land&lt;br&gt;\nVru friemem Joch a Leed;&lt;br&gt;\nDu hues ons all als Kanner schon&lt;br&gt;\nDe fr\u00e4ie Geescht jo ginn,&lt;br&gt;\nLooss viru bl\u00e9nken d'Fr\u00e4iheetssonn,&lt;br&gt;\nD\u00e9i mir so laang gesinn!&lt;br&gt;\nLooss viru bl\u00e9nken d'Fr\u00e4iheetssonn,&lt;br&gt;\nD\u00e9i mir sou laang gesinn!\nLetra en franc\u00e9s.\n\"Traduci\u00f3n de Jean-Claude Muller\"\nO\u00f9 l'Alzette arrose champs et pr\u00e9s\nLa S\u00fbre baigne les rochers;\nO\u00f9 la Moselle, riante et belle\nNous fait cadeau du vin\nC'est notre pays pour lequel\nNous risquons tout sur terre;\nNotr'ch\u00e8re et adorable patrie\nDont notr'\u00e2me est remplie.\nNotr'ch\u00e8re et adorable patrie\nDont notr'\u00e2me est remplie.\nDans sa couronne bois sombre \ntoujours gard\u00e9e par la paix,\nDonc, sans faste et la splendeur cher, \nConfortable \u00e0 l'amour en riant. \nSon peuple puisse dire est heureux \nEt il n'ya pas de r\u00eaves vides: \nComment est agr\u00e9able mais voici la vie, \ndans quelle mesure est-il de la maison. \nComment est agr\u00e9able mais voici la vie, \ndans quelle mesure est-il de la maison.\nChant, chant, de la montagne et la vall\u00e9e \nLa terre, qui nous portait, \nLes \u00abamoureux a un \u00e9cho fid\u00e8le \neffectu\u00e9 dans chaque sein. \nPour le pays quelque fa\u00e7on que ce soit trop beau \nChaque mot qui sonne hors de lui, \nPrendre l'\u00e2me comme Himmelst\u00f6n \nEt nos yeux brillants comme le feu. \nPrendre l'\u00e2me comme Himmelst\u00f6n\nEt nos yeux brillants comme le feu.\n\u00d4 Toi aux cieux qui nuit et jour\nDiriges les nations du monde;\n\u00c9carte du pays de Luxembourg\nL'oppression \u00e9trang\u00e8re\nEnfants nous avons re\u00e7u de Toi\nL'esprit de la libert\u00e9;\nPermets au soleil de libert\u00e9\nDe luire \u00e0 tout jamais.\nPermets au soleil de libert\u00e9\nDe luire \u00e0 tout jamais.\nLetra en alem\u00e1n.\n\"Traduci\u00f3n de Joseph Groben\"\nWo die Alzette durch die Wiesen zieht,\nDurch die Felsen die Sauer bricht,\nDie Rebe l\u00e4ngs der Mosel bl\u00fcht,\nDer Himmel Wein verspricht:\nDort ist das Land, f\u00fcr dessen Ehr\nKein Opfer uns zu schwer,\nDie Heimat, die als teures Gut\nIn unseren Herzen ruht.\nDie Heimat, die als teures Gut\nIn unseren Herzen ruht.\nIn seinem dunklen W\u00e4lderkranz,\nvom Frieden still bewacht,\nSo ohne Prunk und teuren Glanz,\nGem\u00fctlich lieb es lacht.\nSein Volk sich gl\u00fccklich sagen kann,\nUnd es sind keine leeren Tr\u00e4ume:\nWie heimelig sich\u2019s doch hier wohnt,\nwie gut ist\u2019s doch daheim.\nGesang, Gesang, von Berg und Tal\nDie Erd\u2019, die uns getragen,\nDie Lieb\u2019 hat einen treuen Widerhall\nIn jeder Brust getan.\nF\u00fcr die Heimat ist keine Weise zu sch\u00f6n,\nJedes Wort, das aus ihr klingt,\nErgreift die Seel\u2019 wie Himmelst\u00f6n\u2019\nUnd unser Auge wie Feuer blinkt.\nO Du dort droben, dessen Hand\nDen V\u00f6lkern gibt Geleit,\nBeh\u00fct das Luxemburger Land\nVor fremdem Joch, vor Leid!\nAls Kind empfingen wir von Dir\nDen freiheitlichen Sinn,\nDie Freiheitssonne, unsre Zier,\nLass leuchten fernerhin!\nDie Freiheitssonne, unsre Zier,\nLass leuchten fernerhin!"}
{"id": "210644", "revid": "98629", "url": "https://gl.wikipedia.org/wiki?curid=210644", "title": "Escudo de Malta", "text": "O escudo de Malta \u00e9 un campo partido de prata e de goles. No cuartel da prata, no xefe, ten unha cruz grega do mesmo metal coa figura de San Xurxo matando un drag\u00f3n representada na s\u00faa parte central e rodeada por un list\u00f3n no que figura o lema en ingl\u00e9s \"For Gallantry\" (\"\u00f3 hero\u00edsmo\"). Na cruz aparecen tam\u00e9n as iniciais en ingl\u00e9s do rei Xurxo VI do Reino Unido (\"G-VI\"). Esta cruz \u00e9 a representaci\u00f3n dunha condecoraci\u00f3n brit\u00e1nica, a Cruz de San Xurxo, outorgada de forma colectiva a todo o pobo malt\u00e9s polo seu comportamento durante a segunda guerra mundial e que quedou incorporada tanto no escudo como na bandeira de Malta."}
{"id": "210645", "revid": "27155", "url": "https://gl.wikipedia.org/wiki?curid=210645", "title": "Epoxi", "text": "Epoxi ou poliep\u00f3xido \u00e9 un pol\u00edmero termoestable formado pola reacci\u00f3n producida entre unha resina epoxi base e un axente catalizador.\nQu\u00edmica.\nEpoxi \u00e9 un copol\u00edmero, est\u00e1 formado por cando menos dous grupos, a resina e o catalizador. A resina consiste en mon\u00f3meros cun grupo ep\u00f3xido en cada extremo. As resinas epoxi m\u00e1is com\u00fans son as producidas pola reacci\u00f3n entre epicloridrina e bisfenol A. O catalizador consiste en mon\u00f3meros de poliamina, por exemplo trietilentetramina (TETA). Cando estes compostos se mesturan xuntos, os grupos de amina reaccionan cos grupos ep\u00f3xidos formando unha uni\u00f3n covalente. Cada grupo NH pode reaccionar con cada grupo ep\u00f3xido, as\u00ed que o pol\u00edmero resultante est\u00e1 fortemente entrelazado, e \u00e9 rexo e duro.\nHistoria.\nAs primeiras resinas epoxi non comezaron a se sintetizar ata 1891 pero o seu uso comercial non empezou ata mediados da d\u00e9cada de 1930 polo labor de Pierre Castan en Su\u00edza e Greenlee nos Estados Unidos."}
{"id": "210646", "revid": "31271", "url": "https://gl.wikipedia.org/wiki?curid=210646", "title": "Poliep\u00f3xido", "text": ""}
{"id": "210647", "revid": "31271", "url": "https://gl.wikipedia.org/wiki?curid=210647", "title": "Resina epoxi", "text": ""}
{"id": "210648", "revid": "31271", "url": "https://gl.wikipedia.org/wiki?curid=210648", "title": "Recina epoxi", "text": ""}
{"id": "210650", "revid": "23204", "url": "https://gl.wikipedia.org/wiki?curid=210650", "title": "L-Innu Malti", "text": "L-Innu Malti \u00e9 o himno nacional de Malta. Foi escrito por Dun Karm Psaila, c\u00e9lebre poeta deste pa\u00eds. Foi tocado por primeira vez o 3 de febreiro de 1923, e foi declarado oficialmente himno nacional de Malta en 1945.\nLetra.\nEn malt\u00e9s.\nLil din l-art \u0127elwa, l-Omm li tatna isimha,\n\u0126ares, Mulej, kif dejjem Int \u0127arist:\nFtakar li lilha bl-o\u0127la dawl libbist.\nAg\u0127ti, kbir Alla, id-dehen lil min ja\u0127kimha,\nRodd il-\u0127niena lis-sid, sa\u0127\u0127a 'l-\u0127addiem:\nSeddaq il-g\u0127aqda fil-Maltin u s-sliem.\nEn ingl\u00e9s.\nGuard her, O Lord, as ever Thou hast guarded,\nThis Motherland so dear whose name we bear!\nKeep her in mind whom Thou hast made so fair!\nMay he who rules for wisdom be regarded,\nIn master mercy, strength in man increase!\nConfirm us all in unity and peace!"}
{"id": "210653", "revid": "56817", "url": "https://gl.wikipedia.org/wiki?curid=210653", "title": "Escudo de Moldavia", "text": "O escudo de Moldavia est\u00e1 composto por unha figura dunha aguia de ouro, con pico e garras de goles que sost\u00e9n no seu pico unha cruz ortodoxa de ouro e, coas s\u00faas gadoupas, unha p\u00f3la de loureiro de sinople e un cetro de ouro. A figura da aguia \u00e9 practicamente id\u00e9ntica \u00e1 que figura no escudo de Roman\u00eda.\nSobre o peito da aguia figura o bras\u00f3n que \u00e9 un campo partido de goles e azur cos elementos her\u00e1ldicos tradicionais de Moldavia, unha testa de uro de ouro cun sol do mesmo metal entre os seus cornos e rodeada, \u00e1 s\u00faa esquerda, por unha rosa de cinco p\u00e9talos de goles (representada en ocasi\u00f3ns de ouro) e, \u00e1 s\u00faa dereita, un crecente tam\u00e9n de ouro. Este bras\u00f3n con algunhas diferenzas tam\u00e9n figura nun dos cuarteis do escudo de Roman\u00eda.\nO escudo de Moldavia figura no centro da bandeira de Moldavia."}
{"id": "210654", "revid": "85894", "url": "https://gl.wikipedia.org/wiki?curid=210654", "title": "Francisco P\u00e9rez Leir\u00f3s", "text": "Francisco P\u00e9rez Leir\u00f3s, nado no Porri\u00f1o o 5 de maio de 1895 e finado en Buenos Aires o 14 de agosto de 1971, foi un pol\u00edtico e sindicalista galego na Arxentina.\nTraxectoria.\nA s\u00faa familia trasladouse \u00e1 Arxentina cando Francisco ti\u00f1a tres anos. Traballou como obreiro e pintor. En 1912 afiliouse ao Partido Socialista e foi deputado no Congreso Nacional (1924, 1931, 1934 e 1942). Promoveu reformas sociais como unha lei de previsi\u00f3n social para gr\u00e1ficos e xornalistas. En 1916 fundou a Uni\u00f3n de Obreros y Empleados Municipales de Bos Aires (UOEM), da que foi secretario xeral a partir de 1919. En 1922 participou na creaci\u00f3n da Uni\u00f3n Sindical Argentina (USA) e en 1926 promoveu a creaci\u00f3n dunha Central Sindical. Desde 1935 participou nas tarefas directivas da Confederaci\u00f3n General del Trabajo. O seu proxecto de formar unha central obreira latinoamericana culminou na creaci\u00f3n da Confederaci\u00f3n de Trabajadores de Am\u00e9rica Latina (CETAL) en 1938, da que foi vicepresidente ata 1945. Durante os gobernos de Juan Domingo Per\u00f3n desenvolveu a s\u00faa actividade na clandestinidade. Participou na Organizaci\u00f3n Regional Interamericana del Trabajo (ORIT). Dirixiu os xornais obreiros bonaerenses \"Democracia Sindical\", \"La Confederaci\u00f3n\" e \"El Obrero Municipal\"."}
{"id": "210657", "revid": "56817", "url": "https://gl.wikipedia.org/wiki?curid=210657", "title": "Manta Ray", "text": "Manta Ray foi unha banda de post-rock asturiana formada en Xix\u00f3n en 1992. Foi un dos grupos m\u00e1is relevantes dentro do llamado \"Xix\u00f3n Sound\". Entre os seus membros figurou como guitarrista Nacho Vegas, que abandonou a banda en 1999 para iniciar a s\u00faa carreira en solitario. O 28 de febreiro de 2008 a banda anunciou oficialmente a s\u00faa disoluci\u00f3n."}
{"id": "210659", "revid": "98629", "url": "https://gl.wikipedia.org/wiki?curid=210659", "title": "The Emperor's New Groove", "text": "The Emperor's New Groove \u00e9 un filme de animaci\u00f3n de Disney dirixido por Mark Dindal que se estreou no 2000.\nSinopse.\nO fachendoso e ego\u00edsta emperador inca Cuzco \u00e9 traizoado e convertido en llama pola ambiciosa Yzma e o seu gardacostas Kronk. O emperador, que unha vez o tivo todo, verase abocado a confiar nun amable e simp\u00e1tico campesi\u00f1o chamado Pacha, para encontrarse a si mesmo."}
{"id": "210662", "revid": "13611", "url": "https://gl.wikipedia.org/wiki?curid=210662", "title": "Limba noastr\u0103", "text": "Limba noastr\u0103 \u00e9 o himno nacional da Rep\u00fablica de Moldavia dende 1994. A letra foi escrita polo poeta roman\u00e9s (nado en Besarabia) Alexei Mateevici (1888-1917) e a m\u00fasica foi composta por Alexandru Cristea (1890-1942). O poema orixinal cont\u00e9n doce estrofas, das cales cinco foron usadas para o himno. Est\u00e1n marcadas en letra grosa.\nAntes de 1994, o himno da Rep\u00fablica de Moldavia foi o mesmo que o himno de Roman\u00eda. As autoridades comunistas usaron o poema como letra do himno, argumentando que non se especifica se se trata de roman\u00e9s ou de moldovo, a\u00ednda que o concepto de \"lingua moldava\" non exist\u00eda no tempo de Mateevici."}
{"id": "210663", "revid": "1836", "url": "https://gl.wikipedia.org/wiki?curid=210663", "title": "Itinerario de barro", "text": ""}
{"id": "210664", "revid": "1888", "url": "https://gl.wikipedia.org/wiki?curid=210664", "title": "Armando V\u00e1zquez Crespo", "text": "Armando V\u00e1zquez Crespo, nado en Berm\u00e9s (Lal\u00edn) o 4 de maio de 1938, \u00e9 un escritor e xornalista galego.\nTraxectoria.\nLicenciado en Teolox\u00eda pola Universidade de Comillas e titulado en xornalismo (1967). \nEn 1959 iniciou en \"Antena\" a serie \"Cousas do T\u00edo Mingos\" durante sete anos asinando como Harm\u00e1n do Carrio. Traballou en \"Nuevo Diario\" e \"Chan\". Colaborou na revista \"Spes\" e nos servizos informativos de TVE (1974), onde foi director do Centro de TVE en Galicia (1979) e responsable do programa \u201cGaceta cultural\u201d (1981). En 1967 publicou a versi\u00f3n galega dunha selecci\u00f3n das f\u00e1bulas de Esopo, con introduci\u00f3n de \u00c1lvaro Cunqueiro e en 1968 a traduci\u00f3n da obra \"Cami\u00f1o\" de Xosemar\u00eda Escriv\u00e1 de Balaguer."}
{"id": "210665", "revid": "1131", "url": "https://gl.wikipedia.org/wiki?curid=210665", "title": "Bellcaire d'Empord\u00e0", "text": "Bellcaire d'Empord\u00e0 \u00e9 un municipio catal\u00e1n da provincia de Xirona. Forma parte da comarca do Baix Empord\u00e0.\nHistoria.\nBellcaire d'Empord\u00e0 \u00e9 citado nun documento do ano 881 co nome de \"Bedenga\". M\u00e1is tarde pertenceu ao condado de Emp\u00faries e foi residencia habitual dos condes desde finais do s\u00e9culo XIII e principios do XIV."}
{"id": "210666", "revid": "32891", "url": "https://gl.wikipedia.org/wiki?curid=210666", "title": "Escudo de Ucra\u00edna", "text": "O escudo de Ucra\u00edna (en ) est\u00e1 formado por un campo \u00fanico, de azur, no que aparece de cor ouro representado un motivo que \u00e9 unha s\u00edntese simb\u00f3lica dunha composici\u00f3n pre-her\u00e1ldica vinculada coa dinast\u00eda gobernante durante o s\u00e9culo X e dos elementos her\u00e1ldicos ucra\u00ednos m\u00e1is antigos que se remontan \u00f3 s\u00e9culo XII.\nA\u00ednda non se determinou con exactitude a orixe e a significaci\u00f3n do \"Tryzub\" ou \"tridente ucra\u00edno\", a\u00ednda que parecer\u00eda estar ligado a unha paronomasia (sempre en ucra\u00edno) entre a antiga palabra para liberdade e a palabra para tridente. As\u00ed \u00e9 que esta abstracta figura \u00e9 denominada comunmente o tridente (en ). Foi o m\u00e1is antigo dos escudos empregados xa que se introduciron numerosos cambios dende o s\u00e9culo XIII. Actualmente no se determinaron con exactitude tanto a orixe como o significado do tridente ucra\u00edno a\u00ednda que se produciron ach\u00e1deos arqueol\u00f3xicos nos que aparecen figuras de tridentes datados no I a.C"}
{"id": "210668", "revid": "35560", "url": "https://gl.wikipedia.org/wiki?curid=210668", "title": ".ch", "text": ".ch \u00e9 o Dominio de Nivel Superior xeogr\u00e1fico (ccTLD) para Su\u00edza."}
{"id": "210670", "revid": "15490", "url": "https://gl.wikipedia.org/wiki?curid=210670", "title": "One contra Olesen", "text": "One contra Olesen foi un caso xudicial que chegou ao Tribunal Supremo dos Estados Unidos de Am\u00e9rica e que foi sentenciado o 13 de xaneiro de 1958, e que supuxo un fito para o reco\u00f1ecemento da homosexualidade nos Estados Unidos.\nDesenvolvemento.\nOne, asociada \u00e1 Mattachine Society, publicaba a revista \"ONE: The Homosexual Magazine\" desde 1953. Logo dunha campa\u00f1a de acoso por parte de Correos e o FBI, o xefe de correos dos \u00c1nxeles declarou o n\u00famero de outubro de 1954 da revista obsceno e xa que logo segundo a lei Comstock era ilegal enviala polo correo.\nA revista demandou nos tribunais \u00e1 oficina postal, a primeira sentenza, ditada en marzo de 1956, d\u00e1balle a raz\u00f3n a Correos, como tam\u00e9n fixo o tribunal de apelaci\u00f3n en febreiro de 1957. Pero para sorpresa xeral, o Tribunal Supremo non s\u00f3 aceptou a apelaci\u00f3n sen\u00f3n que con base na recente sentenza do caso Roth contra os Estados Unidos, que sentaba xurisprudencia, o tribunal nunha decisi\u00f3n \"per curiam\", revogou a decisi\u00f3n do tribunal de apelaci\u00f3n sen mesmo esperar pola vista oral.. Foi a primeira vez que o Tribunal Supremo explicitamente garant\u00eda a liberdade de prensa en relaci\u00f3n \u00e1 homosexualidade., a\u00ednda que por ser unha sentenza moi curta, houbo incerteza sobre o grao real desa garant\u00eda ."}
{"id": "210671", "revid": "31271", "url": "https://gl.wikipedia.org/wiki?curid=210671", "title": "Alto sorbio", "text": ""}
{"id": "210672", "revid": "23204", "url": "https://gl.wikipedia.org/wiki?curid=210672", "title": "Lingua sorbia", "text": ""}
{"id": "210674", "revid": "4817", "url": "https://gl.wikipedia.org/wiki?curid=210674", "title": "11S824", "text": ""}
{"id": "210675", "revid": "4817", "url": "https://gl.wikipedia.org/wiki?curid=210675", "title": "11S824M", "text": ""}
{"id": "210676", "revid": "4817", "url": "https://gl.wikipedia.org/wiki?curid=210676", "title": "11S824F", "text": ""}
{"id": "210677", "revid": "1987", "url": "https://gl.wikipedia.org/wiki?curid=210677", "title": "Block DM-2 11S861", "text": "Block DM-2 11S861, tam\u00e9n co\u00f1ecido comercialmente como Block DM1 ou simplemente como Block DM-2 (non confundir co Block DM2) \u00e9 o nome dun foguete sovi\u00e9tico e ruso usado como remolcador espacial e etapa superior.\nCaracter\u00edsticas.\nO Block DM-2 11S861 foi un foguete usado como \"remolcador espacial\" ou etapa superior para ser usado con foguetes Proton e descendente do Block DM 11S86, cun sistema de guiado mellorado. Inicialmente foi usado para a inserci\u00f3n de sat\u00e9lites militares na \u00f3rbita xeoestacionaria. Comercialmente des\u00edgnase Block DM1 e usa un adaptador fabricado por Saab para o lanzamento de sat\u00e9lites baseados no bus AS 4000."}
{"id": "210678", "revid": "4817", "url": "https://gl.wikipedia.org/wiki?curid=210678", "title": "Block DM-2", "text": ""}
{"id": "210679", "revid": "4817", "url": "https://gl.wikipedia.org/wiki?curid=210679", "title": "Block DM1", "text": ""}
{"id": "210680", "revid": "4817", "url": "https://gl.wikipedia.org/wiki?curid=210680", "title": "11S861", "text": ""}
{"id": "210681", "revid": "1987", "url": "https://gl.wikipedia.org/wiki?curid=210681", "title": "Block DM 11S86", "text": "Block DM 11S86, tam\u00e9n co\u00f1ecido como Block DM, \u00e9 o nome dun foguete sovi\u00e9tico e ruso usado como remolcador espacial e etapa superior.\nCaracter\u00edsticas.\nO Block DM 11S86 foi un foguete usado como \"remolcador espacial\" ou etapa superior para ser usado con foguetes Proton K/DM, con sistema de guiado inclu\u00eddo e inicialmente usado para a inserci\u00f3n de sat\u00e9lites militares na \u00f3rbita xeoestacionaria ou en \u00f3rbitas de media altura."}
{"id": "210682", "revid": "98629", "url": "https://gl.wikipedia.org/wiki?curid=210682", "title": "Ruud van Nistelrooy", "text": "Rutgerus Johannes Martinius \"Ruud\" van Nistelrooy, nado en Oss o 1 de xullo de 1976, \u00e9 un exfutbolista neerland\u00e9s. Xogaba de dianteiro e foi internacional coa selecci\u00f3n neerlandesa.\nTraxectoria.\nXogou catro anos no FC Den Bosch, holand\u00e9s. Posteriormente pasar\u00eda a xogar durante s\u00f3 unha tempada no SC Heerenveen, tam\u00e9n dos Pa\u00edses Baixos. No ano 1998 da o seu salto \u00e1 alta competici\u00f3n co club PSV Eindhoven e m\u00e1is tarde \u00f3 Manchester United ingl\u00e9s.\nNo ano 2006 chega a Espa\u00f1a, \u00f3 Real Madrid, por unha cantidade de 15 mill\u00f3ns de euros. Neste club ga\u00f1ar\u00eda a Liga BBVA e a Supercopa de Espa\u00f1a de F\u00fatbol. No ano 2009 o Real Madrid vender\u00edao \u00f3 Hamburgo SV, no cal anotar\u00eda un total de 17 goles en d\u00faas tempadas. No 2011 volver\u00eda de novo a Espa\u00f1a, esta vez nas mans do M\u00e1laga CF."}
{"id": "210683", "revid": "4817", "url": "https://gl.wikipedia.org/wiki?curid=210683", "title": "Block DM", "text": ""}
{"id": "210684", "revid": "4817", "url": "https://gl.wikipedia.org/wiki?curid=210684", "title": "11S86", "text": ""}
{"id": "210685", "revid": "1987", "url": "https://gl.wikipedia.org/wiki?curid=210685", "title": "Block DM-2M 11S861-01", "text": "Block DM-2M 11S861-01, tam\u00e9n co\u00f1ecido como Block DM-2M e comercialmente como Block DM3 ou Block DM4, \u00e9 o nome dun foguete ruso usado como remolcador espacial e etapa superior.\nCaracter\u00edsticas.\nO Block DM-2M 11S861-01 foi un foguete usado como \"remolcador espacial\" ou etapa superior para ser usado con foguetes Proton, con sistema de guiado inclu\u00eddo e inicialmente usado para a inserci\u00f3n de sat\u00e9lites militares na \u00f3rbita xeoestacionaria. A versi\u00f3n comercial Block DM3 leva un adaptador fabricado por Saab para lanzar sat\u00e9lites baseados no bus Hughes HS 601 e a versi\u00f3n Block DM4 \u00fasase para po\u00f1er en \u00f3rbita sat\u00e9lites co bus FS-1300. T\u00f3dalas versi\u00f3ns usan un queroseno sint\u00e9tico que lles permite ser m\u00e1is eficientes que a versi\u00f3n do que proceden, o Block DM-2 11S861."}
{"id": "210686", "revid": "4817", "url": "https://gl.wikipedia.org/wiki?curid=210686", "title": "Block DM-2M", "text": ""}
{"id": "210687", "revid": "4817", "url": "https://gl.wikipedia.org/wiki?curid=210687", "title": "Block DM3", "text": ""}
{"id": "210688", "revid": "4817", "url": "https://gl.wikipedia.org/wiki?curid=210688", "title": "Block DM4", "text": ""}
{"id": "210689", "revid": "4817", "url": "https://gl.wikipedia.org/wiki?curid=210689", "title": "11S861-01", "text": ""}
{"id": "210690", "revid": "1987", "url": "https://gl.wikipedia.org/wiki?curid=210690", "title": "Block DM-5 17S40", "text": "Block DM-5 17S40, tam\u00e9n co\u00f1ecido simplemente como Block DM-5 e comercialmente como Block DM2, \u00e9 o nome dun foguete ruso usado como remolcador espacial e etapa superior.\nCaracter\u00edsticas.\nO Block DM-5 17S40 foi un foguete usado como \"remolcador espacial\" ou etapa superior para ser usado con foguetes Proton. Usa sistema de guiado e \u00e9 unha modificaci\u00f3n do Block DM-2 11S861 para uso con cargas \u00fatiles m\u00e1is pesadas e cun tipo de adaptador diferente. A versi\u00f3n comercial denom\u00ednase Block DM2, usa un adaptador para sat\u00e9lites Iridium e est\u00e1 pensado para po\u00f1er varios sat\u00e9lites en \u00f3rbita dunha soa vez en \u00f3rbitas de media altura."}
{"id": "210691", "revid": "4817", "url": "https://gl.wikipedia.org/wiki?curid=210691", "title": "Block DM-5", "text": ""}
{"id": "210692", "revid": "4817", "url": "https://gl.wikipedia.org/wiki?curid=210692", "title": "Block DM2", "text": ""}
{"id": "210693", "revid": "4817", "url": "https://gl.wikipedia.org/wiki?curid=210693", "title": "17S40", "text": ""}
{"id": "210694", "revid": "1987", "url": "https://gl.wikipedia.org/wiki?curid=210694", "title": "Block L Molniya 8K78", "text": "Block L Molniya 8K78 \u00e9 o nome dun foguete sovi\u00e9tico usado como remolcador espacial e etapa superior.\nCaracter\u00edsticas.\nO Block L Molniya 8K78 foi un foguete usado como \"remolcador espacial\" ou etapa superior para ser usado con foguetes Molniya. Dese\u00f1ado orixinalmente por Korolev, foi Isayev quen se encargou da produci\u00f3n."}
{"id": "210695", "revid": "1987", "url": "https://gl.wikipedia.org/wiki?curid=210695", "title": "Block L Molniya 8K78M", "text": "Block L Molniya 8K78M \u00e9 o nome dun foguete sovi\u00e9tico usado como remolcador espacial e etapa superior.\nCaracter\u00edsticas.\nO Block L Molniya 8K78M foi un foguete usado como \"remolcador espacial\" ou etapa superior para ser usado con foguetes Molniya M."}
{"id": "210697", "revid": "1987", "url": "https://gl.wikipedia.org/wiki?curid=210697", "title": "Briz K", "text": "Briz K \u00e9 o nome dun foguete ruso usado como remolcador espacial e etapa superior.\nCaracter\u00edsticas.\nBriz K \u00e9 un foguete usado como \"remolcador espacial\" ou etapa superior para ser usado con foguetes Rokot. Usa N2O4 e UDMH como propelentes e un motor con capacidade de ata oito reencendidos. O seu tempo m\u00e1ximo de combusti\u00f3n \u00e9 de 1000 segundos."}
{"id": "210698", "revid": "1987", "url": "https://gl.wikipedia.org/wiki?curid=210698", "title": "Briz M", "text": "Briz M \u00e9 o nome dun foguete ruso usado como remolcador espacial e etapa superior.\nCaracter\u00edsticas.\nBriz M \u00e9 un foguete usado como \"remolcador espacial\" ou etapa superior para ser usado con foguetes Proton M/Briz-M. Consiste nun cilindro central e un tanque externo de propelente exectable. A cantidade de propelente a bordo (N2O4 e UDMH) depende da misi\u00f3n a realizar. Briz M \u00e9 capaz de operar ata 24 horas en \u00f3rbita e ten un sistema de guiado propio. \u00c9 capaz de ata oito reencendidos e o seu tempo m\u00e1ximo de combusti\u00f3n \u00e9 de 1000 segundos."}
{"id": "210700", "revid": "4817", "url": "https://gl.wikipedia.org/wiki?curid=210700", "title": "Briz-KM", "text": ""}
{"id": "210701", "revid": "1987", "url": "https://gl.wikipedia.org/wiki?curid=210701", "title": "Briz KM", "text": "Briz KM \u00e9 o nome dun foguete ruso usado como remolcador espacial e etapa superior.\nCaracter\u00edsticas.\nBriz KM \u00e9 un foguete usado como \"remolcador espacial\" ou etapa superior para ser usado con foguetes Rokot. Tr\u00e1tase basicamente dun foguete Briz K con compo\u00f1entes m\u00e1is compactos e un adaptador especial para sat\u00e9lites Globalstar. Usa N2O4 e UDMH como propelentes. O seu tempo m\u00e1ximo de combusti\u00f3n \u00e9 de 1000 segundos."}
{"id": "210702", "revid": "1131", "url": "https://gl.wikipedia.org/wiki?curid=210702", "title": "Nazar\u00e9", "text": "\"Este artigo trata sobre a vila de Portugal, para a vila de Israel v\u00e9xase Nazaret, para a belga v\u00e9xase Nazareth.\"\nA Nazar\u00e9 \u00e9 unha vila portuguesa, pertencente ao distrito de Leiria, con cerca de 10.300 habitantes.\nLocalizaci\u00f3n.\nO actual espazo urbano da vila aglutina tres antigos poboados, Pederneira, S\u00edtio da Nazar\u00e9 e Praia da Nazar\u00e9 e novos barrios da segunda metade do s\u00e9culo XX, como a Urbisol ou o Rio Novo, xurdidos a consecuencia da expansi\u00f3n natural dos tres n\u00facleos primitivos.\nA vila \u00e9 sede dun pequeno municipio con 80,49\u00a0km\u00b2 de \u00e1rea e 15 158 habitantes (2011), subdividido en 3 fregues\u00edas, Nazar\u00e9, Valado dos Frades e Famalic\u00e3o. O municipio \u00e9 rodeado a norte, leste e sur polo concello de Alcoba\u00e7a e a oeste confina co Oc\u00e9ano Atl\u00e1ntico.\nHistoria.\nOs primeiros asentamentos eran inmediatamente sobre zonas costeiras agrupados nos n\u00facleos de Pederneira e Sitio. As poboaci\u00f3ns tiveron que se defender de ataques piratas que foron frecuentes ata o s\u00e9culo XIX. Sobre as orixes existe a lenda da Nazar\u00e9 \u00e1 que fan referencia varios textos hist\u00f3ricos.\nO municipio, e a fregues\u00eda de Nazar\u00e9 design\u00e1ranse \"Pederneira\" at\u00e9 1912, ano en que, por lei, o top\u00f3nimo foi alterado para Nazar\u00e9. O antigo concello da Pederneira tivo foro, en 1514, dado por Don Manuel I, e estivo integrado nos \"coutos de Alcoba\u00e7a\".\nA Pederneira, actualmente un dos barrios da vila da Nazar\u00e9, mant\u00e9n a\u00ednda o edificio dos antigos pazos do Concello, o pelouri\u00f1o, a igrexa Matriz da nosa Se\u00f1ora das Areas e a igrexa da Misericordia, como testemu\u00f1os da s\u00faa antiga condici\u00f3n de vila sede de concello.\nTurismo.\nO atractivo tur\u00edstico de Nazar\u00e9 resid\u00eda antigamente na tipolox\u00eda de vila tradicional mari\u00f1eira e nas s\u00faas fermosas e grandes praias a\u00ednda que actualmente este turismo fixo mudar o urbanismo e sociedade mari\u00f1eira da vila. O turismo ten unha grande importancia na econom\u00eda da vila consolid\u00e1ndose como destino preferente de turismo.\nO top\u00f3nimo Nazar\u00e9 est\u00e1 intrinsecamente ligado \u00e1 Lenda da Nazar\u00e9.\nAs fregues\u00edas do concello da Nazar\u00e9 son as seguintes:"}
{"id": "210704", "revid": "23204", "url": "https://gl.wikipedia.org/wiki?curid=210704", "title": "P\u00e9ptido YY", "text": "O p\u00e9ptido YY ou PYY \u00e9 unha pequena prote\u00edna de 36 amino\u00e1cidos con funci\u00f3n hormonal liberada polas c\u00e9lulas do \u00edleo e colon en resposta \u00e1 alimentaci\u00f3n. Nos humanos a forma YY3-36 parece reducir o apetito.\nOutros nomes cos que se co\u00f1ece o p\u00e9ptido YY son: p\u00e9ptido tirosina tirosina, ou p\u00e9ptido pancre\u00e1tico YY3-36.\nEstrutura.\nO p\u00e9ptido YY est\u00e1 relacionado coa familia de p\u00e9ptidos pancre\u00e1ticos por ter 18 dos seus 36 amino\u00e1cidos situados na mesma posici\u00f3n ca nos p\u00e9ptidos pancre\u00e1ticos. Existen d\u00faas formas principais do p\u00e9ptido YY: PYY1-36 e PYY3-36 que te\u00f1en un pregamento estrutural PP. Por\u00e9n, a forma m\u00e1is com\u00fan de inmunorreactividade de PYY circulante \u00e9 o PYY3-36, que se une ao receptor Y2 (Y2R) da familia de receptores Y. O p\u00e9ptido YY3-36 (PYY) \u00e9 un polip\u00e9ptido li\u00f1al que consta de 36 amino\u00e1cidos cunha homolox\u00eda estrutural co neurop\u00e9ptido Y e co polip\u00e9ptido pancre\u00e1tico.\nLiberaci\u00f3n.\nO PYY enc\u00f3ntrase nas c\u00e9lulas L da mucosa do tracto dixestivo, especialmente no \u00edleo e colon. Tam\u00e9n se encontra unha pequena cantidade de PYY, arredor de 1-10%, no es\u00f3fago, est\u00f3mago, duodeno e xexuno. As concentraci\u00f3ns de PYY en circulaci\u00f3n aumentan no per\u00edodo posprandial (despois de comer) e dimin\u00faen co xax\u00fan. Ademais, o PYY prod\u00faceno tam\u00e9n unha pequena poboaci\u00f3n de neuronas no tronco encef\u00e1lico, especificamente situadas no n\u00facleo xigantocelular reticular do bulbo raqu\u00eddeo. C. R. Gustavsen et al. encontraron c\u00e9lulas produtoras de PYY nos illotes de Langerhans en ratas.\nFunci\u00f3ns.\nO PYY exerce a s\u00faa funci\u00f3n a trav\u00e9s do receptor do neurop\u00e9ptido Y, inhibe a motilidade g\u00e1strica e incrementa a absorci\u00f3n de auga e electr\u00f3litos no colon. O PYY tam\u00e9n poder\u00eda suprimir a secreci\u00f3n pancre\u00e1tica. \u00c9 secretado polas c\u00e9lulas neuroend\u00f3crinas no \u00edleo e colon en resposta a unha comida, e reduce o apetito. O PYY traballa freando o baleiramento g\u00e1strico, e incrementa a eficiencia da dixesti\u00f3n e a absorci\u00f3n de nutrientes despois dunha comida. Algunhas investigaci\u00f3ns sinalaron que o PYY poder\u00eda ser \u00fatil na eliminaci\u00f3n do aluminio acumulado no cerebro.\nEstudos en animais.\nVarios estudos mostraron que a administraci\u00f3n perif\u00e9rica aguda de PYY3-36 inhibe a alimentaci\u00f3n de roedores e primates. Fix\u00e9ronse estudos con ratos knockout-Y2R, e os resultados indicaron que non hai efectos anorex\u00edxenos (redutores do apetito) en ratos knockout-Y2R. Estes descubrimentos indican que o PYY3-36 ten efectos anorex\u00edxenos, mediados polo Y2R. Realiz\u00e1ronse alg\u00fans estudos para investigar o efecto do PYY en ratos. Ratos knockout-PYY femias incrementaron o seu peso corporal e masa graxa. Os ratos knockout-PYY, son resistentes \u00e1 obesidade pero te\u00f1en maior masa graxa e unha menor tolerancia \u00e1 glicosa cando son alimentados con dietas altas en graxa, comparado cos ratos de control. Polo tanto, o PYY tam\u00e9n xoga un papel moi importante na homeostase da enerx\u00eda ao equilibrar a inxesti\u00f3n de comida.\nRelaci\u00f3n coa obesidade.\nA leptina \u00e9 outra hormona que tam\u00e9n reduce o apetito en resposta \u00e1 alimentaci\u00f3n, pero as persoas obesas desenvolven unha resistencia \u00e1 leptina. Tam\u00e9n se sabe que as persoas obesas secretan menos PYY c\u00f3s non obesos. Intentouse usar o PYY directamente como medicamento para a perda de peso e tivo certo \u00e9xito. Os investigadores notaron que a inxesta cal\u00f3rica durante unha comida tomada d\u00faas horas despois da infusi\u00f3n de PYY viuse reducida nun 30% en suxeitos obesos (P&lt;0,001) e nun 31% en suxeitos delgados (P&lt;0,001).\nMentres que alg\u00fans estudos mostran que a xente obesa ten menores niveis de PYY circulante despois das comidas, outros estudos informaron que os individuos obesos te\u00f1en unha sensibilidade normal aos efectos redutores do apetito do PYY3-36. Ademais, entre a xente obesa e non obesa non hai diferenzas nas concentraci\u00f3ns de PYY. Xa que logo, a reduci\u00f3n na secreci\u00f3n de PYY non poder\u00eda ser unha das causas da obesidade. A\u00ednda as\u00ed, os efectos anorex\u00edxenos do PYY poder\u00edan ser parte dun tratamento farmacol\u00f3xico contra a obesidade no futuro.\nUnha investigaci\u00f3n feita en 2006 mostrou que o consumo de prote\u00ednas incrementa os niveis de PYY, e observou alg\u00fans beneficios na reduci\u00f3n do apetito e perda de peso nos suxeitos experimentais. Isto poder\u00eda explicar a perda de peso experimentada nas dietas altas en prote\u00ednas.\nParece ser que o estradiol poder\u00eda interaccionar co PYY. As isoflavonas de soia te\u00f1en semellanzas estruturais e funcionais co estradiol. Os datos dispo\u00f1ibles indican que o estradiol e os compo\u00f1entes parecidos ao estradiol poder\u00edan interactuar coas \"hormonas da saciedade\" do intestino tales como o p\u00e9ptido YY (PYY) e a ghrelina, e as\u00ed influ\u00edr no peso corporal."}
{"id": "210705", "revid": "27155", "url": "https://gl.wikipedia.org/wiki?curid=210705", "title": "PYY", "text": ""}
{"id": "210710", "revid": "98629", "url": "https://gl.wikipedia.org/wiki?curid=210710", "title": "Transbordador espacial Buran", "text": "O transbordador espacial Buran foi un transbordador espacial sovi\u00e9tico que voou unha \u00fanica vez e en modo autom\u00e1tico, sen tripulaci\u00f3n, engalando o 15 de novembro de 1988 e regresando tres horas despois.\nCaracter\u00edsticas.\nO Buran foi un esforzo sovi\u00e9tico para manter o ritmo estrat\u00e9xico e tecnol\u00f3xico dos Estados Unidos no espazo. Tivo as s\u00faas orixes nos estudos de 1974 e 1975 de NPO Energia para un novo sistema de acceso ao espazo. Ao mesmo tempo os militares sovi\u00e9ticos, co\u00f1ecedores de que o programa do transbordador espacial estadounidense planificouse con posibles misi\u00f3ns militares en mente, comezou a interesarse por un sistema similar para o acceso ao espazo, reutilizable e tripulado e con potencial militar. O dese\u00f1o americano foi estudado a fondo polos enxe\u00f1eiros sovi\u00e9ticos, que adoptaron algunhas das s\u00faas soluci\u00f3ns pero rexeitaron outras. En lugar de foguetes aceleradores de propelente s\u00f3lido, os aceleradores do Buran ser\u00edan dous foguetes de propelente l\u00edquido alimentados por queroseno e os\u00edxeno l\u00edquido. A escasa experiencia sovi\u00e9tica en motores criox\u00e9nicos levou \u00e1 decisi\u00f3n de non desenvolver un motor criox\u00e9nico reutilizable como o dos transbordadores americanos, o que levou \u00e1 s\u00faa vez a po\u00f1elos no tanque de propelente principal en lugar da propia nave.\nO decreto autorizando o desenvolvemento do veh\u00edculo (decreto 132-51) foi emitido o 12 de febreiro de 1976, ao mesmo tempo que as especificaci\u00f3ns militares do sistema. Estas \u00faltimas inclu\u00edan a capacidade de levar unha carga de 30 toneladas a unha \u00f3rbita de 200\u00a0km de altura e 50,7\u00ba de inclinaci\u00f3n orbital seguido por sete d\u00edas de operaci\u00f3ns en \u00f3rbita e o regreso a terra con 20 toneladas de carga. A forma de veh\u00edculo con \u00e1s similar ao transbordador estadounidense decidiuse o 11 de xu\u00f1o de 1976. Constru\u00edronse varias maquetas e veh\u00edculos de proba para o t\u00fanel de vento e para as probas de transporte.\nO programa atrasouse durante varios anos ata o lanzamento do 15 de novembro de 1988, que foi \u00e1 s\u00faa vez o final do programa."}
{"id": "210711", "revid": "92340", "url": "https://gl.wikipedia.org/wiki?curid=210711", "title": "Mikl\u00f3s Barab\u00e1s", "text": "Mikl\u00f3s Barab\u00e1s, nado o 10 de febreiro de 1810 en M\u0103rcu\u0219a (Transilvania) e finado o 12 de febreiro de 1898 en Budapest, foi un pintor h\u00fangaro, o representante m\u00e1is importante do estilo biedermeier en Hungr\u00eda, co\u00f1ecido en especial como retratista.\nTraxectoria.\nNado na Transilvania austroh\u00fangara, estudou na escola protestante de Nagyenyed, continuando a partir de 1828 en Kolozsv\u00e1r, al\u00ed aprendeu as t\u00e9cnicas da pintura, marchou a Viena por un tempo para perfeccionar os seus co\u00f1ecementos, vivindo na pobreza intentou entrar na Academia de Belas Artes pero en 1830 estaba de volta en Kolozsv\u00e1r. Grazas ao mecenado do xeneral Kisselev converteuse no retratista de moda en Bucarest, onde viviu entre 1831 e 1833. Logo decidiu realizar unha viaxe por Italia para continuar os seus estudos. En 1835 instalouse en Budapest e converteuse nun dos retratistas h\u00fangaros m\u00e1is populares, ligado \u00e1 vida cultural da cidade estableceu a Sociedade das Belas Arte en 1859, da que foi o seu presidente desde 1862 ata a s\u00faa morte. En 1867 foi elixido para o Parlamento de Hungr\u00eda."}
{"id": "210718", "revid": "89787", "url": "https://gl.wikipedia.org/wiki?curid=210718", "title": "Fran\u00e7ois Hollande", "text": "Fran\u00e7ois Hollande, nado en Ru\u00e1n o 12 de agosto de 1954, \u00e9 un pol\u00edtico franc\u00e9s. O 6 de maio de 2012 foi elixido presidente da Rep\u00fablica Francesa.\nFoi Primeiro secretario do Partido Socialista de 1997 a 2008, alcalde de Tulle de 2001 a 2008, deputado da Corr\u00e8ze de 1988 a 1993 e de novo dende 1997, e preside a deputaci\u00f3n provincial (\"Conseil g\u00e9n\u00e9ral\") da Corr\u00e8ze dende 2008.\nTraxectoria.\nFran\u00e7ois G\u00e9rard Georges Nicolas Hollande \u00e9 fillo do doutor Georges Gustave Hollande, nado en 1923, m\u00e9dico otorrinolaring\u00f3logo, que fora candidato nunha lista de extrema dereita para as elecci\u00f3ns municipais de Ru\u00e1n en 1959 e en 1965. A s\u00faa nai, Nicole Fr\u00e9d\u00e9rique Marguerite Tribert, cat\u00f3lica de esquerda nada en 1927 e falecida en 2009, era asistente social. Esta \u00faltima figuraba en 2008 sobre a lista do Partido socialista franc\u00e9s para as elecci\u00f3ns municipais da cidade de Cannes.\nPasa a s\u00faa infancia en Bois-Guillaume, cidade residencial sobre as alturas de R\u00faan, e \u00e9 interno no colexio La Salle de R\u00faan.\nEn 1968, a familia trasladase para Neuilly-sur-Seine.\nAlumno no liceo \"Pasteur\" de Neuilly-sur-Seine, Fran\u00e7ois Hollande persegue os seus estudos na facultade de dereito de Par\u00eds, onde obt\u00e9n o grao de licenciado, despois na Escola de altos estudos comerciais de Par\u00eds (en franc\u00e9s: \"HEC\" :\"\u00c9cole des hautes \u00e9tudes commerciales de Paris\") e no Instituto de estudos pol\u00edticos de Par\u00eds (en franc\u00e9s: \"Institut d'\u00e9tudes politiques de Paris\" co\u00f1ecido como \"Sciences Po\"), onde milita en favor de UNEF-Renouveau, sindicato de estudantes proximo do Partido comunista franc\u00e9s. Sae 7\u00ba da Escola Nacional de Administraci\u00f3n (en franc\u00e9s: \"\u00c9cole Nationale d'Administration\", co\u00f1ecida como \"\u00c9NA\"), na promoci\u00f3n \"Voltaire\" (promoci\u00f3n dos diplomados en 1980).\nPol\u00edtica.\nA carreira pol\u00edtica de Fran\u00e7ois Hollande est\u00e1 vinculada ao seu apego \u00e1 Corr\u00e8ze.\nPresidencia.\nDesignado candidato do Partido Socialista (PS) e do Partido radical de esquerda (PRG) para a elecci\u00f3n presidencial de 2012 ao final dunha primaria, cualif\u00edcase para a segunda volta, sucedendo na cabeza da primeira volta, diante do presidente Nicolas Sarkozy, o 22 de abril de 2012. Vencedor na segunda volta, \u00e9 elixido 24\u00ba presidente da Rep\u00fablica francesa o 6 de maio de 2012 , co 51,63 % das voces, cara ao presidente sa\u00ednte, Nicolas Sarkozy.\nA s\u00faa investidura f\u00edxose o 15 de maio de 2012 no pazo do Elisio. Volveuse igualmente \"ex-officio\" copr\u00edncipe franc\u00e9s de Andorra. O 15 de maio de 2012 nomeou Jean-Marc Ayrault, alcalde de Nantes, primeiro ministro.\nCronolox\u00eda pol\u00edtica.\nEn 1974, preside a secci\u00f3n do UNEF no Instituto de estudos pol\u00edticos de Par\u00eds. Entra na Escola de altos estudos comerciais de Par\u00eds e dir\u00edxe o comit\u00e9 de apoio \u00e1 candidatura de Fran\u00e7ois Mitterrand para as elecci\u00f3ns presidenciais.\nEn 1979 adh\u00edrese ao Partido socialista.\nV\u00e9xase tam\u00e9n.\nBibliograf\u00eda.\n "}
{"id": "210719", "revid": "85894", "url": "https://gl.wikipedia.org/wiki?curid=210719", "title": "A Insua, San Pantale\u00f3n das Vi\u00f1as, Paderne", "text": "A Insua \u00e9 un lugar da parroquia de San Pantale\u00f3n das Vi\u00f1as no concello coru\u00f1\u00e9s de Paderne da comarca de Betanzos. Ti\u00f1a 234 habitantes no ano 2011 segundo datos do INE, dos cales 111 eran homes e 123 eran mulleres. \u00c9 o lugar m\u00e1is poboado do concello de Paderne.\nA Ponte do Pedrido, unha das construci\u00f3ns civ\u00eds m\u00e1is emblem\u00e1ticas de Galicia, ten un dos seus extremos neste lugar."}
{"id": "210720", "revid": "98629", "url": "https://gl.wikipedia.org/wiki?curid=210720", "title": "Castel Goffredo", "text": "Castel Goffredo \u00e9 unha localidade e comuna italiana da provincia de Mantua, rexi\u00f3n da Lombard\u00eda, cuns 12.440 habitantes no 2011."}
{"id": "210721", "revid": "21060", "url": "https://gl.wikipedia.org/wiki?curid=210721", "title": "Casa de Alba", "text": "A casa de Alba de Tormes, co\u00f1ecida habitualmente como casa de Alba, \u00e9 unha casa nobiliaria espa\u00f1ola, orixinaria da coroa de Castela, cuxas orixes se remontan ao s\u00e9culo XIV.\nO seu nome prov\u00e9n do ducado de Alba de Tormes, t\u00edtulo con Grandeza de Espa\u00f1a, que ostenta o seu xefe ou cabeza.\nTradicionalmente o herdeiro do ducado de Alba ostenta o ducado de Hu\u00e9scar. A s\u00faa actual titular \u00e9 Cayetana Fitz-James Stuart, XVIII duquesa de Alba de Tormes.\nHistoria.\nA casa de Alba est\u00e1 na li\u00f1axe dos \u00c1lvarez de Toledo, e nela se mantivo at\u00e9 que \u00e1 morte sen descendencia de Mar\u00eda do Pilar Teresa Caietana de Silva e \u00c1lvarez de Toledo, XIII duquesa, pasou \u00e1 li\u00f1axe dos Berwick, na persoa de Carlos Miguel Fitz-James Stuart, sobri\u00f1o-bisneto de Fernando de Silva e \u00c1lvarez de Toledo, XII duque Alba de Tormes e av\u00f3 da XIII duquesa. A casa de Berwick era unha rama ilex\u00edtima da casa de Estuardo de Escocia, que eran duques de Berwick en Inglaterra e duques de Liria e J\u00e9rica en Espa\u00f1a.\nA familia dos \u00c1lvarez de Toledo (orixinaria de Alba de Tormes) xorde na historia nobiliaria espa\u00f1ola ao obteneren no s\u00e9culo XIV os se\u00f1or\u00edos de Oropesa e Valdecorneja como recompensa polos servizos prestados ao rei Henrique II de Castela, a\u00ednda que o ascenso da familia produciuse, fundamentalmente, a partir do s\u00e9culo XV, grazas ao apoio prestado \u00e1 coroa de Castela nos seus conflitos coa nobreza.\nEn 1429 Gutierre \u00c1lvarez de Toledo, bispo de Palencia e arcebispo de Sevilla e de Toledo, obt\u00e9n de Xo\u00e1n II o se\u00f1or\u00edo de Alba de Tormes, localidade pr\u00f3xima a Salamanca (Espa\u00f1a), herdado polo seu sobri\u00f1o Fernando \u00c1lvarez de Toledo, ao que Xo\u00e1n II converte en conde de Alba de Tormes en 1438, e ser\u00eda co seu fillo Garc\u00eda \u00c1lvarez de Toledo, marqu\u00e9s de Coria e conde de Salvaterra, cando o t\u00edtulo se eleve a ducado, convert\u00e9ndose, por tanto, no primeiro duque de Alba, en 1472, por concesi\u00f3n de Henrique IV de Castela.\nO segundo Duque Alba de Tormes, Fadrique \u00c1lvarez de Toledo y Enr\u00edquez, e o terceiro, Fernando \u00c1lvarez de Toledo, co\u00f1ecido como o \"Gran Duque de Alba\", foron os que tiveron maior notoriedade hist\u00f3rica.\nAo longo da s\u00faa historia, a casa entroncou coa dinast\u00eda portuguesa e con importantes casas nobiliarias espa\u00f1olas, tendo como antepasados ao Conde-Duque de Olivares e aos duques de Veragua e, con estes \u00faltimos, a Cristovo Col\u00f3n.\nOs t\u00edtulos nobiliarios da casa de Alba propiamente dita son o ducado de Alba de Tormes e o ducado de Hu\u00e9scar. Por\u00e9n, o xefe da casa ostenta outros moitos t\u00edtulos por incorporaci\u00f3n doutras casas nobiliarias debido a casamentos e heredanzas como, por exemplo, a casa de Olivares, a de El Carpio e a de Villanueva del R\u00edo, convert\u00e9ndose a casa de Alba na casa nobre europea con maior cantidade de t\u00edtulos no seu haber.\nO seu importante papel hist\u00f3rico e gran fortuna fan \u00e1 casa de Alba propietaria dunha das mellores colecci\u00f3ns privadas de arte de Espa\u00f1a, conservada en m\u00e1is de vinte palacios e castelos repartidos por todo o pa\u00eds, alg\u00fans dos cales est\u00e1n cedidos a instituci\u00f3ns p\u00fablicas para a s\u00faa mellor conservaci\u00f3n e uso.\nO seu importante patrimonio cultural levou \u00e1 familia a establecer a Fundaci\u00f3n Casa de Alba, dedicada \u00e1 s\u00faa administraci\u00f3n e xesti\u00f3n, con sede no Palacio de Liria, en Madrid."}
{"id": "210722", "revid": "12452", "url": "https://gl.wikipedia.org/wiki?curid=210722", "title": "Muralla RC", "text": ""}
{"id": "210723", "revid": "4817", "url": "https://gl.wikipedia.org/wiki?curid=210723", "title": "Cajun (foguete)", "text": "Cajun foi o nome dun tipo de foguete sonda estadounidense desenvolvido a finais dos anos 1950 como sucesor mellorado do Deacon mediante un uso dun mellor propelente."}
{"id": "210729", "revid": "1410", "url": "https://gl.wikipedia.org/wiki?curid=210729", "title": "Avangard Omsk", "text": "O Avangard Omsk (en ) \u00e9 un equipo profesional de h\u00f3ckey sobre xeo da cidade de Omsk (Rusia). Actualmente compite na Divisi\u00f3n Chernyshev da Kontinental Hockey League (KHL), conseguindo dous campionatos de divisi\u00f3n nas tempadas 2011 e 2012.\nHistoria.\nO Avangard Omsk naceu en 1950 baixo a denominaci\u00f3n de Spartak Omsk, adoptando a s\u00faa denominaci\u00f3n actual en 1981. Non foi ata o 2004 cando o equipo conseguiu o seu primeiro t\u00edtulo, a Superliga Rusa, e tan s\u00f3 un ano despois chegar\u00eda o seu segundo t\u00edtulo, desta vez un t\u00edtulo continental, a IIHF European Champions Cup logo de derrotar na final ao Oulun K\u00e4rp\u00e4t finland\u00e9s por 2 goles a 1, convert\u00e9ndose no primeiro equipo en ga\u00f1ar esta competici\u00f3n baixo a nova denominaci\u00f3n. No 2008 o club ingresou na Kontinental Hockey League (KHL), unha nova competici\u00f3n euroasi\u00e1tica."}
{"id": "210730", "revid": "89787", "url": "https://gl.wikipedia.org/wiki?curid=210730", "title": "Dinamo Riga", "text": "O Dinamo Riga (en let\u00f3n R\u012bgas Dinamo) \u00e9 un equipo profesional de h\u00f3ckey sobre xeo da cidade de Riga (Letonia). Actualmente compite na Divisi\u00f3n Bobrov da Kontinental Hockey League (KHL). Xoga os seus partidos como local no Arena Riga, un pavill\u00f3n con capacidade para 10.300 espectadores.\nA\u00ednda que anteriormente houbo un equipo co mesmo nome, o club foi refundado en 2008 para formar parte da nova competici\u00f3n euroasi\u00e1tica, a Kontinental Hockey League (KHL). O 2 de setembro de 2008 xogou o primeiro partido da historia da nova competici\u00f3n euroasi\u00e1tica, ga\u00f1ando por 4 goles a 2 ao Amur Khabarovsk ruso.\nEn febreiro de 2022, ante a escalada de violencia en Ucra\u00edna, a ministra de educaci\u00f3n e ciencia, e responsable tam\u00e9n de deportes de Letonia, Anita Mui\u017eniece, declarou que a participaci\u00f3n do equipo let\u00f3n, un dos fundadores da KHL e considerado o equipo deportivo m\u00e1is importante do pa\u00eds, na KHL deb\u00eda finalizar."}
{"id": "210733", "revid": "5863", "url": "https://gl.wikipedia.org/wiki?curid=210733", "title": "Patr\u00f3n costeiro", "text": "O patr\u00f3n costeiro ou de costa \u00e9 o profesional n\u00e1utico-pesqueiro encargado do mando en buques pesqueiros de ata 24 metros de eslora de puntal a puntal e 400\u00a0kW de potencia efectiva da m\u00e1quina.\nPara acceder a un posto de patr\u00f3n de costa \u00e9 preciso superar unha formaci\u00f3n de Patr\u00f3n Costeiro Polivalente, cunha duraci\u00f3n m\u00ednima de 600 horas, de m\u00e1quinas e de ponte.\nAtribuci\u00f3ns.\nO patr\u00f3n costeiro ten legalmente reco\u00f1ecidas as seguintes atribuci\u00f3ns:"}
{"id": "210734", "revid": "22570", "url": "https://gl.wikipedia.org/wiki?curid=210734", "title": "Factory Method (padr\u00f3n de dese\u00f1o)", "text": "Factory Method \u00e9 un padr\u00f3n de dese\u00f1o do tipo creacional que se emprega para po\u00f1er en funcionamento o concepto de f\u00e1brica.\nEste padr\u00f3n trata co problema de crear obxectos (produtos) sen especificar a clase exacta \u00e1 que pertencen os obxectos que van a ser creados.\nA esencia do padr\u00f3n \u00e9 a de \"Definir unha interface para crear obxectos pero deixar que sexan as subclases as que decidan que clases instanciar. Permitindo que unha clase delegue nas s\u00faas subclases a creaci\u00f3n de obxectos\".\nA creaci\u00f3n dun obxecto, a mi\u00fado require procesos demasiado complexos para inclu\u00edr nos obxectos que os desexan crear. A creaci\u00f3n de obxectos complexos pode levar a unha replicaci\u00f3n excesiva de c\u00f3digo, requirir informaci\u00f3n que non \u00e9 accesible dende o obxecto creador, ou non prover dun nivel de abstracci\u00f3n suficiente.\nAplicabilidade.\nEste padr\u00f3n \u00e9 recomendable cando se dan algunha das seguintes condici\u00f3ns:\nOs m\u00e9todos de fabrica son com\u00fans en \"Frameworks\" e \"Toolkits\", onde o c\u00f3digo da biblioteca precisa crear obxectos de tipos que poden ser redefinidos polas aplicaci\u00f3ns que est\u00e1n a usar o Framework.\nOs m\u00e9todos factor\u00eda tam\u00e9n son usados comunmente no desenvolvemento dirixido por probas. Por exemplo, se unha clase crea un tipo de obxecto que non se pode inclu\u00edr nunha proba unitaria, p\u00f3dese redefinir o m\u00e9todo da factor\u00eda para que devolva un obxecto falso que sirva para realizar as probas.\nLimitaci\u00f3ns.\nExisten tres importantes limitaci\u00f3ns \u00e1 hora de usar o padr\u00f3n m\u00e9todo factor\u00eda. O primeiro, relacionado con refactorizar o c\u00f3digo existente, e os outros dous, relacionados con estender unha clase xa existente.\nColaboraci\u00f3ns.\nO creador emprega o m\u00e9todo de fabricaci\u00f3n redefinido polas s\u00faas subclases para utilizar a instancia de produto concreto.\nExisten d\u00faas variantes, unha na que o creador \u00e9 unha clase abstracta e non aporta unha implementaci\u00f3n por defecto, e outra variante na que o creador \u00e9 unha clase concreta polo que define un produto concreto por defecto. No primeiro caso ser\u00e1 preciso estender o creador, mentres que se optamos pola outra posible implementaci\u00f3n estaremos ga\u00f1ando maior flexibilidade para posibles cambios futuros.\nA continuaci\u00f3n am\u00f3sase un diagrama de secuencia no que se pode ver un exemplo das colaboraci\u00f3ns t\u00edpicas involucradas neste padr\u00f3n.\nOutros beneficios e variantes.\nA\u00ednda que a principal motivaci\u00f3n que se persegue mediante o uso do padr\u00f3n m\u00e9todo de factor\u00eda \u00e9 o de permitir que sexan as subclases as que decidan que tipo de obxectos crear, o uso do mesmo ten outras vantaxes asociadas, moitas das ccakes non dependen de crear novas subclases. Como consecuencia, \u00e9 com\u00fan crear m\u00e9todos factor\u00eda que non sexan polimorficos para a creaci\u00f3n de obxectos para conseguir eses outros beneficios. Eses m\u00e9todos, a mi\u00fado son est\u00e1ticos.\nNomes descritivos.\nUn m\u00e9todo factor\u00eda pode ter o nome que m\u00e1is conve\u00f1a, mentres que na maior\u00eda das linguaxes orientadas a obxectos , o construtor soamente se pode chamar do mesmo modo que a clase no que son definidos, o cal pode leva a ambig\u00fcidades no caso de que existas m\u00faltiples maneiras de crear un obxecto.\nOs m\u00e9todos f\u00e1brica non te\u00f1en esa restrici\u00f3n e p\u00f3dese adaptar o nome que m\u00e1is lle conve\u00f1a ao m\u00e9todo.\nComo exemplo, cando os n\u00fameros complexos son creados a partir de dous n\u00fameros enteiros, eses dous n\u00fameros, poden ser coordenadas polares ou cartesianas, o que nos leva a unha ambig\u00fcidade. Por\u00e9n, usando m\u00e9todos factor\u00eda esta \u00e9 solventada como se pode ver no seguinte exemplo.\nJava.\n public class Complexo\n public double real;\n public double imaxinario;\n public static Complexo fabricaCartesiana(double real, double imaxinario)\n return new Complexo(real, imaxinario);\n public static Complexo fabricaPolar(double modulo, double angulo)\n return new Complexo(modulo * Math.cos(angulo), modulo * Math.sin(angulo));\n private Complexo(double real, double imaxinario)\n this.real = real;\n this.imaginary = imaxinario;\nclass Cliente{\n public static void main(String args){\n Complexo producto1 = Complexo.fabricaCartesiana(1,Math.PI); \nEncapsulaci\u00f3n.\nOs m\u00e9todos f\u00e1brica, encapsulan a creaci\u00f3n de obxectos. Isto pode ser \u00fatil se o proceso de creaci\u00f3n \u00e9 moi complexo, por exemplo, cando dependen de ficheiros de configuraci\u00f3n ou da interacci\u00f3n do usuario.\nConsid\u00e9rese como exemplo un aplicativo que lee ficheiros de imaxe. O programa ten a capacidade de ler diferentes tipos de imaxe, representado por unha clase lectora para cada un dos formatos.\nCada vez que o programa l\u00e9 unha nova imaxe, ten que instanciar un lector para o formato de imaxe apropiado, base\u00e1ndose na informaci\u00f3n do ficheiro. Esta l\u00f3xica pode ser encapsulada dentro dun m\u00e9todo de fabrica.\nJava.\npublic class FabricaLectorImaxes {\n public static LectorImaxes metrodoFabricaLectorImaxes(ImageInputStreamProcessor iisp) {\n LectorImaxes producto = null;\n if( iisp.eGIF() ) {\n product = new LectorGif(iisp.getInputStream());\n else if( iisp.eJPEG() ) {\n product = new LectorJpeg(iisp.getInputStream());\n else {\n throw new IllegalArgumentException( \"Tipo de imaxe edsco\u00f1ecido\" );\n return producto;"}
{"id": "210735", "revid": "8402", "url": "https://gl.wikipedia.org/wiki?curid=210735", "title": "Ant\u00f3nimo", "text": ""}
{"id": "210736", "revid": "22570", "url": "https://gl.wikipedia.org/wiki?curid=210736", "title": "Pesca costeira", "text": "A pesca costeira \u00e9 aquela que se practica \u00e1 vista da costa (na regulamentaci\u00f3n de aplicaci\u00f3n en Galicia t\u00f3manse 12 millas). En xeral ent\u00e9ndese que \u00e9 a artesanal ou comercial, mais tam\u00e9n poder\u00eda ser recreativa.\nNormalmente est\u00e1 regulamentada segundo o tama\u00f1o das embarcaci\u00f3ns, as artes de pesca permitidas e, por veces, as especies ou cantidades que se poden capturar.\n\u00c9 unha actividade moi diversificada, utilizando redes de arrastre, mallas, redes de cerco, li\u00f1as e anzol ou diferentes tipos de trampas."}
{"id": "210737", "revid": "1888", "url": "https://gl.wikipedia.org/wiki?curid=210737", "title": "George Byron", "text": ""}
{"id": "210738", "revid": "1888", "url": "https://gl.wikipedia.org/wiki?curid=210738", "title": "Byron", "text": ""}
{"id": "210740", "revid": "89787", "url": "https://gl.wikipedia.org/wiki?curid=210740", "title": "CANX 1", "text": "CANX 1 ou CanX 1, acr\u00f3nimo de \"Canadian Advanced Nanospace eXperiments 1\", \u00e9 un picosat\u00e9lite canadense lanzado o 30 de xu\u00f1o de 2003 mediante un foguete ruso Rokot desde o cosm\u00f3dromo de Plesetsk.\nCaracter\u00edsticas.\nA misi\u00f3n de CanX 1, de 1\u00a0kg de masa e constru\u00eddo polo Instituto de Estudos Aeroespaciais da Universidade de Toronto, \u00e9 servir de demostrador de tecnolox\u00edas espaciais de baixo custo. Entre outras tecnolox\u00edas, leva a bordo:"}
{"id": "210743", "revid": "31271", "url": "https://gl.wikipedia.org/wiki?curid=210743", "title": "Abreboca", "text": ""}
{"id": "210745", "revid": "1131", "url": "https://gl.wikipedia.org/wiki?curid=210745", "title": "Hollande", "text": ""}
{"id": "210746", "revid": "25871", "url": "https://gl.wikipedia.org/wiki?curid=210746", "title": "Tempada 2009-10 da KHL", "text": "A tempada 2009-2010 da Kontinental Hockey League foi a segunda tempada desta competici\u00f3n euroasi\u00e1tica de h\u00f3ckey sobre xeo. A liga comezou o 10 de setembro de 2009 e finalizou o 27 de abril de 2010, cunha par\u00e9ntese debida aos Xogos Ol\u00edmpicos disputados en Vancouver entre o 8 de febreiro e o 3 de marzo de 2010. O campi\u00f3n desta edici\u00f3n foi o equipo ruso Ak Bars Kazan, que conseguiu revalidar o t\u00edtulo obtido na tempada inaugural logo de vencer na final disputada ao mellor de sete encontro ao tam\u00e9n ruso HC MVD por catro vitorias a tres.\nTrocos na liga.\nO 16 de xu\u00f1o de 2009, a xunta directiva da KHL aprobou alg\u00fans trocos para a liga na tempada 009\u201310.\nA liga admitiu un novo equipo, o Avtomobilist Ekaterinburg. O Khimik Voskresensk non xogou na tempada 2009-2010 por problemas financeiros, mais contin\u00faa a ser membro da KHL e poder\u00e1 retornar \u00e1 competici\u00f3n no futuro, mentres tanto xogar\u00e1 na Vysshaya hokkeinaya liga. O n\u00famero de equipos mant\u00edvose polo tanto en 24 para a tempada 2009-2010.\nOs equipos agrup\u00e1ronse xeograficamente para facilitar os desprazamentos. A liga dividiuse na Conferencia Oeste e na Conferencia Leste, estas d\u00faas conferencias div\u00eddense \u00e1 vez en d\u00faas divisi\u00f3ns de seis equipos. Cada equipo xoga contra os equipos da s\u00faa mesma divisi\u00f3n catro veces (un total de 20 partidos) e cada equipo xoga contra os outros equipos das outras divisi\u00f3ns 2 veces (para un total de 36 partidos). Cada equipo xoga 56 partidos ao longo da liga regular.\nOs oito mellores equipos de cada conferencia cualif\u00edcanse para os \"playoffs\". As d\u00faas primeiras prazas res\u00e9rvanse aos campi\u00f3ns de divisi\u00f3n.\nEn cada conferencia x\u00f3ganse cuartos de final, semifinais e finais, os campi\u00f3ns de cada conferencia se enfrontan na final da liga para facerse coa Gagarin Cup. Os cuartos de final de conferencia x\u00f3ganse ao mellor de cinco partidos, mentres que o resto das series son ao mellor de sete encontros. Os per\u00edodos de pr\u00f3rroga duran 20 minutos ou ata que un dos dous equipos anote un \"gol de ouro\".\nO salario m\u00e1ximo para t\u00f3dolos xogadores dun equipo limitouse a 620 mill\u00f3ns de rublos. O salario m\u00ednimo total para os xogadores estableceuse nos 200 mill\u00f3ns de rublos. A cada equipo da liga se lle concedeu un \"xogador franqu\u00eda\" que non conta para o tope salarial.\nOs equipos s\u00e9nior pod\u00edan contar con 25 xogadores, ao igual que os equipos \"j\u00fanior\". O n\u00famero de xogadores estranxeiros foi restrinxido a 5, e como moito un deles como porteiro.\nA liga puxo en funcionamento unha maior e m\u00e1is avanzada categor\u00eda inferior \"j\u00fanior\" para centrarse no desenvolvemento. Esta liga conta con xogadores de entre 17 e 21 anos.\nO 1 de xu\u00f1o de 2009 tivo lugar o primeiro \"draft\" da KHL. O instituto de cada equipo de h\u00f3ckey puido protexer 25 xogadores do grupo de idade 17-21 antes do draft.\nEquipos participantes (2009-10).\nA KHL div\u00eddese en catro divisi\u00f3ns configuradas en base \u00e1 proximidade das poboaci\u00f3ns entre si. Nesta edici\u00f3n tomaron parte un total de 24 equipos, sendo a meirande parte deles rusos (21), mentres que Belar\u00fas, Casaquist\u00e1n e Letonia achegaron un cada un.\nXogadores.\nNa segunda edici\u00f3n da KHL tomaron parte un total de 718 xogadores repartidos nos 24 equipos que participaron. A meirande parte dos xogadores foron de nacionalidade rusa (529), mentres que tan s\u00f3 189 xogadores non eran rusos.\nLiga regular.\nA liga regular comezou o 10 de setembro de 2009 coa \"Opening Cup\" e finalizou o 7 de marzo de 2010. Produc\u00edronse pequenos par\u00f3ns a causa das convocatorias das selecci\u00f3ns nacionais e o \"All-Star game\", as\u00ed como un largo par\u00f3n polos Xogos Ol\u00edmpicos celebrados na cidade canadense de Vancouver entre o 8 de febreiro e o 3 de marzo de 2010. Cada un dos equipos xogou un total de 56 partidos (4 veces fronte aos equipos da s\u00faa divisi\u00f3n e 2 fronte os outros equipos da competici\u00f3n). O campi\u00f3n da liga regular recibiu por primeira vez a Continental Cup.\nEventos salientables.\nOpening Cup\nO primeiro partido da KHL \u00e9 a \"Opening Cup\", xogada entre os dous finalistas da edici\u00f3n anterior. No 2009, o partido disputouse no Tatneft Arena de Kazan e resultando ga\u00f1ador o equipo local do Ak Bars Kazan, que ga\u00f1ou ao Lokomotiv Yaroslavl por 3 goles a 2 no tempo extra. Os dous equipos vestiron uniformes especiais co logo da \"Opening Cup\".\nRegreso de Fetisov\nO 11 de decembro de 2009, a lenda do h\u00f3ckey sobre xeo ruso Viacheslav Fetisov realizou un partido de retorno ao h\u00f3ckey sobre xeo profesional \u00e1 idade de 51 anos. Neste partido no que xogou co CSKA Moscova xogou oito minutos sen disparar \u00e1 porter\u00eda, mais creando un grande interese dos medios, non s\u00f3 para el sen\u00f3n tam\u00e9n para o CSKA de Moscova e a propia KHL.\nPelexa multitudinaria en Chekhov\nO 9 de xaneiro de 2010, no partido entre o Vityaz Chekhov e o Avangard Omsk, estalou unha multitudinaria pelexa no minuto catro do primeiro per\u00edodo que obrigou aos \u00e1rbitros a suspender o partido, xa que s\u00f3 quedaban catro xogadores sen amoestar que puideran xogar. 33 xogadores e os adestradores dos dous equipos foron expulsados e produciuse un r\u00e9cord de 707 \"penalty minutes\". A KHL impuxo unha multa de 5.7 mill\u00f1\u00f3ns de rublos, suspendey a sete xogadores, e contou o partido como unha derrota por 5-0 para os dous equipos, sen repartir puntos a ning\u00fan dos dous equipos.\nAll-Star Game\nO 2\u00ba All-Star Game da KHL disputouse o 30 de xaneiro de 2010 no Minsk-Arena de Minsk (Belar\u00fas). Ao igual que no ano anterior, o Equipo J\u00e1gr ga\u00f1ou fronte ao Equipo Yashin, desta vez por un marcador de 11 a 8.\nContinental Cup\nO 5 de marzo de 2010 o Salavat Yulaev Ufa ga\u00f1ou a primeira Continental Cup da historia da KHL logo de proclamarse campi\u00f3ns de xeito matem\u00e1tico un partido antes de que finalizara a liga regular.\nLenda.\nOs puntos rep\u00e1rtense do seguinte xeito:\nClasificaci\u00f3n das divisi\u00f3ns.\nConferencia Oeste\n \nConferencia Leste\nClasificaci\u00f3n das conferencias.\nAs clasificaci\u00f3ns das conferencias determinar\u00e1n os enfrontamentos do play-off. As d\u00faas primeiras prazas de cada conferencia est\u00e1n reservadas para os campi\u00f3ns de divisi\u00f3n.\n1 A KHL decidiu que, como resultado do partido entre Vityaz Chekhov e Avangard Omsk o 9 de xaneiro de 2010 que se suspendeu a causa dunha liorta que deixou aos dous equipos sen un n\u00famero suficiente de xogadores para continuar, o xogo poder\u00eda considerarse unha derrota por 5-0 para os dous equipos sen puntos que adxudicar.\nL\u00edderes da liga.\nPorteiros: m\u00ednimo de 20 partidos xogados.\nM\u00e1ximos anotadores.\nFonte: khl.ru&lt;/small&gt;\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\n&lt;/small&gt;\n\"PX = Partidos xogados; Min = Minutos xogados; V = Vitorias; D = Derrotas; SOL = Shootout perdidos; GC = Goles en contra; SO = Shutouts; SV% = Porcentaxe de paradas; GAA = Media de goles en contra\"\nPlay-offs.\nO campi\u00f3n da edici\u00f3n 2009-2010 da KHL foi o Ak Bars Kazan.\nL\u00edderes do playoff.\nPorteiros: m\u00ednimo 5 partidos xogados\nM\u00e1ximos anotadores.\nFonte: khl.ru\n\"PX = Partidos xogados; G = Goles; A = Asistencias; Pts = Puntos; +/\u2013 = Plus-minus; PIM = Penalty minutes\"\nMellores porteiros.\nFonte: khl.ru&lt;/small&gt;\n\"PX = Partidos xogados; Min = Minutos xogados; V = Vitorias; D = Derrotas; GC = Goles en contra; SO = Shutouts; SV% = Porcentaxe de paradas; GAA = Medias de goles en contra\"\nPremios.\nXogadores do mes.\nMellores xogadores da KHL por mes.\nReco\u00f1ecementos da KHL.\nO 25 de maio de 2010, a KHL celebrou a s\u00faa cerimonia anual de reco\u00f1ecementos. Conced\u00e9ronse un total de 20 premios diferentes aos equipos, xogadores, \u00e1rbitros e medios de comunicaci\u00f3n. A continuaci\u00f3n os premios m\u00e1is importantes e os seus ga\u00f1adores:\nA liga concedeu tam\u00e9n seis \"Cascos de Ouro\" aos compo\u00f1entes do sexteto ideal:"}
{"id": "210747", "revid": "98629", "url": "https://gl.wikipedia.org/wiki?curid=210747", "title": "Batalla de Ancara", "text": "A batalla de Ancara ou batalla de Angora aconteceu o 20 de xullo de 1402, nos arredores de \"\u00c7ubuk\" (preto de Ancara) enfrontando as forzas do sult\u00e1n Otom\u00e1n Bayezid I e a Tamerl\u00e1n, gobernante do Imperio Tim\u00farida. A batalla foi unha importante vitoria para Tamerl\u00e1n, e levou o Imperio Otom\u00e1n a un per\u00edodo de crise, co\u00f1ecido como Interregno Otom\u00e1n. As\u00ed e todo tras a morte de Tamerl\u00e1n tres anos despois o Imperio Tim\u00farida entrou no ocaso mentres o Imperio Otom\u00e1n recuperouse totalmente e continuou incrementando o seu poder.\nO contexto.\nTamerl\u00e1n era o m\u00e1is poderoso gobernante de Asia Central desde a \u00e9poca de Xenxis Kan, e pasara as d\u00faas d\u00e9cadas anteriores reconstru\u00edndo o Imperio Mongol dos seus antepasados . Tamerl\u00e1n conquistara Xeorxia e Acerbaix\u00e1n estendendo o seu imperio ata as fronteiras do Imperio Otom\u00e1n. Bayezid I pola s\u00faa parte pasara a maior parte do seu reinado en guerras conquistando territorios cara ao leste e oeste abranguendo case todo o territorio que unha vez pertencera ao Imperio Romano de Oriente . Os dous poderes axi\u00f1a entraron en conflito directo polo control do territorio e das rutas comerciais , facendo a confrontaci\u00f3n inevitable xa a finais da d\u00e9cada de 1390. Bayezid esixiulle tributo a un bey de Anatolia que xurara lealdade a Tamerl\u00e1n e tratou de invadir o seu territorio. Tamerl\u00e1n interpretouno como un insulto persoal e en 1400 saqueou a cidade otom\u00e1 de Sebaste, ao que seguiu a invasi\u00f3n de polo leste Anatolia para lle facer fronte, Bayezid convocou as s\u00faas forzas e enfrontouse a Tamerl\u00e1n preto de Ancara. O conflito foi a culminaci\u00f3n de anos de intercambio de misivas ofensivas entre Tamerl\u00e1n e Bayezid.\nAs forzas.\nNon se co\u00f1ece o volume exacto dos ex\u00e9rcitos en conflito. Cando Tamerl\u00e1n invadiu Asia Menor, as s\u00faas forzas estaban formadas s\u00f3 por xinetes, o que lle permit\u00eda moverse velozmente polo seo do Imperio Otom\u00e1n, destru\u00edndo as s\u00faas defensas gradualmente. M\u00e1is tarde, antes e durante a batalla alg\u00fans dos aliados e vasalos de Bayezid se uniron a Tamerl\u00e1n. A\u00ednda que alg\u00fans historiadores do s\u00e9culo XIX dan forzas de ata case un mill\u00f3n de homes, os historiadores contempor\u00e1neos reducen sensiblemente esa cifra, en \"Armies of the Ottoman Turks, 1300\u20131774\", David Nicolle afirma que \"est\u00edmase o tama\u00f1o dos dous ex\u00e9rcito en 140\u00a0000 na banda de Tamerll\u00e1n e 85\u00a0000 na de Bayezid I. O historiador do Medievo J. B. Bury estableceu que as d\u00faas forzas eran de igual tama\u00f1o, co ex\u00e9rcito de Bayezid composto fundamentalmente de infanter\u00eda e 5 ou 10\u00a0000 cabaleiros serbios liderados polo d\u00e9spota Stefan Lazarevi\u0107. De Albania Gjon Kastrioti, xunto con outros vasalos otom\u00e1ns (Koja Zaharia, Dhimiter Jonima e probablemente Tanush Dukagjini), dirixiu persoalmente as s\u00faas hostes que participaron do lado otom\u00e1n.\nA batalla.\nA batalla comeza cun ataque das forzas de Tamerl\u00e1n sobre os otom\u00e1ns, que estaban exhaustos logo que as tropas de Tamerl\u00e1n se fixeran co control das fontes de auga pero conseguiron facerlle fronte e contratacaron, as\u00ed e todo o cambio de bando dos qaraei levou ao colapso ao flanco esquerdo do ex\u00e9rcito otom\u00e1n, que se viu prendido entre dous fogos. As forzas de Tamerl\u00e1n cercaron \u00e1s forzas otom\u00e1s e Bayezid quedou co xan\u00edzaros e as tropas serbias, nunha tentativa por romper o cerco as forzas tim\u00faridas prenderon o sult\u00e1n.\nAs consecuencias.\nBayezid I, humillado polo desastre, morre ao ano seguinte. Tamerl\u00e1n continuou a s\u00faa compa\u00f1a en Asia Menor, e arrasou a principal cidade otom\u00e1, Bursa e o enclave cristi\u00e1n dos Cabaleiros de Rodas en Esmirna. O territorio otom\u00e1n quedou reducido a pouco m\u00e1is que o norte de Frixia, Bitinia e Misis, entrando nunha guerra civil e esta febleza otom\u00e1 far\u00e1 que o Imperio Bizantino puidera manterse algo m\u00e1is de tempo. Pero a decisi\u00f3n de Tamerl\u00e1n de embarcar nunha expedici\u00f3n \u00e1 China, onde vai morrer e que vai conducir \u00e1 fin do seu imperio e da ameaza que supu\u00f1a para os otom\u00e1ns."}
{"id": "210748", "revid": "31271", "url": "https://gl.wikipedia.org/wiki?curid=210748", "title": "Batalla de Angora", "text": ""}
{"id": "210749", "revid": "31271", "url": "https://gl.wikipedia.org/wiki?curid=210749", "title": "Batalla de Ankara", "text": ""}
{"id": "210750", "revid": "23204", "url": "https://gl.wikipedia.org/wiki?curid=210750", "title": "Lingua wolof", "text": "O wolof \u00e9 unha lingua da familia das linguas n\u00edxer-congo. \u00c9 o idioma m\u00e1is falado no Senegal e no grupo \u00e9tnico dos wolof.\nNo Senegal, un 40% da poboaci\u00f3n ten a lingua wolof como lingua materna e o outro 40% como segunda lingua. En Gambia, aproximadamente un 15% da poboaci\u00f3n (unhas 200.000 persoas) tena como lingua materna, pero na capital, Banjul, un 50% empr\u00e9gaa como primeira lingua. En Mauritania, aproximadamente un 7% (185.000 persoas) da poboaci\u00f3n fala wolof, sobre todo nas zonas costeiras do leste."}
{"id": "210751", "revid": "23204", "url": "https://gl.wikipedia.org/wiki?curid=210751", "title": "Wolof", "text": ""}
{"id": "210752", "revid": "1888", "url": "https://gl.wikipedia.org/wiki?curid=210752", "title": "O crep\u00fasculo dos \u00eddolos", "text": ""}
{"id": "210754", "revid": "1888", "url": "https://gl.wikipedia.org/wiki?curid=210754", "title": "Para al\u00e9n do ben e do mal", "text": ""}
{"id": "210755", "revid": "1888", "url": "https://gl.wikipedia.org/wiki?curid=210755", "title": "Xenealox\u00eda da moral", "text": ""}
{"id": "210758", "revid": "89787", "url": "https://gl.wikipedia.org/wiki?curid=210758", "title": "CANX 2", "text": "CANX 2 ou CanX 2, acr\u00f3nimo de \"Canadian Advanced Nanospace eXperiments 2\", \u00e9 un sat\u00e9lite artificial canadense lanzado o 28 de abril de 2008 mediante un foguete indio PSLV desde o centro de lanzamento de Sriharikota.\nCaracter\u00edsticas.\nA misi\u00f3n de CanX 2, de 7\u00a0kg de masa e constru\u00eddo polo Instituto de Estudos Aeroespaciais da Universidade de Toronto, \u00e9 servir de demostrador de novas tecnolox\u00edas espaciais. Entre outras tecnolox\u00edas, leva a bordo tecnolox\u00edas relacionadas co sistema de propulsi\u00f3n, radiocomunicaci\u00f3n, sensores de actitude innovadores e un receptor GPS comercial."}
{"id": "210759", "revid": "23204", "url": "https://gl.wikipedia.org/wiki?curid=210759", "title": "Merseyside", "text": "A Merseyside, ou ribeira do Mersey, \u00e9 un condado metropolitano do Reino Unido creado o 1 de abril de 1974, situado \u00f3 norte de Inglaterra, na beira do r\u00edo Mersey. Ocupa unha \u00e1rea de 645\u00a0km\u00b2, cunha poboaci\u00f3n en 2004 de 1\u00a0365\u00a0901 habitantes.\nMerseyside creouse \u00e1reas que anteriormente foran parte dos condados administrativos de Lancashire e Cheshire, xunto cos antigos distritos de Birkenhead, Wallasey, Liverpool, Bootle e St Helens. Entre 1974 e 1986 existiu un consello do condado pero tras a reforma de 1986 elimin\u00e1ronse os consellos dos condados, quedando a administraci\u00f3n do condado en man dos distritos metropolitanos de Liverpool, St Helens, Wirral, Knowsley e Sefton, non obstante certos servizos, como a polic\u00eda, bombeiros e transportes, ofr\u00e9cense de forma conxunta, coordinados entre os diferentes distritos. \u00d3 non ter un consello formado polas distintas metr\u00f3poles, non hai ningunha cidade que act\u00fae como capital do condado. Merseyside limita con Lancashire, Cheshire e co Gran Manchester."}
{"id": "210760", "revid": "89787", "url": "https://gl.wikipedia.org/wiki?curid=210760", "title": "CANX 6", "text": "CANX 6 ou CanX 6, acr\u00f3nimo de \"Canadian Advanced Nanospace eXperiments 2\", tam\u00e9n co\u00f1ecido como NTS (\"Nanosat tracking Ships\") \u00e9 un sat\u00e9lite artificial canadense lanzado o 28 de abril de 2008 mediante un foguete indio PSLV desde o centro de lanzamento de Sriharikota.\nCaracter\u00edsticas.\nA misi\u00f3n de CanX 6, de 16\u00a0kg de masa e constru\u00eddo polo Instituto de Estudos Aeroespaciais da Universidade de Toronto, \u00e9 servir de demostrador tecnol\u00f3xico no campo da comunicaci\u00f3n e seguimento de buques oce\u00e1nicos."}
{"id": "210761", "revid": "27155", "url": "https://gl.wikipedia.org/wiki?curid=210761", "title": "Isoprenoide", "text": ""}
{"id": "210762", "revid": "27155", "url": "https://gl.wikipedia.org/wiki?curid=210762", "title": "Terpenoide", "text": ""}
{"id": "210763", "revid": "23204", "url": "https://gl.wikipedia.org/wiki?curid=210763", "title": "Lancashire", "text": "Lancashire \u00e9 un condado hist\u00f3rico non metropolitano do Reino Unido, situado \u00f3 noroeste de Inglaterra. Ocupa unha \u00e1rea de 3.079\u00a0km\u00b2, cunha poboaci\u00f3n estimada en 2010 de 1\u00a0449\u00a0300 habitantes.\nAntigamente Lancashire inclu\u00eda os terreos do actual condado, mais os terreos de Merseyside e Gran Manchester, que dende 1974 son condados metropolitanos independentes. O actual condado de Lancashire est\u00e1 formado por 14 distritos. A capitalidade est\u00e1 no distrito de Lancaster, malia que a sede do goberno est\u00e1 en Preston.\nMerseyside limita con Cumbria, North Yorkshire, Merseyside e Gran Manchester."}
{"id": "210764", "revid": "1987", "url": "https://gl.wikipedia.org/wiki?curid=210764", "title": "Enciclopedia (hom\u00f3nimos)", "text": "O termo Enciclopedia pode referirse a:"}
{"id": "210765", "revid": "12452", "url": "https://gl.wikipedia.org/wiki?curid=210765", "title": "Associazione Calcio Cesena", "text": ""}
{"id": "210766", "revid": "98629", "url": "https://gl.wikipedia.org/wiki?curid=210766", "title": "Xansenismo", "text": "O xansenismo foi un movemento relixioso da Igrexa cat\u00f3lica, principalmente na Europa dos s\u00e9culo XVII e posteriores.\nO seu nome prov\u00e9n do te\u00f3logo e bispo Cornelio Jansen ou Jansenio (1585-1638).\nDesenvolvemento hist\u00f3rico.\nAs discusi\u00f3ns do Concilio de Trento sobre o papel da liberdade e a s\u00faa relaci\u00f3n coa graza divina non terminaran coa controversia \"De Auxiliis\".\nJansenio pensou encontrar nos escritos de Agosti\u00f1o de Hipona unha resposta m\u00e1is satisfactoria. Por iso elaborou a s\u00faa obra \"Augustinus\" onde trata sobre todo tres puntos:\nSegund consta no mesmo escrito, el pensaba con isto manterse dentro da explicaci\u00f3n da teolox\u00eda de Agosti\u00f1o e somet\u00eda o escrito, con submisi\u00f3n, ao que ditara o Papa.\nPor\u00e9n Jansenio, debido \u00e1 controversia teol\u00f3xica que poder\u00eda xerar, non publibou o \"Augustinus\", o que se fixo de forma p\u00f3stuma en 1640, en Lovaina.\nBaseado neste libro xorde un movemento que se desenvolve en tres ramas: \"xansenismo teol\u00f3xico\", \"xansenismo moral-espiritual\" (que influ\u00edu no rigorismo moral nos s\u00e9culos XVIII a XIX) e \"xansenismo pol\u00edtico-antixesu\u00edtico-galicanista\" (considerado como o movemento maioritario dentro do xansenismo).\nAs sucesivas condenas por parte da Santa S\u00e9 romana obrigaron aos xansenistas a soster posici\u00f3ns conciliaristas, o que os levou ao galicanismo.\nO movemento, desde o seu inicio, mostrouse inimigo xurado dos xesu\u00edtas e, por iso, derivou en postura pol\u00edtica grazas ao apoio de Blaise Pascal."}
{"id": "210767", "revid": "98629", "url": "https://gl.wikipedia.org/wiki?curid=210767", "title": "ARNm precursor", "text": "O ARNm precursor ou pre-ARNm (ou pre-mRNA) \u00e9 un ARNm monocatenario inmaturo, que orixinar\u00e1 o ARNm definitivo despois de sufrir un procesamento nos eucariotas. O pre-ARNm sintet\u00edzase a partir dun molde de ADN (o xene ou unidade de transcrici\u00f3n) situado no n\u00facleo celular. O pre-ARNm \u00e9 moito m\u00e1is grande ca o ARNm definitivo.\nO pre-ARNm comprende a gran maior\u00eda do chamado ARN heterox\u00e9neo nuclear ou ARNhn (ou tam\u00e9n ARN nuclear heterox\u00e9neo ou hnRNA). O termo ARNhn \u00e9 m\u00e1is antigo, xa que unha das primeiras caracter\u00edsticas utilizadas para distinguir os ARNs do n\u00facleo foi o seu tama\u00f1o, e incl\u00fae todos os transcritos da ARN polimerase II . A mi\u00fado util\u00edzase ARNhn como sin\u00f3nimo de pre-ARNm, a\u00ednda que en senso estrito, o ARNhn pode inclu\u00edr transcritos de ARN nuclear que non acaban orixinando un ARNm citoplasm\u00e1tico.\nA maduraci\u00f3n do pre-ARNm nos eucariotas ten lugar no n\u00facleo. Unha vez que o pre-ARNm foi completamente procesado, pasa a denominarse \"ARNm maduro\" ou simplemente \"ARNm\", que se unir\u00e1 a un ribosoma citoplasm\u00e1tico para ser traducido a prote\u00ednas.\nO pre-ARNm \u00e9 un transcrito primario, xa que \u00e9 o produto de ARN monocatenario tal como \u00e9 sintetizado durante a transcrici\u00f3n do ADN, que despois \u00e9 procesado para dar o produto de ARN maduro, neste caso o ARNm maduro, pero o termo tam\u00e9n se utiliza para os transcritos iniciais doutros tipos de ARN como o ARNt e ARNr.\nProcesamento dos pre-ARNm.\nO pre-ARNm eucari\u00f3tico ten unha vida breve antes de ser procesado para dar lugar ao ARNm. Un pre-ARNm cont\u00e9n dous tipos de segmentos, ex\u00f3ns e intr\u00f3ns. Os ex\u00f3ns son segmentos que se conservan no ARNm final, xa que comprenden as partes codificantes, entanto que os intr\u00f3ns, que se encontran intercalados entre os ex\u00f3ns, non son codificante e son eliminados nun proceso chamado splicing, realizado xeralmente polo espliceosoma formado polas ribonucleoprote\u00ednas snRNP (excepto nos intr\u00f3ns con auto-splicing).\nOutros pasos que se producen na maduraci\u00f3n do pre-ARNm eucari\u00f3tico \u00e9 a modificaci\u00f3n dos seus dous extremos 5' e 3'. No extremo 5' eng\u00e1dese unha 7-metilguanosina (\"cap\") e no 3' unha cola poli(A).\nUnha vez que unha cadea de pre-ARNm foi debidamente procesada a un ARNm, este \u00e9 exportado desde o n\u00facleo ao citoplasma, onde se une a un ribosoma para ser traducido a prote\u00ednas.\nNos procariotas os xenes non te\u00f1en en xeral intr\u00f3ns, polo que non \u00e9 necesario un splicing para os ARNm similar ao dos eucariotas, pero si se cortan con ribonucleases os outros ARN."}
{"id": "210768", "revid": "27155", "url": "https://gl.wikipedia.org/wiki?curid=210768", "title": "Pre-ARNm", "text": ""}
{"id": "210769", "revid": "23204", "url": "https://gl.wikipedia.org/wiki?curid=210769", "title": "Leicestershire", "text": "Leicestershire \u00e9 un condado do Reino Unido, situado no centro de Inglaterra. Ocupa unha \u00e1rea de 2.156\u00a0km\u00b2, cunha poboaci\u00f3n estimada en 2010 de 955.300 habitantes. A sede do goberno est\u00e1 na vila de Glenfield, do distrito de Blaby, malia que Leicestershire recibe o seu nome pola cidade de Leicester, a m\u00e1is poboada do condado. A segunda vila m\u00e1is poboada do condado \u00e9 Loughborough, no distrito de Charnwood.\nLeicestershire limita con Lincolnshire, Rutland, Northamptonshire, Warwickshire, Staffordshire, Derbyshire e Nottinghamshire."}
{"id": "210770", "revid": "85894", "url": "https://gl.wikipedia.org/wiki?curid=210770", "title": "Andr\u00e9s Precedo Ledo", "text": "Andr\u00e9s Precedo Ledo, nado na Coru\u00f1a o 14 de outubro de 1943 \u00e9 un xe\u00f3grafo galego. Na actualidade ostenta a c\u00e1tedra de Xeograf\u00eda Humana da Universidade de Santiago de Compostela\nTraxectoria.\n\u00c9 profesor mercantil, licenciado en Filosof\u00eda e Letras e doutor en Historia. Exerceu a docencia nas universidades de Navarra e Barcelona como profesor de Xeograf\u00eda Econ\u00f3mica e de Urbanismo, antes de ga\u00f1ar a c\u00e1tedra de Xeograf\u00eda Humana e de Ordenaci\u00f3n do Territorio da Universidade de Santiago de Compostela (USC).\n\u00c9 membro da Asociaci\u00f3n Internacional de Planificadores Rexionais e Urbanos, da Asociaci\u00f3n Internacional de Urbanistas, do grupo NUREC (Network Urban Research European Community) e do Instituto de Estudos Econ\u00f3micos de Galicia \"Pedro Barri\u00e9 de la Maza\". Formou parte de varias comisi\u00f3ns da Uni\u00f3n Xeogr\u00e1fica Internacional relacionadas cos sistemas urbanos, o desenvolvemento rexional e a localizaci\u00f3n industrial. Colaborou en proxectos europeos para o desenvolvemento das rexi\u00f3ns e as redes de cidades, tendo pronunciado conferencias en varios pa\u00edses sobre eses temas.\nEn 1990 incorporouse \u00e1 Xunta de Galicia como respons\u00e1bel do dese\u00f1o e pulo do Plano de Desenvolvemento Comarcal de Galicia (PDC) que recibiu as loanzas do Consello de Europa. Froito deste Plano son as s\u00faas realizaci\u00f3ns para a Sociedade para o Desenvolvemento Comarcal de Galicia: o Mapa Comarcal de Galicia, o Sistema de Informaci\u00f3n Territorial de Galicia (SITGA) e os Centros Comarcais. As\u00ed mesmo, dirixiu o mestrado en Desenvolvemento Local organizado por esta Sociedade, da que foi conselleiro delegado. En 1991 foi nomeado director do Gabinete de Planificaci\u00f3n e Desenvolvemento Territorial da Presidencia da Xunta de Galicia, cargo no que cesa en 1997 para converterse en Secretario Xeral de Planificaci\u00f3n e Desenvolvemento Comarcal de Galicia, onde permanece ata 2003.\nPublicaci\u00f3ns e produci\u00f3n cient\u00edfica.\n\u00c9 autor, individual ou en colaboraci\u00f3n, de medio centenar de libros e m\u00e1is de 200 artigos relacionados coa demograf\u00eda, o desenvolvemento local, o urbanismo, a ordenaci\u00f3n do territorio e a planificaci\u00f3n estrat\u00e9xica urbana e rexional. \u00c9 de salientar a s\u00faa serie sobre as cidades galegas publicada pola Fundaci\u00f3n Caixa Galicia.\nTen presentado numerosos relatorios sobre os temas mencionados en congresos nacionais e internacionais."}
{"id": "210771", "revid": "23204", "url": "https://gl.wikipedia.org/wiki?curid=210771", "title": "Northamptonshire", "text": "Northamptonshire \u00e9 un condado do Reino Unido, situado no centro de Inglaterra. Ocupa unha \u00e1rea de 2.364\u00a0km\u00b2, cunha poboaci\u00f3n estimada en 2010 de 687.300 habitantes. A sede do goberno est\u00e1 no distrito de Northampton, a vila m\u00e1is poboada do condado.\nNorthamptonshire limita con Warwickshire, Leicestershire, Rutland, Cambridgeshire, Bedfordshire, Buckinghamshire, Oxfordshire e Lincolnshire."}
{"id": "210772", "revid": "27155", "url": "https://gl.wikipedia.org/wiki?curid=210772", "title": "ARN heterox\u00e9neo nuclear", "text": ""}
{"id": "210773", "revid": "27155", "url": "https://gl.wikipedia.org/wiki?curid=210773", "title": "ARNhn", "text": ""}
{"id": "210774", "revid": "27155", "url": "https://gl.wikipedia.org/wiki?curid=210774", "title": "Pre-mRNA", "text": ""}
{"id": "210775", "revid": "12452", "url": "https://gl.wikipedia.org/wiki?curid=210775", "title": "Decorator (padr\u00f3n de dese\u00f1o)", "text": "O padr\u00f3n de dese\u00f1o Decorador (Decorator) responde \u00e1 necesidade de engadir de forma din\u00e1mica responsabilidades ou funcionalidades a un obxecto. Desta maneira proporci\u00f3nase unha alternativa flexible \u00e1 extensi\u00f3n dunha clase. Tam\u00e9n \u00e9 co\u00f1ecido como padr\u00f3n envoltorio (Wrapper).\nParticipantes.\nDefine a interface para os obxectos que poidan ter responsabilidades engadidas.\nDefine un obxecto sobre o cal se poden engadir responsabilidades.\nImplementa a interface da superclase Compo\u00f1ente delegando no compo\u00f1ente asociado. Mant\u00e9n unha referencia ao compo\u00f1ente asociado.\nEngade responsabilidades ao compo\u00f1ente.\nConsecuencias.\nO uso do padr\u00f3n ten, polo menos, d\u00faas vantaxes:\nCo uso de decoradores, p\u00f3dense engadir e eliminar responsabilidades en tempo de execuci\u00f3n. Ademais disto, o uso de herdanza require a creaci\u00f3n dunha nova clase para cada responsabilidade adicional. Isto d\u00e1 lugar a moitas clases, e pode facer necesario o uso de herdanza m\u00faltiple (situaci\u00f3n que se evita co uso de decoradores).\nO decorador ofrece un enfoque para engadir responsabilidades s\u00f3 do que se necesita. En vez de intentar incorporar todas as funcionalidades posibles nunha clase, podemos definir unha clase simple e, a posteriori, ir engadindo funcionalidades de forma incremental con obxectos decorador. Isto trae consigo a vantaxe de non ter que \"pagar\" por funci\u00f3ns non requiridas, xa que s\u00f3 se engade o que se necesita. Pero tam\u00e9n ten dous inconvenientes fundamentais:\nO decorador comp\u00f3rtase como un envoltorio transparente. Pero desde o punto de vista da identidade de obxectos, estes non son id\u00e9nticos, polo tanto non deber\u00edamos apoiarnos na identidade cando estamos usando decoradores.\nO uso de decoradores d\u00e1 como resultado sistemas formados por multitude de obxectos pequenos moi parecidos.\nImplementaci\u00f3n.\n public abstract class Compo\u00f1ente{\n abstract public void operacion();\n public class Compo\u00f1enteConcreto extends Compo\u00f1ente{\n public void operacion(){\n System.out.println(\"Compo\u00f1enteConcreto.operacion()\");\n public abstract class Decorador extends Compo\u00f1ente{\n private Compo\u00f1ente _compo\u00f1ente;\n public Decorador(Compo\u00f1ente compo\u00f1ente){\n _compo\u00f1ente = compo\u00f1ente;\n \n public void operacion(){\n _compo\u00f1ente.operacion();\n public class DecoradorConcretoA extends Decorador{\n private String _propiedadeEngadida;\n public DecoradorConcretoA(Compo\u00f1ente compo\u00f1ente){\n super(compo\u00f1ente);\n \n public void operacion(){\n super.operacion();\n _propiedadeEngadida = \"Nova propiedade\";\n System.out.println(\"DecoradorConcretoA.operacion()\");\n public class DecoradorConcretoB extends Decorador{\n public DecoradorConcretoB(Compo\u00f1ente compo\u00f1ente){\n super(compo\u00f1ente);\n \n public void operacion(){\n super.operacion();\n comportamentoEngadido();\n System.out.println(\"DecoradorConcretoB.operacion()\");\n \n public void comportamentoEngadido(){\n System.out.println(\"Comportamiento B engadido\");\n public class Cliente{\n public static void main(String[] args){\n Compo\u00f1enteConcreto c = new Compo\u00f1enteConcreto();\n DecoradorConcretoA d1 = new DecoradorConcretoA(c);\n DecoradorConcretoB d2 = new DecoradorConcretoB(d1);\n d2.operacion();\nDiagrama de Secuencia.\nA sa\u00edda do programa ser\u00eda a seguinte:"}
{"id": "210777", "revid": "56817", "url": "https://gl.wikipedia.org/wiki?curid=210777", "title": "Premier League 2004-2005", "text": "A tempada 2004-2005 da Premier League foi a 13\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 14 de agosto de 2004 e rematou o 15 de maio de 2005 despois de 38 xornadas.\nO equipo defensor do t\u00edtulo, o Arsenal FC, ga\u00f1ador da anterior edici\u00f3n, non foi quen de reeditar a vitoria, e foi o Chelsea FC o que acadou a 2\u00aa liga da s\u00faa historia, cun r\u00e9cord de 95 puntos."}
{"id": "210778", "revid": "22570", "url": "https://gl.wikipedia.org/wiki?curid=210778", "title": "Castor (foguete)", "text": "Castor comprende toda unha familia de foguetes usados ben como etapa doutros foguetes ou como aceleradores de foguetes maiores."}
{"id": "210779", "revid": "4817", "url": "https://gl.wikipedia.org/wiki?curid=210779", "title": "Castor 1", "text": "Castor 1 \u00e9 o nome dun foguete estadounidense fabricado por Thiokol e usado como etapa ou acelerador en conxunto con outros foguetes, como por exemplo no Scout X, o Delta D ou o Delta G."}
{"id": "210780", "revid": "4817", "url": "https://gl.wikipedia.org/wiki?curid=210780", "title": "Castor 2", "text": "Castor 2 \u00e9 o nome dun foguete estadounidense fabricado por Thiokol e usado como etapa ou acelerador en conxunto con outros foguetes, como no Scout B, o Delta E ou o H-1 xapon\u00e9s."}
{"id": "210782", "revid": "4817", "url": "https://gl.wikipedia.org/wiki?curid=210782", "title": "Castor 120", "text": "Castor 120 \u00e9 o nome dun foguete estadounidense fabricado por Thiokol e usado como primeira etapa nos foguetes da familia Taurus e Athena. Foi usado tam\u00e9n como acelerador en foguetes Delta.\nO Castor 120 cobre o oco de potencia entre o Castor 4A e os foguetes m\u00e1is grandes e segmentados. Disp\u00f3n de control vectorial de pulo, de ata 5,5 graos de amplitude."}
{"id": "210783", "revid": "22570", "url": "https://gl.wikipedia.org/wiki?curid=210783", "title": "Premier League 2003-2004", "text": "A tempada 2003\u201304 da Premier League foi a 12\u00aa edici\u00f3n da m\u00e1xima competici\u00f3n ligueira de f\u00fatbol en Inglaterra. A tempada comezou o 16 de agosto de 2003 e rematou o 15 de maio de 2004 despois de 38 xornadas.\nO equipo defensor do t\u00edtulo, o Manchester United, ga\u00f1ador da anterior edici\u00f3n, non foi quen de reeditar a vitoria, e foi o Arsenal FC o que sa\u00edu campi\u00f3n de liga."}
{"id": "210785", "revid": "23562", "url": "https://gl.wikipedia.org/wiki?curid=210785", "title": "Tempada 1948-49 da NBA", "text": ""}
{"id": "210786", "revid": "89787", "url": "https://gl.wikipedia.org/wiki?curid=210786", "title": "La scala di seta", "text": "La scala di seta (en galego A escada de seda) \u00e9 unha farsa nun acto con m\u00fasica de Gioachino Rossini e libreto en italiano de Giuseppe Maria Foppa. A s\u00faa estrea tivo lugar no Teatro San Mois\u00e8 de Venecia o 22 de maio de 1813.\nEsta \u00f3pera \u00e9 pouco representada, aparecendo nas estat\u00edsticas de Operabase con s\u00f3 4 representaci\u00f3ns no per\u00edodo 2005-2010.\nArgumento.\nNesta farsa, c\u00f3ntase como Dormont lle pediu matrimonio \u00e1 s\u00faa pupila Giulia. Non obstante, hab\u00eda un grave problema: ela xa casara en segredo con Dorville, a quen obrigaba a subir t\u00f3dalas noites ao seu cuarto por unha \"scala di seta\" (unha escada de seda). Felizmente, a prima de Giulia e un rid\u00edculo \"valet de chambre\" conseguen enguedellar as cousas e todo acaba ben.\nOrquestraci\u00f3n.\nA partitura de Rossini est\u00e1 pensada para pequena orquestra formada por:\nPara os recitativos:"}
