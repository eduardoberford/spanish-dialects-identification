{"id": "198044", "revid": "89787", "url": "https://gl.wikipedia.org/wiki?curid=198044", "title": "O arame", "text": "O arame \u00e9 unha \u00f3pera de c\u00e1mara nun acto con m\u00fasica de Juan Dur\u00e1n sobre un libreto en galego de Manuel Lourenzo, procedente do texto do propio Lourenzo \"Cami\u00f1ar polo arame cunha lata de cervexa\". A s\u00faa estrea tivo lugar no Teatro Col\u00f3n da cidade da Coru\u00f1a o 13 de setembro de 2008 baixo a batuta do director compostel\u00e1n Maximino Zumalave \u00e1 fronte do Grupo Instrumental Siglo XX. Tr\u00e1tase da primeira \u00f3pera galega do s\u00e9culo XXI e a segunda da historia.\n\u00c9 a segunda \u00f3pera galega da historia, tras \"O Mariscal\" (1929), de Eduardo Rodr\u00edguez-Losada Rebell\u00f3n. Conta a historia de dous vellos c\u00f3micos que regresan \u00f3 seu lugar de orixe, o mar de Fisterra, para reflexionar sobre o sentido do seu paso polo mundo.\nHistoria.\nEstrea.\nA s\u00faa estrea foi o 13 de setembro do 2008 no Teatro Col\u00f3n da cidade da Coru\u00f1a dentro do LVI Festival de \u00d3pera da Coru\u00f1a nunha produci\u00f3n da Asociaci\u00f3n de Amigos da \u00d3pera da Coru\u00f1a co propio Manuel Lourenzo como director de escena. A \u00f3pera foi Premio da Cr\u00edtica de Galicia en 2009. A m\u00fasica na estrea foi interpretada polo Grupo Instrumental Siglo XX (agrupaci\u00f3n integrada por alg\u00fans instrumentistas da Orquestra Sinf\u00f3nica de Galicia) baixo a batuta do galego Maximino Zumalave. Na \u00f3pera hai unicamente dous cantantes, unha soprano (na estrea a propia irm\u00e1 do compositor, Carmen Dur\u00e1n) e un bar\u00edtono (na estrea Javier Franco) e na escenificaci\u00f3n aparecen tam\u00e9n dous bailar\u00edns.\nRepresentaci\u00f3n posteriores.\nRepresentouse en Oxford no Reino Unido o 10 de xu\u00f1o de 2017 con subt\u00edtulos en ingl\u00e9s. A \u00f3pera estivo interpretada pola soprano coru\u00f1esa Lorena Paz e o bar\u00edtono irland\u00e9s Malachy Frame, acompa\u00f1ados no escenario polos bailar\u00edns Fran Mangiacasale e Mary Sol Mart\u00edn del Castillo, a directora foi Tamara Lorenzo Gabeiras, mentres que Cecilia Stinton estivo \u00e1 fronte da direcci\u00f3n de escena. A s\u00faa estrea debeuse a unha coproduci\u00f3n do Centro de Estudos Galegos John Rutherford da Universidade de Oxford e XOGA (Xove \u00d3pera Galega-Galician Youth Opera).\nNo ver\u00e1n de 2019 a New York City Opera anunciou a tempada do seu 75\u00ba aniversario. Nesa tempada figuraba a \u00f3pera \"O arame\" de Juan Dur\u00e1n, que recibir\u00eda a s\u00faa estrea americana en novembro dese mesmo ano. Os problemas econ\u00f3micos da compa\u00f1\u00eda, que en 2016 sa\u00edra da bancarrota, obrigou a reducir a tempada e programou \"O arame\" xunto coa versi\u00f3n orixinal de 1915 da \u00f3pera de Manuel de Falla \"El amor brujo\", na mesma funci\u00f3n.\nSinopse.\nLabarta e Gloria son unha parella de titiriteiros que no final das s\u00faas vidas reflexionan sobre a vida e a arte nunha id\u00edlica paisaxe fronte o mar. Mentres Gloria perdeu toda esperanza, Labarta conf\u00eda en poder subir de novo ao arame e ser de novo o que foi.\nInstrumentaci\u00f3n.\nA partitura de Juan Dur\u00e1n require da utilizaci\u00f3n de:"}
{"id": "198045", "revid": "1131", "url": "https://gl.wikipedia.org/wiki?curid=198045", "title": "Rodrigues Lapa", "text": ""}
{"id": "198046", "revid": "22570", "url": "https://gl.wikipedia.org/wiki?curid=198046", "title": "Goberno Vasco", "text": "O Goberno Vasco (en \u00e9uscaro: \"Eusko Jaurlaritza\") \u00e9 o goberno auton\u00f3mico do Pa\u00eds Vasco (Espa\u00f1a). Est\u00e1 composto polo \"lehendakari\" (xefe do Goberno Vasco) que \u00e9 elixido polo Parlamento Vasco cada catro anos; e polos conselleiros (ou \"sailburuak\") que el mesmo elixe. A s\u00faa sede at\u00f3pase no distrito de Lakua, en Vitoria, sede das administraci\u00f3ns com\u00fans do Pa\u00eds Vasco.\nComposici\u00f3n actual.\nDende o ano 2012 o lehendakari \u00e9 I\u00f1igo Urkullu.\nNa s\u00faa IX lexislatura, o Goberno Vasco estivo presidido por primeira vez por un lehendakari alleo ao nacionalismo vasco: Patxi L\u00f3pez do PSE-EE, grazas a un pacto de investidura co PP. L\u00f3pez obtivo ademais o apoio na s\u00faa investidura de UPyD e a abstenci\u00f3n de EB-B. Nesa lexislatura non houbo representantes do sector social que antes representaba Batasuna, ao ser anuladas xudicialmente ditas listas. Sen devandita intervenci\u00f3n xudicial, a contabilizaci\u00f3n do voto nulo ter\u00eda imposibilitado a maior\u00eda descrita.\nNas tres lexislaturas anteriores \u00e1 de Patxi L\u00f3pez, coa presidencia de Juan Jos\u00e9 Ibarretxe, o executivo vasco estaba formado polos partidos nacionalistas vascos: Partido Nacionalista Vasco (EAJ-PNV) e Eusko Alkartasuna (EA). A primeira delas, ademais, co apoio externo de Euskal Herritarrok (EH), e as d\u00faas seguintes coa participaci\u00f3n no goberno de Ezker Batua-Berdeak (EB-B)."}
{"id": "198047", "revid": "66060", "url": "https://gl.wikipedia.org/wiki?curid=198047", "title": "Jos\u00e9 Martinho Montero Santalha", "text": "Jos\u00e9 Martinho Montero Santalha, nado en Cerdido o 5 de abril de 1947, \u00e9 un te\u00f3logo e ling\u00fcista galego.\nTraxectoria.\nEn 1957 ingresou no seminario diocesano de Mondo\u00f1edo, onde cursou os estudos de Humanidades e Filosofia. En 1965 iniciou os estudos de Teolox\u00eda na Pontificia Universidade Gregoriana (PUG) de Roma, onde se licenciou en Teolox\u00eda en 1969, e seguiu despois os cursos de doutoramento, sendo profesor agregado na mesma Universidade Gregoriana nos cursos 1972-73 e 1973-74. Licenciouse en Filosof\u00eda pola Pontificia Universidade de San Tom\u00e9 de Aquino de Roma. En 1971 foi ordenado sacerdote por Monse\u00f1or Miguel Anxo Arauxo, bispo da s\u00faa diocese de Mondo\u00f1edo-Ferrol, sendo a s\u00faa a primeira ordenaci\u00f3n sacerdotal oficiada en lingua galega (os textos son adaptaci\u00f3n e traduci\u00f3n do propio Montero).\nDurante a s\u00faa etapa en Roma foi membro fundador do grupo \u00abOs Irmandi\u00f1os\u00bb, constitu\u00eddo por galegos residentes na cidade e preocupados pola recuperaci\u00f3n do galego como lingua vern\u00e1cula no eido da Igrexa Cat\u00f3lica. Foi un dos autores e asinantes do \"Manifesto para a superviv\u00eancia da cultura galega\", publicado en 1974 nas revistas \"Seara Nova\" (de Lisboa, dirixida por Rodrigues Lapa), e \"Cuadernos para el di\u00e1logo\" (de Madrid).\nRegresou a Galiza en 1974, establec\u00e9ndose en Ferrol. Foi profesor de Teolox\u00eda no ITC (Instituto Teol\u00f3xico Compostelano), que ten a s\u00faa sede no Seminario Maior (San Marti\u00f1o Pinario) de Santiago de Compostela. Licenciouse en Filolox\u00eda Hisp\u00e1nica pola UNED e no ano 2000 acadou o doutoramento pola Universidade da Coru\u00f1a cunha tese sobre as rimas da poes\u00eda trobadoresca . Deu clases de lingua inglesa en Ferrol, e, desde 1994 ata a s\u00faa xubilaci\u00f3n en 2017, de Lingua e Literatura Galega na Facultade de Ciencias da Educaci\u00f3n da Universidade de Vigo, no campus de Pontevedra.\nInvestigaci\u00f3n ling\u00fc\u00edstico-literaria.\nA\u00ednda que desenvolveu actividades de estudo e investigaci\u00f3n ling\u00fc\u00edstico-literaria en diversos campos da cultura galega (especialmente no relativo \u00e1 cultura relixiosa), a s\u00faa especialidade, na que se engloba o maior n\u00famero de traballos publicados, \u00e9 a poes\u00eda trobadoresca galego-portuguesa, tanto a l\u00edrica profana (coa edici\u00f3n de varios trobadores) como as \"Cantigas de Santa Maria\" (das que, entre outros trabalhos, editou o texto cr\u00edtico completo: \"Cantigas de Santa Maria (Texto cr\u00edtico completo)\", 2021.\nReintegracionismo.\nA s\u00faa obra est\u00e1 vinculada \u00e1 defensa do reintegracionismo. Redactou unha proposta de unificaci\u00f3n ortogr\u00e1fica desta corrente, publicada en 1976 na revista \"Grial\" co nome de \"Unificaci\u00f3n ortogr\u00e1fica galego-portuguesa\". Este texto recoll\u00eda a proposta feita por Manuel Rodrigues Lapa de adoptar o portugu\u00e9s como forma literaria do galego, e, suxerindo un punto de encontro coas matizaci\u00f3ns de Ram\u00f3n Pi\u00f1eiro, propu\u00f1a como um primeiro paso para un proceso de reintegraci\u00f3n ling\u00fc\u00edstica galego-portuguesa un inmediato e progresivo achegamento ortogr\u00e1fico.\nEn 1994, nun artigo publicado na revista \"Temas do Ensino\", defendeu a creaci\u00f3n da Academia Galega da L\u00edngua Portuguesa, que se fundou finalmente en Santiago de Compostela en 2008 e da que foi o primeiro presidente (2008-2016) e membro da comisi\u00f3n de lexicograf\u00eda, amais de subdirector do \"Boletim da AGLP\".\nParticipou na fundaci\u00f3n da AGAL (Associa\u00e7om Galega da L\u00edngua) e das Irmandades da Fala da Galiza e Portugal.\nObra.\nFoi membro fundador das revistas \"Boa Nova\", \"O Tempo e o Modo\", \"Ag\u00e1lia\", \"Estudios Mindonienses\" e \"Encrucillada\", da que tam\u00e9n foi membro da redacci\u00f3n. En 1977 ga\u00f1ou o Premio Fern\u00e1ndez Latorre de xornalismo, concedido por \"La Voz de Galicia\" polo artigo \"Integraci\u00f3n ling\u00fc\u00edstica galego-portuguesa\". Participou na traduci\u00f3n do Novo Testamento ao galego.\nObra editada en libro.\nPoes\u00eda.\nQuince poemas seus aparecen no libro \"Un alpendre de sombra e de luar. A escola literaria da diocese de Mondo\u00f1edo-Ferrol\" (F\u00e9lix Villares Mouteira, 2007). Deles, catro son de tem\u00e1tica relixiosa (de Nadal), tres sobre a lingua galega, dous adicados ao Cami\u00f1o de Santiago e dous sobre Pontevedra.\nNarrativa.\n\"Oxal\u00e1 voltassem tempos idos! Mem\u00f3rias de Filipe de Am\u00e2ncia, pajem de Dom Merlim\" (Edici\u00f3ns Laiovento, 1994). \nInvestigaci\u00f3n.\n\"As rimas da poesia trovadoresca galego-portuguesa: cat\u00e1logo e an\u00e1lise\" (A Corunha, 2000). \n\"O nome da Galiza\" (GZe-ditora, 2005). \n\"O texto do testamento de 1214 de Dom Afonso II, rei de Portugal: Edi\u00e7\u00f5es filol\u00f3gica, cr\u00edtica e paleogr\u00e1fica\" (Santiago de Compostela: Academia Galega da L\u00edngua Portuguesa, 2015). \n\"Cantigas de Santa Maria (Texto cr\u00edtico completo)\" (Perlio, 2021). "}
{"id": "198048", "revid": "10599", "url": "https://gl.wikipedia.org/wiki?curid=198048", "title": "Goberno vasco", "text": ""}
{"id": "198049", "revid": "1131", "url": "https://gl.wikipedia.org/wiki?curid=198049", "title": "Montero Santalha", "text": ""}
{"id": "198050", "revid": "1131", "url": "https://gl.wikipedia.org/wiki?curid=198050", "title": "Xos\u00e9 Marti\u00f1o Montero Santalla", "text": ""}
{"id": "198052", "revid": "98629", "url": "https://gl.wikipedia.org/wiki?curid=198052", "title": "Historia de Europa", "text": "A historia de Europa ref\u00edrese ao conxunto de sucesos relativos \u00e1s poboaci\u00f3ns do continente europeo, desde que foi habitado polos primeiros seres humanos at\u00e9 a actualidade.\nO \"Homo sapiens\", segundo algunhas teor\u00edas, apareceu hai uns 130\u00a0000 anos en \u00c1frica. Por\u00e9n, tam\u00e9n alg\u00fans destes humanos puideron chegar desde Asia e o Oriente Medio a Europa, onde se asentaron entre 40\u00a0000 e 25\u00a0000 a.C. (Paleol\u00edtico superior).\nA Antig\u00fcidade cl\u00e1sica estivo dominada polo influxo da civilizaci\u00f3n grecolatina sobre o resto de Europa. A fragmentaci\u00f3n pol\u00edtica de Europa e os sucesivos intentos forzados de unificaci\u00f3n sumiron o continente en numerosos conflitos e guerras durante a Idade Media, como a guerra dos Cen Anos (que, a pesar do nome, durou m\u00e1is dun s\u00e9culo).\nA Idade Moderna marca para Europa o inicio de procesos que moito despois dar\u00edan lugar \u00e1 globalizaci\u00f3n, e foi o tempo no que os conflitos b\u00e9licos se fixeron cada vez m\u00e1is desastrosos, como na chamada guerra dos Trinta Anos. Os progresos econ\u00f3micos e o desenvolvemento cient\u00edfico-tecnol\u00f3xico aceler\u00e1ronse en desmedro dos doutros continentes e, de maneira moito m\u00e1is notoria, durante a Idade Contempor\u00e1nea, producindo tensi\u00f3ns por competencias que desencadearon m\u00e1is guerras (como as guerras napole\u00f3nicas e as guerras mundiais).\nHoxe en d\u00eda os procesos tendentes \u00e1 unificaci\u00f3n proc\u00faranse pacificamente, como no caso da formaci\u00f3n da Uni\u00f3n Europea.\nPrehistoria.\nA prehistoria de Europa ref\u00edrese ao per\u00edodo prehist\u00f3rico de Europa, \u00e1 prehistoria humana, desde o Paleol\u00edtico Inferior at\u00e9 a aparici\u00f3n da escritura.\nO berce da especie humana parece claro que non foi Europa, sen\u00f3n \u00c1frica e, polo tanto, o ser humano chegou a Europa desde f\u00f3ra, nun movemento colonizador. Hai xa uns 500\u00a0000 anos exist\u00edan esp\u00e9cimes de hom\u00ednidos tales como o Home de Heidelberg, por exemplo, pero o ser humano actual (o \"Homo sapiens\") chegou moito m\u00e1is tardiamente.\nA \u00faltima vaga de poboaci\u00f3n produciuse hai uns 25\u00a0000 anos, trat\u00e1ndose do Home de Cro-Magnon, o cal substitu\u00edu a poboaci\u00f3n nativa, conformada polo Home de Neanderthal, ben fose asimil\u00e1ndoo, ou ben exterminado dita poboaci\u00f3n; se houbo ou non hibridaci\u00f3n entre neanderthais e croma\u00f1\u00f3ns, \u00e9 a\u00ednda materia de debate no mundo cient\u00edfico.\nO final da Glaciaci\u00f3n de W\u00fcrm e a chegada do Holoceno produciron alg\u00fans cambios xeogr\u00e1ficos de importancia. As\u00ed, o casquete de xeo que cubr\u00eda o norte de Europa desapareceu e, ao subir o nivel do mar, as illas Brit\u00e1nicas quedaron separadas do continente pola Canle da Manga.\nNos 10\u00a0000 anos seguintes desenvolv\u00e9ronse varias culturas que, a trav\u00e9s do desenvolvemento da agricultura, crearon unha civilizaci\u00f3n incipiente, cuxos n\u00facleos poden rastrexarse en Hallstatt ou La T\u00e8ne.\nO maior testemu\u00f1o da dita cultura \u00e9 o conxunto de meg\u00e1litos que cubriron Europa, inclu\u00edndo dolmens, trilitos, menhires e o fastuoso sitio arqueol\u00f3xico de Stonehenge.\nDesde a Idade de Bronce en Europa dist\u00ednguense d\u00faas rexi\u00f3ns culturais diferenciadas. Por un lado, no sueste desenvolv\u00e9ronse civilizaci\u00f3ns compar\u00e1beis \u00e1s de Exipto e o Pr\u00f3ximo Oriente e, por outro, a maior parte de Europa continuou unha traxectoria m\u00e1is aut\u00f3ctona, de xeito que nela a prehistoria durou practicamente at\u00e9 o inicio da Idade Media.\nIdade Antiga: Europa grecorromana e Europa b\u00e1rbara.\nContra o ano 3000 a.C., por influencia da cultura do Oriente Medio, na illa de Creta xurdiu unha civilizaci\u00f3n que constru\u00edu un imperio mar\u00edtimo que abrangu\u00eda todo o mar Exeo, e que comerciou con Exipto e todo o Levante mediterr\u00e1neo.\nOs gregos estrutur\u00e1ronse politicamente ao redor de comunidades aut\u00f3nomas chamadas \"polis\" (cidades-estado). A diferenza doutras culturas, os gregos nunca formaron un s\u00f3 grande imperio; cando foron unificados foi por obra de invasores externos (macedonios e romanos), e non por si mesmos.\nPola s\u00faa parte, os gregos emprenderon d\u00faas etapas colonizadoras, a Xonia primeiro, e logo por toda a conca do mar Mediterr\u00e1neo e, posteriormente, do mar Negro, fundando, entre outras, as cidades que despois ser\u00edan Marsella, N\u00e1poles, Taranto, S\u00edbaris, Bizancio etc. A\u00ednda que centr\u00e1ndose en \u00c1frica, os fenicios e os cartaxineses tam\u00e9n levaron a cabo labores de fundaci\u00f3n de cidades en Europa, inclu\u00edndo Tartessos e Cartaxena. No norte de Italia, de maneira paralela, xurdiu a cultura dos etruscos.\nDurante a segunda metade do Primeiro Milenio, o Mediterr\u00e1neo converteuse en campo de batalla para distintas potencias pol\u00edticas. Atenas intentou facerse coa hexemon\u00eda do Mediterr\u00e1neo a trav\u00e9s da Liga de Delos, \u00e1 vez que viviu un per\u00edodo de esplendor durante o chamado S\u00e9culo de Pericles, pero colapsou despois da s\u00faa derrota na guerra do Peloponeso (431 a.C.-404 a.C.). Seguiu un s\u00e9culo de inestabilidade en Grecia, at\u00e9 que Filipo II de Macedonia a unificou baixo a s\u00faa hexemon\u00eda. Posteriormente, o seu fillo Alexandre o Grande emprendeu a conquista do mundo oriental, e a\u00ednda que despois da s\u00faa morte (323 a.C.) as potencias orientais volveron a ser independentes, o Reino de Macedonia permaneceu como unha gran potencia.\nNo Occidente, pola s\u00faa parte, empezou a medrar o poder\u00edo da Rep\u00fablica romana. Esta enfrontouse cos etruscos nunha longa serie de guerras que culminaron coa anexi\u00f3n das principais cidades etruscas contra 250 a.C. Tam\u00e9n se enfrontou co poder\u00edo cartaxin\u00e9s, dobreg\u00e1ndoo nas guerras p\u00fanicas (264 a.C.-146 a.C.). Durante o s\u00e9culo seguinte, os romanos estend\u00e9ronse por Grecia e por Oriente. En Europa, os romanos seguiron estendendo as s\u00faas fronteiras terra dentro, at\u00e9 que na \u00e9poca de Octavio Augusto (31 a.C.-14 d.C.), o Imperio romano cubr\u00eda todas as terras europeas ao sur dos r\u00edos Rin e Danubio.\nNeste proceso de expansi\u00f3n, os romanos abafaron a cultura dos celtas en Hispania e na Galia. Despois, ao asaltar Gran Breta\u00f1a no ano 43, os romanos destru\u00edron os n\u00facleos celtas en Inglaterra e Gales. Con todo, a cultura dru\u00eddica conservouse en Irlanda e Escocia.\nAo outro lado do Rin, pola s\u00faa parte, viv\u00edan as tribos xerm\u00e1nicas. Non formaron un reino unificado, sen\u00f3n que eran diversas tribos mandadas por un rei e unha aristocracia tribal. Algunhas destas tribos de xermanos intentaron cruzar a fronteira (o \"limes\") e atacar os romanos, a\u00ednda que sen \u00e9xito (por exemplo, os cimbrios e os teut\u00f3ns). Durante os catro s\u00e9culos que van desde a \u00e9poca de Xulio C\u00e9sar at\u00e9 a de Teodosio o Grande, a fronteira dos r\u00edos Rin e Danubio foi efectivamente o l\u00edmite entre a cultura dos romanos e a dos xermanos.\nColapso grecorromano e reinos xermanorromanos.\nNo ano 235 o Imperio romano entrou nun per\u00edodo de caos e confusi\u00f3n, do que sa\u00edu medio s\u00e9culo despois, pero fortemente debilitado e cunha econom\u00eda e pol\u00edticas de corte marcadamente m\u00e1is totalitario; este novo r\u00e9xime co\u00f1\u00e9cese polo Dominado. Durante esta crise, os b\u00e1rbaros xermanos empezaron a facer presi\u00f3n con maior forza o Imperio, e incluso colonizaron pola s\u00faa conta (ou foron chamados como colonos) varias terras romanas fronteirizas.\nNesta \u00e9poca, dentro do Imperio romano prosperou a relixi\u00f3n cristi\u00e1. En 313, Constantino I o Grande decretou a tolerancia relixiosa cara aos cristi\u00e1ns no chamado \"\"Edicto de Mil\u00e1n\", e en 395, Teodosio o Grande proclamou o cristianismo como relixi\u00f3n oficial do Imperio. Neste per\u00edodo, e en particular desde o primeiro Concilio de Nicea en adiante, o cristianismo desenvolveu fortes estruturas xer\u00e1rquicas, ademais de desenvolver amplamente a doutrina e os dogmas de fe. Neste sentido, o cristianismo empezou a desenvolver a fisonom\u00eda que presentar\u00eda a Igrexa Cat\u00f3lica durante a Idade Media.\nNo ano 378, na batalla de Adrian\u00f3pole, os xermanos inflixiron unha dura derrota aos romanos. A partir de ent\u00f3n a presi\u00f3n dos xermanos aumentou a\u00ednda m\u00e1is. En 406 cruzaron o Rin e, ante a impotencia dos romanos, instal\u00e1ronse en varias terras do Imperio. En 410, os visigodos saquearon Roma (por primeira vez en sete s\u00e9culos a cidade imperial foi pisada por estranxeiros), e os v\u00e1ndalos repetiron isto en 455. A\u00ednda que nominalmente en p\u00e9, o Imperio romano disgreg\u00e1base. En 476, Odoacro (xefe da tribo dos h\u00e9rulos), tomou o poder en Roma pero, en vez de proclamarse Emperador, enviou as insignias imperiais a Bizancio, terminando as\u00ed \"de iure\" o Imperio romano de occidente.\nOs caudillos xerm\u00e1nicos lanz\u00e1ronse ent\u00f3n, durante os s\u00e9culos V e VI, a varias guerras que os debilitaron politicamente. Contra o ano 600 sobreviv\u00edan s\u00f3 os reinos dos visigodos, os longobardos, os francos e os anglosax\u00f3ns. Estas monarqu\u00edas eran verdadeiras aristocracias militares, nas que o rei era m\u00e1is un \"primus inter pares\"\" que un verdadeiro monarca absoluto.\nIdade Escura.\nAs sombras de Roma.\nDespois da desintegraci\u00f3n do mundo antigo como consecuencia das irrupci\u00f3ns dos pobos xerm\u00e1nicos: B\u00e9lxica (259), Galia (268-78), Italia (260-70), Tracia, Grecia e Asia Menor (258-69), e cando os persas derrotaron e capturaron a o emperador Valeriano na batalla de Edesa (260), v\u00e9n a \u00e9poca da Alta Idade Media ou da \"Idade Escura\", que abarca o per\u00edodo comprendido desde a ca\u00edda do Imperio romano de occidente at\u00e9 o feudalismo.\nNo ano 409 os xutos, anglos e sax\u00f3ns desaloxaron os romanos da Gran Breta\u00f1a; no 490 visigodos e v\u00e1ndalos chegaron a Espa\u00f1a, mentres que os hunos alcanzaron Orle\u00e1ns e Mil\u00e1n. Estas invasi\u00f3ns supo\u00f1en a disoluci\u00f3n e o desprazamento do centro do poder imperial de Roma cara ao norte de Europa, no que ser\u00eda o Imperio carolinxio, e cara ao leste, onde permanec\u00eda o agora chamado Imperio bizantino.\nOs xermanos dedic\u00e1ronse tam\u00e9n \u00e1 tarefa de unificar a sociedade xerm\u00e1nica coa romana. En moitos casos isto reflectiuse nun proceso lexislativo que tendeu a unificar as leis aplic\u00e1beis aos xermanos e aos romanos. Este proceso lexislativo quedou completado no s\u00e9culo VII, \u00e9poca na que xa non era pos\u00edbel distinguir entre ambas as poboaci\u00f3ns.\nBizantinos e \u00e1rabes.\nCa\u00edda do Imperio de occidente e xurdimento do Imperio bizantino como substituto do Imperio de oriente.\nMentres o Imperio romano de occidente era esnaquizado polos b\u00e1rbaros, o Imperio romano de oriente conseguiu sobrevivir. Alg\u00fans consideran a Constantino I, que reinou entre 306 e 337, como o primeiro \"emperador bizantino\". Foi el quen trasladou a capital imperial, en 324, de Nicomedia a Bizancio, refund\u00e1ndoa como Constantinopla, ou \"Nova Roma\". A cidade de Roma en si non servira como capital desde o reinado de Diocleciano. Outros datan os inicios do Imperio no reinado de Teodosio I (379-395) e consideran que o cristianismo se instaurou como relixi\u00f3n oficial suplantando a relixi\u00f3n pag\u00e1 romana, tras a s\u00faa morte en 395, cando a divisi\u00f3n pol\u00edtica entre o leste e o oeste se converteu en permanente. Por\u00e9n, outros datan a\u00ednda m\u00e1is tarde o inicio do Imperio bizantino, en 476, cando R\u00f3mulo Aug\u00fastulo, tradicionalmente considerado o \u00faltimo emperador occidental, foi deposto, co que o \u00fanico que conservou a autoridade imperial foi o emperador grego no Oriente. E a\u00ednda outros apuntan \u00e1 reorganizaci\u00f3n do Imperio na \u00e9poca de Heraclio (620), cando os t\u00edtulos latinos foron substitu\u00eddos oficialmente con versi\u00f3ns en grego. En calquera caso, o cambio foi gradual e para a d\u00e9cada dos anos 330, cando Constantino inaugurou a s\u00faa nova capital, o proceso de helenizacion e o aumento da cristianizaci\u00f3n xa estaban en marcha. Consid\u00e9rase xeralmente que o Imperio terminou despois da ca\u00edda de Constantinopla baixo os otom\u00e1ns en 1453.\nPersecuci\u00f3n cristi\u00e1 do paganismo baixo Teodosio I.\nA persecuci\u00f3n dos pag\u00e1ns comezou en 381, despois dos dous primeiros anos do reinado de Teodosio no Imperio romano de oriente. Teodosio I reiterou a prohibici\u00f3n de Constantino dos sacrificios pag\u00e1ns, prohibindo os ar\u00faspices baixo pena de morte, criminalizou os maxistrados que non fixesen cumprir as leis antipag\u00e1s, eliminou algunhas asociaci\u00f3ns pag\u00e1s e destru\u00edu templos pag\u00e1ns.\nEntre 389 e 391 emitiu os \"decretos teodosianos\", que establec\u00edan a prohibici\u00f3n, na pr\u00e1ctica, do paganismo: as visitas aos templos estaban prohibidas, as festividades pag\u00e1s que a\u00ednda se manti\u00f1an quedaron abolidas, o que foi o lume eterno do Templo de Vesta no Foro Romano extinguiuse, as vestais foron disolvidas e a bruxer\u00eda castigouse. Teodosio refugou restaurar o Altar da Vitoria na casa do Senado, tal e como lle pediran os senadores pag\u00e1ns.\nEn 392 converteuse en emperador de todo o Imperio (foi o \u00faltimo en facelo). Desde ese momento at\u00e9 o final do seu reinado, en 395, mentres os pag\u00e1ns continuaban sen seren escoitados nas s\u00faas petici\u00f3ns de tolerancia, autorizou ou mesmo participou na destruci\u00f3n de moitos templos, lugares sagrados, imaxes e obxectos de piedade ao longo de todo o Imperio. Emitiu unha lei que prohib\u00eda calquera ritual pag\u00e1n mesmo na privacidade da propia casa, e foi particularmente opresivo cos maniqueos. O paganismo pasou a ser unha \"religio illicita\" e suprimiu os Xogos Ol\u00edmpicos, cuxa \u00faltima celebraci\u00f3n foi en 393.\nIntento de Xustiniano de restaurar o Imperio e primeiras incursi\u00f3ns \u00e1rabes.\nA pol\u00edtica exterior do emperador Xustiniano I (527-565), baseada na doutrina da \"Recuperatio Imperii\" que respond\u00eda a uns sentimentos estendidos entre amplas capas da poboaci\u00f3n da \"Pars Occidens\" (sobre todo entre o elemento senatorial urbano e sectores vinculados coa administraci\u00f3n) e en parte do goberno do Imperio de oriente, que intelectualmente xoga ao xogo da continuidade imperial en Occidente; de feito, o sentimento de \"romanitas\" at\u00f3pase \u2014no s\u00e9culo VI\u2014 amplamente estendido en Occidente e en Oriente, e \u00e9 correspondido pola ideolox\u00eda oficial do goberno imperial \u2014segundo a cal o Imperio non se afundiu en Occidente, sen\u00f3n que os b\u00e1rbaros gobernan al\u00ed en nome do emperador de Oriente\u2014 e por parte da \"intelligentsia\" de Constantinopla. Estes sentimentos foron aproveitados pola administraci\u00f3n de Xustiniano para realizar, precisamente, unha pol\u00edtica en consonancia con eles (fose sincera ou interesada).\nBaixo Xustiniano, os xenerais bizantinos iniciaron, en consecuencia, unha ambiciosa serie de campa\u00f1as militares para anexionar os antigos territorios romanos de Occidente, conquistando o norte de \u00c1frica aos v\u00e1ndalos, Italia aos ostrogodos (a\u00ednda que por breve tempo, porque en 568 apoder\u00e1ronse dela os longobardos) e partes de Hispania, que conseguiron manter no seu poder at\u00e9 622. Por\u00e9n, o desgaste destas guerras, mais as emprendidas por Xustiniano e os seus sucesores contra a potencia persa dos sas\u00e1nidas, debilitaron mortalmente o Imperio. Ademais, a \"peste de Xustiniano\" afectou o Imperio bizantino, inclu\u00edda a s\u00faa capital Constantinopla, nos anos 541-542. Est\u00edmase que a praga provocou at\u00e9 un m\u00e1ximo de 100 mill\u00f3ns de mortes en todo o mundo, causando a ca\u00edda de arredor do 50 % do n\u00famero de habitantes de Europa entre 541 e 700. O \u00e9xito das conquistas \u00e1rabes tam\u00e9n puido contribu\u00edr \u00e1 cat\u00e1strofe demogr\u00e1fica. No s\u00e9culo VII a irrupci\u00f3n dos \u00e1rabes asestoulle ao Imperio bizantino un duro golpe, priv\u00e1ndoo dos seus territorios africanos (inclu\u00eddo Exipto), de Palestina e de Siria. A partir de ent\u00f3n o Imperio bizantino ser\u00eda unha potencia que basear\u00eda o seu poder\u00edo no dominio da Anatolia e os Balc\u00e1ns.\nAs conquistas \u00e1rabes chegaron at\u00e9 Europa. No ano 711, ao mando de Tariq ibn Ziyad e enviados polo gobernador africano Musa ibn Nusayr, os \u00e1rabes conquistaron e destru\u00edron o Reino visigodo, e anexionaron Hispania. A\u00ednda as\u00ed, un n\u00facleo de monta\u00f1eses asturianos resistiu, e transformouse na semente do contragolpe cristi\u00e1n contra os musulm\u00e1ns.\nEn 732, unha incursi\u00f3n musulm\u00e1 contra a Galia foi freada na batalla de Poitiers por Carlos Martel, marcando o m\u00e1ximo de expansi\u00f3n musulm\u00e1 en Europa na alta Idade Media. Algo despois, en 756, o Emir Abd al-Rahman I independizouse do Califato Abb\u00e1sida, e creou en Al-Andalus o Emirato de C\u00f3rdoba (m\u00e1is tarde transformado en Califato de C\u00f3rdoba), que se transformou nun importante n\u00facleo do saber e a cultura na Europa da Idade Media.\nCristianismo feudal.\nDespois da ca\u00edda do Imperio romano de occidente no s\u00e9culo V, en Europa occidental emerxe unha nova civilizaci\u00f3n, porque as invasi\u00f3ns b\u00e1rbaras a separaron do Imperio bizantino (Imperio romano de oriente), que sobreviviu outro milenio.\nO feudalismo substitu\u00edu o Imperio romano en Europa occidental. A \u00fanica instituci\u00f3n que sobreviviu foi a Igrexa Cat\u00f3lica, que preservou parte da cultura romana, e converteuse na principal fonte de aprendizado at\u00e9 o s\u00e9culo XIII. At\u00e9 o ano 1000 crece o feudalismo, que debilita o Sacro Imperio Romano Xerm\u00e1nico e define a Igrexa cat\u00f3lica como o maior poder cristi\u00e1n, xa que o papado non s\u00f3 ti\u00f1a o seu propio estado, sen\u00f3n que atesouraba todo o saber grecorromano e era a gu\u00eda espiritual de todos os estados europeos, conseguindo controlar en moitas ocasi\u00f3ns as s\u00faas pol\u00edticas exteriores e de conquistas.\nImperio carolinxio.\nA Casa dos Pip\u00ednidas, \u00e1 que pertenc\u00eda, como mordomo de Palacio dos francos, o mencionado Carlos Martel, pediu o reco\u00f1ecemento ao papado como reis, e foron entronizados. A Dinast\u00eda Merovinxia foi substitu\u00edda as\u00ed poa carolinxia. Como parte do acordo entre Pipino o Breve (fillo de Carlos Martel) e o papado, varios territorios italianos foron entregados ao Papa, transform\u00e1ndose na semente dos futuros Estados Pontificios.\nFillo de Pipino o Breve foi Carlomagno, quen gobernou o Imperio carolinxio desde 771 at\u00e9 a s\u00faa morte en 814. Carlomagno, aliado co papa, contra o ano 800 conquista Francia, o oeste de Alema\u00f1a, gran parte de Italia e partes doutros pa\u00edses. Xorde as\u00ed o Sacro Imperio Romano Xerm\u00e1nico, cuxo emperador intenta dominar ao papado que constitu\u00edra un estado independente no centro de Italia.\nCarlomagno protexeu o papado, lidando varias guerras contra os seus inimigos tradicionais, os lombardos, e fortalecendo o papel social da Igrexa. Creou tam\u00e9n a Escola Palatina, a cargo de Alcu\u00edno de York, e impulsou o chamado \"Renacemento carolinxio\".\nEn pol\u00edtica exterior intentou atacar os musulm\u00e1ns de Espa\u00f1a, operaci\u00f3n que se viu frustrada pola dura derrota sufrida na batalla de Roncesvalles (778), a\u00ednda que en 804 creou a Marca Hisp\u00e1nica, futuro n\u00facleo do Condado de Barcelona. Librou tam\u00e9n unha guerra de aproximadamente trinta anos contra os sax\u00f3ns, e iniciou a cristianizaci\u00f3n de Alema\u00f1a e dos Balc\u00e1ns.\nEmprendeu relaci\u00f3ns diplom\u00e1ticas tanto co Imperio bizantino como co Califato Abb\u00e1sida. No \u00e1mbito interno levou a cabo unha serie de reformas administrativas, dividindo o seu imperio en Condados e Marcas, alg\u00fans dos cales sobreviviron ao seu Imperio como entidades independentes.\nPor\u00e9n, ao morrer Carlomagno en 814, o seu herdeiro Ludovico P\u00edo resultou ser un monarca d\u00e9bil e non puido proseguir a obra do seu antecesor. En 843, os fillos de Ludovico P\u00edo (netos de Carlomagno) repart\u00edronse o Imperio no Tratado de Verd\u00fan, xurdindo as\u00ed as coroas de Francia e de Alema\u00f1a (o outro territorio xurdido de dito tratado, a Lotarinxia, desintegrouse rapidamente).\nAlto feudalismo.\nUnha igrexa dividida.\nDesde o s\u00e9culo V ao XI foron numerosas as rupturas seguidas de reconciliaci\u00f3ns entre as igrexas de Occidente e Oriente \nUn precedente do Cisma tivo lugar no ano 857 cando o emperador bizantino Miguel III, chamado \"o b\u00e9bedo\", e o seu ministro Bardas, expulsaron da s\u00faa sede de Constantinopla a San Inacio, que reprend\u00eda as s\u00faas cr\u00e1pulas. Substitu\u00edrono por Focio, quen en seis d\u00edas recibiu todas as ordes da Igrexa. Focio sublevouse contra o Papa e declarouse \"Patriarca Universal\". Foi descrito como \"o home m\u00e1is arteiro e sagaz da s\u00faa \u00e9poca: falaba coma un santo e obraba coma un demo\". A s\u00faa tentativa fracasou, e foi encerrado nun mosteiro, onde morreu en 886.\nO principal conflito na Igrexa era o seu m\u00e9todo de goberno, xa que mentres en Oriente concib\u00edan a Igrexa como unha Pentarqu\u00eda dentro do Imperio bizantino, comandada polos patriarcas das s\u00faas cinco cidades m\u00e1is importantes: Roma, Constantinopla, Alexandr\u00eda, Antioquia e Xerusal\u00e9n, no Occidente os Papas, invocaban a s\u00faa xurisdici\u00f3n sobre todos os asuntos da Igrexa e o dereito de xulgar at\u00e9 mesmo os patriarcas.\nContra 446 o papa Le\u00f3n I reivindicou expresamente a s\u00faa autoridade sobre toda a Igrexa: \"O coidado da Igrexa universal debe converxer para a cadeira de Pedro, e nada debe estar separado da s\u00faa cabeza\".\nNo ano 1054, o papa Le\u00f3n IX que, ameazado polos normandos, buscaba unha alianza con Bizancio, mandou unha embaixada a Constantinopla encabezada polo seu colaborador, o cardeal Humberto de Silva Candida, e formada polos arcebispos Frederico de Lorena e Pedro de Amalfi. Os legados papais negaron, \u00e1 s\u00faa chegada a Constantinopla, o t\u00edtulo de ecum\u00e9nico ao Patriarca Miguel I Cerulario e, ademais, puxeron en d\u00fabida a lexitimidade da s\u00faa elevaci\u00f3n ao patriarcado. O patriarca negouse ent\u00f3n a recibir os legados. O cardeal respondeu publicando o seu \"Di\u00e1logo entre un romano e un constantinopolitano\", no que se burlaba dos costumes gregos e, tras excomungar a Cerulario mediante unha bula que depositou sobre o altar da Igrexa de Santa Sof\u00eda, abandonou a cidade. \u00c1 s\u00faa vez, poucos d\u00edas despois, Cerulario respondeu excomungando o cardeal e o seu s\u00e9quito, e queimou publicamente a bula romana, co que se iniciou o Cisma.\nA separaci\u00f3n definitiva entre Occidente e Oriente produciuse cando todos os outros patriarcas orientais apoiaron a Constantinopla, cheg\u00e1ndose as\u00ed ao Gran Cisma.\nAmbas as igrexas reun\u00edronse en 1274, no Segundo Concilio de Li\u00f3n, e en 1439, no Concilio de Basilea, pero en cada un destes encontros as intenci\u00f3ns de conciliaci\u00f3n v\u00edronse frustradas polo mutuo repudio posterior. En anos recentes, algunhas Igrexas orientais decidiron aceptar a primac\u00eda absoluta do Papa e agora denom\u00ednanse Igrexas cat\u00f3licas orientais. Con todo, tanto a Igrexa Ortodoxa como a Igrexa Cat\u00f3lica reivindican tam\u00e9n a exclusividade da f\u00f3rmula \"Unha, Santa, Cat\u00f3lica e Apost\u00f3lica\" implic\u00e1ndose cada unha como a \u00fanica herdeira lex\u00edtima da Igrexa primitiva ou universal, e atribu\u00edndo \u00e1 outra o feito de \"abandonar a igrexa verdadeira\" durante o Gran Cisma.\nPor\u00e9n, tras o Concilio Vaticano II (1962), a Igrexa Cat\u00f3lica iniciou unha serie de iniciativas que contribu\u00edron ao acercamento entre ambas as igrexas, e as\u00ed o papa Paulo VI e o Patriarca Ecum\u00e9nico Aten\u00e1goras I decidiron, , \"cancelar da memoria da Igrexa a sentenza de excomu\u00f1\u00f3n que fora pronunciada\".\nGuerras santas.\nEstablecemento da Igrexa Cat\u00f3lica como poder hexem\u00f3nico.\nPosteriormente ocorreron cambios, cunha redivisi\u00f3n de Europa. Guillerme o Conquistador, duque de Normand\u00eda, invadiu Inglaterra en 1066, derrotando os anglosax\u00f3ns na Batalla de Hastings. A conquista normanda foi crucial na historia inglesa por diversas raz\u00f3ns. Esta conquista aproximou a Inglaterra \u00e1 Europa continental coa introduci\u00f3n da aristocracia normanda e, polo tanto, diminu\u00edndo a influencia escandinava. As\u00ed, creouse unha das m\u00e1is poderosas monarqu\u00edas europeas e un sofisticado sistema gobernamental.\nDespois do Cisma de Oriente ou Gran Cisma, o cristianismo occidental foi adoptado polos novos reinos da Europa central: Polonia, Hungr\u00eda e Bohemia. A Igrexa Cat\u00f3lica desenvolveuse como unha gran potencia, dando lugar a conflitos entre o Papa e o Emperador xerm\u00e1nico. En 1129 a Igrexa Cat\u00f3lica estableceu a Inquisici\u00f3n para facer dos europeos occidentais os seus membros pola forza. A Inquisici\u00f3n castigaba a aqueles que practicaban a herex\u00eda para que se arrepentisen. Se non pod\u00edan facelo, sufr\u00edan a pena de morte.\nAt\u00e9 aquela \u00e9poca moitos nobres gobernaran a igrexa. Os monxes de Cluny conseguiron establecer unha igrexa onde no existisen os nobres. O papa Gregorio VII, continuou o labor dos cluniacenses con dous obxectivos principais e complementarios: librar a igrexa do control dos reis e dos nobres e aumentar o poder do Papa. A influencia da Igrexa Cat\u00f3lica creceu enormemente debido \u00e1s conversi\u00f3ns de reis pag\u00e1ns (Escandinavia, Polonia, Hungr\u00eda, Lituania), a Reconquista cristi\u00e1 de Al-\u00c1ndalus e as Cruzadas. Como resultado, a maior parte de Europa era cat\u00f3lica romana no s\u00e9culo XV.\nOs primeiros signos do renacemento da civilizaci\u00f3n en Europa occidental comezaron a aparecer no s\u00e9culo XI, cando o comercio comezou de novo a florecer en Italia, dando lugar ao crecemento econ\u00f3mico e cultural de cidades-estado independentes, tales como Venecia e Florencia e, ao mesmo tempo, os estados-naci\u00f3n empezaron a tomar forma en lugares como Francia, Inglaterra, Espa\u00f1a e Portugal, a\u00ednda que o proceso da s\u00faa formaci\u00f3n (polo xeral marcado pola rivalidade entre a monarqu\u00eda, a aristocracia -se\u00f1ores feudais- e a igrexa) en realidade levou varios s\u00e9culos. Estes novos estados-naci\u00f3n comezaron a escribir nas s\u00faas propias linguas en lugar do tradicional lat\u00edn. Por outra parte, o Sacro Imperio Romano, baseado esencialmente en Alema\u00f1a e Italia, viuse fragmentado nun inn\u00famero de principados feudais ou pequenas cidades-estado, cuxa suxeici\u00f3n ao emperador era s\u00f3 formal.\nOs s\u00e9culo XIII e XIV, cando o Imperio Mongol alcanzou o seu esplendor, ch\u00e1mase moitas veces \"a idade dos mongois\". Ex\u00e9rcitos mongois estend\u00e9ronse cara ao oeste baixo o mando de Batu Khan. As s\u00faas conquistas inclu\u00edron a parte occidental de Rusia (salvo N\u00f3vgorod, que se converteu en vasalo), as terras dos cumanos (tam\u00e9n chamados \"polovtsianos\"), Hungr\u00eda e Polonia (que permanecera como Estado soberano). Rexistros mongois indican que Batu Khan estivo planeando unha completa conquista das restantes potencias europeas, comezando cun ataque de inverno en Austria, Italia e Alema\u00f1a, cando debeu regresar a Mongolia tras a morte do Gran Khan Ogodei. En Rusia, os mongois da Horda de Ouro gobernaron durante case 250 anos. En Europa, o centro e o oriente, dominado o Reino de Polonia, Bohemia e Hungr\u00eda.\nQuerela das Investiduras.\nA Querela das Investiduras foi un conflito que enfrontou a papas e reis cristi\u00e1ns entre 1073 e 1122. A causa do desencontro era a provisi\u00f3n de beneficios e t\u00edtulos eclesi\u00e1sticos. P\u00f3dese resumir como o conflito que mantiveron pont\u00edfices e emperadores pola autoridade nos nomeamentos na Igrexa.\nEn 1073 \u00e9 elevado \u00e1 sede pontificia Gregorio VII. A primeira medida que tomou ese mesmo ano foi dirixida \u00e1 prescrici\u00f3n do celibato eclesi\u00e1stico mediante a prohibici\u00f3n do matrimonio dos sacerdotes. Numeros\u00edsimos bispos, abades e eclesi\u00e1sticos en xeral prestaban vasalaxe aos seus se\u00f1ores civ\u00eds en raz\u00f3n dos feudos adquiridos deles. A\u00ednda que un cl\u00e9rigo pod\u00eda ser receptor dun reduto feudal en condici\u00f3ns paritarias \u00e1s de calquera laico, exist\u00edan determinados feudos eclesi\u00e1sticos concibidos para seren rexentados por un posuidor das ordes sacras. Sendo territorios de dominio se\u00f1orial que levaban aparellados dereitos e beneficios feudais, a s\u00faa concesi\u00f3n era realizada polos soberanos seculares mediante o oportuno acto de investidura. O conflito xurd\u00eda da disociaci\u00f3n de funci\u00f3ns e atributos que entra\u00f1aba tal investidura.\nPola s\u00faa propia natureza de feudo eclesi\u00e1stico, o beneficiario deb\u00eda ser un cl\u00e9rigo; de non selo, cousa que suced\u00eda de ordinario, o aspirante quedaba investido eclesi\u00e1sticamente de modo autom\u00e1tico polo acto formal da s\u00faa concesi\u00f3n, de tal maneira que o investido recib\u00eda simultaneamente os dereitos netamente feudais e a consagraci\u00f3n relixiosa. Segundo a doutrina da Igrexa un laico non pod\u00eda consagrar cl\u00e9rigos, ou o que se ti\u00f1a por equivalente; non estaba capacitado para outorgar a investidura dun feudo eclesi\u00e1stico, prerrogativa que se atribu\u00eda en exclusiva para si ou para os seus legados o Sumo pont\u00edfice.\nPara reis e emperadores os feudos eclesi\u00e1sticos antes que eclesi\u00e1sticos eran feudos. Os cl\u00e9rigos feudatarios, sen prexu\u00edzo da s\u00faa condici\u00f3n clerical, eran tan vasalos como os demais, obrigados na mesma medida para co seu se\u00f1or, comprometidos a subvencionalo econ\u00f3mica e militarmente en caso de necesidade. Os monarcas non quer\u00edan que a discrecionalidade lexislativa do papa os desposu\u00edse da facultade de investir os destinatarios daqueles feudos e de obter a cambio o proveito inherente \u00e1 concesi\u00f3n feudal.\nD\u00e1base ademais a circunstancia de que nos dominios do emperador a clerec\u00eda feudal era moi numerosa e constitu\u00eda un grupo ostentador de cargos de confianza na administraci\u00f3n e fundamental para a marcha do goberno da naci\u00f3n. As\u00ed, os monarcas fac\u00edan recaer os cargos eclesi\u00e1sticos en parentes ou amigos, ou sexa, persoas que \"moitas veces eran indignas\". Ademais, moitos bispos, abades e os simples cl\u00e9rigos opux\u00e9ronse ao cambio da s\u00faa situaci\u00f3n polo risco de perda das prerrogativas de que xa gozaban nas s\u00faas posesi\u00f3ns feudais.\nPrivar o emperador da s\u00faa facultade de investir os titulares dos feudos eclesi\u00e1sticos era tanto como furtarlle o dereito de nomear os seus colaboradores e funcionarios e subtraerlle boa parte dos seus vasalos, os m\u00e1is leais, os seus valedores financeiros, os que lle sustentaban militarmente. Todo isto era parte da loita entre os Poderes Universais, que se disputaban o \"Dominium mundi\".\nAs cruzadas.\nAs cruzadas foron unha serie de campa\u00f1as militares que tiveron lugar entre os s\u00e9culos XI e XIII contra os musulm\u00e1ns, para a recuperaci\u00f3n dos \"Santos Lugares\" ou Terra Santa. Promovidas e sancionadas polo Papa, comunmente estaban motivadas por estes motivos relixiosos, a\u00ednda que a eles sum\u00e1banse os intereses expansionistas da nobreza feudal, o control do comercio con Asia e o af\u00e1n hexem\u00f3nico do papado sobre as monarqu\u00edas e as igrexas de Oriente, motivos que tiveron igual, ou maior, importancia que as raz\u00f3ns puramente relixiosas. Lev\u00e1ronas a cabo sobre todo os francos e o Sacro Imperio Romano Xerm\u00e1nico.\nAs cruzadas, co obxectivo espec\u00edfico de restablecer o control cristi\u00e1n de Terra Santa, libr\u00e1ronse durante un per\u00edodo de case 200 anos, entre 1095 e 1291. Outras campa\u00f1as en Espa\u00f1a (a Reconquista) e na Europa oriental continuaron at\u00e9 finais do s\u00e9culo XV. Foron sostidas principalmente contra os musulm\u00e1ns, a\u00ednda que tam\u00e9n varias campa\u00f1as se fixeron contra os eslavos pag\u00e1ns, xudeus, os cristi\u00e1ns ortodoxos gregos e rusos, os mongois, os c\u00e1taros, os husitas, os valdenses, os prusianos e, principalmente, os inimigos pol\u00edticos dos papas.\nA derrota bizantina na batalla de Manzikert (1071), a mans dos turcos sel\u00e9ucidas, provocou que o \"basileus\" Aleixo I Comneno escribise unha carta ao papa Urbano II, solicit\u00e1ndolle o env\u00edo de mercenarios que loitasen por Bizancio contra os turcos. Urbano II foi m\u00e1is al\u00e1 desta limitada expedici\u00f3n e, no concilio de Clermont (1095) predicou a Primeira Cruzada ao berro de \"Qu\u00e9reo Deus!\", co obxectivo de liberar Xerusal\u00e9n de mans musulm\u00e1s (nas que levaba xa 400 anos).\nDist\u00ednguense catro cruzadas principais, realizadas entre 1095 e 1203, e nas que se formaron varios reinos cristi\u00e1ns na rexi\u00f3n que tiveron diversa fortuna (o m\u00e1is prezado, o de Xerusal\u00e9n, pasou das mans cristi\u00e1s \u00e1s musulm\u00e1s varias veces), \u00e1s que seguiron as denominadas \"cruzadas menores\".\nA predicaci\u00f3n de Urbano II provocou unha vaga de fervor tanto no pobo chan como na pequena nobreza (non as\u00ed nos reis, que non participaron na primeira expedici\u00f3n), polo que este grupo formou a chamada Cruzada dos pobres. De xeito desorganizado dirix\u00edronse cara a Oriente, provocando matanzas de xudeus ao seu paso. \u00c1 s\u00faa chegada a Bizancio, o basileus enviounos, apresuradamente, ao outro lado do B\u00f3sforo. Despreocupadamente intern\u00e1ronse en territorio turco, onde os aniquilaron facilmente.\nMoito m\u00e1is organizada foi a chamada Cruzada dos pr\u00edncipes, formada por unha serie de continxentes armados, procedentes principalmente de Francia, os Pa\u00edses Baixos e o reino normando de Sicilia. Estes grupos \u00edan dirixidos por xentes da nobreza como Godofredo de Bouillon, Raimundo de Tolosa e Bohemundo de Tarento. Desde Bizancio foron para Siria atravesando o territorio sele\u00facida, onde conseguiron unha serie de sorprendentes vitorias. Puxeron sitio a Antioqu\u00eda, que conquistaron. De al\u00ed foron a Xerusal\u00e9n, que caeu nas s\u00faas mans o 15 de xullo de 1099. Na conquista os cruzados realizaron unha terr\u00edbel matanza, que non respectou a xudeus ou musulm\u00e1ns, mulleres ou nenos.\nDespois de moitas vicisitudes, en 1199 o papa Inocencio III decidiu convocar unha nova cruzada (a IV), para aliviar a situaci\u00f3n dos estados cruzados. Esta Cuarta Cruzada non deber\u00eda inclu\u00edr reis e ir dirixida contra Exipto, considerado o punto m\u00e1is d\u00e9bil dos estados musulm\u00e1ns. Como non era pos\u00edbel seguir a rota terrestre, os cruzados empregaron a rota mar\u00edtima, polo que se concentraron en Venecia. O dogo Enrico Dandolo coligouse co xefe da expedici\u00f3n Bonifacio de Montferrato, e cun usurpador bizantino, para cambiar o destino da cruzada e dirixila contra Constantinopla, ao estar os tres interesados na deposici\u00f3n do \"basileus\" do momento, Aleixo III Anxo. Inicialmente, os cruzados empreg\u00e1ronse para a loita contra os h\u00fangaros, en Zara, polo que foron excomungados polo Papa. Dende al\u00ed dirix\u00edronse a Bizancio, onde conseguiron instalar a Aleixo IV como \"basileus\" en 1203. Por\u00e9n, o novo \"basileus\" non puido cumprir as promesas feitas aos cruzados, o que orixinou todo tipo de disturbios. Foi deposto polos propios bizantinos, que coroaron a Aleixo V Ducas. Isto provocou a intervenci\u00f3n definitiva dos cruzados, que conquistaron a cidade o 12 de abril de 1204. O saqueo da cidade foi terr\u00edbel. Miles de cristi\u00e1ns (inclu\u00edndo mulleres e nenos) resultaron asasinados a mans dos cruzados. Desvalixaron e destru\u00edron mansi\u00f3ns, palacios, igrexas e a propia bas\u00edlica de Santa Sof\u00eda. Europa occidental recibiu un aluvi\u00f3n de obras de arte e reliquias sen precedentes, produto deste saqueo.\nCon isto chegaba ao seu fin o Imperio Bizantino, que se desmembrou nunha serie de estados, alg\u00fans latinos e outros gregos. Destes, o chamado Imperio de Nicea conseguir\u00eda restaurar unha sombra do Imperio Bizantino en 1261. Os cruzados estableceron o chamado Imperio Latino, organizado feudalmente e cunha autoridade moi d\u00e9bil sobre a maior\u00eda dos territorios que supostamente controlaba (e nula sobre os estados gregos de Nicea, Trebisonda e Epiro). \nA Cuarta Cruzada asestou un dobre golpe aos estados francos de Palestina. Dunha banda, privounos de reforzos militares. Por outra, ao crear un polo de atracci\u00f3n en Constantinopla para os cabaleiros latinos, produciu a emigraci\u00f3n de moitos que estaban en Terra Santa cara ao Imperio Latino, abandonando os estados francos.\nTras o fracaso da cuarta cruzada, o esp\u00edrito cruzado apag\u00e1rase case por completo, a\u00ednda que alg\u00fans reis e papas trataban de reavivalo. Se os estados francos sobreviviron at\u00e9 1291 foi pola intervenci\u00f3n dos mongois, que ao acabar co Califato abbas\u00ed en 1258 e conquistar a rexi\u00f3n de Oriente Medio, deron un respiro aos latinos, a non ser os mongois host\u00eds ao cristianismo. A primeira das cruzadas menores, a V, foi organizada por Inocencio III e partiu en 1218. Como a IV, ti\u00f1a como obxectivo conquistar Exipto. Tras o \u00e9xito inicial da conquista de Damietta na desembocadura do Nilo, que aseguraba a supervivencia dos estados francos, aos cruzados p\u00faidolles a ambici\u00f3n e intentaron atacar O Cairo, fracasando e debendo abandonar incluso o que conquistaran, en 1221. O papa ordenara ao emperador Frederico II Hohenstaufen que fora \u00e1s cruzadas como penitencia. O emperador asentira, pero foi demorando a partida, o que lle valeu a excomu\u00f1\u00f3n. Finalmente, Frederico II (que ti\u00f1a pretensi\u00f3ns propias sobre o trono de Xerusal\u00e9n) partiu en 1228 sen o permiso papal. Sorprendentemente, o emperador conseguiu recuperar Xerusal\u00e9n mediante un acordo diplom\u00e1tico. Tam\u00e9n obtivo Bel\u00e9n e Nazaret.\nEn 1244 caeu de novo Xerusal\u00e9n (esta vez de modo definitivo), o que moveu o devoto rei Lu\u00eds IX de Francia (San Lu\u00eds) a organizar unha nova cruzada, a s\u00e9tima. Como a V, dirixiuse contra Damietta, pero foi derrotado e feito prisioneiro en Masura (Exipto) con todo o seu ex\u00e9rcito. Volveu a Francia, e emprendeu a chamada VIII Cruzada (1270), contra Tunisia, a\u00ednda que en realidade, m\u00e1is que unha cruzada, era unha campa\u00f1a para apoiar os intereses do seu irm\u00e1n Carlos de Anjou, rei de N\u00e1poles, que quer\u00eda evitar a competencia dos mercadores tunesinos. A peste rematou co rei Lu\u00eds e con gran parte do seu ex\u00e9rcito.\nA\u00ednda que alg\u00fans papas intentaron predicar novas cruzadas, xa non se organizaron m\u00e1is e no 1291 os cruzados evacuaron as s\u00faas derradeiras posesi\u00f3ns en Tiro, Sid\u00f3n e Beirut, coa ca\u00edda de San Xo\u00e1n de Acre.\nA Reconquista.\nA Reconquista \u00e9 o nome co que se co\u00f1ece tradicionalmente o proceso hist\u00f3rico por medio do cal os reinos cristi\u00e1ns do norte da pen\u00ednsula Ib\u00e9rica foron conquistando, lenta e progresivamente, o Al-\u00c1ndalus. Consid\u00e9rase que comeza en 722, ano en que as sociedades monta\u00f1esas do norte da pen\u00ednsula, que se resist\u00edan ao avance dos musulm\u00e1ns, v\u00e9ncenos na Batalla de Covadonga, e que finaliza en 1492 coa conquista do Reino de Granada polos chamados Reis Cat\u00f3licos.\nSegundo a historiograf\u00eda recente o termo \"reconquista\" \u00e9 historicamente inexacto e, polo tanto, inapropiado, dado que os reinos cristi\u00e1ns que conquistaron o territorio andalus\u00ed constitu\u00edronse como sociedades despois da ocupaci\u00f3n isl\u00e1mica da pen\u00ednsula, a pesar dos esforzos dalg\u00fans monarcas peninsulares para presentarse como herdeiros directos do antigo reino visigodo de Toledo. Ademais, segundo esta interpretaci\u00f3n actual, \"reconquista\" \u00e9 un concepto parcial, xa que s\u00f3 presenta a visi\u00f3n cristi\u00e1 deste complexo proceso hist\u00f3rico, obviando o punto de vista dos andalus\u00eds. Polo tanto, suxer\u00edronse varias denominaci\u00f3ns alternativas, como Conquista cristi\u00e1, Conquista feudal de Al-\u00c1ndalus ou, directamente, Colonizaci\u00f3n feudal da pen\u00ednsula Ib\u00e9rica, entre outras.\nC\u00f3mpre ter presente tam\u00e9n que a colonizaci\u00f3n de Al-\u00c1ndalus non \u00e9 un feito exclusivo hisp\u00e1nico, xa que se explica nun contexto europeo caracterizado pola expansi\u00f3n da sociedade feudal desde o n\u00facleo orixinal do feudalismo, o centro da Europa occidental, cara \u00e1 periferia, sendo as\u00ed un proceso hist\u00f3rico que responde aos mesmos par\u00e1metros que outros procesos contempor\u00e1neos, como a conquista e colonizaci\u00f3n inglesa de Irlanda, a expansi\u00f3n alem\u00e1 cara ao leste do r\u00edo Elba (proceso co\u00f1ecido co termo ideol\u00f3xico de \"Drang nach Osten\" ou \"Marcha ao leste\"), ou a expansi\u00f3n franca a Terra Santa mediante as Cruzadas e a creaci\u00f3n do Reino de Xerusal\u00e9n, entre outros.\nA Carta Magna.\nA Carta Magna (\"Gran Carta\" en lat\u00edn), tam\u00e9n co\u00f1ecida como \"Magna Carta Libertatum\", \u00e9 un documento de 1215 que limitou o poder dos monarcas de Inglaterra, especialmente o do rei Xo\u00e1n sen Terra, quen a asinou, impedindo as\u00ed o exercicio do poder absoluto. Foi o resultado dos desencontros entre Xo\u00e1n, o papa e os nobres ingleses sobre as prerrogativas do soberano. De acordo cos termos da Carta Magna, Xo\u00e1n deb\u00eda renunciar a certos dereitos e respectar determinados procedementos legais, reco\u00f1ecendo que a vontade do rei estar\u00eda suxeita \u00e1 lei. Consid\u00e9rase a Carta Magna coma o primeiro cap\u00edtulo dun longo proceso hist\u00f3rico que levar\u00eda ao xurdimento do constitucionalismo.\nA Peste Negra.\nA peste negra foi unha devastadora pandemia que asolou Europa (e outras partes do Vello Mundo) no s\u00e9culo XIV e que causou a morte de entre un 30 a un 60 % da poboaci\u00f3n do continente, segundo as estimaci\u00f3ns, reducindo a poboaci\u00f3n mundial desde os 450 mill\u00f3ns at\u00e9 os 350 ou 375 mill\u00f3ns no ano 1400. A maior parte dos cient\u00edficos cre que a peste negra foi un gromo de peste bub\u00f3nica, terr\u00edbel enfermidade que se estendeu en forma de epidemia varias veces ao longo da historia. Esta peste est\u00e1 causada por infecci\u00f3n da bacteria \"Yersinia pestis\", que se transmite polas pulgas (\"Xenopsylla cheopis\") coa axuda da rata negra (\"Rattus rattus\"), hoxe con poboaci\u00f3ns moi diminu\u00eddas.\nO despertar de Europa.\nRenacemento.\nDurante o s\u00e9culo XV, en Francia, Inglaterra e Espa\u00f1a, novos monarcas formaron poderosas naci\u00f3ns. Na Europa central e oriental, a Rep\u00fablica das D\u00faas Naci\u00f3ns, desde o ano 1655 o Reino de Polonia-Lituania foi o estado m\u00e1is forte na parte oriental. M\u00e1is tarde comenzar\u00eda a era da dominaci\u00f3n de Rusia e Austria.\nA Igrexa Cat\u00f3lica estaba perdendo poder pola corrupci\u00f3n, os conflitos internos e o xurdimento na cultura, nos medios art\u00edsticos, filos\u00f3ficos, cient\u00edficos e tecnol\u00f3xicos, do movemento renacentista.\nA Reforma.\nMarti\u00f1o Lutero empezou a reforma en 1517, o que provocou guerras e persecuci\u00f3ns relixiosas, con enormes implicaci\u00f3ns para Europa.\nHenrique VIII de Inglaterra autoproclamouse cabeza da Igrexa, e o Imperio, baixo os Habsburgo, foi atacado polos pr\u00edncipes protestantes de Alema\u00f1a. En Europa Central, polacos, lituanos e h\u00fangaros adoptaron a tolerancia relixiosa entre cat\u00f3licos, protestantes, ortodoxos e xudeus. Pola s\u00faa parte, os denominados \"Reis Cat\u00f3licos\", Isabel de Castela e Fernando de Arag\u00f3n, estaban moi preocupados pola pos\u00edbel decadencia da s\u00faa relixi\u00f3n, polo que tomaron medidas cautelares.\nEra dos descubrimentos. Expansi\u00f3n colonial.\nDesde principios do s\u00e9culo XV, estend\u00e9ndose at\u00e9 comezos do XVII, os nav\u00edos de Europa sucaron os mares do mundo en busca de novos socios e rotas comerciais cos que se puido contribu\u00edr ao florecente capitalismo europeo. Durante estas exploraci\u00f3ns, os europeos descubriron e cartografaron territorios que anteriormente non co\u00f1ec\u00edan.\nOs novos estados ti\u00f1an os recursos pera comezar a exploraci\u00f3n e, despois, a conquista de diversas rexi\u00f3ns en todo o mundo, particularmente en Asia e no novo continente americano. No s\u00e9culo XV Portugal foi o pioneiro da exploraci\u00f3n xeogr\u00e1fica, seguido por Espa\u00f1a, no s\u00e9culo XVI, de xeito que foron os primeiros pa\u00edses en establecer colonias en Am\u00e9rica, \u00c1frica e Asia. Pouco despois, Francia, Inglaterra e os Pa\u00edses Baixos far\u00edan o mesmo.\nA expansi\u00f3n e o control colonial continuou durante tres s\u00e9culos. Espa\u00f1a dominou case toda Suram\u00e9rica, boa parte de Norteam\u00e9rica, o Caribe e as Filipinas.\nGran Breta\u00f1a estableceu colonias en Norteam\u00e9rica (Nova Inglaterra), a India, \u00c1frica, Australia e Nova Zelandia.\nFrancia tivo o control de diversas rexi\u00f3ns do Canad\u00e1 e Norteam\u00e9rica (Luisiana) e a India (territorios que perder\u00eda na guerra con Inglaterra en 1763), Indochina e diversas amplas rexi\u00f3ns de \u00c1frica.\nOs Pa\u00edses Baixos estableceron colonias en Suram\u00e9rica, o Caribe e Indonesia.\nPortugal colonizou o Brasil e diversos territorios de \u00c1frica e de Asia.\nE, moito despois, outras naci\u00f3ns como Alema\u00f1a, B\u00e9lxica, Italia e Rusia comezaron tam\u00e9n o proceso de colonizaci\u00f3n, principalmente en \u00c1frica e en Asia.\nA Ilustraci\u00f3n.\nNo s\u00e9culo XVIII dominou en Europa a \"Ilustraci\u00f3n\", movemento cultural e intelectual de pensamento baseado no corpo doutrinal dun grupo de fil\u00f3sofos \u2013especialmente franceses e ingleses\u2013 que se desenvolveu desde finais do s\u00e9culo XVII at\u00e9 o inicio da Revoluci\u00f3n francesa, a\u00ednda que nalg\u00fans pa\u00edses se prolongou durante os primeiros anos do s\u00e9culo XIX. Foi denominado as\u00ed pola s\u00faa declarada finalidade de disipar as tebras da humanidade mediante as luces da raz\u00f3n. O s\u00e9culo XVIII co\u00f1\u00e9cese, por este motivo, como o \"S\u00e9culo das Luces\".\nA Ilustraci\u00f3n fac\u00eda \u00e9nfase na raz\u00f3n e na ciencia como formas de explicar o universo. Os seus pensadores sosti\u00f1an que a raz\u00f3n humana pod\u00eda combater a ignorancia, a superstici\u00f3n e a tiran\u00eda, e constru\u00edr un mundo mellor. O seu pensamento part\u00eda do suposto de que o ser humano nacera para ser feliz, de que a raz\u00f3n humana era capaz por si soa de alcanzar a verdade e dos principios fundamentais da teor\u00eda de John Locke e, a partir de a\u00ed, os fil\u00f3sofos ilustrados propo\u00f1\u00edan unha nova forma de Estado que garantise a liberdade, a seguridade e a prosperidade e que, como consecuencia, fose representativa e non totalmente dependente da vontade do monarca. Pero, para que triunfase esta postura, os fil\u00f3sofos eran conscientes de que ti\u00f1a que cambiar a sociedade para basearse na tolerancia e a igualdade legal (a\u00ednda que non as\u00ed a econ\u00f3mica). Montesquieu, que teorizou sobre a separaci\u00f3n de poderes, Voltaire, defensor da liberdade de pensamento, e Rousseau, que expresou o principio de soberan\u00eda nacional, foron os fil\u00f3sofos que m\u00e1is influencia exerceron nos seus contempor\u00e1neos.\nA Ilustraci\u00f3n tivo unha grande influencia en aspectos econ\u00f3micos, pol\u00edticos e sociais da \u00e9poca. A expresi\u00f3n est\u00e9tica deste movemento intelectual denominar\u00edase Neoclasicismo.\nRevoluci\u00f3n pol\u00edtica.\nA finais do s\u00e9culo XVIII a negativa do rei de Francia Lu\u00eds XVI (apoiada pola nobreza e o clero) de compartir o poder pol\u00edtico co chamado Terceiro Estado orixinou a Revoluci\u00f3n francesa en 1789, como un intento de crear unha nova forma de goberno baseada nos principios de \"Libert\u00e9, \u00c9galit\u00e9, Fraternit\u00e9\" (Liberdade, Igualdade e Fraternidade). O rei foi executado, Francia foi proclamada unha rep\u00fablica e estableceuse unha especie de goberno democr\u00e1tico. No subseguinte conflito (relacionado coa coalici\u00f3n da maior\u00eda das monarqu\u00edas europeas que lle declararon a guerra \u00e1 Francia republicana) o xeneral Napole\u00f3n Bonaparte tomou o poder.\nNos anos da era napole\u00f3nica, Francia venceu repetidamente a Austria (cuxo monarca foi forzado a abdicar o t\u00edtulo de Emperador do Sacro Imperio Romano Xerm\u00e1nico; a partir de ent\u00f3n ostentou o t\u00edtulo de Emperador de Austria), Rusia, Prusia e outras potencias aliadas, principalmente Inglaterra. Tam\u00e9n organizou a Confederaci\u00f3n do Rin. Despois de ser proclamado emperador franc\u00e9s en 1804, Napole\u00f3n foi derrotado finalmente na Batalla de Waterloo, en 1815.\nDespois da derrota da Francia napole\u00f3nica, as grandes potencias trataron de restaurar a situaci\u00f3n que exist\u00eda antes de 1789 (Congreso de Viena, 1815) pero os seus esforzos non foron suficientes como para deter a proliferaci\u00f3n dos movementos revolucionarios e nacionalistas: as clases medias estaban fortemente influ\u00eddas polos ideais de democracia emanados da Revoluci\u00f3n francesa, e a Revoluci\u00f3n industrial trouxo outros cambios sociais e econ\u00f3micos, mentres que as clases baixas empezaron a ser influ\u00eddas por ideas socialistas, comunistas e anarquistas (especialmente as resumidas por Karl Marx no Manifiesto do Partido Comunista, e a preferencia dos novos capitalistas polo Liberalismo).\nRevoluci\u00f3n industrial.\nNa segunda metade do s\u00e9culo XVIII in\u00edciase en Inglaterra unha transformaci\u00f3n das estruturas econ\u00f3micas e sociaies que serviu de base para o posterior desenvolvemento da revoluci\u00f3n industrial no s\u00e9culo XIX. A expansi\u00f3n colonial comportou un aumento na demanda de produtos que non pod\u00eda cubrirse coa protoindustria tradicional. A creaci\u00f3n de f\u00e1bricas, co conseguinte aumento significativo da produci\u00f3n e as consecuencias sociais que estas trouxeron, o cambio no comercio t\u00e9xtil, pasando da la ao algod\u00f3n, co desenvolvemento de novas tecnolox\u00edas aplicadas a todo o proceso de produci\u00f3n t\u00e9xtil e, sobre todo, a invenci\u00f3n da m\u00e1quina de vapor e a s\u00faa aplicaci\u00f3n pr\u00e1ctica no ferrocarril e, poco despois, \u00e1s industrias, supuxeron unha revoluci\u00f3n econ\u00f3mica que comportou unha aut\u00e9ntica ruptura co modelo econ\u00f3mico medieval.\nOs nacionalismos.\nA maior inestabilidade veu da aparici\u00f3n de varios movementos nacionalistas (en Alema\u00f1a, Italia, Polonia etc.), que buscaban a unificaci\u00f3n dos seus nacionais e/ou a s\u00faa liberaci\u00f3n da dominaci\u00f3n estranxiera. Como resultado, o per\u00edodo entre 1815 e 1871 viu un gran n\u00famero de intentos revolucionarios e guerras de independencia. A\u00ednda que os revolucionarios eran comunmente derrotados, a maior\u00eda dos estados europeos foron, pouco a pouco, convert\u00e9ndose en monarqu\u00edas constitucionais (deixando de seren absolutistas). Contra o ano 1871, Alema\u00f1a (vitoriosa na guerra franco-prusiana) desenvolv\u00e9rase como un estado nacional unificado baixo a forma do Imperio alem\u00e1n (o Segundo Reich), cuxo arquitecto foi Otto von Bismarck, o chamado \"chanceler de ferro\". Italia, cuxos estados tam\u00e9n estaban divididos, e alg\u00fans deles sometidos ao Imperio Austro-H\u00fangaro, ademais dos Estados Pontificios, logrou a unificaci\u00f3n baixo o liderado de Cavour, primeiro ministro do Piemonte (Reino de Sarde\u00f1a) e do revolucionario Giuseppe Garibaldi.\nA din\u00e1mica pol\u00edtica de Europa cambiou en d\u00faas ocasi\u00f3ns durante o s\u00e9culo XIX. A primeira, tras o Congreso de Viena, e a segunda, despois da guerra de Crimea. En 1815, durante o Congreso de Viena, as principais potencias de Europa trataron de establecer un balance pac\u00edfico do poder entre os Imperios despois das guerras napole\u00f3nicas (a pesar de que ocorreran movementos revolucionarios internos). Pero a paz s\u00f3 durar\u00eda at\u00e9 que o imperio Otom\u00e1n declinara o suficiente como para converterse en albo dos demais. Isto provocou a guerra de Crimea en 1854, inici\u00e1ndose as\u00ed un tenso per\u00edodo de choques menores dentro dos Imperios de Europa que prepararon o estalido da primeira guerra mundial.\nDesde 1870, a hexemon\u00eda que Bismarck exerceu ao longo de Europa puxo a Francia nunha situaci\u00f3n cr\u00edtica, obrigando ao pa\u00eds galo a reconstru\u00edr as s\u00faas relaci\u00f3ns internacionais, buscando alianzas con Rusia e Inglaterra para controlar o crecente poder\u00edo de Alema\u00f1a. Deste xeito, Europa dividiuse en d\u00faas zonas, que trataron de incrementar e mellorar as s\u00faas forzas militares.\nFin da hexemon\u00eda europea.\nDespois dunha relativa paz durante o s\u00e9culo XIX, a rivalidade entre as grandes potencias europeas estalou en 1914, cando se iniciou a primeira guerra mundial. Dun lado estaban o Imperio Alem\u00e1n, o Imperio Austroh\u00fangaro e o Imperio Otom\u00e1n (as chamadas Potencias Centrais), mentres que do outro estaba Serbia, aliada de Rusia, e a \"Tripla Entente\", vaga coalici\u00f3n de Francia, Inglaterra e Rusia, \u00e1 que se unir\u00eda Italia en 1915 e os Estados Unidos en 1917. A pesar da derrota de Rusia en 1917 (a guerra foi unha das principais causas da Revoluci\u00f3n rusa, que culminou na formaci\u00f3n da Uni\u00f3n Sovi\u00e9tica), a \"Entente\" finalmente conseguiu o triunfo no outono de 1918.\nNo Tratado de Versalles de 1919 os vencedores impux\u00e9ronlle duras condici\u00f3ns a Alema\u00f1a e reco\u00f1eceron os novos estados, como Polonia, Checoslovaquia e Iugoslavia, creados en Europa central con territorios que pertenceron a Alema\u00f1a, Austria-Hungr\u00eda e Rusia, tomando como base a suposta autodeterminaci\u00f3n dos pobos.\nNas seguintes d\u00e9cadas o temor ao comunismo e a Depresi\u00f3n econ\u00f3mica de 1929-33 provocaron o auxe de gobernos extremistas -fascistas ou nazis- en Italia (1922), Alema\u00f1a (1933), Espa\u00f1a (logo dunha guerra civil que finalizou en 1939) e noutros pa\u00edses como Hungr\u00eda.\nDesde 1936 os futuros belixerantes de Europa na segunda guerra mundial comenzan a enfrontarse directa ou indirectamente no marco da guerra civil espa\u00f1ola. O 25 de outubro o Ministro de Asuntos Exteriores italiano Galeazzo Ciano visitou a Alema\u00f1a nazi, visita que deu lugar ao Pacto do Eixe Roma-Berl\u00edn. O acordo consolidou as posici\u00f3ns de Alema\u00f1a e Italia contra Gran Breta\u00f1a e Francia. O 25 de novembro seguinte, Xap\u00f3n e Alema\u00f1a asinaron o Pacto Anti-Komintern. E en 1939 Alema\u00f1a e a URSS asinaron o Pacto Molotov-Ribbentrop, no protocolo secreto do cal se dispo\u00f1\u00eda a repartici\u00f3n da Europa central e do leste baixo influencia alem\u00e1 e rusa, respectivamente, e establec\u00eda unha cuarta partici\u00f3n de Polonia.\nO 1 de setembro Hitler ordenou, sen previa declaraci\u00f3n de guerra, a invasi\u00f3n de Polonia, o que motivou que Francia e o Reino Unido declararan a guerra a Alema\u00f1a o 3 de setembro. A URSS ocupou a parte oriental de Polonia, segundo acordara o pacto xermano-sovi\u00e9tico, matando miles de oficiais polacos no que se co\u00f1ece como o masacre de Katy\u0144; posteriormente atacou Finlandia, o 30 de novembro, no que adoita co\u00f1ecerse como a guerra de Inverno pero, enfrontada a unha resistencia inesperada, ambos os pa\u00edses firmaron a paz en Moscova o 2 de marzo de 1940, na que Finlandia cedeu a maior parte dos seus territorios da Carelia a cambio de conservar a s\u00faa independencia (territorios que non volver\u00eda recuperar).\nDespois da fulminante conquista de Polonia, Alema\u00f1a invadiu Dinamarca e Noruega, esperando a intervenci\u00f3n de Francia e o Reino Unido, pero como estes dous pa\u00edses non tomaron a iniciativa de atacar, non se produciu ningunha acci\u00f3n b\u00e9lica en varios meses (tempo co\u00f1ecido co termo franc\u00e9s \"Dr\u00f4le de guerre\" (\"guerra graciosa\" ou, mellor \"guerra parva\"), at\u00e9 a invasi\u00f3n dos Pa\u00edses Baixos, B\u00e9lxica e Francia por parte de Alema\u00f1a, en maio e xu\u00f1o de 1940 (\"Blitzkrieg\" ou guerra relampo).\nDesde a guerra contra Finlandia, Stalin estivera realizando esforzos apurados para modernizar o Ex\u00e9rcito Vermello, xa que tanto el como Hitler sab\u00edan que o tratado de amizade que firmaran non durar\u00eda moito tempo. Por\u00e9n, Hitler adiantouse aos plans de Stalin e, en xu\u00f1o de 1941, Alema\u00f1a lanzou a Operaci\u00f3n Barbarroxa contra a Uni\u00f3n Sovi\u00e9tica, cuxo obxectivo final era a derrota do enorme pa\u00eds eslavo en s\u00f3 tres meses, co que desta maneira Alema\u00f1a deixar\u00eda os ingleses sen un pos\u00edbel aliado (ademais de conseguir o ansiado territorio para a s\u00faa expansi\u00f3n territorial cara ao leste para levar a cabo a s\u00faa pol\u00edtica de \"espazo vital\" (\"Lebensraum\" en alem\u00e1n).\nItalia, despois de ser invadida polos aliados, derrocou a Mussolini, cambiou ao bando aliado en 1943, facendo o mesmo Roman\u00eda en 1944, ao ser invadida polos rusos. Alema\u00f1a capitulou o 7 de maio de 1945, despois de que caera Berl\u00edn o 2 de maio ante as forzas sovi\u00e9ticas. O 8 de maio firmouse o armisticio que puxo fin \u00e1 guerra en Europa.\nAs d\u00faas guerras mundiais terminaron coa posici\u00f3n preeminente de Europa Occidental, que pasou a ser ocupada polos Estados Unidos.\nGuerra fr\u00eda.\nO mapa de Europa foi redebuxado na Conferencia de Ialta e foi dividido, como a principal zona de contenci\u00f3n na guerra fr\u00eda, entre as d\u00faas novas potencias emerxentes, a capitalista Estados Unidos e a comunista Uni\u00f3n Sovi\u00e9tica. Os Estados Unidos puxeron a Europa occidental (Inglaterra, Francia, Italia, Alema\u00f1a Occidental etc.) dentro da s\u00faa esfera de influencia, establecendo a OTAN como unha medida precautoria en contra dunha pos\u00edbel invasi\u00f3n sovi\u00e9tica; a Uni\u00f3n Sovi\u00e9tica fixo o mesmo coa Europa centro-oriental (Polonia, Checoslovaquia, Hungr\u00eda, Roman\u00eda, Bulgaria, Alema\u00f1a Oriental), reaccionando contra o establecemento da OTAN coa fundaci\u00f3n do Pacto de Varsovia. A li\u00f1a de separaci\u00f3n da Europa occidental e a oriental co\u00f1eceuse coa expresi\u00f3n metaf\u00f3rica de \"Pano de aceiro\".\nA situaci\u00f3n de Espa\u00f1a foi, en certo modo, an\u00f3mala. No famoso encontro de Hendaia, Franco adquirira o compromiso de adherirse ao Eixe, pero deixaba en mans de Espa\u00f1a a data desa uni\u00f3n, que non chegou a materializarse. Os requirimentos de Hitler nunca foron atendidos. Alema\u00f1a pediu a intermediaci\u00f3n de Italia, e Franco entrevistouse con Mussolini en Bordighera o 12 de febreiro de 1941; Mussolini entendeu os argumentos espa\u00f1ois para a dilaci\u00f3n da s\u00faa incorporaci\u00f3n ao Eixe, e sa\u00edu da entrevista coa certeza de que Franco non pod\u00eda, nin quer\u00eda, ir \u00e1 guerra. Espa\u00f1a depend\u00eda das subministraci\u00f3ns de Gran Breta\u00f1a e negociou outros con EEUU. O Reino Unido, que establecera un bloqueo mar\u00edtimo internacional contra Alema\u00f1a, utilizou a arma da concesi\u00f3n de permisos de circulaci\u00f3n de buques con trigo e gasolina destinados a Espa\u00f1a para facer presi\u00f3n sobre esta e forzala a preservar a s\u00faa neutralidade; Estados Unidos usou a arma do petr\u00f3leo co mesmo fin.\nPor\u00e9n, Franco, sen alterar a s\u00faa declaraci\u00f3n de non belixerancia, consecuentemete seguiu prestando apoio a Alema\u00f1a. Os submarinos alem\u00e1ns utilizaron os portos espa\u00f1ois, especialmente os galegos, como base para as s\u00faas reparaci\u00f3ns e avituallamento, o que lles permit\u00eda estender o seu raio de acci\u00f3n. Tam\u00e9n os avi\u00f3ns da \"Luftwaffe\" utilizaron os aeroportos espa\u00f1ois cos mesmos fins, quedando demostrado polo Consello de Seguridade das Naci\u00f3ns Unidas que operaron desde eles en misi\u00f3ns contra a frota aliada. E en xu\u00f1o de 1941, tras unha belixerante campa\u00f1a de prensa, creouse a Divisi\u00f3n Azul, que loitar\u00eda canda Alema\u00f1a na fronte rusa at\u00e9 1944.\nCoa evoluci\u00f3n da guerra, ante a inminente derrota do Eixe, a primeira evoluci\u00f3n do franquismo foi a s\u00faa \"desfascistizaci\u00f3n\". En 1943 a Delegaci\u00f3n Nacional de Propaganda daba instruci\u00f3ns moi concretas: \"Como norma xeral deber\u00e1 terse en cota a seguinte: en ning\u00fan caso, baixo ning\u00fan pretexto, tanto en artigos de colaboraci\u00f3n coma en editoriais e comentarios [...], farase referencia a textos, idearios ou exemplos estranxeiros ao referirse \u00e1s caracter\u00edsticas e fundamentos pol\u00edticos do noso movemento. O Estado espa\u00f1ol as\u00e9ntase exclusivamente sobre principios, normas pol\u00edticas e bases filos\u00f3ficas estritamente nacionais\". A\u00ednda que non cesou a colaboraci\u00f3n, o R\u00e9xime foi afast\u00e1ndose paulatinamente do Eixe e, coa ca\u00edda do Terceiro Reich, envi\u00e1ronse directrices para que a derrota se vise como un triunfo do R\u00e9xime xa que Espa\u00f1a, segundo ditas directrices, se mantivera afastada da guerra e sempre estivera preocupada pola paz. No plano internacional, Franco iniciar\u00eda en outono de 1944 unha operaci\u00f3n de cosm\u00e9tica pol\u00edtica que dar\u00eda ao R\u00e9xime unha fachada m\u00e1is acept\u00e1bel, e o 3 de novembro Franco declarar\u00eda \u00e1 axencia \"United Press\" que Espa\u00f1a nunca fora nazi ou fascista.\nEn 1945, a ONU, acabada de crear, rexeitou o ingreso de Espa\u00f1a e recomendou aos seus membros a retirada dos embaixadores en 1946: \"Non hai lugar nas Naci\u00f3ns Unidas para un goberno fundado sobre principios fascistas\". S\u00f3 a Arxentina de Per\u00f3n firmou un tratado de relaci\u00f3ns comerciais en xaneiro de 1947, ratificado coa visita de Evita, a Primeira Dama, en xu\u00f1o do mesmo ano. Pero esta situaci\u00f3n terminou, en parte, durante a guerra fr\u00eda, cando as necesidades xeoestrat\u00e9xicas dos Estados Unidos fix\u00e9ronlle colaborar con Espa\u00f1a. Estados Unidos intentou inclu\u00edr a Espa\u00f1a na OTAN, pero ante a oposici\u00f3n dos pa\u00edses europeos, principalmente do Reino Unido, reconduciu a s\u00faa estratexia, que acabar\u00eda coa firma dun tratado bilateral. En 1950 a ONU revoga a s\u00faa resoluci\u00f3n de 1946 para a retirada de embaixadores, pero \u00e9 especialmente a partir da firma do pacto de 1953 cos Estados Unidos, o ingreso na ONU en 1955 e a posterior visita do presidente Dwight D. Eisenhower a Franco en 1959, para establecer bases militares estadounidenses en Espa\u00f1a, cando se produce unha maior apertura internacional do r\u00e9xime franquista.\nA situaci\u00f3n de enfrontamento leste-oeste durou at\u00e9 1989, cando o debilitamento da Uni\u00f3n Sovi\u00e9tica (e das democracias populares europeas) conduciron a Mikhail Gorbachev a po\u00f1er en marcha as s\u00faas reformas estruturais pol\u00edticas e econ\u00f3micas na URSS, co\u00f1ecidas polos seus nomes rusos \"gl\u00e1snost\" e \"perestroika\", que minaron o monopolio exercido polo comunismo nos pa\u00edses do leste e puxeron fin \u00e1 guerra fr\u00eda e, como consecuencia, tam\u00e9n \u00e1 divisi\u00f3n de Europa. Os gobernos dos aliados europeos da URSS, presionados pola poboaci\u00f3n, que desexaba cambios cara \u00e1 democracia e \u00e1 \"occidentalizaci\u00f3n\", v\u00edronse libres para disolver os r\u00e9ximes comunistas, sendo o fito m\u00e1is \"emblem\u00e1tico\" a ca\u00edda do muro de Berl\u00edn, que fixo que as d\u00faas Alema\u00f1as puidesen reunificarse. En 1991 a mesma Uni\u00f3n Sovi\u00e9tica colapsou, divid\u00edndose en varios estados (o principal quedou como a Federaci\u00f3n Rusa), e disolv\u00e9ronse a maior\u00eda dos gobernos comunistas.\nDespois do fin da segunda guerra mundial, Europa occidental iniciou lentamente un proceso de integraci\u00f3n pol\u00edtica e econ\u00f3mica, co desexo de unir Europa e as\u00ed previr outra guerra no futuro. Este proceso deu como resultado o desenvolvemento de organizaci\u00f3ns como o Benelux (Uni\u00f3n Econ\u00f3mica do Benelux) fundado en 1944 e que entrou en vigor en 1948, legalizando o libre paso de persoas, bens de consumo e de capitais, favorecendo as\u00ed unha r\u00e1pida recuperaci\u00f3n econ\u00f3mica, ou a Comunidade Europea do Carb\u00f3n e do Aceiro (CECA) en 1951, que foi un organismo que regulaba os sectores do carb\u00f3n e do aceiro dos Estados membros. O \u00e9xito destas instituci\u00f3ns foi tal que, en 1957, o Benelux, Italia, Francia e Alema\u00f1a occidental asinaron o Tratado de Roma nacendo as\u00ed a CEE que, m\u00e1is tarde, se converter\u00eda na actual Uni\u00f3n Europea.\nUnificaci\u00f3n en Europa e rexurdimento de Rusia.\nO 9 de maio de 1950, Robert Schuman pronunciou o c\u00e9lebre discurso co\u00f1ecido como Declaraci\u00f3n Schuman o que, tal como o reco\u00f1ece oficialmente a Uni\u00f3n Europea, significou o primeiro paso para a formaci\u00f3n desta organizaci\u00f3n.\nO que ser\u00eda a UE iniciouse como unha vaga alianza econ\u00f3mica entre naci\u00f3ns europeas, pero se requir\u00eda un maior esforzo para integrar estreitamente os estados membros e converter a Uni\u00f3n nunha organizaci\u00f3n supranacional. O proceso de integraci\u00f3n de Europa foi lento debido \u00e1 negativa da maior\u00eda dos estados membros a ceder parte da s\u00faa soberan\u00eda.\nDe calquera xeito, o proceso empezou a acelerarse a principios dos anos 1990. As naci\u00f3ns integrantes crearon unha \"zona de libre comercio\" e eliminaron a maior\u00eda das barreiras aduaneiras ao longo das s\u00faas fronteiras.\nA nova moeda para Europa, o euro, foi establecida virtualmente en 1999, unindo oficialmente as moedas de cada naci\u00f3n participante, e posto en circulaci\u00f3n \"f\u00edsica\" o 1 de xaneiro de 2002, co que as vellas moedas despareceron nuns meses.\nPese ao fortalecmento da unidade continental, Europa non soubo, e non puido, evitar conflitos tan graves como as guerras iugoslavas. Por outra parte, en 2003 alg\u00fans pa\u00edses europeos, encabezados por Alema\u00f1a, Francia e Rusia, opux\u00e9ronse ao novo concepto estadounidense de \"guerra preventiva\" e rexeitaron participar na invasi\u00f3n de Iraq, mentres que outros, encabezados pola Gran Breta\u00f1a, Espa\u00f1a, Italia, e Polonia, apoiaron a guerra de Iraq e enviaron efectivos militares.\nO 19 de marzo de 2004 representantes de todos os estados membros da Uni\u00f3n asinaron un novo tratado para establecer a Constituci\u00f3n Europea, suxeito a ratificaci\u00f3n por todos os estados membros. Cando estaba en proceso de ratificaci\u00f3n, en 2005, os votantes de Francia (29 de maio) e dos Pa\u00edses Baixos (1 de xu\u00f1o) rexeitaron o tratado en referendo. A falta de apoio popular da constituci\u00f3n nestes estados fixo que outros pa\u00edses pospuxesen ou detivesen os seus procesos de ratificaci\u00f3n.\nDespois do rexeitamento da Constituci\u00f3n Europea nos referendos franc\u00e9s e neerland\u00e9s, as\u00ed como o pos\u00edbel rexeitamento noutros estados membros, obrigou os pa\u00edses europeos a deixar a un lado o texto. Dous anos despois, a presidencia alem\u00e1 do Consello da Uni\u00f3n promoveu a redacci\u00f3n dun novo documento, que vi\u00f1ese substitu\u00edr parcialmente o texto constitucional, que acadase un maior consenso entre os gobernos e que completase o proceso de reforma institucional iniciado tras a ampliaci\u00f3n a 25 membros. Este texto presentouse o 19 de maio de 2007 e, publicamente, no cumio do 18 de outubro dese ano, no mosteiro dos Xer\u00f3nimos de Lisboa, sendo asinado este Tratado de Lisboa por todos os presidentes de goberno dos 27 pa\u00edses o 13 de decembro, ag\u00e1s polo brit\u00e1nico Gordon Brown, que foi substitu\u00eddo polo seu ministro de Exteriores David Miliband.\nO tratado deber\u00eda ser ratificado polos estados membros ao longo do ano 2008, e se fose as\u00ed, entrar\u00eda en vigor o 1 de xaneiro de 2009. Esa ratificaci\u00f3n ser\u00eda unicamente parlamentaria en 25 estados, mentres que necesitar\u00eda un referendo en Irlanda. Despois de superar o problema do referendo irland\u00e9s, e do caso checo, onde as cousas non estaban moi claras: o Goberno checo asinara o Tratado e as d\u00faas c\u00e1maras do Parlemento ratific\u00e1rano, pero esta ratificaci\u00f3n deb\u00eda ser promulgada polo Presidente Vaclav Klaus, reputado euroesc\u00e9ptico, o Tratado de Lisboa quedou en condici\u00f3ns de entrar en vigor.\nPor outra parte a UE \u00e9 a primeira potencia comercial, representando o 20 % das importaci\u00f3ns e exportaci\u00f3ns mundiais,\nRusia reafirmou o seu poder\u00edo tras o final da \"Era Eltsin\".\nTras a crise financeira de 1998 Eltsin encontr\u00e1base no ocaso da s\u00faa traxectoria. S\u00f3 uns minutos antes do primeiro d\u00eda do ano 2000, dimitiu por sorpresa deixando o goberno en mans do seu primeiro ministro, Vladimir Putin, un antigo funcionario do KGB e xefe da s\u00faa axencia sucesora tras a ca\u00edda do comunismo.\nEn 2000, o novo presidente derrotou con facilidade os seus contrincantes nas elecci\u00f3ns presidenciais do 26 de marzo, ga\u00f1ando en primeira volta. En 2004 foi reelixido co 71 % dos votos e os seus aliados ga\u00f1aron as lexislativas, pese \u00e1s reticencias de observadores nacionais e estranxeiros sobre a limpeza dos comicios. Pero a econom\u00eda do pa\u00eds recuperouse e continuou en crecemento.\nGaler\u00eda.\nGaler\u00eda de mapas"}
{"id": "198053", "revid": "56817", "url": "https://gl.wikipedia.org/wiki?curid=198053", "title": "Ligamento inter\u00f3seo do carpo", "text": "O ligamento inter\u00f3seo do carpo \u00e9 un ligamento do membro superior situado no carpo. Conecta os diversos \u00f3sos entre si mediante varios feixes."}
{"id": "198054", "revid": "25871", "url": "https://gl.wikipedia.org/wiki?curid=198054", "title": "Cochinchina", "text": "Cochinchina (; ; ; ) \u00e9 unha rexi\u00f3n que abarca o terzo sur do actual Vietnam e \u00f3 sur de Camboxa, cuxa cidade principal \u00e9 Saig\u00f3n. Foi unha colonia francesa (Indochina Francesa) entre 1862 e 1954. O estado posterior de Vietnam do Sur creouse en 1954 combinando Cochinchina co sur do antigo protectorado franc\u00e9s de Annam. En vietnamita, a rexi\u00f3n ch\u00e1mase \"Nam B\u1ed9\". Historicamente, foi \"Gia \u0110\u1ecbnh\" (1779\u20131832), \"Nam K\u1ef3\" (1834\u20131945), \"Nam B\u1ed9\" (1945\u201348), \"Nam ph\u1ea7n\" (1948\u201356), \"Nam Vi\u1ec7t\" (1956\u201375), e posteriormente \"Mi\u1ec1n Nam.\" En franc\u00e9s chamouse \"la colonie de Cochinchine\".\nNo s\u00e9culo XVII, Vietnam dividiuse entre os se\u00f1ores Tr\u1ecbnh ao norte e os se\u00f1ores Nguy\u1ec5n ao sur. A secci\u00f3n norte chamouse Tonkin polos europeos, e a parte sur chamada Cochinchina pola maior\u00eda dos europeos e \"Quinam\" pola Compa\u00f1\u00eda Holandesa das Indias Orientais. Cochinchina nunca foi unha unidade administrativa unida ata que os franceses a tomaron na d\u00e9cada de 1850.\nDurante o per\u00edodo colonial franc\u00e9s, a etiqueta trasladouse m\u00e1is ao sur e referiuse exclusivamente \u00e1 parte m\u00e1is meridional de Vietnam, controlada por Cambodia nos s\u00e9culos anteriores, e situada ao sueste. A capital da Cochinchina francesa estaba en Saig\u00f3n. As d\u00faas outras partes de Vietnam nese momento eran co\u00f1ecidas como Annam (Vietnam Central) e Tonk\u00edn (Vietnam do Norte).\nAntecedentes.\nA conquista do sur do actual Vietnam foi un longo proceso de adquisici\u00f3n territorial polos vietnamitas. Chamada \"Nam ti\u1ebfn\" (caracteres chineses: , que en galego significa \"Avance desde o Sur\") polos historiadores vietnamitas. Vietnam (ent\u00f3n co\u00f1ecido como \u0110\u1ea1i Vi\u1ec7t) case dobrou o seu territorio en 1470 baixo o gran rei L\u00ea Th\u00e1nh T\u00f4ng, a costa de Champa. Os seguintes douscentos anos foi unha \u00e9poca de consolidaci\u00f3n territorial e guerra civil cunha expansi\u00f3n gradual cara ao sur.\nEn 1516, comerciantes portugueses navegando desde Malaca desembarcaron en Da Nang, Champa, e estableceron unha base al\u00ed. Chamaron a zona \"Cochin-China\", tomando prestada a primeira parte do \"Kuchi\" do malaio, que se refer\u00eda a todo o Vietnam, e que \u00e1 s\u00faa vez derivaba do chin\u00e9s \"Ji\u0101ozh\u01d0\", pronunciado \"Giao Ch\u1ec9\" en Vietnam. Eles engadiron o especificador \"China\" para distinguir a zona da cidade de Coch\u00edn e do Reino de Coch\u00edn na India, a s\u00faa primeira sede na Costa do Malabar.\nComo resultado dunha guerra civil iniciada en 1520, o emperador da China enviou unha comisi\u00f3n para estudar o status pol\u00edtico de Annam en 1536. Como consecuencia do informe entregado, declarou a guerra contra a dinast\u00eda M\u1ea1c. O gobernante nominal dos M\u1ea1c morreu no mesmo momento en que os ex\u00e9rcitos chineses pasaron as fronteiras do reino en 1537, e o seu pai, M\u1ea1c \u0110\u0103ng Dung (o poder real de todos os xeitos), apresurouse a someterse \u00e1 vontade imperial, e declarouse a si mesmo como vasalo da China. Os chineses declararon que tanto a dinast\u00eda L\u00ea como a M\u1ea1c ti\u00f1an dereito a unha parte das terras e as\u00ed reco\u00f1eceron o goberno dos L\u00ea no sur de Vietnam, ao mesmo tempo que reco\u00f1eceu o dominio M\u1ea1c na parte norte, que se chamou Tunquin (\u00e9 dicir, Tonk\u00edn). Este deb\u00eda ser un estado feudatorio da China baixo o goberno dos M\u1ea1c.\nNon obstante, este arranxo non durou moito. En 1592, Tr\u1ecbnh T\u00f9ng, dirixindo o ex\u00e9rcito real (Tr\u1ecbnh), conquistou case todo o territorio M\u1ea1c e trasladou aos reis L\u00ea \u00e1 capital orixinal de Hanoi. Os M\u1ea1c s\u00f3 mantiveron nunha pequena parte do norte de Vietnam ata 1667, cando Tr\u1ecbnh T\u1ea1c conquistou as \u00faltimas terras dos M\u1ea1c.\nCochinchina Reino dos Se\u00f1ores Nguyen (1620-1774).\nEn 1623, Nguy\u1ec5n Ph\u00fac Nguy\u00ean, o se\u00f1or das (ent\u00f3n) provincias meridionais de Vietnam, estableceu unha comunidade comercial en Saig\u00f3n, ent\u00f3n chamada Prey Nakor, co consentimento do rei de Camboxa Chey Chettha II. Nos seguintes 50 anos, o control vietnamita expandiuse lentamente nesta \u00e1rea, pero s\u00f3 gradualmente a medida que os Nguy\u1ec5n loitaban nunha guerra civil cos se\u00f1ores Tr\u1ecbnh no norte.\nCo fin da guerra cos Tr\u1ecbnh, os Nguy\u1ec5n conseguiron dedicar m\u00e1is esforzo (e forza militar) \u00e1 conquista do sur. Primeiro, tomaron os restantes territorios Champa, a continuaci\u00f3n, as \u00e1reas ao redor do r\u00edo Mekong foron postas baixo control vietnamita.\nPolo menos hobo tres guerras entre os se\u00f1ores Nguy\u1ec5n e os reis camboxanos no per\u00edodo de 1715 a 1770 cos vietnamitas ga\u00f1ando m\u00e1is territorio en cada guerra. As guerras implicaron aos reis moito m\u00e1is poderosos os reis Siameses loitaron en nome dos seus vasalos, os camboxanos. A finais do s\u00e9culo XVIII, Vietnam unificouse brevemente baixo os T\u00e2y S\u01a1n. Estes eran tres irm\u00e1ns, ex campesi\u00f1os, que lograron conquistar primeiro as terras dos Nguy\u1ec5n e despois as terras do Tr\u1ecbnh.\nA unificaci\u00f3n final quedou a cargo de Nguy\u1ec5n Ph\u00fac \u00c1nh, un membro notablemente tenaz da nobre familia Nguy\u1ec5n que loitou durante 25 anos contra os T\u00e2y S\u01a1n e finalmente conquistou todo o pa\u00eds en 1802. Gobernou todo o Vietnam baixo o nome de Gia Long. O seu fillo Minh M\u1ea1ng reinou desde o 14 de febreiro de 1820 ata o 20 de xaneiro de 1841 na Cochinchina. Coa esperanza de negociar tratados comerciais, en 1822 os brit\u00e1nicos enviaron ao axente da Compa\u00f1\u00eda Brit\u00e1nica das Indias Orientais John Crawfurd, e os americanos en 1833 enviaron ao diplom\u00e1tico Edmund Roberts, que volveu en 1836. Ning\u00fan enviado era plenamente co\u00f1ecedor das condici\u00f3ns dentro do pa\u00eds, e ning\u00fan tivo \u00e9xito.\nOs sucesores de Gia Long (ver a dinast\u00eda Nguy\u1ec5n para m\u00e1is detalles) repeliron aos siameses de Camboxa e incluso anexionaron Phnom Penh e o territorio circundante na guerra siameso-vietnamita (1831 - 1834), pero foron obrigados a renunciar a estas conquistas na guerra siameso-vietnamita (1841\u201345) entre 1841 e 1845.\nCochinchina Colonial (1864\u20131949).\nEn 1858, o goberno franc\u00e9s de Napole\u00f3n III, coa axuda de tropas espa\u00f1olas que chegaron de Filipinas (que era unha colonia espa\u00f1ola na \u00e9poca), decidiu facerse cargo do sur de Vietnam, o goberno vietnamita viuse obrigado a ceder as provincias de Bi\u00ean H\u00f2a, Gia \u0110\u1ecbnh e \u0110\u1ecbnh T\u01b0\u1eddng a Francia en xu\u00f1o de 1862. Estes territorios, que logo foron chamados polos franceses \"baixa Cochinchina\" (Basse-Cochinchine), convert\u00e9ronse nunha colonia chamada Cochinchina.\nEn 1887, a colonia da cochinchina francesa pasou a formar parte da Uni\u00f3n da Indochina francesa, mentres permaneceu separada dos protectorados de Annam e de Tonk\u00edn.\nCochinchina foi ocupada polo Xap\u00f3n durante a segunda guerra mundial (1941\u201345), pero foi recuperada despois para Francia. Despois de 1945, o status de Cochinchina foi un tema de discordia entre o Viet Minh de Ho Chi Minh e Francia. En 1946, os franceses proclamaron Cochinchina unha \"rep\u00fablica aut\u00f3noma\", que foi unha das causas da Primeira Guerra de Indochina. En 1948, Cochinchina pasou a chamarse \"Goberno Provisional do Vietnam do Sur\". Fusionouse ao ano seguinte co Goberno Provisional de Vietnam Central, e o Estado do Vietnam, co ex emperador B\u1ea3o \u0110\u1ea1i como xefe de Estado, foi ent\u00f3n establecido oficialmente.\nTrala Primeira Guerra de Indochina, a cochinchina fusionouse co sur de Annam para formar a Rep\u00fablica do Vietnam (Vietnam do Sur).\nActualmente \u00e9 unha zona moi f\u00e9rtil e moi poboada, e nela at\u00f3pase a principal cidade de Vietnam, a Cidade Ho Chi Minh (antiga Saig\u00f3n)."}
{"id": "198055", "revid": "56817", "url": "https://gl.wikipedia.org/wiki?curid=198055", "title": "Ligamento escafolunar", "text": "O ligamento escafolunar \u00e9 un ligamento do membro superior humano, situado no pulso. Ins\u00edrese entre o escafoide e o \u00f3so semilunar mediante tres feixes, dorsal, palmar e proximal. A s\u00faa principal funci\u00f3n e a de estabilizar o escafoide, polo que a s\u00faa ruptura produce unha desestabilizaci\u00f3n do pulso."}
{"id": "198056", "revid": "2956", "url": "https://gl.wikipedia.org/wiki?curid=198056", "title": "Ligamento inter\u00f3seo intercarpal", "text": ""}
{"id": "198057", "revid": "98629", "url": "https://gl.wikipedia.org/wiki?curid=198057", "title": "Annam", "text": "Annam \u00e9 unha rexi\u00f3n do centro de Vietnam.\nHistoria.\nAnnam foi ocupado por Francia a xeito de protectorado en 1874, e pasou a formar parte da Indochina Francesa desde 1883 ata 1945.\nA rexi\u00f3n foi xestionada por autoridades francesas e vietnamitas ata 1949, cando pasou a formar parte do novo estado independente de Vietnam.\nA pesar de numerosos levantamentos nacionalistas, os franceses mantiveron o seu control sobre o territorio vietnamita. Na d\u00e9cada de 1930, o partido comunista indochino, liderado por Nguyen Ai Quoc, o futuro Ho Chi Minh, organizou \u00e1 s\u00faa vez insurrecci\u00f3ns, duramente reprimidas.\nNacionalistas moderados vietnamitas e o emperador Bao Dai tratan de conseguir unha maior autonom\u00eda a trav\u00e9s de negociaci\u00f3ns cos franceses, pero non tiveron \u00e9xito.\nEn 1945, o Xap\u00f3n, que ocupaba a Indochina francesa desde 1940, desmantelara o aparato colonial franc\u00e9s para tomar o control do territorio. Por\u00e9n, a rendici\u00f3n xaponesa, poucos meses despois, permitiu que a fronte nacionalista Viet Minh, liderada polo partido comunista de Ho Chi Minh, chegara ao poder durante a revoluci\u00f3n de agosto. Os franceses fracasan pouco a pouco na s\u00faa pretensi\u00f3n de recuperar o control de Indochina; Ho Chi Minh, cuxo poder era a\u00ednda moi d\u00e9bil, intenta a v\u00eda da negociaci\u00f3n, pero as conversaci\u00f3ns est\u00e1ncanse e, a finais de 1946, o conflito leva \u00e1 guerra de Indochina.\nOs franceses reorganizan o pa\u00eds, unificando os tres territorios (Tonqu\u00edn, Annam e a Cochinchina) dentro do Estado de Vietnam (\"Qu\u1ed1c gia Vi\u1ec7t Nam\") liderado por Bao D\u1ea1i. Por\u00e9n, o apoio da China permitiu ao Viet Minh tomar vantaxe militar. Despois da derrota na batalla de Dien Bien Phu, os franceses renuncian a continuar un conflito que non pod\u00edan ga\u00f1ar e, durante os acordos de Xenebra de 1954, reco\u00f1ecen a independencia do pa\u00eds.\nM\u00e1is tarde, durante a Guerra de Vietnam, o Annam ser\u00eda dividido entre o Vietnam do Norte e o do Sur.\nFinalmente, finalizada a guerra en 1975 coa vitoria do Norte, ao ano seguiente o pa\u00eds unificouse na Rep\u00fablica Socialista de Vietnam baixo un r\u00e9xime comunista."}
{"id": "198058", "revid": "56817", "url": "https://gl.wikipedia.org/wiki?curid=198058", "title": "Ligamento pisiganchudo", "text": "O ligamento pisiganchudo \u00e9 un ligamento do membro superior do pulso. Ins\u00edrese entre o \u00f3so pisiforme e o \u00f3so ganchudo, mantendo estables estes \u00f3sos. Nas s\u00faas febras ins\u00edrese a orixe do m\u00fasculo abdutor do maimi\u00f1o. "}
{"id": "198059", "revid": "23204", "url": "https://gl.wikipedia.org/wiki?curid=198059", "title": "Guerras da Indochina", "text": "As guerras da Indochina (en vietnamita: \"Chi\u1ebfn tranh \u0110\u00f4ng D\u01b0\u01a1ng\") foron unha serie de catro conflitos no sueste asi\u00e1tico dende 1946 ata 1979, entre nacionalistas vietnamitas e forzas francesas, norteamericanas e chinesas.\nO termo \"Indochina\", orixinalmente referido \u00e1s colonias francesas no sueste asi\u00e1tico, abrangue os actuais estados de Vietnam, Laos e Camboxa. No seu uso corrente, fai referencia m\u00e1is a unha rexi\u00f3n xeogr\u00e1fica que a unha rexi\u00f3n pol\u00edtica. Os catro conflitos foron:"}
{"id": "198062", "revid": "1131", "url": "https://gl.wikipedia.org/wiki?curid=198062", "title": "Faro", "text": "Un faro \u00e9 unha construci\u00f3n dotada dun foco de luz para axudar \u00e1 navegaci\u00f3n mar\u00edtima. Como top\u00f3nimo pode referirse a:"}
{"id": "198063", "revid": "6490971", "url": "https://gl.wikipedia.org/wiki?curid=198063", "title": "Corif\u00e9nidos", "text": "Os Corif\u00e9nidos (Coryphaenidae), chamados comunmente \"dourados\" son unha familia de peixes mari\u00f1os inclu\u00edda orde dos Perciformes. Est\u00e1n distribu\u00eddos polos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edstica.\nPresentan unha intensa cor dourada, \u00e1 que deben o nome , e un corpo comprimido lateralmente, alto na rexi\u00f3n cef\u00e1lica. Li\u00f1a lateral sinuosa.\nPos\u00faen unha \u00fanica aleta dorsal que percorre todo o corpo desde a cabeza; a anal tam\u00e9nb longa pero comneza \u00e1 metade do corpo. Nos presentan espi\u00f1as nas aletas (48-65 radios brandos na dorsal). Aletas pectorais curtas e algo falciformes e a caudal fortemente furcada. Poden alcanzar talles de 1,5 m de lonxitude m\u00e1xima.\nSon peixes de h\u00e1bitos superficiais e comportamento pel\u00e1xico. Alim\u00e9ntanse de pequenos peixes e outros animais. Capt\u00faranse en pesca deportiva pero tam\u00e9n te\u00f1en certo interese comercial (pesca industrial e acuicultura).\n\u00c9 unha das familias de peixes azuis asociados a un alto contido de histidina e, por conseguinte, relacionado con casos de intoxicaci\u00f3n por histamina .\nClasificaci\u00f3n.\nA familia cont\u00e9n un \u00fanico x\u00e9nero con d\u00faas especies:"}
{"id": "198064", "revid": "1822", "url": "https://gl.wikipedia.org/wiki?curid=198064", "title": "Coryphaenidae", "text": ""}
{"id": "198065", "revid": "25871", "url": "https://gl.wikipedia.org/wiki?curid=198065", "title": "Pavle Bulatovic", "text": "Pavle Bulatovic, nado en Kola\u0161in o 13 de decembro de 1948 e finado o 7 de febreiro de 2000, foi un pol\u00edtico montenegrino. Foi Ministro de Exteriores e a partir de 1994 Ministro de Defensa da Rep\u00fablica Federal de Iugoslavia.\nTraxectoria.\nEra un veterano militante do Partido Socialista do Pobo, con grande implantaci\u00f3n en Montenegro, un dos principais apoios pol\u00edticos de Slobodan Milo\u0161evi\u0107. Bulatovic era unha das persoas m\u00e1is pr\u00f3ximas ao presidente Iugoslavo e unha das figuras fortes do goberno. Foi asasinado o 7 de febreiro do ano 2000 froito dun atentado terrorista no suburbio Banjica da capital de Serbia, Belgrado, nun restaurante do que o ministro era cliente habitual. Dende o principio sospeitouse que este atentado ti\u00f1a relaci\u00f3n co asasinato menos dun mes antes de \u017deljko Ra\u017enatovi\u0107 \u201cArkan\u201d, tam\u00e9n na cidade serbia."}
{"id": "198066", "revid": "85894", "url": "https://gl.wikipedia.org/wiki?curid=198066", "title": "Breanca de Caranto\u00f1a, Caranto\u00f1a, Mi\u00f1o", "text": "Breanca de Caranto\u00f1a \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 12 habitantes no ano 2010 segundo datos do INE, dos cales 8 eran homes e 4 eran mulleres."}
{"id": "198067", "revid": "85894", "url": "https://gl.wikipedia.org/wiki?curid=198067", "title": "O Chao de Caranto\u00f1a, Caranto\u00f1a, Mi\u00f1o", "text": "O Chao de Caranto\u00f1a \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 91 habitantes no ano 2010 segundo datos do INE, dos cales 45 eran homes e 46 eran mulleres."}
{"id": "198068", "revid": "85894", "url": "https://gl.wikipedia.org/wiki?curid=198068", "title": "O Escorial, Caranto\u00f1a, Mi\u00f1o", "text": "O Escorial \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Estaba despoboado no ano 2010 segundo datos do INE."}
{"id": "198069", "revid": "85894", "url": "https://gl.wikipedia.org/wiki?curid=198069", "title": "O Fontao, Caranto\u00f1a, Mi\u00f1o", "text": "O Fontao \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 17 habitantes no ano 2010 segundo datos do INE, dos cales 7 eran homes e 10 eran mulleres."}
{"id": "198070", "revid": "54488", "url": "https://gl.wikipedia.org/wiki?curid=198070", "title": "A Lameira, Caranto\u00f1a, Mi\u00f1o", "text": "A Lameira \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 19 habitantes no ano 2010 segundo datos do INE, dos cales 10 eran homes e 9 eran mulleres."}
{"id": "198071", "revid": "1131", "url": "https://gl.wikipedia.org/wiki?curid=198071", "title": "As Parruchas, Caranto\u00f1a, Mi\u00f1o", "text": "As Parruchas \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Estaba despoboado no ano 2010 segundo datos do INE."}
{"id": "198072", "revid": "1131", "url": "https://gl.wikipedia.org/wiki?curid=198072", "title": "As Pedrosas, Caranto\u00f1a, Mi\u00f1o", "text": "As Pedrosas \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Segundo o INE en 2010 ti\u00f1a catro habitantes (tres homes e unha muller)."}
{"id": "198073", "revid": "85894", "url": "https://gl.wikipedia.org/wiki?curid=198073", "title": "Portovello, Caranto\u00f1a, Mi\u00f1o", "text": "Portovello \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 1 habitante (muller) no ano 2010 segundo datos do INE."}
{"id": "198074", "revid": "22570", "url": "https://gl.wikipedia.org/wiki?curid=198074", "title": "A Torrelonga, Caranto\u00f1a, Mi\u00f1o", "text": "A Torrelonga \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 10 habitantes no ano 2010 segundo datos do INE, dos cales 5 eran homes e 5 eran mulleres."}
{"id": "198075", "revid": "85894", "url": "https://gl.wikipedia.org/wiki?curid=198075", "title": "O Xuncal, Caranto\u00f1a, Mi\u00f1o", "text": "O Xuncal \u00e9 un lugar da parroquia de Caranto\u00f1a no concello coru\u00f1\u00e9s de Mi\u00f1o na comarca de Betanzos. Ti\u00f1a 8 habitantes no ano 2010 segundo datos do INE, dos cales 4 eran homes e 4 eran mulleres."}
{"id": "198076", "revid": "89787", "url": "https://gl.wikipedia.org/wiki?curid=198076", "title": "Cor da pel", "text": "A cor da pel nos seres humanos d\u00e9bese principalmente \u00e1 presenza do pigmento melanina na pel. A cor da pel humana vai desde o case negro ao case branco cun certo ton rosa debido aos vasos sangu\u00edneos que hai debaixo da pel. As variaci\u00f3ns na cor natural da pel d\u00e9bense principalmente a raz\u00f3ns xen\u00e9ticas. De acordo cos estudos cient\u00edficos realizados, a diversidade na cor da pel \u00e9 maior entre as poboaci\u00f3ns da \u00c1frica subsahariana, que presentan valores de reflectancia da pel desde 19 a 46 (a media \u00e9 31) comparada coas poboaci\u00f3ns europeas e do leste de Asia, que te\u00f1en valores de reflectancia da pel entre 62 e 69, e entre 50 e 59, respectivamente. Os albinos de \u00c1frica non foron inclu\u00eddos nestes c\u00e1lculos.\nA cor natural da pel pode escurecerse como resultado do bronceado por exposici\u00f3n ao sol. A explicaci\u00f3n m\u00e1is aceptada do bronceado \u00e9 que a pel tende a adaptarse \u00e1s intensidades de luz solar que producen vitamina D ou evitar danos pola radiaci\u00f3n ultravioleta do sol e a fotodestruci\u00f3n do folato. Outras hip\u00f3teses son que serve para protexerse da temperatura ambiental, infecci\u00f3ns, c\u00e1ncer de pel ou conxelaci\u00f3n, alteraci\u00f3ns na alimentaci\u00f3n, e selecci\u00f3n sexual.\nO significado social das diferenzas na cor da pel var\u00edan entre culturas e entre distintas \u00e9pocas hist\u00f3ricas, o que tivo implicaci\u00f3ns no status social e no racismo.\nMelanina e xenes.\nA melanina \u00e9 un pigmento producido por unhas c\u00e9lula chamadas melanocitos nun proceso chamado melanox\u00e9nese. A produci\u00f3n de melanina est\u00e1 catalizada por un encima chamado tirosinase. Os melanocitos producen dous tipos de melanina: feomelanina (vermella) e eumelanina (casta\u00f1a moi escura). A cantidade e tipo de melanina est\u00e1 controlado por un certo n\u00famero de xenes que presentan dominancia incompleta. Cada xene ten varios alelos, o que orixina a gran variedade de tons da pel humana.\nA melanina controla a cantidade de radiaci\u00f3n ultravioleta (UV) do sol que penetra na pel. Esta radiaci\u00f3n axuda \u00e1 formaci\u00f3n de vitamina D, pero en exceso pode producir danos e c\u00e1ncer de pel.\nXen\u00e9tica da variaci\u00f3n da cor da pel.\nDescubr\u00edronse diversos xenes implicados en dar cor \u00e1 pel. Entre eles est\u00e1n:\nEvoluci\u00f3n da cor da pel.\nDiversos estudos e hip\u00f3teses intentan explicar como se produciu a evoluci\u00f3n da pel humana. As m\u00e1is importantes son:\nHip\u00f3tese da produci\u00f3n de vitamina D. Aproximadamente hai 1,5 mill\u00f3ns de anos, a Terra sufriu un grande per\u00edodo de seca que fixo que os hom\u00ednidos pasasen de vivir nunha selva vizosa tropical a un ambiente moito m\u00e1is \u00e1rido de paisaxes abertas con pouca vexetaci\u00f3n alta. Isto, combinouse coa perda da pelaxe densa do corpo, o que causou que os primeiros humanos sufrisen un exceso de radiaci\u00f3n ultravioleta sobre a s\u00faa pel e un estr\u00e9s x\u00e9rico. Rogers \"et al.\" (2004) realizaron un exame da variaci\u00f3n das secuencias nucleot\u00eddicas do xene MC1R de persoas con diferentes antepasados e compar\u00e1ronas coas secuencias dos chimpanc\u00e9s. Rogers conclu\u00edu que aproximadamente hai 5 mill\u00f3ns de anos, no tempo en que se produciu a separaci\u00f3n dos chimpanc\u00e9s e os humanos, o devanceiro com\u00fan de todos os seres humanos ti\u00f1a pel clara cuberta por pelo escuro. Ademais o noso parente m\u00e1is pr\u00f3ximo existente, o chimpanc\u00e9, ten pel clara debaixo do mesto pelo negro que a cobre. Co tempo o pelo humano desapareceu para permitir unha mellor disipaci\u00f3n da calor por medio da suor e o ton da pel f\u00edxose m\u00e1is escuro para incrementar a barreira de permeabilidade epid\u00e9rmica e protexela da falta de folato debida a un incremento da exposici\u00f3n ao sol. Os defensores desta teor\u00eda opinan que hai 1,2 mill\u00f3ns de anos, no per\u00edodo en que o \"Homo ergaster\" e o \"Homo erectus\", antepasados dos homes actuais, ti\u00f1an exactamente o mesma prote\u00edna receptora da melanocortina (MC1R) c\u00f3s modernos africanos. As presi\u00f3ns evolutivas fixeron que a calquera variaci\u00f3n xen\u00e9tica que orixinase pel m\u00e1is clara lle fose imposible sobrevivir baixo o intenso sol africano, e a pel humana permaneceu escura durante os seguintes 1,1 mill\u00f3ns de anos.\nAproximadamente hai entre 70.000 e 100.000 anos os humanos modernos empezaron a migrar desde os tr\u00f3picos cara ao norte, onde estaban expostos a menos intensidade de luz solar, posiblemente, en parte, debido \u00e1 necesidade dun maior uso de roupas para protexerse do fr\u00edo, as cales cubrir\u00edan a pel. Nesas condici\u00f3ns hab\u00eda menos fotodestruci\u00f3n do folato e as\u00ed a presi\u00f3n evolutiva que imped\u00eda que os xenes de pel clara se propagasen viuse moi reducida. Ademais, a pel clara pode xerar m\u00e1is vitamina D (colecalciferol) ca a pel escura, polo que iso puido representar un beneficio para a sa\u00fade neses climas con menos insolaci\u00f3n naquelas zonas onde hab\u00eda fontes limitadas de vitamina D na dieta.\nAs mutaci\u00f3ns xen\u00e9ticas que orixinaron a pel clara, a\u00ednda que diferentes nas poboaci\u00f3ns do leste de Asia e as europeas, suxiren que estes dous grupos experimentaron unha presi\u00f3n selectiva similar debido ao seu asentamento nas latitudes setentrionais.\nPor outra parte, a\u00ednda que a pel moi clara parece que \u00e9 relativamente recente e orixinada f\u00f3ra de \u00c1frica, tense discutido o grao de pigmentaci\u00f3n ti\u00f1a a pel das poboaci\u00f3ns que sa\u00edron de \u00c1frica. En principio, non se debe asumir como seguro que todas as poboaci\u00f3ns antigas africanas fosen \"moi pigmentadas\" e todo o aclaramento da pel acontecese despois f\u00f3ra de \u00c1frica, porque actualmente as poboaci\u00f3ns africanas mostran unha enorme variedade en canto \u00e1 escuridade da s\u00faa pel, e o pobo khoisan, que \u00e9 considerado o pobo africano con secuencias xen\u00e9ticas m\u00e1is antigas, \u00e9 moito m\u00e1is claro c\u00f3s seus pobos veci\u00f1os bant\u00fas, polo que os nosos antepasados africanos puideron ter unha variedade de tons de pel, m\u00e1is escuros ou menos escuros, tan grande como a que se observa nos pobos africanos de hoxe. Non obstante, os primeiros \"H. sapiens\" ti\u00f1an pel escura, e as comparaci\u00f3ns entre os xenes para a pigmentaci\u00f3n da pel co\u00f1ecidos de chimpanc\u00e9s e os modernos africanos indican que a pel escura evolucionou xunto coa perda de pelo do corpo hai uns 1,2 mill\u00f3ns de anos e \u00e9 o estado ancestral de todos os humanos, e seguramente a dos humanos que emigraron de \u00c1frica. Ademais, as investigaci\u00f3ns sobre as poboaci\u00f3ns de pel escura do sur de Asia e de Melanesia indican que a pigmentaci\u00f3n da pel nestas poboaci\u00f3ns d\u00e9bese \u00e1 preservaci\u00f3n deste estado ancestral e non a novas variaci\u00f3ns sobre unha poboaci\u00f3n coa pel m\u00e1is aclarada.\nOutro aspecto que require matizaci\u00f3ns \u00e9 o da produci\u00f3n de vitamina D. Parece ser que a latitude non pred\u00ed consistentemente o nivel medio de 25OHD (vitamina D) da poboaci\u00f3n. Os raios ultravioleta B que chegan \u00e1 superficie terrestre en 24 horas durante o ver\u00e1n no norte do Canad\u00e1 igualan ou exceden aos que chegan no ecuador (onde as noites son m\u00e1is longas). En consecuencia, hai posibilidades m\u00e1is que suficientes de que os seres humanos das latitudes altas produzan e almacenen vitamina D3 durante os meses de primavera, ver\u00e1n e outono. Un estudo feito en Toronto (Canad\u00e1) conclu\u00edu que a pigmentaci\u00f3n da pel, calculada medindo o contido en melanina mostraba unha relaci\u00f3n inversa cos niveis s\u00e9ricos de 25(OH)D (vitamina D); a m\u00e1is pigmentaci\u00f3n, menos vitamina. Pero a constancia de niveis s\u00e9ricos baixos de 25(OH)D nos indios que viven na solleira India e nos chineses que viven na solleira China, non apoian a hip\u00f3tese de que os niveis s\u00e9ricos baixos observados nas persoas pigmentadas se deban \u00e1 falta de s\u00edntese na pel nas latitudes altas; debe haber outras raz\u00f3ns (caracter\u00edsticas xen\u00e9ticas xerais, dieta, hormona PTH...).\nHip\u00f3tese da aparici\u00f3n da agricultura e cambio de dieta. A\u00ednda que \u00e9 moi duradeira a hip\u00f3tese de que a selecci\u00f3n da pel clara se debeu \u00e1 maior produci\u00f3n de vitamina D, e que aconteceu pouco despois da sa\u00edda do home de \u00c1frica hai uns 40.000 anos, hai moitos investigadores que non est\u00e1n de acordo con ela e suxiren que a insolaci\u00f3n que hai nas latitudes setentrionais permite unha suficiente produci\u00f3n de vitamina D combinada coas fontes alimentarias procedentes da caza, o que permitir\u00eda que a poboaci\u00f3ns se mantivesen saudables, e s\u00f3 cando se adoptou a agricultura houbo unha necesidade de ter a pel m\u00e1is clara para maximizar a s\u00edntese de vitamina D. A teor\u00eda suxire que a reduci\u00f3n da inxesti\u00f3n de carne de caza, peixe, e algunhas plantas favoreceu o aclaramento da pel moitos miles de anos despois do establecemento desas poboaci\u00f3ns en Europa e Asia. Esta teor\u00eda est\u00e1 apoiada polos resultados dun estudo do xene SLC24A5, que atopou que o alelo asociado coa pel m\u00e1is clara en Europa puido terse orixinado recentemente, entre hai 6.000 e 10.000 anos, o cal concorda coas primeiras evidencias da existencia de agricultura.\nHip\u00f3tese da pel como barreira protectora. Unha das teor\u00edas m\u00e1is recentes prop\u00f3n que a evoluci\u00f3n da pigmentaci\u00f3n da pel humana est\u00e1 baseada no mellor funcionamento como barreira protectora da pel escura. A maior\u00eda das funci\u00f3ns protectoras da pel, como a barreira de permeabilidade e a barreira antimicrobiana, d\u00e9bense ao estrato c\u00f3rneo da epiderme. Parece l\u00f3xico supo\u00f1er que o estrato c\u00f3rneo foi o que sufriu o maior cambio xen\u00e9tico desde que o home perdeu o seu pelo. A selecci\u00f3n natural favorecer\u00eda as mutaci\u00f3ns que preservasen esta funci\u00f3n de barreira esencial; e unha das adaptaci\u00f3ns protectoras \u00e9 a pigmentaci\u00f3n da epiderme interfolicular, porque mellora a funci\u00f3n de barreira comparada coa pel non pigmentada.\nPigmentaci\u00f3n irregular.\nUn certo grao de pigmentaci\u00f3n irregular afecta \u00e1 maior\u00eda da xente, independentemente da s\u00faa orixe \u00e9tnica ou cor da pel. A pel pode aparecer m\u00e1is clara ou escura do normal; pode haber zonas con manchas, \u00e1reas non uniformes, partes de decoloraci\u00f3n casta\u00f1a ou gris, pencas. Os trastornos na pigmentaci\u00f3n da pel aparecen porque o corpo produce demasiada ou pouca melanina.\nO incremento na produci\u00f3n de melanina, tam\u00e9n co\u00f1ecida por hiperpigmentaci\u00f3n, pode ser:\nAdemais da exposici\u00f3n ao sol e as hormonas, a hiperpigmentaci\u00f3n pode ser causada por danos na pel, como restos de manchas, feridas ou erupci\u00f3ns cut\u00e1neas. Isto \u00e9 especialmente certo nos que te\u00f1en tons de pel m\u00e1is escuros.\nA causa m\u00e1is t\u00edpica de ter \u00e1reas escurecidas na pel, manchas casta\u00f1as ou \u00e1reas decoloradas \u00e9 a exposici\u00f3n ao sol sen protecci\u00f3n.\nNas peles claras ou de tons medios, os \"l\u00e9ntigos solares\" emerxen como manchas de tama\u00f1o pequeno ou medio de pencas que crecen e se acumulan co tempo nas \u00e1reas do corpo que m\u00e1is sol reciben sen protecci\u00f3n, como as costas e as mans, antebrazos, peito e face. Nas persoas con peles m\u00e1is escuras, estas decoloraci\u00f3ns poden aparecer como manchas ou \u00e1reas de pel de cor cincenta.\nExposici\u00f3n ao sol.\nA melanina da pel protexe o corpo da radiaci\u00f3n solar. En xeral, canta m\u00e1is melanina hai na pel m\u00e1is radiaci\u00f3n solar pode ser absorbida. Unha radiaci\u00f3n solar excesiva causa danos directos e indirectos no ADN da pel, e o corpo combate este efecto e procura reparar os danos e protexer a pel creando e liberando m\u00e1is melanina nas c\u00e9lulas da pel (os melanocitos fabr\u00edcana e transf\u00edrena aos queratinocitos). Coa produci\u00f3n de melanina a cor da pel escur\u00e9cese (bronceado). O bronceado tam\u00e9n pode ser causado por fontes artificiais de radiaci\u00f3n ultravioleta.\nEst\u00e1n implicados dous mecanismos. Primeiro, a radiaci\u00f3n ultravioleta crea un estr\u00e9s oxidativo, o cal \u00e1 s\u00faa vez oxida a melanina xa existente, o que produce un r\u00e1pido escurecemento da melanina. En segundo lugar, hai un incremento na produci\u00f3n de melanina (melanox\u00e9nese). A melanox\u00e9nese vai orixinar o bronceado alg\u00fan tempo despois, que empeza a facerse visible unhas 72 horas despois da exposici\u00f3n. O ton moreno creado por un incremento na melanox\u00e9nese dura moito m\u00e1is tempo ca o causado pola oxidaci\u00f3n da melanina xa existente.\nA cor natural de pel dunha persoa ten un efecto na s\u00faa reacci\u00f3n \u00e1 exposici\u00f3n ao sol. O ton da pel humana pode variar de casta\u00f1o escuro a case sen pigmentaci\u00f3n. A efectos pr\u00e1cticos, como para saber o tempo de exposici\u00f3n ao sol para o bronceado, p\u00f3dense distinguir seis tipos de pel seguindo a clasificaci\u00f3n de Fitzpatrick (1975), que se indican en orde ascendente de pigmentaci\u00f3n:\nA pel escura con grandes concentraci\u00f3ns de melanina protexe contra a exposici\u00f3n \u00e1 luz ultravioleta e o c\u00e1ncer de pel; a xente de pel clara ten aproximadamente dez veces m\u00e1is de risco de morrer de c\u00e1ncer de pel en comparaci\u00f3n cos de pel escura, en iguais condici\u00f3ns de exposici\u00f3n ao sol. Ademais, os raios ultravioleta A do sol crese que interaccionan co \u00e1cido f\u00f3lico dun modo que pode ser prexudicial para a sa\u00fade.\nA\u00ednda que a pel escura ofrece unha mellor protecci\u00f3n contra a luz ultravioleta, pode producir baixos niveis de vitamina D e os individuos de pel escura que viven en latitudes altas, como os afroamericanos, poden ter niveis inadecuados de vitamina D. Diversos estudos mostran que as persoas de pel escura que viven nas sociedades occidentais te\u00f1en niveis m\u00e1is baixos de vitamina D. A explicaci\u00f3n cl\u00e1sica de por que ocorre as\u00ed \u00e9 que a melanina da pel dificulta a produci\u00f3n de vitamina D. Por\u00e9n, en estudos recentes atopouse que este baixo nivel de vitamina D nesas poboaci\u00f3ns pode deberse a outras raz\u00f3ns, como que as mulleres negras te\u00f1en un nivel s\u00e9rico alto de hormona paratiroide (PTH) a niveis de vitamina D m\u00e1is baixos ca as mulleres brancas. Nun estudo a grande escala dos determinantes xen\u00e9ticos da insuficiencia de vitamina D na poboaci\u00f3n branca (caucasianos) non se atopou asociaci\u00f3n coa pigmentaci\u00f3n.\nVariaci\u00f3n xeogr\u00e1fica.\nAproximadamente o 10% da variaci\u00f3n na cor da pel ocorre dentro dun mesmo grupo de poboaci\u00f3n, e o ~90% ocorre entre distintos grupos de poboaci\u00f3n.\nComo a cor da pel estivo baixo unha forte presi\u00f3n selectiva, poden orixinarse cores de pel similares en poboaci\u00f3ns distintas por converxencia adaptativa en vez de por relaci\u00f3n xen\u00e9tica, e poboaci\u00f3ns con similar pigmentaci\u00f3n poden ser xeneticamente tan distintas entre si coma outros grupos con pel moi diferente. Ademais, nalgunhas partes do mundo nas cales a xente de diferentes rexi\u00f3ns se mesturou en gran medida, a conexi\u00f3n entre a cor da pel e os antepasados quedou substancialmente debilitada. No Brasil, por exemplo, a cor da pel non est\u00e1 estreitamente asociada coa porcentaxe de devanceiros africanos recentes dunha persoa, como se estimou a partir dunha an\u00e1lise de variantes xen\u00e9ticas que difer\u00edan en frecuencia entre grupos.\nEn xeral os pobos que viven preto do ecuador son os que est\u00e1n m\u00e1is pigmentados e os que viven preto dos polos moi pouco pigmentados. O resto da humanidade mostra un alto grao de variaci\u00f3n na cor da pel entre eses dous extremos, xeralmente correlacion\u00e1ndose coa exposici\u00f3n \u00e1 luz UV. A principal excepci\u00f3n a esta regra \u00e9 o Novo Mundo, onde os pobos nativos levan vivindo s\u00f3 entre 10.000 e 15.000 anos, polo que mostran un grao menos pronunciado de variaci\u00f3ns na cor da pel.\nEn \u00e9pocas recentes o ser humano f\u00edxose cada vez m\u00e1is m\u00f3bil, incement\u00e1ndose as migraci\u00f3ns. As migraci\u00f3ns dos \u00faltimos 4.000 anos, e especialmente nos \u00faltimos 400 anos, foron as m\u00e1is r\u00e1pidas na historia da humanidade, polo que hoxe as cores da pel non est\u00e1n tan claramente confinadas en determinadas localizaci\u00f3ns xeogr\u00e1ficas coma o estaban anteriormente."}
{"id": "198077", "revid": "23204", "url": "https://gl.wikipedia.org/wiki?curid=198077", "title": "Drepaneidos", "text": "Os Drepaneidos (Drepaneidae, Gill 1972) son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos pola costa occidental e oriental de \u00c1frica, o oc\u00e9ano \u00cdndico, sueste asi\u00e1tico e o Pac\u00edfico occidental. Son peixes costeiros mar\u00edtimos, a\u00ednda que \u00e1s veces penetran nos estuarios.\nCaracter\u00edsticas.\nPresentan un corpo alto e comprimido lateralmente, subr\u00f3mbico. Boca pequena e protr\u00e1ctil. Poden ter pequenas barbas baixo a mand\u00edbula.\nUnha soa aleta dorsal, cunha primeira parte espi\u00f1osa (13 a 14 espi\u00f1as) e unha segunda de radios brandos; anal con tres espi\u00f1as e cerca de 20 radios brandos; as pectorais son moi longas e de perfil falcado, do que toma o nome cient\u00edfico (en grego, \"deprane\" significa \"fouce\").\nClasificaci\u00f3n.\nA familia comprende un s\u00f3 x\u00e9nero, con tres especies:"}
{"id": "198078", "revid": "1822", "url": "https://gl.wikipedia.org/wiki?curid=198078", "title": "Drepaneidae", "text": ""}
{"id": "198079", "revid": "23204", "url": "https://gl.wikipedia.org/wiki?curid=198079", "title": "Equeneidos", "text": "Os Equeneidos (Echeneidae) ou \"r\u00e9moras\" son unha familia de peixes mari\u00f1os inclu\u00edda na ordedos Perciformes. Est\u00e1n distribu\u00eddas por t\u00f3dolos oc\u00e9anos do mundo.\nAs \"r\u00e9moras\" caracter\u00edzanse por se adheriren a outros peixes m\u00e1is grandes, tartarugas, baleas etc., practicando un comensalismo t\u00edpico. Algunhas especies presentan unha gran especificidade pola especie do h\u00f3spede \u00f3 que pegan.\nAct\u00faan como limpiadores dos seus anfitri\u00f3ns e alim\u00e9ntanse dos restos de alimento que deixan estes.\nCaracter\u00edsticas.\nTe\u00f1en un corpo alargado, con escamas cicloides pequenas. A cabeza est\u00e1 esmagada e presenta na parte superior un disco el\u00edptico, \"disco de succi\u00f3n\", dotado de entre 10 e 28 l\u00e1minas ou cristas tranversais que lles permiten adherirse con forza \u00e1 pel doutros animais maiores \u00f3 producir o baleiro. Probablemente esta formaci\u00f3n evolucionou a partir dunha espi\u00f1a da aleta dorsal. Boca terminal, algo s\u00fapera, coa mand\u00edbula inferior proxectada cara a diante e adiantando claramente a superior. Carecen de vexiga natatoria.\nAletas dorsal e anal opostas, posteriores e con 18-40 radios brandos, sen espi\u00f1as. As pectorais e pelvianas ins\u00edrense \u00f3 mesmo nivel. Caudal fendida.\nOs talles m\u00e1ximos chegan a 1 m de lonxitude (\"Echeines naucrates\"). A especie m\u00e1is pequena s\u00f3 mide 17\u00a0cm.\nClasificaci\u00f3n.\nDiv\u00eddense en catro x\u00e9neros e oito especies:"}
{"id": "198080", "revid": "1131", "url": "https://gl.wikipedia.org/wiki?curid=198080", "title": "Gran Teatro La Fenice", "text": "O Gran Teatro La Fenice ou simplemente La Fenice (o f\u00e9nix) \u00e9 un dos teatros de \u00f3pera m\u00e1is famosos do mundo. At\u00f3pase na cidade de Venecia (Italia) e nel foron estreadas algunhas das \u00f3peras italianas m\u00e1is famosas. O teatro foi destru\u00eddo v\u00e1rias veces e reedificado, actualmente \u00e9 a sede dunha importante tempada oper\u00edstica e do festival internacional de m\u00fasica contempor\u00e1nea.\nHistoria.\nLa Fenice foi constru\u00eddo rapidamente, en pouco m\u00e1is dun ano, sendo inaugurado o 16 de maio de 1792 coa \u00f3pera de Giovanni Paisiello \"I giochi di Agrigento\".\nO 13 de decembro de 1836 foi destru\u00eddo por un incendio, sendo reconstru\u00eddo en seguida repetindo o proxecto orixinal. Tras cen anos, en 1937 foi restaurado por Eugenio Miozzi.\nO 29 de xaneiro de 1996 ocorreu a outra grande traxedia cando outro lume provocado o destru\u00edu por completo, este lume fora provocado polo electricista Enrico Carella na tentativa de evitar problemas contractuais por unha dilaci\u00f3n no servizo que lle fora encomendado. Logo de oito anos de obras, o 14 de decembro do 2003 reinaugurouse cun concerto dirixido por Riccardo Muti."}
{"id": "198081", "revid": "19415", "url": "https://gl.wikipedia.org/wiki?curid=198081", "title": "Teatro la Fenice", "text": ""}
{"id": "198082", "revid": "1822", "url": "https://gl.wikipedia.org/wiki?curid=198082", "title": "Echeneidae", "text": ""}
{"id": "198083", "revid": "1822", "url": "https://gl.wikipedia.org/wiki?curid=198083", "title": "R\u00e9mora", "text": ""}
{"id": "198084", "revid": "1131", "url": "https://gl.wikipedia.org/wiki?curid=198084", "title": "Teatro alla Scala", "text": "O Teatro alla Scala ou simplemente La Scala \u00e9 un dos teatros de \u00f3pera m\u00e1is importantes do mundo, sendo co\u00f1ecido como \"o templo da l\u00edrica\". Est\u00e1 situado na cidade de Mil\u00e1n (Italia).\nA tempada comeza o d\u00eda 7 de decembro, d\u00eda de San Ambrosio, patr\u00f3n da cidade. T\u00f3dalas fuci\u00f3ns deben finalizar antes da media noite, polo que as \u00f3peras m\u00e1is longas deben comezar antes.\nHistoria.\nO Teatro alla Scala de Mil\u00e1n fundouse auspiciado pola Emperatriz Mar\u00eda Tareixa I de Austria para substitu\u00edr o Teatro Regio Ducale, destru\u00eddo por un lume o 26 de febreiro de 1776 logo dunha gala do entroido e que ata aquel momento fora a casa da \u00f3pera de Mil\u00e1n. Tralo lume, un grupo de noventa propietarios dos palcos do teatro escribiron ao Arquiduque Fernando de Austria ped\u00edndolle a construci\u00f3n dun novo teatro e doutro provisional durante as obras. Os gastos da construci\u00f3n do novo edificio foron sufragados polos propietarios dos palcos do Teatro Regio Ducale a cambio da renovaci\u00f3n da propiedade dos palcos e a posesi\u00f3n da terra na que se levantaba a igrexa de Santa Maria alla Scala (de onde lle v\u00e9n o nome), que foi desconsagrada e demolida para a edificaci\u00f3n do novo teatro.\nO edificio foi dese\u00f1ado polo arquitecto neocl\u00e1sico Giuseppe Piermarini, quen presentou un primeiro dese\u00f1o que foi rexeitado polo Conde Firman (gobernador da Lombard\u00eda austr\u00edaca). Un segundo plan foi aprobado pola Emperatriz Mar\u00eda Tareixa I en 1776, sendo inaugurado baixo o nome de Nuovo Regio Ducal Teatro alla Scala o d\u00eda 3 de agosto de 1778 coa \u00f3pera \"L'Europa riconosciuta\", con m\u00fasica de Antonio Salieri e libreto de Mattia Verazi, logo de dous anos nos que Pietro Marliani, Pietro Nosetti e Antonio e Giuseppe Fe completaron a construci\u00f3n do novo edificio. O teatro ti\u00f1a un total de aproximadamente 3.000 asentos e un dos maiores escenarios de toda Italia cunhas dimensi\u00f3ns de 16,15\u00d720,4\u00d726 metros. La Scala pronto se converteu no punto de reuni\u00f3n dos milaneses nobres e ricos.\nComo a meirande parte dos teatros da \u00e9poca, La Scala foi tam\u00e9n casino, cos xogadores sentados no vest\u00edbulo. As condici\u00f3ns no auditorio pod\u00edan ser frustrantes para os amantes da \u00f3pera, como explica Mary Shelley en setembro de 1840:\nNa \u00d3pera estaban representando o \"Templario\". Desafortunadamente, como \u00e9 ben co\u00f1ecido, o Teatro alla Scala serve, non s\u00f3 como sal\u00f3n universal para toda a sociedade de Mil\u00e1n, sen\u00f3n para todo tipo de transacci\u00f3ns comerciais, dende trata de cabalos a \"stock-jobbing\", ten lugar no foso; de xeito que breves e distantes entre si os fragmentos de melod\u00eda se poden pescar.\nCoa representaci\u00f3n de \"La pietra del paragone\" de Gioachino Rossini en 1812, a primeira das cinco \u00f3peras de Rossini estreadas no teatro, La Scala converteuse no referente da \u00f3pera italiana. Durante este per\u00edodo, cos core\u00f3grafos Salvatore Vigan\u00f2 (1769-1821) e Carlo Blasis (1795-1878), o teatro ampliou a s\u00faa supremac\u00eda art\u00edstica ao inclu\u00edr ballet.\nEntre 1822 e 1825 produciuse unha nova etapa do melodrama coa estrea de \"Chiara e Serafina\" (1922) de Gaetano Donizetti (que estrear\u00eda sete \u00f3peras m\u00e1is en La Scala) e \"Il pirata\" (1827) de Vincenzo Bellini.\nEn 1839 comezou a era de Giuseppe Verdi (o compositor m\u00e1is ligado a La Scala) coa estrea no teatro milan\u00e9s de \"Oberto, Conte di San Bonifacio\", que obtivo un grande \u00e9xito, polo que lle foron encargadas outras d\u00faas \u00f3peras m\u00e1is. Non obstante, a estrea de \"Un giorno di regno\" (1840) supuxo un rotundo fracaso, que se ver\u00eda compensado polo grande \u00e9xito de \"Nabucco\" dous anos m\u00e1is tarde e que supor\u00eda o primeiro grande \u00e9xito de Verdi, e \u00e1 vez, os fortes sentimentos patri\u00f3ticos desta \u00f3pera fortaleceron a popularidade da \u00f3pera seria e identificou a s\u00faa imaxe con La Scala. Catro \u00f3peras m\u00e1is de Verdi foron estreadas no teatro, a \u00faltima delas \"Falstaff\" (1893), que foi ademais a \u00faltima \u00f3pera de Verdi. A pesar desta especial relaci\u00f3n do teatro milan\u00e9s con Verdi, o compositor permaneceu moitos anos sen representar en La Scala ningunha das s\u00faas obras, xa que acusou a orquestra de modificar a s\u00faa m\u00fasica. Este conflito orixinouse na produci\u00f3n da s\u00faa \"Giovanna d'Arco\" en 1845, a\u00ednda que o compositor acabar\u00eda levando a cabo al\u00ed o seu \"Requiem\" en 1874, e en 1886 anunciou que La Scala acoller\u00eda a estrea da s\u00faa pen\u00faltima \u00f3pera, \"Otello\", as\u00ed como a s\u00faa derradeira \u00f3pera, \"Falstaff\".\nEn 1907 renovouse a estrutura orixinal, sendo daquela cando se adoptou a configuraci\u00f3n actual do teatro, con 2.800 asentos. En 1943, durante a segunda guerra mundial, os bombardeos danaron seriamente o teatro, que foi reconstru\u00eddo e reestreado o 11 de maio de 1946 cun concerto dirixido por Arturo Toscanini, quen xa fora director musical do teatro en dous per\u00edodos (1898-1908 e 1921-1929) e que realizara unha aut\u00e9ntica revoluci\u00f3n no mesmo, tanto no eido administrativo como nas relaci\u00f3ns co p\u00fablico e que introduciu representaci\u00f3ns wagnerianas e concertos sinf\u00f3nicos.\nRestauraci\u00f3n.\nO teatro permaneceu pechado entre o 19 de xaneiro de 2002 e novembro de 2004 para a s\u00faa restauraci\u00f3n. Nesta ocasi\u00f3n o proxecto foi dese\u00f1ado polo arquitecto Mario Botta. Durante este per\u00edodo a compa\u00f1\u00eda trasladouse ao Teatro degli Arcimboldi.\nA restauraci\u00f3n foi controvertida porque os que velaban pola preservaci\u00f3n do teatro tem\u00edan que se perdesen os detalles hist\u00f3ricos. A decisi\u00f3n m\u00e1is discutida foi a da demolici\u00f3n de toda a \u00e1rea posterior ao escenario para crear unha zona de servizo \"moderna e funcional, digna dun dos m\u00e1is importantes teatros do mundo\", como se argumentou.\nCon todo, a filosof\u00eda que guiou a reestruturaci\u00f3n do sal\u00f3n do teatro foi a de devolver a La Scala o esplendor orixinal e eliminar t\u00f3dalas modificaci\u00f3n posteriores. Elimin\u00e1ronse alfombras e pinturas que ocultaban o m\u00e1rmore orixinal e, na medida do posible, recuper\u00e1ronse as decoraci\u00f3ns do s\u00e9culo XVIII dalg\u00fans \"palchi\" de importancia hist\u00f3rica como \"la barcaccia del virrei\", dunha marabillosa cor azul celeste.\nConsid\u00e9rase que a compa\u00f1\u00eda quedou satisfeita e impresionada coa calidade do son e as melloras na estrutura. No espazo que se agregou \u00e1 parte posterior do escenario poderanse gardar m\u00e1is escenograf\u00edas. As localidades est\u00e1n equipadas con monitores nos que se presenta o libreto en ingl\u00e9s, franc\u00e9s e italiano.\nPara a reapertura do teatro escolleuse a mesma \u00f3pera que se interpretou na s\u00faa inauguraci\u00f3n \"L'Europa riconosciuta\" de Antonio Salieri.\nControversias coa xesti\u00f3n.\nCarlo Fontana, o director xeral de La Scala dende 1990, foi despedido en febreiro de 2005 pola xunta directiva por diferenzas co director musical, Riccardo Muti. A reacci\u00f3n do persoal causou serios trastornos e folgas. Nun comunicado, a directiva do teatro dixo que era \"urxente para unificar a xesti\u00f3n do teatro.\" O 16 de marzo de 2005, a orquestra do teatro e outros membros do persoal votaron abrumadoramente a moci\u00f3n de censura a Muti, e demandaron a dimisi\u00f3n do substituto de Fontana, Mauro Meli. Muti xa fora forzado a cancelar un concerto poucos d\u00edas antes debido aos desacordos. O ministro de cultura italiano, Giuliano Urbani, apoiou ao director pero chamou a unha acci\u00f3n urxente por parte da administraci\u00f3n para salvagardar o bo funcionamento e o prestixio de La Scala. O 2 de abril de 2005, Muti renunciou a La Scala, alegando a \"hostilidade\" dos membros do persoal.\nEn maio de 2005, St\u00e9phane Lissner, anteriormente no Festival de Aix-en-Provence, foi nomeado xerente e director art\u00edstico de La Scala. O 15 de maio, Daniel Barenboim foi nomeado \"Maestro Scaligero\", ou \"de facto\" principal director invitado do teatro. En outubro de 2011, Barenboim foi nomeado director musical de La Scala dende decembro dese mesmo ano, cun contrato inicial de cinco anos."}
{"id": "198085", "revid": "56817", "url": "https://gl.wikipedia.org/wiki?curid=198085", "title": "Emel\u00edctidos", "text": "Os Emel\u00edctidos (Emmelichthyidae) son unha familia de peixes mari\u00f1os inclu\u00edda na orde dos Perciformes. Viven principalmente en augas c\u00e1lidas a tropicais, no oc\u00e9ano \u00cdndico, sur do Pac\u00edfico, este do Atl\u00e1ntico e no mar Caribe.\nCaracter\u00edsticas.\nOllos grandes e redondos. Boca terminal moi protr\u00e1ctil, sen dentes ou case sen eles. Te\u00f1en unha aleta dorsal continua dividida en d\u00faas partes por unha escotadura lixeira ou tan profunda que pode chegar \u00e1 base; a primeira parte con 11-14 espi\u00f1as e a segunda con 9-12 radios brandos. A anal \u00e9 curta, oposta \u00e1 segunda metade da dorsal, con 3 espi\u00f1as e 9-11 radios brandos. Caudal furcada.\nClasificaci\u00f3n.\nDivb\u00eddese en tres x\u00e9neros e 17 especies:"}
{"id": "198086", "revid": "1822", "url": "https://gl.wikipedia.org/wiki?curid=198086", "title": "Emmelichthyidae", "text": ""}
{"id": "198087", "revid": "7802", "url": "https://gl.wikipedia.org/wiki?curid=198087", "title": "Primeiro ministro de Turqu\u00eda", "text": "Esta \u00e9 a lista dos primeiros ministros de Turqu\u00eda de 1920 ata 2018. O primeiro ministro era o l\u00edder da coalici\u00f3n pol\u00edtica no parlamento turco e l\u00edder do goberno. O \u00faltimo en ocupar este cargo foi Binali Y\u0131ld\u0131r\u0131m do partido \"Adalet ve Kalk\u0131nma Partisi\" (AKP), quen o ostentou desde o 24 de maio\u00a0de\u00a02016 ata a s\u00faa abolici\u00f3n o 9 de xullo\u00a0de 2018."}
{"id": "198088", "revid": "23204", "url": "https://gl.wikipedia.org/wiki?curid=198088", "title": "Ben Barnes", "text": "Benjamin Thomas \"Ben\" Barnes nado o 20 de agosto de 1981 en Londres, \u00e9 un actor ingl\u00e9s. \u00c9 famoso por interpretar a Caspian X en ' e '."}
{"id": "198089", "revid": "67537", "url": "https://gl.wikipedia.org/wiki?curid=198089", "title": "Tansu \u00c7iller", "text": "Tansu Penbe \u00c7iller (n. 1944) economista e pol\u00edtica, foi primeira ministra de Turqu\u00eda entre 1993 e 1996.\nBiograf\u00eda.\nNaceu o 24 de maio de 1946, en Istambul. Filla do gobernador turco da provincia de Bilecik. Est\u00e1 casada con \u00d6zer U\u00e7uran \u00c7iller e ten 2 fillos.\nEstudou econom\u00eda na Universidade de Bogazi\u00e7i e obtivo doutoramento na Universidade de Connecticut e cursou estudos de pos-doutoramento na Universidade Yale.\nEn 1990 foi nomeada conselleira do primeiro ministro S\u00fcleyman Demirel e vicepresidente do Partido da Recta V\u00eda (Dogru Yol Partisi, DYP), formaci\u00f3n pol\u00edtica de centro-dereita. Foi elixida deputada parlamentaria en outubro de 1991 e ocupou a carteira do Ministerio de Estado para a Econom\u00eda no goberno de coalici\u00f3n liderado polo DYP. \u00c7iller xogou un papel importante ao defende-la Albania na ocupaci\u00f3n do Epiro. Declarou que se a Grecia tentase dividi-lo pa\u00eds, ter\u00eda o Ex\u00e9rcito Turco en 24 horas en Atenas."}
{"id": "198090", "revid": "5132", "url": "https://gl.wikipedia.org/wiki?curid=198090", "title": "Guerra de Independencia Irlandesa", "text": ""}
{"id": "198091", "revid": "5132", "url": "https://gl.wikipedia.org/wiki?curid=198091", "title": "Guerra da Independencia irlandesa", "text": ""}
{"id": "198092", "revid": "5132", "url": "https://gl.wikipedia.org/wiki?curid=198092", "title": "Guerra Angloirlandesa", "text": ""}
{"id": "198093", "revid": "5132", "url": "https://gl.wikipedia.org/wiki?curid=198093", "title": "Guerra Anglo-irlandesa", "text": ""}
{"id": "198094", "revid": "5132", "url": "https://gl.wikipedia.org/wiki?curid=198094", "title": "Guerra Anglo-Irlandesa", "text": ""}
{"id": "198095", "revid": "22795", "url": "https://gl.wikipedia.org/wiki?curid=198095", "title": "Unificaci\u00f3n alem\u00e1", "text": ""}
{"id": "198096", "revid": "56817", "url": "https://gl.wikipedia.org/wiki?curid=198096", "title": "Ribulosa 1,5-bisfosfato", "text": "A ribulosa 1,5-bisfosfato (tam\u00e9n ribulosa 1,5-bifosfato ou ribulosa-1,5-bifosfato ou ribulosa-1,5-difosfato, abreviadamente RuBP) \u00e9 un azucre fosfatado de 5 carbonos, que \u00e9 un importante substrato implicado na fixaci\u00f3n do carbono durante o ciclo de Calvin da fase escura da fotos\u00edntese.\nTr\u00e1tase dunha pentosa que leva dous fosfatos esterificados nos carbonos 1 e 5 e un grupo cetona (\u00e9 unha cetosa) no carbono 2. Na fotos\u00edntese funciona o estereois\u00f3mero D.\n\u00c9 o substrato do encima rubisco, que cataliza a incorporci\u00f3n de di\u00f3xido de carbono ao carbono 2 da ribulosa 1,5-difosfato, orixinando un intermediario inestable de 6 \u00e1tomos de carbono, denominado 3-ceto-2-carboxiarabinitol-1,5-bisfosfato, que se divide practicamente ao momento en d\u00faas mol\u00e9culas de 3-fosfoglicerato (3PG), que \u00e9 o primeiro produto estable da fase escura da fotos\u00edntese.\nRuBP (5C) + CO2 (1C) = Intermediario inestable (6C) \u2192 2 mol\u00e9culas de 3PG (3C)\nO 3-fosfoglicerato seguir\u00e1 as reacci\u00f3ns do ciclo de Calvin rexenerando a ribulosa 1,5-bisfosfato, que recomezar\u00e1 outro ciclo, e orixinando unha mol\u00e9cula de glicosa que sae do ciclo.\nNa \u00faltima reacci\u00f3n do ciclo de Calvin, rec\u00edclase a ribulosa 1,5-bisfosfato a partir da fosforilaci\u00f3n no carbono 1 con gasto de ATP da ribulosa 5-fosfato.\nCarboxilaci\u00f3n e oxidaci\u00f3n da ribulosa 1,5-bisfosfato.\nNormalmente o encima rubisco carboxila a ribulosa 1,5-bisfosfato tal como se explicou antes. Pero en determinadas circunstancias, cando a concentraci\u00f3n de CO2 \u00e9 baixa, a de O2 alta e hai altas temperaturas o encima rubisco, en vez de carboxilar, mostra unha actividade de oxixenase e oxida a ribulosa 1,5-bisfosfato, orixinando unha mol\u00e9cula de 3-fosfoglicerato (en vez de d\u00faas) e unha mol\u00e9cula de fosfoglicolato. o fosfoglicolato inicia un ciclo de reacci\u00f3ns chamado fotorrespiraci\u00f3n, que malgasta ATP e poder redutor, polo que sup\u00f3n un menor rendemento da fotos\u00edntese. As plantas tropicais e de climas \u00e1ridos, nas condici\u00f3ns indicadas, te\u00f1en pouca fotorrespiraci\u00f3n comparadas coas plantas de climas temperados ou fr\u00edos ."}
{"id": "198097", "revid": "56817", "url": "https://gl.wikipedia.org/wiki?curid=198097", "title": "Ligamento pisimetacarpal", "text": "O ligamento pisimetacarpal \u00e9 un ligamento do membro superior humano do carpo, que une o \u00f3so pisiforme coa base do quinto \u00f3so metacarpiano. "}
{"id": "198098", "revid": "27155", "url": "https://gl.wikipedia.org/wiki?curid=198098", "title": "Ribulosa-1,5-bifosfato", "text": ""}
{"id": "198099", "revid": "56817", "url": "https://gl.wikipedia.org/wiki?curid=198099", "title": "Articulaci\u00f3n carpometacarpal do dedo polgar", "text": "A articulaci\u00f3n carpometacarpal \u00e9 unha articulaci\u00f3n do membro superior humano, que artella o carpo co metacarpo. Existen cinco articulaci\u00f3ns carpometacarpais en cada man.\nA articulaci\u00f3n entre o primeiro \u00f3so metacarpiano e o \u00f3so trapecio \u00e9 lixeiramente diferente ao resto, para permitir unha meirande mobilidade a este dedo.\nLigamentos.\nAs articulaci\u00f3ns carpometacarpais est\u00e1n reforzadas por varios ligamentos:\nLigamento cruzado anterior oblicuo.\n\u00c9 un ligamento groso, forte e extracapsular, que se estende entre o tub\u00e9rculo maior do \u00f3so trapecio e o tub\u00e9rculo maior do primeiro \u00f3so metacarpiano. T\u00e9nsase en abduci\u00f3n, extensi\u00f3n e pronaci\u00f3n.\nLigamento colateral cubital.\nOrix\u00ednase no retin\u00e1culo flexor do pulso e se insire no tub\u00e9rculo maior do primeiro \u00f3so metacarpiano. \nLigamento intermetacarpal primario.\nIns\u00edrese entre as bases do primeiro \u00f3so metacarpiano e o segundo \u00f3so metacarpiano.\nLigamento oblicuo posterior.\nIns\u00edrese no tub\u00e9rculo do \u00f3so trapecio e o primeiro \u00f3so metacarpiano.\nLigamento dorsorradial.\nDiscorre entre o \u00f3so trapecio e o primeiro \u00f3so metacarpiano."}
{"id": "198100", "revid": "2956", "url": "https://gl.wikipedia.org/wiki?curid=198100", "title": "Dedo polgar", "text": ""}
{"id": "198101", "revid": "23204", "url": "https://gl.wikipedia.org/wiki?curid=198101", "title": "Estado Libre Irland\u00e9s", "text": "O Estado Libre Irland\u00e9s (en irland\u00e9s: \"Saorstat \u00c9ireann\", en ingl\u00e9s: \"Irish Free State\") foi un estado estabelecido entre 1922 e 1937 en Irlanda en virtude do Tratado Angloirland\u00e9s, asinado polo goberno brit\u00e1nico e os representantes de Irlanda, que comprend\u00eda vinte e seis dos trinta e dous condados de Irlanda, sendo un dos estados integrantes da Commonwealth.\nO nacemento deste estado puxo fin \u00e1 coexistencia de Irlanda do Sur, rexi\u00f3n aut\u00f3noma dependente do Reino Unido de Gran Breta\u00f1a e Irlanda, e a Rep\u00fablica Irlandesa, estado declarado independente unilateralmente nunca reco\u00f1ecido polos brit\u00e1nicos. Do mesmo xeito, o novo goberno do Estado Libre de Irlanda substitu\u00edu tanto o Goberno Provisional de Irlanda do Sur como o Goberno da Rep\u00fablica Irlandesa, que naqueles momentos estaba presidida por William T. Cosgrave.\nAntecedentes.\nNo Levantamento de Pascua de 1916 e, en particular, a decisi\u00f3n das autoridades militares brit\u00e1nicas de executar moitos dos seus dirixentes despois da Guerra, xerou simpat\u00eda pola causa republicana na illa de Irlanda. As\u00ed mesmo, os republicanos e alg\u00fans nacionalistas independentes opux\u00e9ronse \u00e1 prestaci\u00f3n do servizo militar obrigatorio en 1918, desacreditando o partido maioritario que apoiaba os Aliados da primeira guerra mundial, e conseguiron que nas elecci\u00f3ns xerais de 1918 a maior\u00eda dos escanos irlandeses do Parlamento do Reino Unido de Gran Breta\u00f1a e Irlanda no Palacio de Westminster fosen parar ao Sinn F\u00e9in.\nA negativa por parte do Sinn F\u00e9in de tomar posesi\u00f3n das s\u00faas actas de deputado en Londres fixo que se crease na cidade de Dubl\u00edn o D\u00e1il \u00c9ireann, ou Asemblea de Irlanda, e a posterior autoproclamaci\u00f3n da Rep\u00fablica Irlandesa. A pesar desta proclamaci\u00f3n, tan s\u00f3 a Uni\u00f3n Sovi\u00e9tica reco\u00f1eceu este estado, o verdadeiro goberno da illa quedou nas mans da rexi\u00f3n aut\u00f3noma chamada Irlanda do Sur, xurdida da partici\u00f3n da illa despois da guerra angloirlandesa. Mediante a firma do Tratado Angloirland\u00e9s descartouse a constituci\u00f3n dunha rep\u00fablica, sendo o novo Estado resultante un dominio parte do Imperio Brit\u00e1nico e da Commonwealth, que uniu os gobernos da Rep\u00fablica Irlandesa e de Irlanda do Sur nun s\u00f3 e centralizado.\nO caso de Irlanda do Norte.\nO 6 de decembro de 1922, e por varios d\u00edas en diante, Irlanda do Norte deixou de formar parte do Reino Unido pasando formar parte do recentemente creado Estado Libre Irland\u00e9s. Este excepcional episodio constitucional sucedeu debido ao Tratado Angloirland\u00e9s e \u00e1 lexislaci\u00f3n introducida para dar efecto legal ao tratado.\nO Tratado tivo efecto no Reino Unido a trav\u00e9s da Lei Constitucional de 1922 do Estado Libre Irland\u00e9s. A lei estabelec\u00eda un novo dominio da illa enteira de Irlanda, pero tam\u00e9n permit\u00eda a Irlanda do Norte non participar ou non unirse ao Estado Libre. Baixo o Artigo 12 do Tratado, Irlanda do Norte presentou unha carta ao Rei solicitando non formar parte do Estado Libre Irland\u00e9s. Unha vez o Tratado foi ratificado, o Parlamento de Irlanda do Norte tivo un mes para exercitar a s\u00faa \"non uni\u00f3n\" durante a cal o goberno do Estado Libre Irland\u00e9s non lexislou para Irlanda do Norte, deixando a xurisdici\u00f3n efectiva do Estado Libre en desuso por un mes.\nO Primeiro Ministro de Irlanda do Norte, James Craig, falando para o Parlamento en outubro de 1922, expresou que unha vez pasase o 6 de decembro comezaba o mes para decidir se se un\u00edan ou non ao Estado Libre Irland\u00e9s. Para Craig era sumamente importante que a decisi\u00f3n se tomase canto antes logo do 6 de decembro. O 7 de decembro de 1922 (un d\u00eda despois do establecemento do Estado Libre), o Parlamento demostrou sen vacilaci\u00f3n a s\u00faa posici\u00f3n de non se unir ao Estado Libre Irland\u00e9s, facendo a seguinte presentaci\u00f3n ao Rei:\nO 13 de decembro de 1922, o Primeiro Ministro Craig dirixiuse ao Parlamento comunic\u00e1ndolles que o Rei respondera \u00e1 s\u00faa comunicaci\u00f3n. Desta forma o Parlamento de Irlanda do Norte decide non se unir ao novo Estado Libre Irland\u00e9s e permanecer xunto ao Reino Unido.\nEstruturas gobernamentais.\nAs estruturas do novo Estado Libre Irland\u00e9s foron sinaladas no Tratado e na Lei de Constituci\u00f3n do Estado Libre Irland\u00e9s. Esta prov\u00e9 para unha monarqu\u00eda constitucional, cun parlamento de tres niveis, chamado Oireachtas, formado polo Rei e d\u00faas casas: \"D\u00e1il \u00c9ireann\" (parlamento) e \"Seanad \u00c9ireann\" (senado). A autoridade executiva era exercida polo Rei, e o exercicio do poder por un gabinete chamado Consello Executivo, presidido por un primeiro ministro chamado Presidente do Consello Executivo.\nDisoluci\u00f3n.\nEn 1937 \u00c9amon de Valera fixo aprobar unha nova constituci\u00f3n, que no ano 2012 \u00e9 a\u00ednda vixente. Mediante a aprobaci\u00f3n da devandita Constituci\u00f3n, aboliuse o cargo de gobernador para crear o cargo de Presidente. O primeiro ministro pasou a denominarse Taoiseach e o parlamento reduciu a 138 escanos os 153 que ti\u00f1a at\u00e9 o momento. A idea de de Valera era que esta constituci\u00f3n fose v\u00e1lida para toda a illa de Irlanda, a\u00ednda que s\u00f3 se aplicou provisionalmente nos 26 condados do Sur. As\u00ed mesmo, o ga\u00e9lico irland\u00e9s foi confirmado como lingua cooficial xunto ao ingl\u00e9s, e o catolicismo foi nomeado relixi\u00f3n oficial, a\u00ednda que se reco\u00f1eceu a liberdade relixiosa e de conciencia. O pa\u00eds pasou a denominarse Rep\u00fablica de Irlanda."}
{"id": "198102", "revid": "12452", "url": "https://gl.wikipedia.org/wiki?curid=198102", "title": "Articulaci\u00f3n carpo-metacarpal", "text": ""}
{"id": "198103", "revid": "3054", "url": "https://gl.wikipedia.org/wiki?curid=198103", "title": "House of Lords", "text": ""}
{"id": "198104", "revid": "5132", "url": "https://gl.wikipedia.org/wiki?curid=198104", "title": "Estado Libre de Irlanda", "text": ""}
{"id": "198105", "revid": "5132", "url": "https://gl.wikipedia.org/wiki?curid=198105", "title": "Estado Libre irland\u00e9s", "text": ""}
{"id": "198106", "revid": "75439", "url": "https://gl.wikipedia.org/wiki?curid=198106", "title": "Enopl\u00f3sidos", "text": "Os Enopl\u00f3sidos (Enoplosidae) son unha familia de peixes mari\u00f1os inclu\u00eddos na orde dos Perciformes.\nEst\u00e1n constitu\u00eddos por un \u00fanico x\u00e9nero, \"Enoplosus\", cunha \u00fanica especie, \"Enoplosus armatus\" (White, 1790). Tr\u00e1tase dun peixe mari\u00f1o end\u00e9mico de Australia e distribu\u00eddo pola s\u00faa costa sur.\n\u00c9 un peixe apreciado para a s\u00faa cr\u00eda en acuarios.\nCaracter\u00edsticias.\nTe\u00f1en un corpo alto, subr\u00f3mbico, coa boca aguzada e lixeiramente s\u00fapera. D\u00faas espi\u00f1as no \u00e1ngulo inferior do preop\u00e9rculo.\nPos\u00faen s\u00faas aletas dorsais, a primeira con nove fortes espi\u00f1as e a segunda con 1 espi\u00f1a e o resto radios brandos, moi altos os primeiros. A anal con tres espi\u00f1as seguidas, como a dorsal, por radios brandos, m\u00e1is largos os anteriores. Pectorais pequenas pero pelvianas moi grandes, cunha espi\u00f1a.\nOs adultos presentan unha cor entre prata e marr\u00f3n cunhas caracter\u00edsticas barras nergras verticais. O talle m\u00e1ximo descrito \u00e9 duns 50\u00a0cm.\nViven en augas temperadas e a pouca profundidade (menos de 90 m), asociados a arrecifes."}
{"id": "198107", "revid": "1822", "url": "https://gl.wikipedia.org/wiki?curid=198107", "title": "Enoplosidae", "text": ""}
{"id": "198108", "revid": "22795", "url": "https://gl.wikipedia.org/wiki?curid=198108", "title": "Imperio mongol", "text": ""}
{"id": "198109", "revid": "22795", "url": "https://gl.wikipedia.org/wiki?curid=198109", "title": "Polovtsianos", "text": ""}
{"id": "198110", "revid": "56817", "url": "https://gl.wikipedia.org/wiki?curid=198110", "title": "Epig\u00f3nidos", "text": "Os Epig\u00f3nidos (Epigonidae) son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos polos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nDifer\u00e9ncianse dos Apog\u00f3nidos (outra familia dos Perciformes) en que te\u00f1en normalmente 25 v\u00e9rtebras, m\u00e1is de seis infraorbitais, cartilaxe do rostro moi alargado e as aletas dorsal e anal brandas suaves e recubertas de escamas.\nA lonxitude m\u00e1xima rexistrada \u00e9 de 58\u00a0cm (x\u00e9nero \"Epigonus\").\nClasificaci\u00f3n.\nDiv\u00eddense en sete x\u00e9nero e 34 especies:"}
{"id": "198111", "revid": "1822", "url": "https://gl.wikipedia.org/wiki?curid=198111", "title": "Epigonidae", "text": ""}
{"id": "198112", "revid": "23204", "url": "https://gl.wikipedia.org/wiki?curid=198112", "title": "Guerreidos", "text": "Os Guerreidos (Gerreidae) son unha familia de peixes inclu\u00edda na orde dos Perciformes. Est\u00e1n distribu\u00eddos por mares tropicais e ocasionalmente en estuarios, rara vez en auga doce.\nCaracter\u00edsticas.\nSon peixes prateados que presentan unha boca moi protr\u00e1ctil. Li\u00f1a lateral paralela \u00e1 base da dorsal.\nAletas dorsal e anal cunha va\u00ed\u00f1a de escamas na base; dorsal formada por unha parte espi\u00f1osa e outra branda; anal con 3-6 espi\u00f1as e o resto branda; pectorais longas e algo falciformes; pelvianas cunha espi\u00f1a longa, anterior; caudal profundamente fendida.\nA lonxitude m\u00e1xima rexistrada \u00e9 de 35\u00a0cm (\"Gerres filamentosus\").\nAlim\u00e9ntanse de invertebrados bent\u00f3nicos que extraen da area .\nClasificaci\u00f3n.\nDiv\u00eddense en seis x\u00e9neros:\nInicialmente designouse como Gerridae pero \u00f3 estar ocupado este nome por unha familia de insectos (da orde Hemiptera) tivo que cambiar o nome polo de Gerreidae."}
{"id": "198113", "revid": "1822", "url": "https://gl.wikipedia.org/wiki?curid=198113", "title": "Gerreidae", "text": ""}
{"id": "198115", "revid": "10599", "url": "https://gl.wikipedia.org/wiki?curid=198115", "title": "Uni\u00f3n Club Cee", "text": "O Uni\u00f3n Club Cee \u00e9 un equipo de f\u00fatbol do concello de Cee, provincia da Coru\u00f1a. Foi fundado no ano 1933 e compite na Segunda Auton\u00f3mica de Galicia.\nEstadio.\nO UC Cee xoga no Estadio Municipal de San Paio de Refoxos (Novo Ra\u00edces), de Cee, A Coru\u00f1a. O campo mide 105 x 68 metros e a s\u00faa superficie \u00e9 de c\u00e9spede artificial.\nFilial.\nO filial do UC Cee era o Atl\u00e9tico Pereiri\u00f1a e competia na Terceira Auton\u00f3mica de Galicia.\nO 11 de xullo de 2012 desaparece por non inscribirse na FGF."}
{"id": "198116", "revid": "98629", "url": "https://gl.wikipedia.org/wiki?curid=198116", "title": "Domingo Miral y L\u00f3pez", "text": "Domingo Sim\u00f3n Miral y L\u00f3pez, nado en Valle de Hecho, Huesca o 18 de febreiro de 1872 e finado en Zaragoza o 16 de abril de 1942, foi un fil\u00f3logo, pedagogo e escritor aragon\u00e9s. Foi catedr\u00e1tico na Universidade de O\u00f1ati. Cando esta desapareceu, obtivo unha c\u00e1tedra de grego na Universidade de Salamanca e cando esta foi suprimida pasou a ser catedr\u00e1tico de \"Teor\u00eda de Literatura e Belas Artes\" e \"Grego\" na Universidade de Zaragoza. Foi tam\u00e9n decano da Facultade de Filosof\u00eda e Letras de 1923 a 1929. Despois foi vicerreitor do 6 de outubro de 1929 ao 10 de marzo de 1931, e reitor do 11 de marzo de 1931 ao 18 de abril de 1931, ano no que foi destitu\u00eddo tras proclamarse a Segunda Rep\u00fablica Espa\u00f1ola.\nActividade acad\u00e9mica.\nFoi o fundador da revista \"Universidad\", e estableceu os cursos de ver\u00e1n da Universidade de Zaragoza en Jaca, do Instituto de idiomas, do Colexio de tradutores e do Centro de Estudos Cl\u00e1sicos en Zaragoza.\nFoi un grande estudoso e tradutor do alem\u00e1n, publicando varias obras de gram\u00e1tica (destacando a \"Gram\u00e1tica alemana\" (Zaragoza, 1922), manuais para aprender e unha antolox\u00eda de textos. Tam\u00e9n traduciu unha vintena de obras do alem\u00e1n ao castel\u00e1n en diferentes campos. A s\u00faa traduci\u00f3n m\u00e1is importante, foi \"Die helenishe Kultur\" de Baumgarten que aproximou o estudo da arte cl\u00e1sica a moitos estudantes.\nTam\u00e9n fixo dous estudos sobre a conxugaci\u00f3n do aragon\u00e9s cheso. Ti\u00f1a un proxecto para escribir unha \"gramatica chesa\", que non chegou a facerse realidade. A s\u00faa produci\u00f3n literaria en aragon\u00e9s incl\u00fae, ademais de artigos en cheso nunha publicaci\u00f3n local, d\u00faas obras de teatro: \"Qui bien fa nunca lo pierde\" e \"Tomando la fresca en la Cruz de Cristiano, o a casarse tocan\". Tomou parte como vocal do Estudio de Filolox\u00eda de Arag\u00f3n.\nTam\u00e9n foi concelleiro do Concello de Zaragoza e director do diario \"La Cr\u00f3nica\".\nObras.\nObra literaria en aragon\u00e9s:\nArtigos en aragon\u00e9s:\nPublicaci\u00f3ns filol\u00f3xicas sobre o aragon\u00e9s:"}
{"id": "198117", "revid": "56817", "url": "https://gl.wikipedia.org/wiki?curid=198117", "title": "Ligamentos carpometacarpais dorsais", "text": "Os ligamentos carpometacarpais dorsais son un conxunto de ligamentos do membro superior que reforzan o conxunto de articulaci\u00f3ns do pulso pola parte dorsal ou posterior.\nO segundo \u00f3so metacarpiano recibe dous feixes, un procedente do \u00f3so trapecio e outro do \u00f3so trapezoide.\nO terceiro \u00f3so metacarpiano recibe outros dous, un procedente do \u00f3so trapezoide e outro do \u00f3so grande.\nO cuarto \u00f3so metacarpiano tam\u00e9n recibe dous, un do \u00f3so grande e outro do \u00f3so ganchudo.\nO quinto \u00f3so metacarpiano recibe un feixe do \u00f3so ganchudo, que se estende ata a superficie anterior ou volar, constiuindo unha c\u00e1psula articular incompleta."}
{"id": "198118", "revid": "56817", "url": "https://gl.wikipedia.org/wiki?curid=198118", "title": "Ligamentos carpometacarpais palmares", "text": "Os ligamentos carpometacarpais palmares son un conxunto de ligamentos do membro superior humano, que ao igual que os dorsais, reforzan as articulaci\u00f3ns do pulso, principalmente as articulaci\u00f3ns carpometacarpianas.\nSon en total tres ligamentos que se distrib\u00faen do seguinte xeito:"}
{"id": "198119", "revid": "5132", "url": "https://gl.wikipedia.org/wiki?curid=198119", "title": "Carlos de Cobos", "text": "Carlos de Cobos Ortega, co\u00f1ecido tam\u00e9n como Carlinhos, nado en S\u00e3o Paulo o 11 de maio de 1988, \u00e9 un xogador profesional brasileiro de baloncesto con pasaporte espa\u00f1ol. Cunha alzada de 1,93 metros xoga na posici\u00f3n de base para o Fundaci\u00f3n CB Granada de Liga LEB Prata."}
{"id": "198122", "revid": "27249", "url": "https://gl.wikipedia.org/wiki?curid=198122", "title": "Enneagrama", "text": "Na xeometr\u00eda, un enneagrama (do grego \u1f10\u03bd\u03bd\u03ad\u03b1, \"enn\u00e9a\", \u00abnove\u00bb, e \u03b3\u03c1\u03ac\u03bc\u03bc\u03b1, \"gr\u00e1mma\", \u00abtrazo\u00bb) \u00e9 unha estrela de nove puntas, chamada tam\u00e9n nonagrama.\nEnneagrama regular.\nUn enneagrama regular (un pol\u00edgono estrelado de nove lados) \u00e9 constru\u00eddo utilizando os mesmos puntos que un enne\u00e1gono regular pero conectado en pasos fixos. Ten d\u00faas formas, representadas por un s\u00edmbolo de Schl\u00e4fli como {9/2} e {9/4}, conectando cada segundo e cuarto puntos respectivamente.\nExiste tam\u00e9n unha figura estrelada, {9/3} ou 3{3}, feita a partir dos puntos dun enne\u00e1gono regular pero conectados como un composto de tres tri\u00e1ngulos equil\u00e1teros. (Se os tri\u00e1ngulos est\u00e1n entrelazados de maneira alternada, resulta nun enlace Brunniano.) Esta figura estrelada \u00e9 co\u00f1ecida en ocasi\u00f3ns como a estrela de Goliat, sendo {6/2} ou 2{3} a estrela de David."}
{"id": "198129", "revid": "22570", "url": "https://gl.wikipedia.org/wiki?curid=198129", "title": "Goberno irland\u00e9s", "text": "O Goberno irland\u00e9s (en ga\u00e9lico irland\u00e9s, Rialtas na h\u00c9ireann; en ingl\u00e9s, Government of Ireland) \u00e9 o gabinete que exerce o poder executivo no Estado de Irlanda.\nCaracter\u00edsticas.\nEst\u00e1 liderado por un primeiro ministro que recibe o nome de \"Taoiseach\". Segundo a Constituci\u00f3n irlandesa debe conter entre 7 e 15 membros, cada un dos cales est\u00e1 \u00e1 fronte dun ministerio, e que deben ser membros do parlamento de Irlanda, o \"Oireachtas\". O actual \"Taoiseach\" \u00e9 Enda Kenny, do conservador Fine Gael."}
{"id": "198130", "revid": "12452", "url": "https://gl.wikipedia.org/wiki?curid=198130", "title": "Goberno de Irlanda", "text": ""}
{"id": "198131", "revid": "13097", "url": "https://gl.wikipedia.org/wiki?curid=198131", "title": "Apolo 15", "text": ""}
{"id": "198132", "revid": "56817", "url": "https://gl.wikipedia.org/wiki?curid=198132", "title": "A Cancela, A Torre, Vilalba", "text": "A Cancela \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198133", "revid": "22570", "url": "https://gl.wikipedia.org/wiki?curid=198133", "title": "Carlete, A Torre, Vilalba", "text": "Carlete \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198134", "revid": "56817", "url": "https://gl.wikipedia.org/wiki?curid=198134", "title": "Costi\u00e1n, A Torre, Vilalba", "text": "Costi\u00e1n \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198135", "revid": "25871", "url": "https://gl.wikipedia.org/wiki?curid=198135", "title": "A Ermida, A Torre, Vilalba", "text": "A Ermida \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "198136", "revid": "56817", "url": "https://gl.wikipedia.org/wiki?curid=198136", "title": "A Estrada, A Torre, Vilalba", "text": "A Estrada \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198137", "revid": "25871", "url": "https://gl.wikipedia.org/wiki?curid=198137", "title": "Goiriz, A Torre, Vilalba", "text": "Goiriz \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198138", "revid": "22570", "url": "https://gl.wikipedia.org/wiki?curid=198138", "title": "Lopi\u00f1o, A Torre, Vilalba", "text": "Lopi\u00f1o \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198139", "revid": "85894", "url": "https://gl.wikipedia.org/wiki?curid=198139", "title": "M\u00edllara, A Torre, Vilalba", "text": "M\u00edllara \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198140", "revid": "25871", "url": "https://gl.wikipedia.org/wiki?curid=198140", "title": "Mu\u00ed\u00f1o Pequeno, A Torre, Vilalba", "text": "Mu\u00ed\u00f1o Pequeno \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198141", "revid": "25871", "url": "https://gl.wikipedia.org/wiki?curid=198141", "title": "Pasa\u00eddo, A Torre, Vilalba", "text": "Pasa\u00eddo \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198142", "revid": "1131", "url": "https://gl.wikipedia.org/wiki?curid=198142", "title": "Pasa\u00eddo", "text": "O top\u00f3nimo galego Pasa\u00eddo pode facer referencia a:"}
{"id": "198143", "revid": "22570", "url": "https://gl.wikipedia.org/wiki?curid=198143", "title": "Pasaxes, A Torre, Vilalba", "text": "Pasaxes \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198144", "revid": "25871", "url": "https://gl.wikipedia.org/wiki?curid=198144", "title": "Pena do Curro, A Torre, Vilalba", "text": "Pena do Curro \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198145", "revid": "22570", "url": "https://gl.wikipedia.org/wiki?curid=198145", "title": "Os Pretos, A Torre, Vilalba", "text": "Os Pretos \u00e9 un lugar da parroquia da Torre, no concello lugu\u00e9s de Vilalba, na comarca da Terra Ch\u00e1."}
{"id": "198146", "revid": "65337", "url": "https://gl.wikipedia.org/wiki?curid=198146", "title": "Indochina Francesa", "text": "A Indochina Francesa \"(\u0110\u00f4ng D\u01b0\u01a1ng thu\u1ed9c Ph\u00e1p)\" foi unha parte do imperio colonial franc\u00e9s, formada por unha federaci\u00f3n de protectorados no sueste asi\u00e1tico, concretamente na pen\u00ednsula da Indochina. Os protectorados que formaban parte da Indochina Francesa eran:\nOs antigos protectorados de Tonk\u00edn e Annam xunto coa colonia da Cochinchina constit\u00faen o actual Vietnam."}
{"id": "198147", "revid": "15490", "url": "https://gl.wikipedia.org/wiki?curid=198147", "title": "Willendorf", "text": "Willendorf, tam\u00e9n co\u00f1ecida como \"Willendorf in der Wachau\", \u00e9 unha aldea de Wachau, Baixa Austria, no Distrito de Krems-Land, situada a 209 m sobre o nivel do mar, na marxe esquerda do R\u00edo Danubio. O lugar \u00e9 unha Katastralgemeinde da comunidade pol\u00edtica de Aggsbach.\nA aldea \u00e9 tam\u00e9n famosa por ser o lugar onde se atopou a Venus de Willendorf."}
{"id": "198148", "revid": "56817", "url": "https://gl.wikipedia.org/wiki?curid=198148", "title": "Katastralgemeinde", "text": "Unha Katastralgemeinde \u00e9 unha subdivisi\u00f3n das parroquias en Austria e no Tirol Meridional.\nO plural \u00e9 \"Katastralgemeinden\".\nA 1 de xaneiro de 2004 exist\u00edan 7.846 katastralgemeinden en Austria."}
{"id": "198149", "revid": "23204", "url": "https://gl.wikipedia.org/wiki?curid=198149", "title": "Las hijas del C\u00e9sar", "text": ""}
{"id": "198153", "revid": "22795", "url": "https://gl.wikipedia.org/wiki?curid=198153", "title": "Reino de Polonia-Lituania", "text": ""}
{"id": "198154", "revid": "15490", "url": "https://gl.wikipedia.org/wiki?curid=198154", "title": "Wachau", "text": "Wachau \u00e9 unha rexi\u00f3n austriaca, composta dunha paisaxe monta\u00f1osa atravesada polo val do r\u00edo Danubio. Pos\u00fae aproximadamente 30\u00a0km de lonxitude, quedando comprendida entre as cidades de Melk e Krems no estado de Baixa Austria, situado a aproximadamente 80\u00a0km de Viena. \u00c9 un dos principais destinos tur\u00edsticos de Austria, sendo reco\u00f1ecido como Patrimonio Mundial pola UNESCO.\nA rexi\u00f3n de Wachau \u00e9 reco\u00f1ecida polo cultivo de uvas e albaricoqueiros, ambos usados para a fabricaci\u00f3n de vi\u00f1os e licores.\nAs s\u00faas principais atracci\u00f3ns son o Mosteiro de Melk, o centro hist\u00f3rico de Krems, e a aldea de D\u00fcrnstein, onde se atopan as ru\u00ednas dun castelo onde o Rei de Inglaterra, Ricardo Coraz\u00f3n de Le\u00f3n, foi feito prisioneiro polo Duque Leopoldo V de Austria durante o seu regreso da Terceira Cruzada.\nGaler\u00eda de imaxes.\n&lt;br&gt;"}
{"id": "198155", "revid": "56817", "url": "https://gl.wikipedia.org/wiki?curid=198155", "title": "Gram\u00e1tidos", "text": "Os Gram\u00e1tidos (Grammatidae) son unha familia de peixes mari\u00f1os inclu\u00edda na orde dos Perciformes. A s\u00faa \u00e1rea de distribuci\u00f3n red\u00facese \u00e1 costa oeste tropical do Atl\u00e1ntico.\nCaracter\u00edsticas.\nAlgunhas especies te\u00f1en cores chamativas polo que son moi apreciadas como animal de acuario.\nA li\u00f1a lateral -cando est\u00e1 presente- div\u00eddese en dous segmentos. A aleta dorsal \u00e9 longa e presenta 11-13 espi\u00f1as; a anal \u00e9 curta; as pectorais, moi grandes, cunha espi\u00f1a; nas pelvianas, unha espi\u00f1a e 5 radios brandos.\nT\u00f3dalas especies desta familia son de pequeno tama\u00f1o (menos de 10 cm).\nClasificaci\u00f3n.\nDiv\u00eddense en dous x\u00e9neros e doce especies:"}
{"id": "198156", "revid": "1822", "url": "https://gl.wikipedia.org/wiki?curid=198156", "title": "Grammatidae", "text": ""}
{"id": "198158", "revid": "5132", "url": "https://gl.wikipedia.org/wiki?curid=198158", "title": "Tampa Bay Rays", "text": "Os Tampa Bay Rays son un equipo profesional de b\u00e9isbol con base en St. Petersburg (Florida), que compite na Major League Baseball (MLB). Actualmente o equipo xoga na conferencia Leste da American League. Dende a s\u00faa fundaci\u00f3n en 1998 xogan no Tropicana Field. Remataron na derradeira posici\u00f3n en nove das s\u00faas primeiras dez tempadas, a primeira tempada dos Rays con m\u00e1is vitorias que derrotas foi en 2008, cando ga\u00f1aron o seu primeiro t\u00edtulo de divisi\u00f3n. Ga\u00f1aron dous t\u00edtulos de divisi\u00f3n, en 2008 e 2010.\nEn novembro de 2007, o principal propietario, Stuart Sternberg, fixo cambios significativos na imaxe da franqu\u00eda, cambiando o nome do equipo, de Tampa Bay Devil Rays a \"Tampa Bay Rays\". Os colores do equipo, antes negro, verde e azul, foron cambiados ao azul mari\u00f1o, azul claro e dourado; e o s\u00edmbolo do equipo foi cambiado, e agora \u00e9 un raio de sol."}
{"id": "198159", "revid": "98629", "url": "https://gl.wikipedia.org/wiki?curid=198159", "title": "Melanina", "text": "A melanina (do grego \u03bc\u03ad\u03bb\u03b1\u03c2, \"negro\") \u00e9 un pigmento amplamente distribu\u00eddo na nautreza, que se atopa na maior\u00eda dos organismos (ag\u00e1s nas ara\u00f1as). \u00c9 o pigmento que lle d\u00e1 cor \u00e1 pel, pelo e iris dos ollos. Nos animais a melanina deriva do amino\u00e1cido tirosina. A forma bioloxicamente m\u00e1is com\u00fan de melanina \u00e9 a eumelanina, un pol\u00edmero casta\u00f1o escuro-negro de dihidroxiindol-\u00e1cidos carbox\u00edlicos, e as s\u00faas formas reducidas. Todas as melaninas te\u00f1en unha estrutura similar \u00e1 dos derivados do poliacetileno, xa que se basean nunha estrutura policonxugada. Outra forma com\u00fan da melanina \u00e9 a feomelanina, un pol\u00edmero vermello-casta\u00f1o da benzotiazina principal responsable do pelo vermello e as pencas. Algunhas neuronas conte\u00f1en neuromelanina. A presenza de melanina nas arqueas e bacterias est\u00e1 sendo debatida polos investigadores nese eido.\nO aumento da produci\u00f3n de melanina na pel humana ch\u00e1mase melanox\u00e9nese. A produci\u00f3n de melanina \u00e9 estimulada polos danos no ADN inducidos pola radiaci\u00f3n ultravioleta B, e produce un bronceado, que tarda en desenvolverse pero \u00e9 moi duradeiro.\nAs propiedades fotoqu\u00edmicas da melanina fan que sexa un excelente fotoprotector. Absorbe as radiaci\u00f3ns ultravioleta nocivas e transforma a enerx\u00eda en calor. Pode disipar como calor m\u00e1is do 99,9% da luz ultravioleta absorbida . Isto impide os danos indirectos no ADN que son responsables do desenvolvemento de c\u00e1nceres de pel como o melanoma maligno.\nNos seres humanos.\nNos humanos a melanina \u00e9 o principal determinante da cor da pel. Tam\u00e9n lle d\u00e1 cor ao pelo e aos iris (cor dos ollos), e aparece no epitelio pigmentario que rodea a retina e no o\u00eddo interno na estr\u00eda vascular da c\u00f3clea. Outros tecidos con melanina incl\u00faen certas partes da gl\u00e1ndula suprarrenal, e as neuronas pigmentadas do tronco cerebral, como o \"locus coeruleus\" e a substancia negra.\nA melanina da pel prod\u00facena os melanocitos, que se encontran na capa basal da epiderme, os cales transfiren a melanina aos queratinocitos. A\u00ednda que, en xeral, os seres humanos pos\u00faen unha concentraci\u00f3n de melanocitos similar na s\u00faa pel, os melanocitos dalg\u00fans individuos e grupos \u00e9tnicos expresan en maior ou menor medida os xenes para a produci\u00f3n de melanina, o que causar\u00e1 unha maior ou menor concentraci\u00f3n de melanina na pel. Tanto en animais coma en humanos alg\u00fans individuos te\u00f1en moi pouca ou ningunha melanina, condici\u00f3n chamada albinismo.\nComo a melanina \u00e9 un pol\u00edmero e, por tanto, un agregado de mol\u00e9culas m\u00e1is pequensas, hai moitos tipos diferentes de melaninas con diferentes proporci\u00f3ns e patr\u00f3ns de enlace das mol\u00e9culas que a compo\u00f1en. Tanto a feomelanina coma a eumelanina est\u00e1n presentes na pel e pelo humanos, pero a eumelanina \u00e9 a m\u00e1is abundante nos humanos, e tam\u00e9n a que m\u00e1is frecuentemente \u00e9 deficiente no albinismo.\nEumelanina.\nConsiderouse durante moito tempo que os pol\u00edmeros de eumelanina constaban de numerosos pol\u00edmeros 5,6-dihidroxiindol (DHI) e 5,6-dihidroxiindol-2-\u00e1cido carbox\u00edlico (DHICA) entrelazados. Por\u00e9n, recentes investigaci\u00f3ns sobre as propiedades el\u00e9ctricas da eumelanima indicaron que pode consistir en olig\u00f3meros m\u00e1is b\u00e1sicos adheridos un a outro por alg\u00fan outro mecanismo. A eumelanina at\u00f3pase no pelo, ar\u00e9ola, e pel. \u00c9 m\u00e1is abundante nos individuos de pel escura.\nHai dous tipos diferentes de eumelanina. Os dous tipos son a eumelanina negra e a casta\u00f1a. A negra aparece principalmente entre os non europeos e nos europeos vellos, e a casta\u00f1a principalmente nos europeos novos.\nUnha pequena cantidade de eumelanina en ausencia doutros pigmentos orixina os cabelos grises. Unha pequena cantidade de eumelanina casta\u00f1a en ausencia doutros pigmentos orixina cabelos louros.\nFeomelanina.\nA feomelanina tam\u00e9n se atopa na pel e pelo, tanto nos individuos de pel clara coma de pel escura. As feomelaninas est\u00e1n especialmente concentradas nos beizos, mamilas, glande do pene, e vaxina. A feomelanina d\u00e1 un ton rosa ou vermello, polo que \u00e9 un pigmento que se atopa en grandes cantidades nos individuos roxos (de pelo vermello). Quimicamente, a feomelanina difire da eumelanina en que a s\u00faa estrutura oligom\u00e9rica incorpora unidades de benzotiazina e benzotiazol, que se producen, en lugar do DHI e DHICA, cando o amino\u00e1cido L-ciste\u00edna est\u00e1 presente.\nNeuromelanina.\nA neuromelanina \u00e9 o pigmento escuro presente nas neuronas pigmentadas de catro n\u00facleos profundos do enc\u00e9falo. Son a substancia negra, a \"pars compacta\" do \"locus coeruleus\", o n\u00facleo motor dorsal do nervio vago (par cranial X), e o n\u00facleo do rafe medio da ponte de Varolio. Tanto a substancia negra coma o \"locus coeruleus\" poden identificarse facilmente nunha autopsia pola s\u00faa pigmentaci\u00f3n escura. Nos humanos, estes n\u00facleos non est\u00e1n pigmentados no momento do nacemento, pero desenvolven a s\u00faa pigmentaci\u00f3n durante a maduraci\u00f3n e a idade adulta.\nA\u00ednda que a natureza funcional da neuromelanina no enc\u00e9falo non se co\u00f1ece, o pigmento est\u00e1 feito a partir de oxirradicais de neurotransmisores monoaminas como dopamina e norepinefrina. Luigi Zecca e David Sulzer demonstraron que o pigmento neuromelanina \u00e9 un produto autof\u00e1xico que se acumula nos lisosomas, que non poden degradalo. Neste sentido, a s\u00edntese de neuromelanina \u00e9 protectora, xa que a s\u00faa encapsulaci\u00f3n dentro do org\u00e1nulo autof\u00e1xico imp\u00eddelle reaccionar no citosol neuronal causando unha posible neurotoxicidade.\nA\u00ednda que normalmente a neuromelanina se fai m\u00e1is abondosa durante a vida na maior\u00eda da xente, tam\u00e9n se pode dar a perda de neuronas pigmentadas en n\u00facleos espec\u00edficos do enc\u00e9falo, que \u00e9 signo de diversas enfermidades neurodexenerativas. Na enfermidade de Parkinson hai unha perda masiva de neuronas pigmentadas produtoras de dopamina na substancia negra e no \"locus coeruleus\". Det\u00e9ctanse tam\u00e9n niveis elevados de neuromelanina noutros primates, e nos carn\u00edvoros como os gatos e cans.\nNoutros organismos.\nAs melaninas te\u00f1en moi diversas funci\u00f3ns en distintos organismos. Unha forma de melanina serve para producir a tinta dos cefal\u00f3podos, que \u00e9 unha defensa contra os depredadores. As melaninas tam\u00e9n protexen a moitos microorganismos, como bacterias e fungos, contra os estreses ambientais que implican danos nas c\u00e9lulas, como a radiaci\u00f3n ultravioleta do sol ou as especies reactivas do os\u00edxeno. A melanina tam\u00e9n protexe contra os danos por altas temperaturas, estreses qu\u00edmicos (como os metais pesados e axentes oxidantes), e ameazas bioqu\u00edmicas (como as defensas do hospedador contra os microbios invasores). Por tanto, en moitos microbios pat\u00f3xenos (por exemplo, o fungo \"Cryptococcus neoformans\") as melaninas parecen desempe\u00f1ar un importante papel na virulencia e patoxenicidade ao protexeren ao microbio contra as respostas inmunitarias do hospedador. Nos invertebrados, unha parte importante das respostas defensivas innatas ou inespec\u00edficas contra os pat\u00f3xenos invasores implica \u00e1 melanina. En poucos minutos despois dunha infecci\u00f3n, o microbio \u00e9 encapsulado en melanina (melanizaci\u00f3n), e p\u00e9nsase que a xeraci\u00f3n de subprodutos de radicais libres durante a formaci\u00f3n desta c\u00e1psula axuda a matalos. Alg\u00fans tipos de fungos, chamados fungos radiotr\u00f3ficos, parecen poder utilizar a melanina como pigmento que lles permite captar raios gamma e usar esa enerx\u00eda para bios\u00ednteses.\nAs plumas negras dos paxaros deben a s\u00faa cor \u00e1 melanina; estas plumas son degradadas moito m\u00e1is facilmente polas bacterias ca as plumas brancas ou ca as que conte\u00f1en outros pigmentos como carotenos.\nAs catecol melaninas son melaninas de plantas.\nRutas biosint\u00e9ticas.\nO primeiro paso da v\u00eda biosint\u00e9tica das eumelaninas e feomelaninas \u00e9 catalizado pola tirosinase:\nA dopaquinona pode combinarse coa ciste\u00edna por d\u00faas rutas dando benzotiazinas e feomelaninas\nAlternativamente, a dopaquinona pode converterse en leucodopacromo e seguir d\u00faas v\u00edas m\u00e1is para dar eumelanina\nAparencia microsc\u00f3pica.\nA melanina \u00e9 casta\u00f1a, non refractil, e finamente granular con gr\u00e1nulos individuais dun di\u00e1metro de menos de 800 nan\u00f3metros. Isto diferencia a melanina doutros pigmentos com\u00fans, como os resultantes da degradaci\u00f3n de pigmentos sangu\u00edneos, que son m\u00e1is grandes, macizos, e refrinxentes, e cunha cor que vai do verde ao amarelo ou vermello-casta\u00f1o. En zonas danadas moi pigmentadas, os agregados densos de melanina poden escurecer os detalles histol\u00f3xicos. Un efectivo decolorante da melanina \u00e9 unha soluci\u00f3n dilu\u00edda de permanganato pot\u00e1sico.\nTrastornos xen\u00e9ticos e enfermidades.\nA deficiencia de melanina est\u00e1 asociada con varias anormalidades xen\u00e9ticas e doenzas.\nHai aproximadamente dez tipos de albinismo oculocut\u00e1neo (OCA), que \u00e9 principalmente un trastorno recesivo autos\u00f3mico . Certas etnias te\u00f1en unha maior incidencia de determinadas formas. por exemplo, o tipo m\u00e1is com\u00fan, chamado albinismo oculocut\u00e1neo de tipo 2 (OCA2), \u00e9 un trastorno recesivo caracterizado por unha reduci\u00f3n conx\u00e9nita ou ausencia do pigmento melanina na pel, pelo e ollos, que \u00e9 especialmente frecuente entre as persoas de orixe africana. Por exemplo, nos Estados Unidos, a frecuencia estimada de OCA2 entre os afroamericanos \u00e9 de 1/10.000, que contrasta coa dos norteamericanos brancos, que \u00e9 de 1/36.000. Nalgunhas naci\u00f3ns africanas, a frecuencia do trastorno \u00e9 sete veces maior, entre 1/2.000 e 1/5.000. Outra forma de albinismo, o \"albinismo oculocut\u00e1neo amarelo\", parece ser m\u00e1is frecuente entre os Amish, que son de ascendencia principalmente su\u00edza e alem\u00e1. A xente coa variante IB xeralmente te\u00f1en o pelo e a pel brancos ao naceren, pero rapidamente desenvolven unha pigmentaci\u00f3n normal na pel durante a infancia.\nO albinismo ocular afecta non s\u00f3 \u00e1 pigmentaci\u00f3n dos ollos, sen\u00f3n tam\u00e9n \u00e1 agudeza visual.\nTam\u00e9n se est\u00e1 a estudar o papel que pode xogar a melanina nas s\u00edndromes de Hermansky-Pudlak e Chediak-Higashi. Na primeira prod\u00facese unha predisposici\u00f3n \u00e1s hemorraxias, fibrose pulmonar e cardiomiopat\u00eda. Na segunda son susceptibles a infecci\u00f3ns e poden desenvolver o mal linfofolicular maligno.\nA conexi\u00f3n entre o albinismo e a xordeira, que se d\u00e1 nos homes e varios animais, non se comprende ben. Parece que ten que ver con trastornos nos melanocitos e non coa s\u00edntese de melanina. A ausencia de melanocitos na estr\u00eda vascular da c\u00f3clea orixina a xordeira. Nos humanos a hipopigmentaci\u00f3n e a xordeira est\u00e1n asociados na pouco frecuente s\u00edndrome de Waardenburg, observada predominantemente entre os indios hopi de Am\u00e9rica do Norte..\nNa enfermidade de Parkinson, que afecta ao funcionamento neuromotor, obs\u00e9rvase un descenso de neuromelanina na substancia negra e no \"locus coeruleus\" como consecuencia dunha diminuci\u00f3n das neuronas dopamin\u00e9rxicas e noradren\u00e9rxicas pigmentadas.\nAdemais da deficiencia de melanina, o peso molecular do pol\u00edmero de melanina pode decrecer por varios factores como o estr\u00e9s oxidativo, exposici\u00f3n \u00e1 luz, perturbaci\u00f3n da s\u00faa asociaci\u00f3n coas prote\u00ednas da matriz melanos\u00f3micas, e cambios de pH ou das concentraci\u00f3ns locais de i\u00f3ns met\u00e1licos. Suxeriuse que un descenso do peso molecular ou unha diminuci\u00f3n no grao de polimerizaci\u00f3n da \"melanina ocular\" cambia as propiedades normalmente antioxidantes do pol\u00edmero en prooxidantes, o que pode causar a progresi\u00f3n da dexeneraci\u00f3n macular e melanoma.\nA nicotina ten afinidade polos tecidos que conte\u00f1en melanina pola s\u00faa funci\u00f3n precursora na s\u00edntese de melanina ou a s\u00faa uni\u00f3n irreversible coa melanina."}
{"id": "198160", "revid": "22795", "url": "https://gl.wikipedia.org/wiki?curid=198160", "title": "Tratado de Varsovia", "text": ""}
{"id": "198161", "revid": "22570", "url": "https://gl.wikipedia.org/wiki?curid=198161", "title": "Hem\u00falidos", "text": "Os Hem\u00falidos (Haemulidae) son unha familia de peixes principalmente mari\u00f1os, inclu\u00edda na orde dos Perciformes. Algunhas especies entran en estuarios e rara vez viven en auga doce. Est\u00e1n distribu\u00eddos polos oc\u00e9anos Atl\u00e1ntico, \u00cdndico e Pac\u00edfico.\nAnteriormente, a familia design\u00e1base como Pomadasyidae.\nCaracter\u00edsticas.\n\u00c9 caracter\u00edstica a boca pequena, con labios grosos, con dentes na mand\u00edbula pero, normalmente, non no v\u00f3mer; con 2-6 poros amplos na barbilla \u00e1s veces seguidos dun suco. Algunhas especies poden chegar a alcanzar ata 60\u00a0cm de lonxitude.\nTe\u00f1en unha aleta dorsal continua, con 9 a 14 espi\u00f1as e 11 a 26 radios brandos; a anal con 3 espi\u00f1as e 6-18 radios brandos.\nClasificaci\u00f3n.\nComprenden 19 x\u00e9neros e arredor de 150 especies:"}
{"id": "198162", "revid": "23204", "url": "https://gl.wikipedia.org/wiki?curid=198162", "title": "Ratatouille (hom\u00f3nimos)", "text": "O termo franc\u00e9s Ratatouille ([\u0280ata\u02c8tuj]) pode referirse a:"}
{"id": "198164", "revid": "22570", "url": "https://gl.wikipedia.org/wiki?curid=198164", "title": "Bra, Mi\u00f1o, Mi\u00f1o", "text": "Bra \u00e9 un lugar da parroquia de Mi\u00f1o no concello coru\u00f1\u00e9s de Mi\u00f1o na comarca de Betanzos. Ti\u00f1a 117 habitantes no ano 2010 segundo datos do INE, dos cales 56 eran homes e 61 eran mulleres."}
{"id": "198166", "revid": "23204", "url": "https://gl.wikipedia.org/wiki?curid=198166", "title": "Razaaq Adoti", "text": "Razaaq Adoti, nado o 27 de xu\u00f1o de 1973 en Newham, Londres, \u00e9 un actor produtor de televisi\u00f3n e guionista do Reino Unido.\nTraxectoria.\nA\u00ednda que naceu en Londres, os seus pais son de procedencia nixeriana. Interpretou a Yamba no filme de Steven Spielberg \"Amistad\" xunto con Anthony Hopkins, Morgan Freeman e Matthew McConaughey. Despois de \"Amistad\" volveu a Londres, onde traballou en varios proxectos de televisi\u00f3n e cinema. Entre eles destacan \"Gangster No. 1\" e \"Black Hawk Down\", dirixida por Ridley Scott. Dende ent\u00f3n, ten participado noutras produci\u00f3ns como \"\" na que fai de Peyton Wells, \"Haven\", \"Doom\" e \"The Hard Corps\". Recentemente, protagonizou o filme \"Cover\" no 2008."}
{"id": "198167", "revid": "1822", "url": "https://gl.wikipedia.org/wiki?curid=198167", "title": "Haemulidae", "text": ""}
{"id": "198168", "revid": "23204", "url": "https://gl.wikipedia.org/wiki?curid=198168", "title": "A-League", "text": "A A-League (co\u00f1ecida como \"Isuzu UTE A-League\" por motivos de patrocinio) \u00e9 a m\u00e1xima categor\u00eda de f\u00fatbol en Australia, equivalente \u00e1 primeira divisi\u00f3n doutros pa\u00edses. Foi fundada no 2004 estabelecendo a s\u00faa tempada inicial en 2005-2006, e adoita celebrarse nos meses de primavera e ver\u00e1n.\nA liga est\u00e1 composta por once equipos das cidades e rexi\u00f3ns. Nove representan as localidades de maior importancia en Australia, ademais hai un equipo que representa a Nova Zelandia. X\u00f3gase unha tempada regular, e ao termo da mesma, os seis primeiros loitan polo campionato. Por iso hai campi\u00f3n da temporada regular (premier) e campi\u00f3n absoluto.\nInicialmente na OFC, desde o ano 2007 est\u00e1 adscrita \u00e1 Confederaci\u00f3n Asi\u00e1tica de F\u00fatbol e os campi\u00f3ns xogan as competici\u00f3ns internacionais da zona de Asia.\nSistema da competici\u00f3n.\nA tempada cel\u00e9brase desde outubro a abril, coincidindo coa primavera e ver\u00e1n austral. Deste xeito ev\u00edtanse os meses m\u00e1is fr\u00edos, as\u00ed como unha boa parte do calendario da Liga de f\u00fatbol australiana. Cada edici\u00f3n consta dunha tempada regular e unha eliminaci\u00f3n directa do t\u00edtulo. Compiten once clubs: dez australianos e un de Nova Zelandia.\nAustralia ten tres lugares para a Liga de Campi\u00f3ns da AFC. O ga\u00f1ador da tempada regular e o campi\u00f3n da Liga A clasificaranse para a fase de grupos, mentres que o finalista da tempada regular (ou o que non, o terceiro) comeza na terceira rolda de clasificaci\u00f3n. As prazas est\u00e1n restrinxidas a equipos australianos.\nA 'A-League' \u00e9 a \u00fanica liga profesional de f\u00fatbol de Australia, polo que non hai promoci\u00f3n ou descenso. Abaixo est\u00e1n os sistemas de ligas estatais de Nova Gales do Sur, Victoria, Queensland, Australia Meridional, Australia Occidental e Territorio da capital australiana.\nTempada regular.\nNa fase regular, os once equipos enfr\u00f3ntanse durante 27 d\u00edas, tres viaxes de ida e volta. Conc\u00e9dense tres puntos para a vitoria, un para o empate e ning\u00fan para a derrota.\nA clasificaci\u00f3n estabel\u00e9cese de acordo cos puntos obtidos por cada participante ao final da fase regular, cando xa se xogaron todos os partidos. O primeiro clasificado leva o t\u00edtulo da fase regular e xunto ao segundo vai \u00e1 eliminaci\u00f3n directa directamente das semifinais. Se ao final do campionato hai un empate por puntos, os mecanismos para o desempate son os seguintes:\nCualificaci\u00f3n para o t\u00edtulo.\nOs seis mellores equipos da tempada regular clasif\u00edcanse como \"playoff\" para o t\u00edtulo, nun partido \u00fanico e con factor de campo para o mellor posicionado. En caso de empate, \u00e9 resolto con pr\u00f3rroga e penaltis.\nA gran final case sempre se disputa no estadio do equipo que obtivo a mellor posici\u00f3n na liga regular, pero o FFA res\u00e9rvase o dereito de escoller un campo neutral por raz\u00f3ns lox\u00edsticas.\nA\u00ednda que o sistema de eliminaci\u00f3n directa non \u00e9 o m\u00e1is com\u00fan nunha liga de f\u00fatbol, \u200b\u200b\u00e9 unha tradici\u00f3n deportiva australiana e un dos poucos elementos restantes da Liga Nacional de F\u00fatbol. Hai precedentes na Major League Soccer (nos Estados Unidos e o Canad\u00e1) e as primeiras edici\u00f3ns do J1 League (no Xap\u00f3n).\nClubs.\nA liga est\u00e1 composta por 11 equipos que compiten nunha \u00fanica divisi\u00f3n. Nove son de Australia, mentres que un est\u00e1 situado en Nova Zelandia. Os clubs funcionan como franqu\u00edas controladas polos seus propietarios, tal e como sucede noutras competici\u00f3ns nacionais como a \"Australian Football League\" (f\u00fatbol australiano).\nHistoricamente, a A-League mantivo un sistema de participaci\u00f3n pechada sen ascenso e descenso. A Federaci\u00f3n de F\u00fatbol de Australia \u00e9 o organizador, que pode incorporar novas franqu\u00edas ou expulsar da competici\u00f3n a aquelas que non cumpran unha serie de requisitos. A\u00ednda que nun principio intentouse manter un equilibrio territorial para a incorporaci\u00f3n de equipos, a \"A-League\" permitiu segundos clubs en Sydney e Melbourne, as cidades m\u00e1is poboadas do pa\u00eds.\nHistoria.\nAntecedentes da liga profesional.\nAustralia non contou cun campionato nacional de f\u00fatbol ata 1977, cando a Federaci\u00f3n do pa\u00eds (ent\u00f3n chamada \"Soccer Australia\") impulsou a creaci\u00f3n da \"National Soccer League\" (NSL). Antes da s\u00faa existencia, os clubs de f\u00fatbol xogaban en torneos estatais. A liga nacional tivo un desenvolvemento moi complicado polo estado deste deporte no pa\u00eds, minoritario ante outros como o f\u00fatbol australiano ou o rugby, e implementou distintos sistemas para atraer ao p\u00fablico. A\u00ednda que nas primeiras tempadas organizouse unha divisi\u00f3n \u00fanica, en 1984 pasouse a un modelo de d\u00faas conferencias, para recuperar o primeiro sistema tres anos despois. Do mesmo xeito, en 1989 empezouse a xogar nos meses do ver\u00e1n austral, para non coincidir coas principais competici\u00f3ns profesionais.\nA pesar de todos os esforzos, moitos participantes da \"National Soccer League\" non tiveron continuidade e regresaron \u00e1s ligas estatais, ou ata desapareceron. A maior\u00eda dos clubs australianos estaban establecidos nas cidades m\u00e1is poboadas, e gardaban estreitos v\u00ednculos con comunidades inmigrantes como a italiana ou a grega, o que complicaba a identificaci\u00f3n do afeccionado medio con calquera outra entidade. Doutra banda, a maior\u00eda de futbolistas australianos prometedores abandonaban o pa\u00eds sen desenvolver a s\u00faa carreira en clubs nacionais, polo que o nivel da NSL decreceu. Deste xeito, a asistencia aos estadios e as audiencias por televisi\u00f3n da NSL nunca foron demasiado altas.\nCreaci\u00f3n da A-League.\nCando o m\u00e1ximo organismo do f\u00fatbol nacional reconverteuse na Federaci\u00f3n de F\u00fatbol de Australia en 2003, comezouse a traballar nunha nova liga profesional que substitu\u00edse \u00e1 \"National Soccer League\". Os seus obxectivos ser\u00edan aumentar o n\u00famero de afeccionados, aumentar a competitividade da selecci\u00f3n australiana e converter ao f\u00fatbol nun dos principais deportes do pa\u00eds. A liga chamouse \"A-League\", e presentouse en sociedade en 2004.\nA nova liga australiana adoptou un sistema de franqu\u00edas, onde a Federaci\u00f3n Australiana era a encargada de aceptar participantes ou exclu\u00edlos se incumpr\u00edan unhas condici\u00f3ns. Os novos clubs non ter\u00edan ningunha vinculaci\u00f3n coas comunidades inmigrantes, e procurar\u00edase evitar a concentraci\u00f3n de varias entidades nunha mesma zona de influencia. Nas s\u00faas primeiras tempadas, procurouse que s\u00f3 houbese un club por cidade. Ademais, estableceuse un l\u00edmite salarial, de xogadores e de estranxeiros para evitar problemas econ\u00f3micos.\nNa s\u00faa primeira tempada, a \"A-League\" contou con sete clubs australianos e un neozeland\u00e9s, grazas a un acordo coa Asociaci\u00f3n de F\u00fatbol de Nova Zelandia. S\u00f3 catro equipos da \"National Soccer League\" puideron inscribirse: Adelaide United, New Zealand Knights, Newcastle Jets e Perth Glory. Cre\u00e1ronse catro novas franqu\u00edas: tres nas principais cidades do pa\u00eds Melbourne Victory (Melbourne), Sydney FC (Sydney) e Queensland Roar (Brisbane) e outra nunha zona de influencia, Central Coast Mariners (Costa Central de Nova Gales do Sur).\nPara atraer ao p\u00fablico e achegar tanto a estrelas estranxeiras como a internacionais australianos, permitiuse que os equipos puidesen fichar a un xogador sen l\u00edmite salarial. Deste xeito, chegaron veteranos como Archie Thompson, Dwight Yorke ou Ned Zelic, que ata ent\u00f3n desenvolveran a s\u00faa carreira no f\u00fatbol europeo. Ademais, desenvolveuse unha campa\u00f1a publicitaria orzada en tres mill\u00f3ns de d\u00f3lares australianos.\nDesenvolvemento do torneo.\nA \"A-League\" comezou na tempada 2005/06, coincidindo co ver\u00e1n austral. Meses antes disputouse un torneo preliminar, onde resultou vencedor Central Coast Mariners. Desde o seu ano inaugural, a liga contou cun sistema de tempada regular e unha fase final polo torneo, cunha gran final en campo neutral. O primeiro campi\u00f3n da \"A-League\" foi o Sydney FC. A\u00ednda que nun principio estivo adscrita \u00e1 Confederaci\u00f3n de F\u00fatbol de Ocean\u00eda, Australia ingresou na Confederaci\u00f3n Asi\u00e1tica de F\u00fatbol en 2006. O n\u00famero de participantes mant\u00edvose ata a campa\u00f1a 2007/08, cando New Zealand Knights retirouse da competici\u00f3n e foi substitu\u00eddo por Wellington Phoenix, unha franqu\u00eda situada en Wellington que manti\u00f1a o mercado neozeland\u00e9s.\nA boa asistencia aos estadios e o seu \u00e9xito nos medios propiciaron unha ampliaci\u00f3n para 2009/10, con d\u00faas franqu\u00edas para o norte de Queensland e a Costa de Ouro e norte de Queensland. Por\u00e9n, os dous clubs non duraron m\u00e1is de tres tempadas e terminaron desaparecendo por problemas econ\u00f3micos. Por esta raz\u00f3n, a Federaci\u00f3n cambiou a s\u00faa estratexia e permitiu segundos clubs nas cidades m\u00e1is poboadas do pa\u00eds, como Melbourne (Melbourne Heart) e Sydney (\"Western Sydney Wanderers\").\nNa temporada 2017/18, a \"A-League\" converteuse na primeira liga dom\u00e9stica que introduciu o \u00e1rbitro asistente de v\u00eddeo (VAR).\nEstat\u00edsticas de xogadores.\nPartidos disputados.\n\"Actualizado a 5 de maio de 2012\".\nM\u00e1ximos goleadores.\nAo final da fase eliminatoria, a \"A-League\" concede o trofeo da Bota de Oro ao m\u00e1ximo anotador, ademais doutros premios anuais a t\u00edtulo individual."}
{"id": "198169", "revid": "85894", "url": "https://gl.wikipedia.org/wiki?curid=198169", "title": "A Ponte do Porco, Mi\u00f1o, Mi\u00f1o", "text": "A Ponte do Porco \u00e9 un kk lugar da parroquia de Mi\u00f1o no concello coru\u00f1\u00e9s de Mi\u00f1o na comarca de Betanzos. Ti\u00f1a 99 habitantes no ano 2010 segundo datos do INE, dos cales 54 eran homes e 45 eran mulleres.\nA\u00ednda que pertencentes a diferentes concellos, este lugar forma unha \u00fanica entidade de poboaci\u00f3n co lugar hom\u00f3nimo do concello de Paderne, situado na outra banda da ponte.\nNa Ponte do Porco \u00e9rguese un orixinal monumento a Fern\u00e1n Peres de Andrade o Boo, mandado facer pola Real Academia de Belas Artes da Coru\u00f1a e o Concello de Mi\u00f1o no ano 1981."}
{"id": "198171", "revid": "85894", "url": "https://gl.wikipedia.org/wiki?curid=198171", "title": "A Regueira, Mi\u00f1o, Mi\u00f1o", "text": "A Regueira \u00e9 un lugar da parroquia de Mi\u00f1o no concello coru\u00f1\u00e9s de Mi\u00f1o na comarca de Betanzos. Ti\u00f1a 44 habitantes no ano 2010 segundo datos do INE, dos cales 20 eran homes e 24 eran mulleres."}
{"id": "198172", "revid": "12452", "url": "https://gl.wikipedia.org/wiki?curid=198172", "title": "Chef", "text": ""}
{"id": "198173", "revid": "54488", "url": "https://gl.wikipedia.org/wiki?curid=198173", "title": "Sombreu, Mi\u00f1o, Mi\u00f1o", "text": "Sombreu \u00e9 un lugar da parroquia de Mi\u00f1o no concello coru\u00f1\u00e9s de Mi\u00f1o na comarca de Betanzos. Ti\u00f1a 221 habitantes no ano 2010 segundo datos do INE, dos cales 108 eran homes e 113 eran mulleres."}
{"id": "198174", "revid": "22570", "url": "https://gl.wikipedia.org/wiki?curid=198174", "title": "Bollo, Perbes, Mi\u00f1o", "text": "Bollo \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 54 habitantes no ano 2010 segundo datos do INE, dos cales 30 eran homes e 24 eran mulleres."}
{"id": "198175", "revid": "25871", "url": "https://gl.wikipedia.org/wiki?curid=198175", "title": "Aciveiro, Vilapedre, Vilalba", "text": "Aciveiro (do lat\u00edn \"aquifolium\" que significa 'acevro') \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198176", "revid": "85894", "url": "https://gl.wikipedia.org/wiki?curid=198176", "title": "O Fondal, Perbes, Mi\u00f1o", "text": "O Fondal \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 294 habitantes no ano 2010 segundo datos do INE, dos cales 153 eran homes e 141 eran mulleres."}
{"id": "198177", "revid": "98629", "url": "https://gl.wikipedia.org/wiki?curid=198177", "title": "In\u00e9rmidos", "text": "Os In\u00e9rmidos (Inermiidae) son unha familia de peixes mari\u00f1os inclu\u00edda na orde dos Perciformes. Distrib\u00faense por augas tropicais do Atl\u00e1ntico occidental.\nCaracter\u00edsticas.\nNon te\u00f1en dentes nas mand\u00edbulas nin no v\u00f3mer nin no padal. Presentan dous grandes poros submaxilares. Mand\u00edbula superior moi prot\u00e1ctil.\nD\u00faas aletas dorsais: a primeira con 10-19 espi\u00f1as e a segunda con d\u00faas ou ningunha espi\u00f1a e 10 radios brandos; a aleta anal con tres espinas e 8-10 radios brandos. Caudal profundamente furcada.\nA lonxitude m\u00e1xima descrita \u00e9 de 25\u00a0cm.\nForman bancos que se alimentan de plancto en augas abertas, pero \u00e1 hora de reproducirse son pel\u00e1xicos.\nClasificaci\u00f3n.\nS\u00f3 ten dous x\u00e9neros cunha especie cada un:"}
{"id": "198178", "revid": "25871", "url": "https://gl.wikipedia.org/wiki?curid=198178", "title": "A Casanova, Vilapedre, Vilalba", "text": "A Casanova \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "198179", "revid": "54488", "url": "https://gl.wikipedia.org/wiki?curid=198179", "title": "Nigrofe, Perbes, Mi\u00f1o", "text": "Nigrofe \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 17 habitantes no ano 2010 segundo datos do INE, dos cales 10 eran homes e 7 eran mulleres."}
{"id": "198180", "revid": "25871", "url": "https://gl.wikipedia.org/wiki?curid=198180", "title": "O Castro, Vilapedre, Vilalba", "text": "O Castro \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198181", "revid": "25871", "url": "https://gl.wikipedia.org/wiki?curid=198181", "title": "Cernado, Vilapedre, Vilalba", "text": "Cernado \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198182", "revid": "22570", "url": "https://gl.wikipedia.org/wiki?curid=198182", "title": "Perbes, Perbes, Mi\u00f1o", "text": "Perbes \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 95 habitantes no ano 2010 segundo datos do INE, dos cales 51 eran homes e 44 eran mulleres."}
{"id": "198183", "revid": "56817", "url": "https://gl.wikipedia.org/wiki?curid=198183", "title": "Condomi\u00f1as, Vilapedre, Vilalba", "text": "Condomi\u00f1as \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198184", "revid": "85894", "url": "https://gl.wikipedia.org/wiki?curid=198184", "title": "Cubas, Vilapedre, Vilalba", "text": "Cubas \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198185", "revid": "25871", "url": "https://gl.wikipedia.org/wiki?curid=198185", "title": "Doade, Vilapedre, Vilalba", "text": "Doade \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198186", "revid": "785", "url": "https://gl.wikipedia.org/wiki?curid=198186", "title": "A Garea, Vilapedre, Vilalba", "text": "A Garea \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1.\nO termo A Garea procede do lat\u00edn serodio \"uilla dacaredi\" ou quizais \"dagaredi\", constru\u00eddo sobre un nome xerm\u00e1nico Dacaredus, que vir\u00eda significar \"casa de Dacaredo\". Xa en fontes medievais atopouse \"Dagarea\", que ser\u00eda reinterpretado posteriormente como a composici\u00f3n da contracci\u00f3n \"da\" mais un substantivo. Logo reinterpretar\u00edase de novo a \"de+a\", que levar\u00eda ao top\u00f3nimo actual."}
{"id": "198187", "revid": "1131", "url": "https://gl.wikipedia.org/wiki?curid=198187", "title": "A Garea", "text": "O top\u00f3nimo galego A Garea procede do lat\u00edn serodio \"uilla dacaredi\" ou quizais \"dagaredi\", constru\u00eddo sobre un nome xerm\u00e1nico Dacaredus, que vir\u00eda significar \"casa de Dacaredo\". Xa en fontes medievais atopouse \"Dagarea\", que ser\u00eda reinterpretado posteriormente como a composici\u00f3n da contracci\u00f3n \"da\" mais un substantivo. Logo reinterpretar\u00edase de novo a \"de+a\", que levar\u00eda ao top\u00f3nimo actual. Pode referirse a:"}
{"id": "198188", "revid": "54488", "url": "https://gl.wikipedia.org/wiki?curid=198188", "title": "R\u00edo de Ba\u00f1obre, Perbes, Mi\u00f1o", "text": "R\u00edo de Ba\u00f1obre \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 52 habitantes no ano 2010 segundo datos do INE, dos cales 24 eran homes e 28 eran mulleres."}
{"id": "198189", "revid": "6495593", "url": "https://gl.wikipedia.org/wiki?curid=198189", "title": "Ratatouille", "text": "A ratatouille \u00e9 unha especialidade culinaria francesa, elaborada cun guisado de diversos vexetais e orixinaria da cidade de Niza a\u00ednda que tam\u00e9n a encontramos na zona da Provenza. Con diferentes nomes e matices locais, existe en moitos pa\u00edses. Pode tomarse fr\u00eda ou quente, soa ou como complemento de carnes e peixes.\nOrixe.\nA palabra \"ratatouille\" v\u00e9n do Occitano \"\". Util\u00edzase tam\u00e9n na s\u00faa forma francesa en todas as linguas, inclu\u00edndo o ingl\u00e9s. A ratatouille tam\u00e9n se denomina \"Valentine\" no sur de Francia e piperade en Euskadi. Elaborada con allo, olivas e cebolas, co\u00f1\u00e9cese como \"Boh\u00e9mienne Languedocienne\". A s\u00faa orixe est\u00e1 na \u00e1rea da Provenza e arredor da cidade de Niza. Orixinalmente, a palabra \"ratatouille\" ref\u00edrese dende 1778 a un guisado heterox\u00e9neo. A abreviatura \"rata\" util\u00edzase no argot militar franc\u00e9s para designar unha mestura de fabas ou feix\u00f3ns, patacas e legumes mesturados con talladas de carne normalmente graxenta. O \"rata\" \u00e9 de feito un prato t\u00edpico do rancho militar, sinxelo e r\u00e1pido de facer.\nElaboraci\u00f3n e consumo.\nA ratatouille est\u00e1 composta de legumes cocidos, sobre todo berenxenas, cebolas, cabazas, pementos, tomates e allo. Como en calquera receita xen\u00e9rica, non hai unha composici\u00f3n exacta sen\u00f3n uns principios xerais a seren observados.\nPara coci\u00f1ala, hai dous m\u00e9todos son pos\u00edbeis: coci\u00f1ar todos os legumes ou vexetais xuntos ou realizar a s\u00faa cocci\u00f3n un a un primeiro e mesturalos ao remate da preparaci\u00f3n. Os defensores da tradici\u00f3n provenzal como os chefes Verg\u00e9 ou Gedda defende este m\u00e9todo por partes.\nA ratatouille \u00e9 xeralmente servida como gornici\u00f3n acompa\u00f1ando carnes ou peixes, mais tam\u00e9n pode ser servida como prato principal acompa\u00f1ada de arroz ou pan).\nTradicionalmente, \u00e9 aconsell\u00e1bel tomala con vi\u00f1os brancos, rosados ou tintos orixinarios da Provenza.\nVariantes.\nNoutros pa\u00edses da \u00e1rea mediterr\u00e1nea, tam\u00e9n preparan pratos similares:"}
{"id": "198190", "revid": "85894", "url": "https://gl.wikipedia.org/wiki?curid=198190", "title": "Lombo do Cervo, Vilapedre, Vilalba", "text": "Lombo do Cervo \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198191", "revid": "25871", "url": "https://gl.wikipedia.org/wiki?curid=198191", "title": "Os Mu\u00ed\u00f1os, Vilapedre, Vilalba", "text": "Os Mu\u00ed\u00f1os \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198192", "revid": "56817", "url": "https://gl.wikipedia.org/wiki?curid=198192", "title": "Rebordi\u00f1os, Vilapedre, Vilalba", "text": "Rebordi\u00f1os \u00e9 un lugar da parroquia de Vilapedre, no concello lugu\u00e9s de Vilalba, na comarca da Terra Ch\u00e1."}
{"id": "198193", "revid": "22570", "url": "https://gl.wikipedia.org/wiki?curid=198193", "title": "Sambollo, Perbes, Mi\u00f1o", "text": "Sambollo \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 129 habitantes no ano 2010 segundo datos do INE, dos cales 61 eran homes e 68 eran mulleres."}
{"id": "198194", "revid": "85894", "url": "https://gl.wikipedia.org/wiki?curid=198194", "title": "A Torre, Perbes, Mi\u00f1o", "text": "A Torre \u00e9 un lugar da parroquia de Perbes no concello coru\u00f1\u00e9s de Mi\u00f1o na comarca de Betanzos. Ti\u00f1a 20 habitantes no ano 2010 segundo datos do INE, dos cales 9 eran homes e 11 eran mulleres."}
{"id": "198195", "revid": "23204", "url": "https://gl.wikipedia.org/wiki?curid=198195", "title": "Quif\u00f3sidos", "text": "Os Quif\u00f3sidos (Kyphosidae) son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos polos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nCabeza pequena e boca terminal. Unha aleta dorsal con entre 9 e 16 espi\u00f1as e 11 a 28 radios brandos; anal con tres espi\u00f1as e 10-28 radios brandos; pectorais pequenas e redondeadas. Caudal fendida.\nAs subfamilias Girellinae e Kyphosinae (excepto \"Graus\") son herb\u00edvoros e alim\u00e9ntanse principalmente de algas, mentres que o resto son carn\u00edvoros se alimentan de invertebrados bent\u00f3nicos.\nClasificaci\u00f3n.\nDiv\u00eddense en 15 x\u00e9neros agrupados en 5 subfamilias:"}
{"id": "198196", "revid": "22570", "url": "https://gl.wikipedia.org/wiki?curid=198196", "title": "Bu\u00ed\u00f1a, Vilanova, Mi\u00f1o", "text": "Bu\u00ed\u00f1a \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 56 habitantes no ano 2010 segundo datos do INE, dos cales 29 eran homes e 27 eran mulleres."}
{"id": "198197", "revid": "1822", "url": "https://gl.wikipedia.org/wiki?curid=198197", "title": "Kyphosidae", "text": ""}
{"id": "198198", "revid": "1822", "url": "https://gl.wikipedia.org/wiki?curid=198198", "title": "Inermiidae", "text": ""}
{"id": "198199", "revid": "54488", "url": "https://gl.wikipedia.org/wiki?curid=198199", "title": "A Gra\u00f1a, Vilanova, Mi\u00f1o", "text": "A Gra\u00f1a \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 20 habitantes no ano 2010 segundo datos do INE, dos cales 13 eran homes e 7 eran mulleres."}
{"id": "198200", "revid": "98629", "url": "https://gl.wikipedia.org/wiki?curid=198200", "title": "Dorian Gray (filme)", "text": "Dorian Gray \u00e9 un filme brit\u00e1nico dirixido por Oliver Parker que se estreou no 2009. Bas\u00e9ase no libro de Oscar Wilde \"The Picture of Dorian Gray\" (1890).\nSinopse.\nDorian Gray (Ben Barnes) \u00e9 un xove arist\u00f3crata moi atractivo que, despois de ter pasado unha mocidade solitaria no campo, regresa a Londres, onde herdou unha mansi\u00f3n. Atra\u00eddo pola vida nocturna, som\u00e9rxese nela da mano de Lord Henry Wottom (Colin Firth), que o conduce \u00f3s antros m\u00e1is rec\u00f3nditos e s\u00f3rdidos da cidade. \u00d3 rapaz fasc\u00ednalle o estilo de vida decadente e amoral de Wotton. Por outra banda, a s\u00faa obsesi\u00f3n por acadar a eterna xuventude, l\u00e9vao a facer un pacto endia\u00f1ado: el manterase sempre xove, pero as pegadas do paso do tempo e das s\u00faas terr\u00edbeis acci\u00f3ns, reflectiranse nun retrato que lle fixo o seu amigo pintor Basil Hallward (Ben Chaplin)."}
{"id": "198201", "revid": "5863", "url": "https://gl.wikipedia.org/wiki?curid=198201", "title": "Alfonso Paz-Andrade Rodr\u00edguez", "text": ""}
{"id": "198202", "revid": "85894", "url": "https://gl.wikipedia.org/wiki?curid=198202", "title": "Ombre, Vilanova, Mi\u00f1o", "text": "Ombre \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 183 habitantes no ano 2010 segundo datos do INE, dos cales 86 eran homes e 97 eran mulleres."}
{"id": "198203", "revid": "85894", "url": "https://gl.wikipedia.org/wiki?curid=198203", "title": "A Modia, Vilanova, Mi\u00f1o", "text": "A Modia \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 22 habitantes no ano 2010 segundo datos do INE, dos cales 11 eran homes e 11 eran mulleres."}
{"id": "198204", "revid": "85894", "url": "https://gl.wikipedia.org/wiki?curid=198204", "title": "A Picota, Vilanova, Mi\u00f1o", "text": "A Picota \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 49 habitantes no ano 2010 segundo datos do INE, dos cales 26 eran homes e 23 eran mulleres."}
{"id": "198205", "revid": "54488", "url": "https://gl.wikipedia.org/wiki?curid=198205", "title": "O Valgote, Vilanova, Mi\u00f1o", "text": "O Valgote \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 21 habitantes no ano 2010 segundo datos do INE, dos cales 8 eran homes e 13 eran mulleres."}
{"id": "198206", "revid": "22570", "url": "https://gl.wikipedia.org/wiki?curid=198206", "title": "San Xo\u00e1n, Vilanova, Mi\u00f1o", "text": "San Xo\u00e1n \u00e9 un lugar da parroquia de Vilanova no concello coru\u00f1\u00e9s de Mi\u00f1o na comarca de Betanzos. Ti\u00f1a 141 habitantes no ano 2010 segundo datos do INE, dos cales 64 eran homes e 77 eran mulleres."}
{"id": "198207", "revid": "27155", "url": "https://gl.wikipedia.org/wiki?curid=198207", "title": "L\u00e1tidos", "text": "Os L\u00e1tidos ou \"percas\" (Latidae) son unha familia de peixes mari\u00f1os ou de r\u00edo, inclu\u00edda na orde dos Perciformes. Distrib\u00faense por r\u00edos de \u00c1frica e polos oc\u00e9anos \u00cdndico e Pac\u00edfico.\nMoitas especies desta familia te\u00f1en unha notable importancia pesqueira e comercial, e foron introducidas en r\u00edos e lagos f\u00f3ra das s\u00faas \u00e1reas nativas para fornecer a pesca deportiva. En particular, a \"perca do Nilo\" comp\u00f3rtase como un fero depredador, polo que a s\u00faa introduci\u00f3n nalg\u00fans ecosistemas acu\u00e1ticos provocou a extinci\u00f3n de moitas outras especies aut\u00f3ctonas.\nClasificaci\u00f3n.\nAta o ano 2004 as especies desta familia estaban encadradas na familia Centropomidae, pero a ra\u00edz dos estudos que demostraron que no estaban emparentadas con esta familia creouse a familia Latidae.\nClasificaci\u00f3n.\nComprende tres x\u00e9neros:"}
{"id": "198209", "revid": "23204", "url": "https://gl.wikipedia.org/wiki?curid=198209", "title": "Tonk\u00edn", "text": "Tonk\u00edn (en vietnamita \"B\u1eafc K\u1ef3\", \"rexi\u00f3n norte\") foi un territorio da Indochina que hoxe en d\u00eda constit\u00fae o norte do Estado de Vietnam. Limita \u00f3 norte coas provincias chinesas de Yunnan e Guangxi, \u00f3 oeste con Laos e \u00f3 leste co Golfo de Tonk\u00edn. \u00c9 unha rexi\u00f3n cunha importante produci\u00f3n de arroz, influ\u00edda polo paso pola rexi\u00f3n do R\u00edo Vermello.\nFormou parte, xunto con Cochinchina, Annam, Laos e Camboxa da colonia da Indochina Francesa."}
{"id": "198210", "revid": "23204", "url": "https://gl.wikipedia.org/wiki?curid=198210", "title": "Guangxi", "text": "Guangxi (en chin\u00e9s: \u5e7f\u897f; pinyin: Gu\u01cengx\u012b) oficialmente Rexi\u00f3n Aut\u00f3noma de Guangxi Zhuang (en ), \u00e9 unha provincia do sur da China limitando con Vietnam (concretamente coa rexi\u00f3n vietnamita de Tonk\u00edn). En 1958, converteuse en rexi\u00f3n aut\u00f3noma, un territorio con privilexios especiais creados especificamente para os habitantes da rexi\u00f3n, do pobo zhuang.\nA s\u00faa situaci\u00f3n, nas \u00e1reas monta\u00f1osas do sur da China, constitu\u00edu o l\u00edmite da cultura e da civilizaci\u00f3n chinesas \u00f3 longo da historia."}
{"id": "198211", "revid": "22795", "url": "https://gl.wikipedia.org/wiki?curid=198211", "title": "Oliveira Salazar", "text": ""}
{"id": "198212", "revid": "98629", "url": "https://gl.wikipedia.org/wiki?curid=198212", "title": "The Brothers Grimm", "text": "The Brothers Grimm \u00e9 un filme estadounidense dirixido por Terry Gilliam que se estreou no 2005.\nSinopse.\nAlema\u00f1a, s\u00e9culo XIX. Os irm\u00e1ns Grimm ad\u00edcanse a percorrer os pobos enganando e estafando \u00f3s pobres do lugar: primeiro c\u00f3ntanlles historias de maldici\u00f3ns, esp\u00edritos e pantasmas ameazadores e despois finxen salvalos por medio de exorcismos e rituais varios. Pero, un d\u00eda, chegan a un pobo sobre o que pesa unha maldici\u00f3n real, un pobo situado preto dun bosque encantado no que desapareceron varias nenas. Os Grimm ter\u00e1n ent\u00f3n que demostrar a s\u00faa valent\u00eda e coraxe para salvar \u00f3 pobo dunha ameaza terror\u00edfica."}
{"id": "198213", "revid": "23562", "url": "https://gl.wikipedia.org/wiki?curid=198213", "title": "Club Alianza Lima", "text": ""}
{"id": "198214", "revid": "98629", "url": "https://gl.wikipedia.org/wiki?curid=198214", "title": "Viet Minh", "text": "O Vi\u1ec7t Minh foi unha coalici\u00f3n pola independencia nacional vietnamita formada en Pac Bo, o 19 de maio de 1941. O Vi\u1ec7t Minh foi formado orixinalmente para buscar a independencia de Vietnam con respecto a Francia (ata 1954 formou parte da Indochina Francesa). Cando comezou a ocupaci\u00f3n xaponesa do Vietnam, durante a segunda guerra mundial o Vi\u1ec7t Minh combateu contra o Xap\u00f3n con apoio dos Estados Unidos e da Rep\u00fablica Popular Chinesa. Despois da devandita guerra, o Vi\u1ec7t Minh op\u00faxose \u00e1 reocupaci\u00f3n de Vietnam levada a cabo por Francia e, m\u00e1is tarde, combateu contra os Estados Unidos na Guerra de Vietnam. A liga estivo dirixida por Ho Chi Minh.\nFormaci\u00f3n do Viet Minh.\nTras unha longa viaxe, Ho Chi Minh regresou a Vietnam tras 20 anos o 8 de febreiro de 1941, a Pac Bo. Inmediatamente convocou un pleno do Partido Comunista de Vietnam no cal se decidiu crear unha ampla fronte pol\u00edtica para loitar contra os ocupantes xaponeses, que durante a segunda guerra mundial controlaron o territorio, e o poder colonial franc\u00e9s, que exercera o mando da Indochina Francesa dende 1859. As fontes de ingresos para financia-la coalici\u00f3n deb\u00edan de ser, as\u00ed mesmo, o m\u00e1is amplas posible. Para lograr o apoio financeiro do goberno chin\u00e9s, controlado polo Kuomintang, decidiuse reactivar unha organizaci\u00f3n revolucionaria que fora reco\u00f1ecida por ese goberno en 1936, pero que, por falta de fondos, non existira m\u00e1is que no papel. Oficialmente, a organizaci\u00f3n era independente do Partido Comunista. A organizaci\u00f3n chamouse \"Vi\u1ec7t Nam \u00d0\u1ed9c L\u1eadp \u00d0\u1ed3ng Minh H\u1ed9i\" ou Viet Minh."}
{"id": "198215", "revid": "23562", "url": "https://gl.wikipedia.org/wiki?curid=198215", "title": "Club Sporting Cristal", "text": ""}
{"id": "198216", "revid": "23204", "url": "https://gl.wikipedia.org/wiki?curid=198216", "title": "Pigmento", "text": "Un pigmento \u00e9 un material que cambia a cor da luz que reflicte como resultado da absorci\u00f3n selectiva de certas lonxitudes de onda da luz. Este proceso f\u00edsico \u00e9 diferente da fluorescencia, a fosforescencia e outras formas de luminescencia, nas cales o propio material emite luz. Moitos materiais absorben selectivamente luces de certas lonxitudes de onda.\nOs pigmentos biol\u00f3xicos son substancias end\u00f3xenas que producen cor nas c\u00e9lulas de forma natural, como a melanina e lipofuscina nos animais ou as clorofilas e antocianinas nas plantas.\nOs materiais que os seres humanos elixiron e produciron para ser utilizados como pigmentos polo xeral te\u00f1en propiedades especiais que os volven ideais para darlle cor a outros materiais. Un pigmento debe ter unha alta forza tinguidora relativa aos materiais que colorea. Ademais debe ser estable en forma s\u00f3lida a temperatura ambiente.\nOs pigmentos son utilizados para tinguir pintura, tinta, pl\u00e1stico, t\u00e9xtiles, cosm\u00e9ticos, alimentos e outros produtos. A maior\u00eda dos pigmentos utilizados na manufactura e nas artes visuais son colorantes secos, usualmente en forma de po fino. Este po eng\u00e1dese a un veh\u00edculo ou matriz, un material relativamente neutro ou incoloro que act\u00faa como adhesivo. Para aplicaci\u00f3ns industriais e art\u00edsticas, a permanencia e a estabilidade son propiedades desexadas. Os pigmentos que non son permanentes ch\u00e1manse fuxitivos. Os pigmentos fuxitivos esv\u00e1ense co tempo, ou coa exposici\u00f3n \u00e1 luz, mentres que outros acaban por ennegrecer.\nXeralmente, faise distinci\u00f3n entre pigmento, que \u00e9 insoluble no veh\u00edculo (formando unha suspensi\u00f3n), e tinguidura ou tintura, a cal ou \u00e9 un l\u00edquido ou \u00e9 soluble no veh\u00edculo (formando unha soluci\u00f3n). Un colorante pode ser un pigmento ou unha tinguidura dependendo do veh\u00edculo no que se usa. Nalg\u00fans casos, un pigmento pode fabricarse a partir dunha tinguidura precipitando unha tinguidura soluble cun sal met\u00e1lico.\nOs pigmentos foron utilizados desde tempos prehist\u00f3ricos, e foron fundamentais nas artes visuais ao longo da Historia. Os principais pigmentos naturais utilizados son de orixe mineral ou biol\u00f3xica. A necesidade de conseguir pigmentos menos custosos dada a escaseza dalgunhas cores, como o azul, propiciou a aparici\u00f3n dos pigmentos sint\u00e9ticos.\nBase f\u00edsica.\nOs pigmentos producen as s\u00faas cores debido a que selectivamente reflicten e absorben certas ondas luminosas. A luz branca \u00e9 aproximadamente igual a unha mestura de todo o espectro visible de luz. Cando esta luz choca cun pigmento, algunhas ondas son absorbidas polos enlaces qu\u00edmicos e substitu\u00edntes do pigmento e outras son reflectidas. Este novo espectro de luz reflectida crea a aparencia da cor. Por exemplo, un pigmento azul mari\u00f1o reflicte a luz azul, e absorbe as demais cores. Os pigmentos, a diferenza das substancias fluorescentes ou fosforescentes, s\u00f3 poden subtraer ondas da luz que recibe, nunca engadir novas.\nA aparencia dos pigmentos est\u00e1 intimamente ligada \u00e1 cor da luz que reciben. A luz solar ten unha temperatura de cor alta e un espectro relativamente uniforme, e \u00e9 considerada un est\u00e1ndar para a luz branca. A luz artificial, pola s\u00faa parte, tende a ter grandes variaci\u00f3ns nalgunhas partes do seu espectro. Vistos baixo estas condici\u00f3ns, os pigmentos vense de diferentes cores.\nOs espazos de cores usados para representar cores numericamente deben especificar a s\u00faa fonte de luz. Os espazos de cor Lab, a menos que se indique o contrario, asumen que a medida foi tomada baixo unha fonte luminosa de tipo D65 (\"Daylight 6500 K\"), a cal ten aproximadamente a mesma temperatura de cor c\u00e1 luz solar.\nOutras propiedades dunha cor, tales como a s\u00faa saturaci\u00f3n ou a s\u00faa luminosidade, poden ser determinadas a partir das outras substancias que acompa\u00f1an aos pigmentos. Os adhesivos (aglutinantes) e recheos engadidos a substancias qu\u00edmicas pigmentadoras puras tam\u00e9n te\u00f1en os seus propios patr\u00f3ns de inflexi\u00f3n e absorci\u00f3n, os cales poden afectar ao espectro final. Da mesma forma, en mesturas de pigmento e aglutinante, alg\u00fans raios de luz poden non encontrarse con mol\u00e9culas pigmentadoras, e poden ser reflectidas. Este tipo de raios contrib\u00faen \u00e1 saturaci\u00f3n da cor. Un pigmento puro permite que moi pouca luz branca escape, producindo unha cor altamente saturada. Por\u00e9n, unha pequena cantidade de pigmento mesturada con moito adhesivo ten un aspecto insaturado e opaco, debido \u00e1 gran cantidade de luz branca que escapa.\nGrupos de pigmentos.\nPigmentos biol\u00f3xicos.\nEn biolox\u00eda, un pigmento \u00e9 calquera substancia que produce cor nas c\u00e9lulas dos seres vivos. Moitas estruturas biol\u00f3xicas, como a pel, os ollos, o pelo e as plumas, conte\u00f1en pigmentos en c\u00e9lulas especializadas chamadas cromat\u00f3foros. Exemplos de substancias pigmentadas son a melanina, lipofuscina, pteridinas, antocianinas etc. Substancias como a hemoglobina (que cont\u00e9n ferro e lle d\u00e1 cor ao sangue humano) e a hemocianina (que cont\u00e9n cobre e lle d\u00e1 cor azul-verdosa ao sangue dos crust\u00e1ceos) ou os pigmentos biliares e pigmentos visuais son as responsables da cor dalg\u00fans tecidos e substancias, a\u00ednda que te\u00f1en outras funci\u00f3ns. Certas condici\u00f3ns afectan aos niveis ou \u00e1 natureza dos pigmentos en c\u00e9lulas de plantas, animais, fungos e alg\u00fans protistas. Por exemplo, o albinismo \u00e9 un trastorno que afecta ao nivel de produci\u00f3n de melanina nos animais.\nA cor do pigmento difire do dunha cor estrutural en que o primeiro se ve igual desde todos os \u00e1ngulos de visi\u00f3n, mentres que a cor estrutural \u00e9 o resultado da reflexi\u00f3n selectiva ou da iridescencia ou dispersi\u00f3n da luz, que se d\u00e1 xeralmente en estruturas con moitas capas. Por exemplo, as \u00e1s das bolboretas polo xeral te\u00f1en cor estrutural, a\u00ednda que moitas bolboretas tam\u00e9n contan con c\u00e9lulas que conte\u00f1en pigmentos. A cor azul dos ollos humanos non se debe a un (inexistente) pigmento azul sen\u00f3n \u00e1 dispersi\u00f3n da luz dentro do ollo debida \u00e1 escasa pigmentaci\u00f3n do estroma do iris.\nUns dos pigmentos biol\u00f3xicos m\u00e1is importantes son as clorofilas e carotenoides, presentes en todos os organismos con plastos nas s\u00faas c\u00e9lulas. A enerx\u00eda luminosa absorbida por estes pigmentos e a s\u00faa transformaci\u00f3n en enerx\u00eda qu\u00edmica \u00e9 un proceso que forma parte da fotos\u00edntese.\nNon hai que confundir os mencionados pigmentos biol\u00f3xicos coas tinguiduras histol\u00f3xicas, as cales son colorantes que se utilizan para tinguir as preparaci\u00f3ns histol\u00f3xicas antes de observalas ao microscopio, xa que as\u00ed se aprecian m\u00e1is detalles ou se destacan determinadas propiedades.\nHistoria.\nOs pigmentos que se producen naturalmente, como os ocres e os \u00f3xidos de ferro, foron usados como colorantes desde a Prehistoria. Os arque\u00f3logos acharon evidencias de que os humanos primitivos utilizaban pintura para fins est\u00e9ticas, como a decoraci\u00f3n do seu corpo. Atop\u00e1ronse pigmentos e ferramentas relacionadas que se cre te\u00f1en entre 350.000 e 400.000 anos de antig\u00fcidade nunha cova en Twin Rivers, preto de Lusaka, Zambia.\nAntes da Revoluci\u00f3n industrial, a variedade de cores dispo\u00f1ibles para a arte e outros usos decorativos era tecnicamente limitada. A maior\u00eda dos pigmentos usados eran pigmentos terrestres e minerais, ou de orixe biol\u00f3xica. Tam\u00e9n eran recollidos e comercializados pigmentos de fontes infrecuentes como substancias bot\u00e1nicas, residuos animais, insectos e moluscos. Algunhas cores eran dif\u00edciles ou imposibles de preparar cos pigmentos dispo\u00f1ibles. O azul e o p\u00farpura eran asociados coa realeza debido ao seu alto custo.\nOs pigmentos biol\u00f3xicos en xeral eran dif\u00edciles de adquirir, e os detalles da s\u00faa produci\u00f3n eran mantidos en segredo polos fabricantes. A p\u00farpura de Tiro \u00e9 un pigmento producido a partir da mucosa dunha das moitas especies de caracois mari\u00f1os do x\u00e9nero \"Murex\" (hoxe clasificados noutros x\u00e9neros). A produci\u00f3n da p\u00farpura de Tiro para ser utilizada como tinguidura comezou desde polo menos o ano 1200\u00a0a.\u00a0C. cos fenicios, e foi continuada polos gregos e romanos ata 1453, ano da ca\u00edda de Constantinopla. O pigmento era caro e dif\u00edcil de producir, e os obxectos tinguidos con el eran sin\u00f3nimo de poder e riqueza, a\u00ednda que o seu cheiro non era moi bo. O historiador grego Teopompo, quen viviu no s\u00e9culo IV a. C., dixo que \"o p\u00farpura para tinguiduras val\u00eda o seu peso en prata na cidade de Colof\u00f3n [en Asia Menor]\".\nTam\u00e9n eran utilizados e comercializados pigmentos minerais. A \u00fanica forma de conseguir un azul forte e brillante era usando unha pedra semipreciosa, o lapisl\u00e1zuli, coa cal se produc\u00eda un pigmento co\u00f1ecido como azul ultramar. Por\u00e9n, as mellores fontes de lapisl\u00e1zuli eran remotas. O pintor flamengo Jack Van Eyck (s\u00e9culo XV) xeralmente non empregaba azul nas s\u00faas obras. Encargar un retrato no que se utilizase azul mari\u00f1o consider\u00e1base un gran luxo. Se un cliente desexaba azul, deb\u00eda pagar extra. Cando Van Eyck usaba lapisl\u00e1zuli, nunca o mesturaba con outras cores, sen\u00f3n que o aplicaba na s\u00faa forma pura, case como un glaseado decorativo. O prezo prohibitivo do lapisl\u00e1zuli forzou aos artistas a buscar pigmentos alternativos menos caros, tanto minerais (azurita) coma biol\u00f3xicos (\u00edndigo).\nA conquista do Novo Mundo por parte de Espa\u00f1a no s\u00e9culo XVI introduciu novos pigmentos e cores nas culturas dos pobos de ambos os lados do Atl\u00e1ntico. O carm\u00edn, unha tinguidura e pigmento derivado dun insecto parasitario que vive en Centro e Suram\u00e9rica, acadou gran valor en Europa. Producido a partir de \"cochinillas\" secadas e trituradas, o carm\u00edn pod\u00eda ser utilizado en tinguiduras de f\u00e1brica, pintura para o corpo ou en forma s\u00f3lida, en case calquera tipo de pintura ou cosm\u00e9tico.\nOs nativos do Per\u00fa levaban producindo tinguiduras para t\u00e9xtiles a partir de cochinilla desde polo menos o ano 700, mais os europeos nunca viran tal cor. Cando os espa\u00f1ois invadiron o Imperio Azteca no que hoxe en d\u00eda \u00e9 M\u00e9xico, rapidamente explotaron a cor para ter novas oportunidades comerciais. O carm\u00edn converteuse na segunda exportaci\u00f3n m\u00e1is valiosa da rexi\u00f3n despois da prata. Os pigmentos producidos a partir da cochinilla d\u00e9ronlles aos cardeais da Igrexa Cat\u00f3lica as s\u00faas caracter\u00edsticas vestimentas de intensa cor e aos soldados casacas vermellas ingleses os seus distintivos uniformes. A verdadeira fonte do pigmento, un insecto, foi mantida en segredo ata o s\u00e9culo XVIII, cando os bi\u00f3logos a descubriron.\nO carm\u00edn f\u00edxose popular en Europa, pero o azul permaneceu como unha cor exclusiva, asociada coa riqueza e o prestixio. O pintor do s\u00e9culo XVII Johannes Vermeer frecuentemente realizaba un luxoso uso de lapisl\u00e1zuli, xunto con carm\u00edn e amarelo indio, nas s\u00faas coloridas pinturas.\nDesenvolvemento de pigmentos sint\u00e9ticos.\nOs primeiros pigmentos co\u00f1ecidos foron os minerais naturais. Os \u00f3xidos de ferro producen unha ampla variedade de cores e poden atoparse en moitas pinturas rupestres do Paleol\u00edtico e o Neol\u00edtico. Dous exemplos son o ocre vermello (Fe2O3) e o ocre amarelo (Fe2O3.H2O). O carb\u00f3n vexetal, ou negro carb\u00f3n, tam\u00e9n foi utilizado como pigmento negro desde a Prehistoria.\nDous dos primeiros pigmentos sint\u00e9ticos foron o branco de chumbo (carbonato de chumbo, (PbCO3)2Pb(OH)2) e a \"frita\" azul (azul exipcio). O branco de chumbo prod\u00facese ao combinar chumbo con vinagre (\u00e1cido ac\u00e9tico, CH3COOH) en presenza de di\u00f3xido de carbono (CO2). O azul exipcio \u00e9 silicato de calcio e cobre e foi fabricado a partir dun cristal coloreado cun mineral de cobre, como a malaquita. Estes pigmentos foron usados desde polo menos o II milenio\u00a0a.\u00a0C.\nAs revoluci\u00f3ns industrial e cient\u00edfica propiciaron unha grande expansi\u00f3n na gama de pigmentos sint\u00e9ticos, que son fabricados ou refinados a partir de substancias naturais, dispo\u00f1ibles tanto para fins comerciais coma para a expresi\u00f3n art\u00edstica.\nDebido ao custo do lapisl\u00e1zuli, fix\u00e9ronse moitos intentos por encontrar un pigmento azul m\u00e1is barato. O azul de Prusia foi o primeiro pigmento sint\u00e9tico moderno, descuberto por accidente en 1704. A principios do s\u00e9culo XIX, \u00e1s variedades existentes de azuis engad\u00edranse pigmentos azuis sint\u00e9ticos e met\u00e1licos, entre eles o ultramarino franc\u00e9s, unha forma sint\u00e9tica do lapisl\u00e1zuli, e as diversas formas de azul cobalto e cer\u00faleo. A comezos do s\u00e9culo XX, coa qu\u00edmica org\u00e1nica engadiuse o azul ftalo, un pigmento org\u00e1nico sint\u00e9tico cun enorme poder tinguidor.\nOs descubrimentos cient\u00edficos en canto a cores crearon novas industrias e produciron cambios na moda e os gustos. O descubrimento en 1856 do malva de Perkin, a primeira tinguidura de anilina, sentou as bases para o desenvolvemento de centos de tinguiduras e pigmentos sint\u00e9ticos. Esta tinguidura foi descuberta por un qu\u00edmico de 18 anos de idade chamado William Perkin, quen explotou o seu descubrimento na industria e f\u00edxose rico. O seu \u00e9xito atraeu a unha xeraci\u00f3n de seguidores, xa que outros cient\u00edficos entraron ao campo da qu\u00edmica org\u00e1nica para atinguiren \u00e9xitos semellantes. Nas \u00faltimas d\u00e9cadas do s\u00e9culo XIX, t\u00e9xtiles, pinturas e outros artigos en cores como vermello, carmes\u00ed, azul e p\u00farpura xa se fixeran accesibles.\nO desenvolvemento de pigmentos e tinguiduras qu\u00edmicas axudou a traer prosperidade industrial a Alema\u00f1a e outros pa\u00edses do norte de Europa, mais provocou disoluci\u00f3n e declive noutros lugares. No antigo Imperio espa\u00f1ol no Novo Mundo, a produci\u00f3n de cores de cochinilla empregaba a miles de traballadores mal pagados. O monopolio espa\u00f1ol nesta produci\u00f3n supuxera unha fortuna ata comezos do s\u00e9culo XIX, cando a Guerra de Independencia de M\u00e9xico e outros cambios no comercio interromperon a produci\u00f3n. A qu\u00edmica org\u00e1nica deulle o golpe final \u00e1 industria da cochinilla. Cando os qu\u00edmicos crearon substitutos baratos para o carm\u00edn, a industria e o seu estilo de vida caeron en picado.\nNovas fontes para pigmentos hist\u00f3ricos.\nAntes da Revoluci\u00f3n industrial, moitos pigmentos eran co\u00f1ecidos polo lugar en que se produc\u00edan. Pigmentos baseados en minerais e arxilas xeralmente levaban o nome da cidade ou rexi\u00f3n en onde eran obtidos estes elementos. O siena natural e o siena torrado provi\u00f1an de Siena, Italia, e o sombra natural e o sombra torrada vi\u00f1an de Umbr\u00eda. Estes pigmentos estaban entre os m\u00e1is sinxelos de sintetizar; por\u00e9n, os qu\u00edmicos crearon cores modernas baseadas nas orixinais que son m\u00e1is consistentes c\u00e1s cores obtidas das minas. De todos modos, estes novos pigmentos denom\u00ednanse igual c\u00f3s antigos.\nMoitos pigmentos naturais famosos foron substitu\u00eddos por pigmentos sint\u00e9ticos, a\u00ednda que conservaron os seus nomes hist\u00f3ricos. Nalg\u00fans casos o nome orixinal cambiou o seu significado, ao aplicarse un nome hist\u00f3rico a unha cor moderna popular. Por convenci\u00f3n, un pigmento contempor\u00e1neo que substit\u00faa a un pigmento hist\u00f3rico \u00e9 indicado chamando \u00e1 cor resultante tinguidura, pero os fabricantes non sempre mante\u00f1en esta distinci\u00f3n. Os seguintes exemplos ilustran a natureza cambiante dos nomes de pigmentos hist\u00f3ricos:\nEst\u00e1ndares industriais e de manufactura.\nAntes do desenvolvemento dos pigmentos sint\u00e9ticos e do refinamento das t\u00e9cnicas de obtenci\u00f3n de pigmentos minerais, a industria era xeralmente inconsistente. Co desenvolvemento da industria moderna, os fabricantes e profesionais cooperaron para crear est\u00e1ndares internacionais para identificar, producir, medir e probar as cores.\nPublicado en 1905, o sistema de cores de Munsell converteuse na base dunha serie de modelos de cores, proporcionando m\u00e9todos obxectivos para a medici\u00f3n da cor. O sistema Munsell describe unha cor en tres dimensi\u00f3ns: tinguidura, valor (luminosidade) e saturaci\u00f3n (pureza da cor), onde a saturaci\u00f3n \u00e9 a diferenza ao gris a unha tinguidura e valor dados.\nA mediados do s\u00e9culo XX, exist\u00edan m\u00e9todos estandarizados para a qu\u00edmica dos pigmentos, parte dun movemento internacional para crear tales est\u00e1ndares na industria. A Organizaci\u00f3n Internacional para a Estandarizaci\u00f3n (ISO, polas s\u00faas siglas en ingl\u00e9s) desenvolve est\u00e1ndares t\u00e9cnicos para a manufactura de pigmentos e tinguiduras. Os est\u00e1ndares ISO que se relacionan con todos os pigmentos son os seguintes:\nOutros est\u00e1ndares ISO pertencen a clases ou categor\u00edas particulares de pigmentos, baseados na s\u00faa composici\u00f3n qu\u00edmica, tales como os pigmentos azul mari\u00f1o, di\u00f3xido de titanio, \u00f3xidos de ferro e as\u00ed sucesivamente.\nMoitos fabricantes de pinturas, tinguiduras, t\u00e9xtiles, pl\u00e1sticos e cores adoptaron voluntariamente o \u00cdndice Internacional de Colorantes (CII, en ingl\u00e9s) como un est\u00e1ndar para identificar os pigmentos que usan na manufactura de certas cores. Publicado en 1925, e agora publicado conxuntamente na rede pola Sociedade de Tinguidores e Coloristas (Reino Unido) e a Asociaci\u00f3n Estadounidense de Qu\u00edmicos T\u00e9xtiles e Coloristas (Estados Unidos), este \u00edndice \u00e9 reco\u00f1ecido internacionalmente como a referencia oficial para colorantes. Abrangue m\u00e1is de 27.000 produtos baixo m\u00e1is de 13.000 nomes de cores.\nNo esquema do CII, cada pigmento ten un n\u00famero que o identifica quimicamente, sen importar os seus nomes hist\u00f3ricos ou comerciais. Por exemplo, o azul ftalo foi co\u00f1ecido con diversos nomes desde o seu descubrimento na d\u00e9cada de 1930. En gran parte de Europa, esta cor \u00e9 m\u00e1is co\u00f1ecida como azul helio, ou cun nome comercial como azul Windsor. Unha marca estadounidense fabricante de pintura, Grumbacher, rexistrou unha forma alternativa de escribilo (azul Thalo) como marca rexistrada. O CII resolve todos estes conflitos hist\u00f3ricos, xen\u00e9ricos e comerciais para que os fabricantes e consumidores poidan identificar o pigmento (ou tinguidura) usado nun produto en particular. No CII, todos os pigmentos de azul ftalo son designados por un n\u00famero que pode ser PB15 ou PB16, abreviatura de \"pigment blue 15\" (pigmento azul 15) e \"pigment blue 16\" (pigmento azul 16). As d\u00faas formas de azul ftalo, PB15 e PB16, te\u00f1en pequenas variaci\u00f3ns na s\u00faa estrutura molecular que producen un azul lixeiramente m\u00e1is verdoso ou avermellado.\nCuesti\u00f3ns cient\u00edficas e t\u00e9cnicas.\nA selecci\u00f3n dun pigmento para unha aplicaci\u00f3n en particular \u00e9 determinada polo seu custo, e polas propiedades e atributos f\u00edsicos do propio pigmento. Por exemplo, un pigmento que se use para colorear cristal debe ter moi alta estabilidade t\u00e9rmica a fin de sobrevivir ao proceso de manufactura; por outro lado, suspendido no veh\u00edculo de cristal, a s\u00faa resistencia a materiais \u00e1cidos ou alcalinos non \u00e9 tan importante. Na pintura art\u00edstica, a estabilidade t\u00e9rmica \u00e9 menos importante, entanto que a resistencia \u00e1 exposici\u00f3n \u00e1 luz e a toxicidade son cuesti\u00f3ns transcendentes.\nOs seguintes son alg\u00fans atributos dos pigmentos que determinan a s\u00faa idoneidade para certos procesos de manufactura e aplicaci\u00f3ns:\nReproduci\u00f3ns en pantalla.\nOs pigmentos puros reflicten a luz dunha forma moi espec\u00edfica que non pode ser imitada con precisi\u00f3n polos emisores de luz dun monitor de computadora. Por\u00e9n, ao facer coidadosas medidas de pigmentos, poden facerse aproximaci\u00f3ns. O sistema de Munsell prov\u00e9 dunha boa explicaci\u00f3n conceptual do que se perde. Munsell elaborou un sistema que proporciona unha medida de cor obxectiva en tres dimensi\u00f3ns: matiz (\"hue\"), valor (ou luminosidade) e saturaci\u00f3n. As visualizaci\u00f3ns en computadora en xeral non son quen de mostrar a verdadeira saturaci\u00f3n de moitos pigmentos, pero o matiz e a luminosidade poden ser reproducidos con relativa precisi\u00f3n. Por\u00e9n, cando a gamma dunha visualizaci\u00f3n en computadora se desv\u00eda do valor de referencia, o matiz tam\u00e9n se volve sistematicamente desviada.\nAs seguintes aproximaci\u00f3ns asumen un aparello reprodutor en gamma 2.2, usando o espazo de cor sRGB. Canto m\u00e1is un aparello se desv\u00eda destes est\u00e1ndares, menos precisas ser\u00e1n estas reproduci\u00f3ns. As reproduci\u00f3ns bas\u00e9anse nas medidas de varios grupos de pinturas de auga cun s\u00f3 pigmento, convertidos do espazo de cor Lab ao espazo de cor sRGB para ser vistos nunha pantalla de computadora. Diferentes marcas e variantes do mesmo pigmento poden variar en cor. Ademais, os pigmentos te\u00f1en intrinsecamente complexos espectros reflectantes que cambian radicalmente a s\u00faa cor dependendo do espectro da fonte luminosa; esta propiedade co\u00f1\u00e9cese como metamerismo. Medidas de mostras de pigmentos s\u00f3 dar\u00e1n aproximaci\u00f3ns da s\u00faa verdadeira aparencia baixo unha fonte de iluminaci\u00f3n espec\u00edfica. Os sistemas de visualizaci\u00f3n computacionais usan unha t\u00e9cnica chamada adaptaci\u00f3n crom\u00e1tica para emularen a temperatura de cor correlacionada de fontes luminosas, e non poden reproducir perfectamente as complicadas combinaci\u00f3ns espectrais vistas orixinalmente. En moitos casos a cor percibida dun pigmento cae f\u00f3ra do gamut da visualizaci\u00f3n da computadora e util\u00edzase un m\u00e9todo chamado localizaci\u00f3n do gamut para aproximar a verdadeira aparencia. A localizaci\u00f3n do gamut compensa a luminosidade, matiz ou saturaci\u00f3n para producir a cor na pantalla, dependendo da prioridade elixida no intento de conversi\u00f3n."}
{"id": "198217", "revid": "98629", "url": "https://gl.wikipedia.org/wiki?curid=198217", "title": "(500) Days of Summer", "text": "(500) Days of Summer \u00e9 un filme estadounidense dirixido por Marc Webb que se estreou no 2009. Presentada en Sundance 2009, foi o filme indi sorpresa do 2009, unha \u00f3pera prima dun co\u00f1ecido director de v\u00eddeos musicais que conseguiu m\u00e1is de 30 mill\u00f3ns de d\u00f3lares de recadaci\u00f3n.\nSinopse.\nTom (Joseph Gordon-Levitt) \u00e9 un xove que se namora perdidamente dunha rapaza (Zooey Deschanel). Lamentablemente, ela non cre no amor."}
{"id": "198218", "revid": "7523", "url": "https://gl.wikipedia.org/wiki?curid=198218", "title": "Omer Asik", "text": ""}
{"id": "198219", "revid": "89787", "url": "https://gl.wikipedia.org/wiki?curid=198219", "title": "Shelvin Mack", "text": "Shelvin Bernard Mack, Jr., nado o 22 de abril de 1990 en Lexington, Kentucky, \u00e9 un xogador americano de baloncesto profesional.\nTraxectoria profesional.\nO 23 de xu\u00f1o de 2011, Mack foi elixido na 34\u00aa posici\u00f3n do Draft da NBA de 2011 polos Washington Wizards. O 28 de outubro de 2012, os Wizards cortaron a Mack. Asinou de novo cos Wizards o 25 de decembro de 2012, pero foi cortado o 7 de xaneiro de 2013.\nO 17 de xaneiro de 2013, asinou un contrato de dez d\u00edas cos Philadelphia 76ers. Asinou un segundo contrato de dez d\u00edas o 28 de xaneiro de 2013.\nO 6 de marzo de 2013, asinou un contrato de dez d\u00edas cos Atlanta Hawks. Asinou un segundo contrato de dez d\u00edas o 16 de marzo de 2013. O 26 de marzo de 2013, asinou cos Hawks un contrato por d\u00faas tempadas.\nO 18 de febreiro de 2016, Mack foi traspasado \u00f3s Utah Jazz nun traspaso entre os Hawks, os Jazz e os Chicago Bulls.\nO 9 de xullo de 2017, Mack asinou cos Orlando Magic. O 25 de xu\u00f1o de 2018, foi cortado polos Magic.\nO 7 de agosto de 2018, Mack asinou cos Memphis Grizzlies.\nO 7 de febreiro de 2019, Mack foi traspasado \u00f3s Atlanta Hawks a cambio de Tyler Dorsey. Foi cortado polos Hawks o d\u00eda seguinte.\nO 10 de febreiro de 2019, Mack asinou cos Charlotte Hornets.\nO 25 de xullo de 2019, Mack asinou un contrato de dous anos co Olimpia Milano."}
{"id": "198220", "revid": "89787", "url": "https://gl.wikipedia.org/wiki?curid=198220", "title": "Chandler Parsons", "text": "Chandler Evan Parsons, nado o 25 de outubro de 1988 en Casselberry, Florida, \u00e9 un ex xogador estadounidense de baloncesto profesional.\nTraxectoria profesional.\nO 23 de xu\u00f1o de 2011, Parsons foi elixido na 38\u00aa posici\u00f3n do Draft da NBA de 2011 polos Houston Rockets. Debido ao lockout da NBA, Parsons asinou co Cholet Basket franc\u00e9s un contrato curto. En tres partidos, acadou 10 puntos, 6 rebotes, 4 asistencias e 2.3 roubos de bal\u00f3n por encontro. Parsons asinou cos Rockets o 18 de decembro de 2011. \u00d3 remate da tempada 2011-12, foi inclu\u00eddo no segundo mellor equipo de rookies da tempada.\nTras a tempada 2013-14, Parsons converteuse en axente libre restrinxido. O 10 de xullo de 2014, recibiu unha oferta de tres anos e 46 mill\u00f3ns de d\u00f3lares dos Dallas Mavericks. Os Rockets decidiron non igualar a oferta, e Parsons asinou cos Mavericks o 15 de xullo.\nO 7 de xullo de 2016, Parsons asinou un contrato de catro anos e 94 mill\u00f3ns de d\u00f3lares cos Memphis Grizzlies.\nO 7 de xullo de 2019, Parsona foi traspasado \u00f3s Atlanta Hawks a cambio de Solomon Hill e Miles Plumlee."}
{"id": "198221", "revid": "1000", "url": "https://gl.wikipedia.org/wiki?curid=198221", "title": "Escola de Belas Artes de San Fernando", "text": ""}
{"id": "198222", "revid": "89787", "url": "https://gl.wikipedia.org/wiki?curid=198222", "title": "Ratatouille (videoxogo)", "text": "Ratatouille \u00e9 un videoxogo baseado no filme de Pixar, \"Ratatouille\". O xogo foi desenvolvido pola Heavy Iron Studios e publicado por THQ, Nintendo (Gamecube) e SCEA (PS2 e PS3) o 26 de xu\u00f1o de 2007, dous d\u00edas antes da primeira exhibici\u00f3n do filme en Rusia (primeiro pa\u00eds a estrealo). Ratatouille foi inicialmente lanzado en doce plataformas - Wii, Nintendo DS, PlayStation 3, PlayStation 2, PSP, Xbox 360, Xbox, Nintendo GameCube, Game Boy Advance, Windows, Mac OS X, e m\u00f3bil - facendo do xogo o maior lanzamento multiplataforma da historia da THQ.\nO xogo \u00e9 do estilo plataforma para todas as versi\u00f3ns, con excepci\u00f3n dos celulares, PSP, DS e GBA que pos\u00faen interfaces gr\u00e1ficas diferenciadas."}
{"id": "198223", "revid": "56817", "url": "https://gl.wikipedia.org/wiki?curid=198223", "title": "-819", "text": "Outros.\nHistoria ano a ano"}
{"id": "198224", "revid": "1131", "url": "https://gl.wikipedia.org/wiki?curid=198224", "title": "Minerva", "text": "Na mitolox\u00eda romana, Minerva \u00e9 a deusa da sabedor\u00eda, as artes, as t\u00e9cnicas da guerra, ademais da protectora de Roma e a patroa dos artes\u00e1ns. Corresp\u00f3ndese con Atenea na mitolox\u00eda grega.\nT\u00edtulos e roles.\nO nome \u00abMinerva\u00bb probablemente v\u00e9n dos etruscos, que a chamaban Menrva. Os romanos ter\u00edan confundido facilmente o seu nome estranxeiro coa palabra latina \"mens\", \u2018mente\u2019, dado que un dos seus aspectos clave como deusa correspond\u00eda non s\u00f3 \u00e1 guerra sen\u00f3n tam\u00e9n ao intelecto.\nMito.\nMinerva era filla de X\u00fapiter, quen tras ter devorado a Metis, a Prudencia, sentiu unha gran dor de cabeza, recorrendo a Vulcano, quen lle abriu a cabeza dun machetazo, xurdindo dela Minerva, armada e cunha idade que lle permitiu axudar ao seu pai na Xigantomaquia (guerra contra os Xigantes), onde se distinguiu pola s\u00faa valent\u00eda.\nUnha das caracter\u00edsticas m\u00e1is famosas da historia de Minerva \u00e9 o seu desacordo con Neptuno para dar nome \u00e1 cidade de Atenas. Doce grandes deuses, escollidos como \u00e1rbitros, decidiron que quen producira a cousa m\u00e1is \u00fatil para a cidade dar\u00edalle o seu nome. Neptuno, dun golpe de tridente, fixo que da terra sa\u00edse un cabalo e Minerva fixo crecer un campo de oliveiras, o que lle deu a vitoria.\nNa Guerra de Troia Minerva amosouse favorable cos aqueos despois de que Paris a humillase ao preferir a beleza de Venus sobre a de Xuno e a s\u00faa propia. A casta Minerva seguiu sendo virxe, o que non lle impediu disputar o premio no Xu\u00edzo de Paris. Co fin de triunfar sobre os seus rivais, ofreceulle ao seu xu\u00edz o co\u00f1ecemento e a virtude, a\u00ednda que as s\u00faas ofertas foron in\u00fatiles e gardou por iso un grande rancor.\n\u00c1s veces conduce a Ulises nas s\u00faas viaxes, \u00e1s veces d\u00edgnase a ensinarlle \u00e1s fillas de Pandora a arte de destacar nos traballos que implican \u00e1s mulleres, a representar flores e combates en obras de tapicer\u00eda, incluso \u00e9 ela a que embelece coas s\u00faas mans o abrigo de Xuno. Nunha ocasi\u00f3n enfrontouse con Aracne para comprobar cal das d\u00faas tec\u00eda m\u00e1is r\u00e1pido. Para demostralo, Minerva prop\u00faxolle un labor: unha tea magn\u00edfica. Cando Minerva veu a superioridade de Aracne, foi v\u00edtima de tantos celos que decidiu convertela nunha ara\u00f1a (segundo conta Ovidio en \"Metamorfoses\"), feito polo que se co\u00f1ece a Minerva como unha deusa cruel. Esta escena foi representada por Vel\u00e1zquez no seu lenzo \"As fiandeiras\", actualmente no Museo do Prado (Madrid).\nFinalmente, \u00e9 Minerva quen fai constru\u00edr a nave dos argonautas segundo o seu debuxo, e quen coloca na s\u00faa proa a madeira que fala, cortada no bosque de D\u00f3dona, a cal dirix\u00eda o seu rumbo, inform\u00e1baos dos perigos e indic\u00e1balles os medios para evitalos. Baixo esta met\u00e1fora \u00e9 f\u00e1cil reco\u00f1ecer o tem\u00f3n da nave.\nCulto.\nOvidio denominaba a Minerva a \u00abdeusa das mil obras\u00bb. Foi adorada por toda Italia, a\u00ednda que s\u00f3 en Roma adoptou un car\u00e1cter belicoso.\nOs romanos celebraban as s\u00faas festas do 19 ao 23 de marzo, durante o d\u00eda que se chamaba, en plural feminino, Quinquatria, \u00e9 o quinto tras o Ides de marzo, o d\u00e9cimo noveno, a festa dos artes\u00e1ns. Unha versi\u00f3n menor, as Minusculae Quinquatria, celebr\u00e1base nos Ides de xu\u00f1o, 13 de xu\u00f1o, polos frautistas, que eran particularmente \u00fatiles para a relixi\u00f3n. Minerva era adorada no monte Capitolino como parte, xunto con Xuno e X\u00fapiter, da Tr\u00edade Capitolina. Na Roma actual pode visitarse a Piazza della Minerva a car\u00f3n do Pante\u00f3n.\nEn 207 a. C. constitu\u00eduse un gremio de poetas e actores para reunirse e facer ofrendas votivas no templo de Minerva no monte Aventino. Entre os seus membros estivo Livio Andr\u00f3nico. O santuario de Minerva no Aventino seguiu sendo un importante centro moito despois do ecuador da rep\u00fablica romana.\nNas \"Vida de Pericles\" de Plutarco, Minerva apar\u00e9ceselle a Pericles nun so\u00f1o e ord\u00e9nalle un tratamento concreto para un cidad\u00e1n de Atenas ferido. O tratamento curou ao home e erixiuse unha estatua de lat\u00f3n na s\u00faa honra.\nRepresentaci\u00f3ns.\nNas s\u00faas estatuas e imaxes pos\u00fae unha beleza simple, descoidada, modesta, un grave aire, impresionando a s\u00faa nobreza, forza e maxestade. Acostuma levar un casco na cabeza, unha pica nunha man, un escudo na outra e a \u00e9xida sobre o peito. Xeralmente aparece sentada, pero cando est\u00e1 de p\u00e9 ten sempre, coa actitude resolta dunha guerreira, un aire meditativo e a mirada fixa en altas concepci\u00f3ns.\nAnimais consagrados.\nOs animais consagrados a Minerva eran o moucho e o drag\u00f3n. Fac\u00edanselle grandes sacrificios, de forma que nas grandes Panateneas cada tribo do \u00c1tica sacrificaba un boi, distribu\u00edndo logo a s\u00faa carne entre o pobo. \u00c1s veces tam\u00e9n se relacionaba a s\u00faa astucia e a sutileza da s\u00faa beleza coa sagacidade da serpente."}
{"id": "198225", "revid": "56817", "url": "https://gl.wikipedia.org/wiki?curid=198225", "title": "-818", "text": "Outros.\nHistoria ano a ano"}
{"id": "198228", "revid": "56817", "url": "https://gl.wikipedia.org/wiki?curid=198228", "title": "-596", "text": "Outros.\nHistoria ano a ano"}
{"id": "198229", "revid": "23204", "url": "https://gl.wikipedia.org/wiki?curid=198229", "title": "Ratatouille (banda sonora)", "text": "Ratatouille \u00e9 a banda sonora orixinal (BSO) da pel\u00edcula \"Ratatouille\", premiada co \u00d3scar \u00e1 Mellor Pel\u00edcula de Animaci\u00f3n en 2007. Foi lanzada pola empresa Walt Disney Records e composta enteiramente por Michael Giacchino. A canci\u00f3n \"Le Festin\" \u00e9 o tema central do filme e foi interpretada pola cantante francesa Camille, que recibiu unha designaci\u00f3n ao \"World Soundtrack Award\" pola s\u00faa participaci\u00f3n. Este \u00e9 o \u00fanico tema do \u00e1lbum con interpretaci\u00f3n vocal dado que o resto das outras 23 son totalmente instrumentais.\nEste \u00e1lbum deulle a Giacchino unha designaci\u00f3n para o \u00d3scar \u00e1 mellor banda sonora e o seu primeiro premio Grammy na mesma categor\u00eda."}
{"id": "198230", "revid": "124664", "url": "https://gl.wikipedia.org/wiki?curid=198230", "title": "Campionato Descentralizado", "text": "O Campionato Descentralizado \u00e9 a primeira divisi\u00f3n da liga profesional de f\u00fatbol que se disputa no Per\u00fa, organizado pola \"Asociaci\u00f3n Deportiva de F\u00fatbol Profesional\", organismo que pertence \u00e1 Federaci\u00f3n Peruana de F\u00fatbol. Recibe o nome de Copa Movistar por mor do seu patrocinador principal.\nO torneo fundouse en 1912, e at\u00e9 o ano 2022 l\u00e9vanse disputadas 105 tempadas. Os clubs m\u00e1is laureados na historia do campionato son o Club Universitario de Deportes (26 t\u00edtulos), o Club Alianza Lima (25 t\u00edtulos) e o Club Sporting Cristal (20 t\u00edtulos), \u00e1mbolos 3 clubs da cidade de Lima. O primeiro campi\u00f3n foi o Lima Cricket FC, mentres que o campi\u00f3n actual \u00e9 o Alianza Lima.\nDende 1912 at\u00e9 1965 foi un campionato no que s\u00f3 compet\u00edan equipos da rexi\u00f3n de Lima e da veci\u00f1a provincia de Callao. En 1966 foron convidados a competir na liga por vez primeira 4 equipos do resto do pa\u00eds, convert\u00e9ndose ent\u00f3n o \"Campionato Peruano de F\u00fatbol\" no \"Campionato Descentralizado de F\u00fatbol Profesional\". Entre os anos 1997 e 2008 o formato consist\u00eda en dous torneos, Apertura e Clausura, cunha final entre os dous ga\u00f1adores (se era preciso) para definir cal era o campi\u00f3n. Dende 2009 o campionato consiste nunha liga de 16 equipos que disputan 30 xornadas, sendo campi\u00f3n o equipo que remata de l\u00edder na t\u00e1boa clasificatoria trala derradeira xornada.\nOs 3 primeiros clasificados na liga acadan o dereito a competir na Copa Libertadores do ano seguinte. Os seguintes 4 equipos da t\u00e1boa acadan un posto para disputar a Copa Suramericana do ano seguinte. Os 2 \u00faltimos equipos da clasificaci\u00f3n perden a categor\u00eda.\nEquipos 2012.\nA competici\u00f3n comeza en febreiro e remata en decembro. Os seguintes 16 equipos disputar\u00e1n a edici\u00f3n 2012 do torneo:\nPalmar\u00e9s.\nUn equipo irrompeu recentemente con forza no palmar\u00e9s do torneo peruano, o CD Universidad San Mart\u00edn, con 3 t\u00edtulos nos \u00faltimos 5 anos. Non obstante, o palmar\u00e9s da liga segue a estar dominado polos 3 grandes clubs cl\u00e1sicos da cidade de Lima:"}
{"id": "198234", "revid": "98629", "url": "https://gl.wikipedia.org/wiki?curid=198234", "title": "Banda sonora orixinal", "text": "En sentido amplo, unha banda sonora orixinal ou unha BSO (do ingl\u00e9s Soundtrack ou OST) \u00e9 a parte do son completo e os resultados da edici\u00f3n de diferentes pistas sonoras dunha creaci\u00f3n audiovisual. Incl\u00faense por tanto os di\u00e1logos, os sons e a m\u00fasica as\u00ed como os acompa\u00f1amentos paralelos. Non obstante, normalmente o termo util\u00edzase nun sentido m\u00e1is restrinxido e ref\u00edrese s\u00f3 \u00e1 m\u00fasica do filme ou mesmo \u00e1 comercializaci\u00f3n dos temas musicais dunha obra como os videoxogos, o software, a televisi\u00f3n ou a radio.\nDende un punto de vista musical, ent\u00e9ndese como banda sonora orixinal a m\u00fasica, tanto vocal como instrumental, composta expresamente para unha obra, especialmente un filme, cumprindo o prop\u00f3sito de mellorar as emoci\u00f3ns que as imaxes, os sons e os di\u00e1logos non poden expresar por si s\u00f3s.\nNo sentido f\u00edsico, a banda sonora dun filme pode ser de dous tipos: magn\u00e9tica ou \u00f3ptica. No primeiro caso, unha ou m\u00e1is bandas de gravaci\u00f3n pasan polas beiras da cinta magn\u00e9tica da pel\u00edcula. Estas li\u00f1as te\u00f1en que ser lidas por un dispositivo en sincron\u00eda coa proxecci\u00f3n das imaxes, de forma que os sons son xerados de forma semellante ao que fac\u00eda un lector de cinta.\nNo caso de bandas sonoras \u00f3pticas, son \u00e1reas claras e escuras nun ou en ambos lados da cinta da pel\u00edcula. As diferentes intensidades de luz son convertidas en impulsos el\u00e9ctricos para crear a banda sonora. Actualmente xa se est\u00e1n usando sistemas dixitais.\nNos \u00faltimos anos, alg\u00fans compositores famosos foron: John Williams , Joe Hisaishi, Hans Zimmer, James Newton Howard, Danny Elfman, Basil Poledouris, James Horner, Vangelis, Nicola Piovani ou Ennio Morricone.\nIntroduci\u00f3n.\nOs primeiros intentos de incorporar a banda sonora \u00e1 proxecci\u00f3n base\u00e1ronse no \"acompa\u00f1amento musical\", xeralmente un piano ou pianola e por narraci\u00f3ns por persoas ou actores no propio local, para chegar ao uso dos fon\u00f3grafos. Estas actuaci\u00f3ns tam\u00e9n pod\u00edan anteporse ou continuar a proxecci\u00f3n. Mellorouse a sincronizaci\u00f3n coa creaci\u00f3n de cron\u00f3fono que durou ata a primeira guerra mundial (1914). Foron as empresas norteamericanas General Electric e Western Electric as que crearon sistemas para incorporar o son na propia pel\u00edcula, co famoso sistema Vitaphone que utilizou a Warner Bros. Esta incorporaci\u00f3n inicial era s\u00f3 de m\u00fasica como no caso do filme \"The Jazz Singer\" (1927) mais a\u00ednda non inclu\u00eda o resto do son (di\u00e1logos, ru\u00eddos etc.). Non foi ata o ano seguinte con \"Lights of New York\" (1928) que se puido escoitar un filme con son completo.\nAs orixes da banda sonora.\nCoa incorporaci\u00f3n definitiva do son aos filmes, mellor\u00e1ronse considerablemente as posibilidades cinematogr\u00e1ficas e desenvolveuse rapidamente unha importante industria ao redor deste fen\u00f3meno. Apareceu ent\u00f3n un problema inesperado: a comprensi\u00f3n da lingua do filme. A dobraxe a\u00ednda tardou en desenvolverse pero houbo unha importante produci\u00f3n de filmes musicais que permit\u00edan motivar os p\u00fablicos doutros pa\u00edses. \"Singin' in the Rain\" foi un claro exemplo (1952).\nInicialmente, nos primeiros filmes sonoros, a m\u00fasica aparec\u00eda en forma de apertura, de canci\u00f3ns que cantaban os actores, de emisi\u00f3ns de aparellos como radios ou de orquestras que aparec\u00edan no filme. Non se entend\u00eda como na actualidade que un son, como unha melod\u00eda, non fose creado por alg\u00fan causante que aparecese no filme. Ti\u00f1a que ser emitido por algunha persoa ou aparello que se vise nel. Esta situaci\u00f3n durou ata mediados do anos 40 con Hitchcock cando, dirixindo \"Lifeboat\" e non querendo usar a m\u00fasica porque no mar non hab\u00eda quen ou que a crease, o compositor David Raksin d\u00edxolle: \"E de onde ve\u00f1en as c\u00e1maras?\".\nFoi realmente cos exiliados europeos que foron aos Estados Unidos de Am\u00e9rica cando se iniciou o fen\u00f3meno das bandas sonoras orixinais. As\u00ed apareceron nomes destacados como Korngold, Max Steiner, Waxman e Tiomkin. Foi especialmente relevante entre todos Steiner, disc\u00edpulo de Gustav Mahler en Viena, quen decidiu, xunto co produtor do filme, transformar \"King Kong\" nunha especie de \u00f3pera sen cantantes. Esta decisi\u00f3n cambiou a historia do cine ao converter as bandas sonoras en compo\u00f1entes fundamentais do \u00e9xito dos filmes.\nBanda sonora e Banda sonora orixinal.\nF\u00e1lase de \"banda sonora\" de forma xen\u00e9rica tanto en sentido amplo (todo o son dun filme) como en sentido restrinxido (a m\u00fasica dun filme). Pero a banda sonora pode ser unha selecci\u00f3n de temas de compositores diversos que eliximos para acompa\u00f1ar os diferentes momentos do filme. Esta selecci\u00f3n, segundo o tipo de filme, pode ser m\u00fasica cl\u00e1sica, popular, rock, pop etc., pero que non foi composta especificamente para este filme. Deuse a co\u00f1ecer de forma comercial ou popular a trav\u00e9s dos cursos habituais. En ocasi\u00f3ns, o seu \u00e9xito comercial induce aos produtores a realizar un filme. Cando a m\u00fasica \u00e9 composta para ese filme, falamos de Banda sonora orixinal. Estas composici\u00f3ns resultan ser \u00e1s veces \u00e9xitos tan populares e comerciais como os anteriores e contrib\u00faen de forma decidida ao \u00e9xito do filme.\nAscenso e ca\u00edda da banda sonora.\nEvidentemente, as bandas sonoras non tiveron sempre a mesma relevancia. Alg\u00fans filmes produciron verdadeiros \u00e9xitos comerciais como no caso dos Beatles) nos sesenta. A\u00ednda as\u00ed, a maior\u00eda dos filmes ti\u00f1an s\u00f3 bandas sonoras que complementaban de forma discreta a acci\u00f3n dram\u00e1tica sen outro protagonismo. Nestes anos, destacaron compositores interesantes como Bernstein, Raksin e especialmente Bernard Herrmann, considerado por moitos entendidos como o gran xenio da m\u00fasica no cine.\nCompositores relevantes.\nAlg\u00fans dos compositores de bandas sonoras m\u00e1is famosos son:\nEstrutura.\nA banda sonora tende a ter xeralmente a seguinte estrutura:"}
{"id": "198235", "revid": "7596", "url": "https://gl.wikipedia.org/wiki?curid=198235", "title": "Banda sonora", "text": ""}
{"id": "198236", "revid": "7596", "url": "https://gl.wikipedia.org/wiki?curid=198236", "title": "Bso", "text": ""}
{"id": "198237", "revid": "27249", "url": "https://gl.wikipedia.org/wiki?curid=198237", "title": "Efecto de Coriolis", "text": ""}
{"id": "198238", "revid": "15490", "url": "https://gl.wikipedia.org/wiki?curid=198238", "title": "Caio Antistio Veto", "text": "Caio Antistio Veto (en lat\u00edn, \"Gaius Antistius Vetus),\" nado polo ano 50\u00a0a.\u00a0C., finado no ano 1, foi un c\u00f3nsul, ademais de senador e xeneral do Imperio romano.\nFillo d c\u00f3nsul Caio Antistio Veto, no 16-15\u00a0a.\u00a0C. empezou a s\u00faa carreira pol\u00edtica como maxistrado monetario. Participou en Hispania nas Guerras c\u00e1ntabras entre 26\u00a0a.\u00a0C.-24\u00a0a.\u00a0C., onde se fixo cargo do mando en ausencia por enfermidade do emperador Augusto, quen acudira en persoa ao conflito. Realizou campa\u00f1as vitoriosas en Amaya, Bergida, Monte Vindio e Aracillum e foi gobernador da Hispania Citerior.\nNo 6\u00a0a.\u00a0C. foi nomeado c\u00f3nsul ordinario, e m\u00e1is tarde proc\u00f3nsul da provincia de Asia. Os seus dous fillos, Caio e Lucio, tam\u00e9n foron c\u00f3nsules."}
{"id": "198239", "revid": "89787", "url": "https://gl.wikipedia.org/wiki?curid=198239", "title": "Goslarita", "text": "A goslarita \u00e9 a forma mineral do sulfato de zinc heptahidratado (ZnSO4 \u00b7 7H2O).\nDescrito por primeira vez en 1847 nas minas de Rammelsberg, debe o seu nome \u00e1 localidade de Goslar, situada aos p\u00e9s do macizo de Harz (Alema\u00f1a).\nGalizinita ou gallicinita son outros nomes que recibe este mineral.\nPropiedades.\nA goslarita \u00e9 un mineral incoloro ou de cor esbrancuxada que cristaliza no sistema ortorr\u00f3mbico.\n\u00c9 soluble en auga e deshidr\u00e1tase ao aire libre, polo que debe ser conservada nun recipiente cerrado ou en pl\u00e1stico.\nTen un sabor adstrinxente. \u00c9 un mineral diagman\u00e9tico.\nEn materiais artificiais existe unha serie completa entre goslarita e epsomita (MgSO4 \u00b7 7H2O).\nNo medio natural parece existir s\u00f3 unha substituci\u00f3n limitada de zinc por magnesio.\nMorfolox\u00eda.\nAparece en forma de estalactitas, costras, ou tam\u00e9n constitu\u00edndo agregados pulverulentos, granulosos ou fibrosos.\nDep\u00f3sitos.\nSon bastante escasos.\n\u00c9 un mineral secundario formado pola oxidaci\u00f3n de minerais primarios de zinc en antigas minas de blenda.\nAdemais de diversos dep\u00f3sitos situados en Alema\u00f1a, cabe sinalar os existentes na antiga Checoslovaquia, Francia, Espa\u00f1a \u2014na mina Almagrera (Huelva)\u2014, Per\u00fa \u2014Cerro de Pasco\u2014 e Bolivia."}
{"id": "198240", "revid": "15490", "url": "https://gl.wikipedia.org/wiki?curid=198240", "title": "Floro", "text": "Lucio Anneo Floro (en lat\u00edn, \"Lucius Annaeus Florus)\" nado no s\u00e9culo I, finado no s\u00e9culo II, foi un historiador romano de orixe africana, autor do \"Ep\u00edtome da Historia de Tito Livio,\" que \u00e9 un resumo da obra de Tito Livio.\nAmigo persoal de Hadriano, viviu durante moito tempo en Roma e en Tarraco (Hispania).\nFoi autor do \"Compendio da Historia Romana\", panex\u00edrico da gloria de Roma. Tam\u00e9n foi unha das d\u00faas fontes principais de informaci\u00f3n acerca das Guerras c\u00e1ntabras."}
{"id": "198241", "revid": "27249", "url": "https://gl.wikipedia.org/wiki?curid=198241", "title": "Historiador", "text": ""}
{"id": "198243", "revid": "85894", "url": "https://gl.wikipedia.org/wiki?curid=198243", "title": "Matthew Gray Gubler", "text": "Matthew Gray Gubler, nado en Las Vegas (Nevada) o 9 de marzo de 1980, \u00e9 un actor, director, artista, e modelo estadounidense. \u00c9 co\u00f1ecido polo seu papel do xove xenio Spencer Reid na serie da CBS \"Criminal Minds\", da cal tam\u00e9n foi director de dous episodios."}
{"id": "198244", "revid": "89787", "url": "https://gl.wikipedia.org/wiki?curid=198244", "title": "Plinio Corr\u00eaa de Oliveira", "text": "Plinio Corr\u00eaa de Oliveira, nado en S\u00e3o Paulo o 13 de decembro de 1908 e finado o 3 de outubro de 1995, foi un pol\u00edtico, periodista e escritor brasileiro, fundador e ide\u00f3logo de \"Tradi\u00e7\u00e3o, Fam\u00edlia e Propiedade\" (TFP), movemento cat\u00f3lico ultra conservador de dereita.\nIniciou a s\u00faa vida p\u00fablica en 1933 e actuando como l\u00edder cat\u00f3lico especialmente nas 'Congrega\u00e7\u00f5es Marianas'. Foi un dos referentes do pensamento cat\u00f3lico tradicionalista e conservador do s\u00e9culo XX no Brasil.\nPor medio da s\u00faa obra, buscou combater o comunismo e o progresismo relixioso. Escribiu diversas obras entre as cales se encontran \"Em defesa da A\u00e7\u00e3o Cat\u00f3lica\", \"Revolu\u00e7\u00e3o e Contra-Revolu\u00e7\u00e3o\" e \"Nobreza e Elites Tradicionais An\u00e1logas\".\nFaleceu en 1995, o que provocou a fragmentaci\u00f3n do movemento TFP en grupos independentes, entre os que encontramos \"Arautos do Evangelho\", \"Alian\u00e7a de F\u00e1tima\" e \"Fundadores da TFP\", entre outros."}
{"id": "198248", "revid": "25871", "url": "https://gl.wikipedia.org/wiki?curid=198248", "title": "Iolanda Aldrei", "text": "Iolanda Rodrigues Aldrei, nada en Santiago de Compostela o 7 de xaneiro de 1968, \u00e9 unha escritora galega.\nTraxectoria.\nLicenciada en Filolox\u00eda Hisp\u00e1nica pola USC e en Filolox\u00eda Galego-Portuguesa pola Universidade da Coru\u00f1a. Publicou nas revistas \"\u00d3lisbos\", \"N\u00f3s\" e \"Cadernos do Povo\" e participou en recitais. Como ensa\u00edsta publicado traballos sobre lingua e literatura en \"Ag\u00e1lia\" e \"Temas do Ensino\"."}
{"id": "198249", "revid": "1888", "url": "https://gl.wikipedia.org/wiki?curid=198249", "title": "Isolda Santiago", "text": "Isolda Santiago Trillo, nada en Mazaricos en 1960, \u00e9 unha escritora e xornalista galega.\nTraxectoria.\nFoi correspondente de \"Faro de Vigo\" en Lal\u00edn e colaborou en \"La Voz de Galicia\" e \"Xornal Diario\". Obtivo o premio Doz\u00f3n polas\nnubes-91 ao mellor artigo en castel\u00e1n por \"Icaro se pos\u00f3 sobre Doz\u00f3n\u00bb\". En Radio Noroeste dirixiu o programa cultural \"A arte de ler\". Publicou os seus poemas en \"Festa da Palabra Silenciada\" e \"Trapa\", e na carpeta de Edici\u00f3ns do Drag\u00f3n \"Oito e m\u00e9dio\"."}
{"id": "198252", "revid": "98629", "url": "https://gl.wikipedia.org/wiki?curid=198252", "title": "Shrek the Third", "text": "Shrek the Third \u00e9 un filme estadounidense de animaci\u00f3n de DreamWorks dirixido por Chris Miller e Raman Hui, que se estreou no 2007.\nSinopse.\nCando Shrek casou con Fiona, non caeu na conta de que tarde ou cedo acabar\u00eda sendo rei. As\u00ed, \u00f3 caer enfermo o seu sogro, o Rei Harold, Shrek corre o perigo de ter que abandonar o seu amado pantano para ocupa-lo trono; a menos que atope un herdeiro. Decide ent\u00f3n emprender unha viaxe con Burro e o Gato con Botas para encontrar a Arturo, o primo de Fiona. Mentres, en Moi Moi Arredado, o Pr\u00edncipe Encantador recruta un ex\u00e9rcito de malvados para tomar o trono pola forza. Pero non contan con que Fiona e a Ra\u00ed\u00f1a Lillian tam\u00e9n reuniron o seu grupo de hero\u00ednas para facerlles fronte."}
{"id": "198253", "revid": "98629", "url": "https://gl.wikipedia.org/wiki?curid=198253", "title": "Shrek Forever After", "text": "Shrek Forever After \u00e9 un filme estadounidense de animaci\u00f3n dirixido por Mike Mitchell que se estreou no 2010. Cuarta entrega (e derradeira) das aventuras do ogro verde de Dreamworks.\nSinopse.\nNo canto de adicarse a escorrentar \u00f3s alde\u00e1ns como acostumaba facer, o ogro Shrek accede a autografar forcas de sementeira, pero \u00e9 enganado \u00f3 asinar un pacto co afable negociador Rumpelstiltskin. De s\u00fapeto Shrek at\u00f3pase nunha retorcida versi\u00f3n alternativa de Moi Moi Arredado, na que Fiona, que \u00e9 unha ogro de caza, non o co\u00f1ece, e outro tanto sucede con Burro; Rumpelstiltskin \u00e9 o rei, e o Gato con Botas \u00e9 obeso e preguiceiro. De Shrek depende salvar \u00f3s seus amigos, restaurar o seu mundo e recuperar o seu \u00fanico e verdadeiro amor."}
{"id": "198254", "revid": "25871", "url": "https://gl.wikipedia.org/wiki?curid=198254", "title": "Vi\u00f1o branco", "text": "O vi\u00f1o branco \u00e9 un tipo de vi\u00f1o elaborado a partir do mosto da uva, preferentemente branca, que se separa do bagazo ou baga\u00f1o para que non desprenda as substancias colorantes. Os vi\u00f1os brancos son famosos en Galicia sobre todo nas denominaci\u00f3ns de orixe do Ribeiro, Valdeorras e R\u00edas Baixas. Algunhas castes de uva como o albari\u00f1o son as m\u00e1is tradicionais na produci\u00f3n do vi\u00f1o branco.\nTen unha especial relevancia culinaria para engadir \u00e1 cocci\u00f3n de carnes, peixes ou mariscos como os mexill\u00f3ns. Recom\u00e9ndase para acompa\u00f1ar nas comidas sobre todo peixes e mariscos cos que se toma normalmente fresco. Son normalmente vi\u00f1os novos, \u00e9 dicir, vi\u00f1os que se consomen no mesmo ano en que foron producidos e que non se deixan envellecer.\nElaboraci\u00f3n.\nA uva rec\u00f3llese das vides na vendima. Para facer o vi\u00f1o, non se lavan. O proceso tradicional de pisado realiz\u00e1base cos p\u00e9s e foi substitu\u00eddo por prensas mec\u00e1nicas que facilitan o traballo dos colleiteiros. Hoxe para a elaboraci\u00f3n do vi\u00f1o branco, int\u00e9ntase esmagar a uva sen triturar a pel a fin de evitar a extracci\u00f3n das antocianinas da pel, que lle dan cor aos vi\u00f1os rosados e tintos.\nA fermentaci\u00f3n transforma o mosto en vi\u00f1o. Vese afectada por diversos de factores como a temperatura. A franxa de temperatura de fermentaci\u00f3n dos vi\u00f1os brancos \u00e9 pos\u00edbel entre 8\u00b0C e 14\u00a0\u00b0C. O principal efecto deste proceso \u00e9 a conversi\u00f3n dos azucres do mosto en alcol et\u00edlico pola acci\u00f3n dos l\u00e9vedos do x\u00e9nero das \"Saccharomyces\".\nConsumo.\nAs cartas dos restaurantes e casas de comidas adoitan distinguir os vi\u00f1os pola s\u00faa cor. Isto d\u00e9bese a que acostuma ser un dos criterios para a s\u00faa elecci\u00f3n. Habitualmente, o vi\u00f1o branco \u00e9 aconsell\u00e1bel para acompa\u00f1ar ensaladas, carnes brancas, peixes e froitos do mar. A s\u00faa frescura e aromas combinan mellor con estes alimentos. Os sabores dos vi\u00f1os brancos tenden a ser menos intensos e acompa\u00f1an mellor produtos m\u00e1is magros (menos graxentos).\nTam\u00e9n \u00e9 costume bebelos frescos. Recom\u00e9ndase o seu consumo en temperaturas entre 8\u00a0\u00b0C a 10\u00a0\u00b0C. Demasiado fr\u00edos, perden o seu aroma e non se aprecian os seus matices.\nConservaci\u00f3n.\nNon todos os vi\u00f1os est\u00e1n preparados para o almacenamento a longo prazo. En xeral, os vi\u00f1os brancos non son envellecidos a non ser que sexan vi\u00f1os con certa graduaci\u00f3n como o Porto ou o Xerez que te\u00f1en de 15\u00ba para arriba. No resto dos casos, o m\u00e1is aconsell\u00e1bel \u00e9 consumilos no mesmo ano para que non se derramen. Deste xeito, \u00e9 infrecuente topar vi\u00f1os brancos de crianza ou reservas.\nSegundo o artigo 8\u00ba de 157/88 do Real decreto de 22 de febreiro, un vi\u00f1o branco de reserva significa un m\u00ednimo de dous anos en barril e botella, cun m\u00ednimo de seis meses en barril.\nO vi\u00f1o branco nas denominaci\u00f3ns de orixe galegas.\nTodas as denominaci\u00f3ns de orixe galegas te\u00f1en vi\u00f1os brancos de referencia:\nMonterrei.\nPode ter uvas de tipo palomino, verdello e dona Branca.\nR\u00edas Baixas.\nO albari\u00f1o \u00e9 a s\u00faa produci\u00f3n m\u00e1is co\u00f1ecida: monovarietal, baixa graduaci\u00f3n e sen crianza.\nRibeira Sacra.\nAs variedades m\u00e1is cultivadas son o godello, o albari\u00f1o e a treixadura.\nRibeiro.\nAs uvas brancas autorizadas son treixadura, o torront\u00e9s, a loureira e o albari\u00f1o como aut\u00f3ctonas e o Xerez e Macabeo como for\u00e1neas.\nValdeorras.\nAs s\u00faas variedades de uva branca son o godello, palomino e dona Branca."}
{"id": "198255", "revid": "72012", "url": "https://gl.wikipedia.org/wiki?curid=198255", "title": "Tom\u00e1s Mac Curtain", "text": "Tom\u00e1s Mac Curtain, nado en Ballyknockane (condado de Cork) o 20 de marzo de 1884 e finado en Cork o 20 de marzo de 1920, foi un pol\u00edtico irland\u00e9s vencellado ao Sinn F\u00e9in.\nTraxectoria.\nAchegado dende moi novo ao movemento nacionalista irland\u00e9s, chegou a ser secretario da \"Conradh na Gaeilge\" en 1902, con s\u00f3 18 anos. En 1911 uniuse ao Fianna \u00c9ireann e foi membro fundador dos Voluntarios Irlandeses. Durante o Alzamento de Pascua capitaneou un grupo de 1.000 homes en Cork o Domingo de Pascua, pero acabaron dispers\u00e1ndose ao recibiren ordes contraditorias dos mandos establecidos en Dubl\u00edn. Durante a Guerra de Independencia Irlandesa ascendeu ao grao de comandante no IRA e foi elixido para o cargo honor\u00edfico de Lord Maior de Cork. Foi asasinado por efectivos da \"Royal Irish Constabulary\", corpo de polic\u00eda ao servizo das forzas brit\u00e1nicas durante o conflito."}
{"id": "198256", "revid": "7596", "url": "https://gl.wikipedia.org/wiki?curid=198256", "title": "Branco (vi\u00f1o)", "text": ""}
{"id": "198257", "revid": "98629", "url": "https://gl.wikipedia.org/wiki?curid=198257", "title": "Le Havre", "text": "Le Havre (/l\u0259\u02c8\u0251v\u0281/ en franc\u00e9s) \u00e9 unha cidade e unha comuna do noroeste de Francia, no departamento de Seine-Maritime (Normand\u00eda). Est\u00e1 situada na marxe dereita do estuario do r\u00edo Sena, \u00e1 beira do canal da Mancha.\nO seu porto \u00e9 o segundo m\u00e1is importante de Francia despois do de Marsella. Le Havre \u00e9 unha subprefectura, a m\u00e1is grande de Francia e a cabeceira (\"bureau centralisateur\" en franc\u00e9s) de seis cant\u00f3ns. \nLe Havre foi fortemente bombardeado durante a segunda guerra mundial. Para iso, foi condecorada coa Legion d'Honneur en 1949. A zona destru\u00edda foi reconstru\u00edda entre 1945 e 1964, segundo o plan dun equipo dirixido polo arquitecto Auguste Perret. En 2005, a Unesco inscribiu o Centro Reconstru\u00eddo de Le Havre no Patrimonio da Humanidade, acollendo a \"explotaci\u00f3n novedosa do potencial do formig\u00f3n\". O espazo de 133 hect\u00e1reas onde se sit\u00faa representa, segundo a UNESCO, \"un exemplo excepcional de arquitectura urbana da posguerra\", e \u00e9 un dos poucos lugares deste tipo rexistrados en Europa.\nO seu alcume \u00e9 \"Porta oce\u00e1nica\". Arquitectonicamente, esta designaci\u00f3n bas\u00e9ase na \u201cporta\u201d que forma o edificio ao final da avenida Foch, que desemboca no mar. \u00c9 o segundo porto franc\u00e9s, a primeira cidade normanda e a segunda \u00e1rea metropolitana da Alta Normand\u00eda.\nSegundo o censo de 2019 ti\u00f1a 168.290 habitantes.\nXeograf\u00eda.\nEstado.\nLe Havre est\u00e1 situado no suroeste do Pais de Caux. A cidade limita co litoral ao oeste, a r\u00eda do Sena ao sur e a costa ao norte. O Sena sempre foi unha fronteira natural entre a Alta Normand\u00eda e a Baixa Normand\u00eda. Polo tanto, Honfleur est\u00e1, segundo a expresi\u00f3n dos havreses, \"do outro lado da costa da auga\". Para facer fronte a esta relativa limitaci\u00f3n, multiplic\u00e1ronse as soluci\u00f3ns: a m\u00e1is prestixiosa \u00e9 a ponte de Normand\u00eda que une as d\u00faas ribeiras do Sena, e sit\u00faa a Honfleur a s\u00f3 un cuarto de hora de Le Havre. Os xe\u00f3grafos e funcionarios crearon unha nova entidade ao redor das d\u00faas marxes da r\u00eda, xestionada pola \"Axencia de Urbanismo da Rexi\u00f3n do Havre e a R\u00eda do Sena\".\nRelevo e xeomorfolox\u00eda.\nA cidade de Le Havre est\u00e1 formada por dous conxuntos naturais separados por un cantil ou costa:\nA cidade baixa comprende o porto, o centro urbano e os barrios perif\u00e9ricos, e constru\u00eduse sobre antigos pantanos que foron desecados dende o s\u00e9culo XVI. O solo est\u00e1 formado por aluvi\u00f3ns depositados polo Sena. O centro urbano, reconstru\u00eddo despois da segunda guerra mundial, descansa sobre m\u00e1is dun metro de entullos rasados.\nA cidade alta comprende barrios residenciais ricos, de clase media ou desfavorecidos (Mont-Gaaillard, Caucriauville, Mare Rouge). Son d\u00faas mesetas abertas nos vales secos (vallon d'Ignauval) e campos en socalcos. A parte noroeste da cidade alta (Sainte-Adresse e Dollemard (un distrito de Le Havre) \u00e9 a m\u00e1is alta (entre 90 e 115 metros de altitude). O Cap de H\u00e9ve est\u00e1 situado a uns 100 metros de altitude. \nTempo.\nDebido \u00e1 s\u00faa situaci\u00f3n na costa da Mancha, o clima de Le Havre \u00e9 oce\u00e1nico. Os d\u00edas nos que non hai o m\u00e1is m\u00ednimo vento son excepcionais, os ventos dominantes ve\u00f1en do suroeste e determinan as influencias mar\u00edtimas ao longo do ano. Segundo os datos da estaci\u00f3n meteorol\u00f3xica de Cap de H\u00e9ve (1970-1999), hai 24 d\u00edas ao ano nos que a temperatura baixa por debaixo dos 0\u00a0\u00b0C e 14 d\u00edas nos que supera os 25\u00a0\u00b0C.\nHistoria.\nCando se fundou en 1517, a cidade recibiu o nome de \"Francisc\u00f3pole\" en honor de Francisco I de Francia. Posteriormente cham\u00e1rona \"Le Havre-de-Gr\u00e2ce\" (\"Porto de Graza, de a\u00ed Havre de Grace, Maryland). Ordenouse a s\u00faa construci\u00f3n para substitu\u00edr os antigos portos de Honfleur e Harfleur, cuxa utilidade diminu\u00edra debido \u00e1 sedimentaci\u00f3n.\nA historia da cidade est\u00e1 inextricablemente ligada ao seu porto. No s\u00e9culo XVIII, a medida que o comercio das Indias Occidentais se sumaba ao de Francia e Europa, Le Havre comezou a medrar. O 19 de novembro de 1793, a cidade cambiou o seu nome a H\u00e2vre de Marat e m\u00e1is tarde H\u00e2vre-Marat en honra ao recentemente falecido Jean-Paul Marat, que foi visto como un m\u00e1rtir da Revoluci\u00f3n Francesa. A principios de 1795, por\u00e9n, a memoria de Marat quedou algo empa\u00f1ada, e o 13 de xaneiro de 1795, H\u00e2vre-Marat cambiou o seu nome unha vez m\u00e1is a simplemente Le Havre, o seu nome moderno. Durante o s\u00e9culo XIX converteuse nun centro industrial.\nAo final da primeira guerra mundial, Le Havre xogou un papel importante como porto de tr\u00e1nsito utilizado para resolver os asuntos despois da guerra.\nA cidade foi devastada durante a Batalla de Normand\u00eda cando 5.000 persoas morreron e 12.000 casas foron totalmente destru\u00eddas antes da s\u00faa captura na Operaci\u00f3n Aston\u00eda. O centro reconstru\u00eduse nun estilo modernista por Auguste Perret.\nToponimia.\nO nome da cidade testem\u00fa\u00f1ase en 1489 na forma \"le Hable de Grace\" e despois \"Ville de Grace\" en 1516, dous anos antes da s\u00faa fundaci\u00f3n oficial por parte de Francisco I de Francia. Outros nomes que non se impuxeron foron o nome erudito e transitorio de \"Franciscopolis\" (en homenaxe ao mesmo rei atopado nalg\u00fans documentos) as\u00ed como o de \"Havre Marat\" (refer\u00edndose a Jean-Paul Marat durante a Revoluci\u00f3n Francesa), a\u00ednda que este \u00faltimo explica por que o determinante complementario \"-de-Grace\" tampouco se restaurase. Este cualificativo sen d\u00fabida fac\u00eda referencia \u00e1 capela de N\u00f4tre Dame situada no lugar da catedral do mesmo nome. A capela daba cara \u00e1 capela N\u00f4tre Dame de Grace de Honfleur, ao outro lado do esteiro.\nO substantivo com\u00fan \"havre\" que significa \"porto\" estaba sen uso no finais do s\u00e9culo XVIII ou principios do XIX pero a\u00ednda se conserva na frase \"havre de paix\" que significa \"refuxio seguro\". Xeralmente consid\u00e9rase un pr\u00e9stamo do Holand\u00e9s medio do s\u00e9culo XII. Unha orixe xerm\u00e1nica pode explicar a \"aspiraci\u00f3n\" do \"h\" inicial.\nNon obstante, as novas investigaci\u00f3ns c\u00e9ntranse no feito de que o termo foi testemu\u00f1ado moi cedo (s\u00e9culo XII) e en textos normandos nas formas \"Hable\", \"hafne\", \"havene\", \"havne\" e \"haule\" fan improbable unha orixe holandesa. Pola contra, unha etimolox\u00eda do escandinavo \u00e9 relevante dado o n\u00f3rdico antigo \"h\u00f6fn\" (xenitivo \"hafnar\") ou \"hafn\" que significa \"porto natural\" ou \"refuxio\" e a evoluci\u00f3n fon\u00e9tica do termo \"\u00e9trave\", que seguramente \u00e9 de orixe escandinava, tam\u00e9n est\u00e1 testemu\u00f1ada en formas similares como \"estable\" e probablemente orixinada no antigo \"stafn\" escandinavo."}
{"id": "198258", "revid": "98629", "url": "https://gl.wikipedia.org/wiki?curid=198258", "title": "REC (filme)", "text": "REC (estilado como [\u25cfREC]) \u00e9 un filme espa\u00f1ol de terror coescrito e codirixido por Jaume Balaguer\u00f3 e Paco Plaza, que se estreou no 2007. O filme foi rodado na cidade de Barcelona, e o t\u00edtulo \u00e9 unha abreviatura da palabra \"record\" que aparece na pantalla da c\u00e1mara.\nBalaguer\u00f3 e Plaza dirixiran previamente o documental de 2002 \"OT: la pel\u00edcula\". \"REC\" foi rodado cun estilo de metraxe atopada e a t\u00e9cnica da \"shaky camera\". No 2008, estreouse o seu remake estadounidense, \"Quarantine\".\n\u00c9 o primeiro t\u00edtulo da serie \"REC\", que tivo tres secuelas; \"REC 2\" no 2009, ' no 2012, e ' no 2014. A compa\u00f1\u00eda espa\u00f1ola Filmax International foi a responsable da produci\u00f3n da franqu\u00eda \"REC\" e do lanzamento dos catro t\u00edtulos.\nSinopse.\nCada noite, \u00c1ngela (Manuela Velasco), unha xove reporteira dunha televisi\u00f3n local, segue co seu c\u00e1mara a un grupo profesional distinto. Esta noite t\u00f3calle entrevistar \u00f3s bombeiros e ten a segreda esperanza de poder ollar en directo un incendio. Pero a noite transcorre placidamente. Nestas, reciben a chamada dunha anci\u00e1 que quedou pechada na s\u00faa casa, e non lle queda outra que seguilos durante a misi\u00f3n de rescate. No edificio onde vive a anci\u00e1, os veci\u00f1os est\u00e1n moi asustados. A muller, encerrada no seu piso, lanza uns berros arrepiantes. Os bombeiros botan abaixo a porta e, seguidos por \u00c1ngela e o c\u00e1mara, atopan \u00e1 muller sen co\u00f1ecemento, rodeada polos seus gatos. De s\u00fapeto, a muller l\u00e1nzase sobre un bombeiro e tr\u00e1bao salvaxemente no pescozo. \u00c9 s\u00f3 o comezo dun longo pesadelo e dunha dram\u00e1tica reportaxe \u00fanica no mundo: cando os bombeiros se levan \u00f3 ferido, descobren que a \u00fanica sa\u00edda do edificio est\u00e1 bloqueada por orde das autoridades: o edificio foi posto en corentena e parece que un estra\u00f1o virus se propaga no seu interior."}
{"id": "198259", "revid": "5863", "url": "https://gl.wikipedia.org/wiki?curid=198259", "title": "Ensalada", "text": "A ensalada \u00e9 a denominaci\u00f3n xen\u00e9rica dun conxunto de pratos fr\u00edos baseados nos vexetais fr\u00edos, pero admite combinaci\u00f3ns, preparaci\u00f3ns, presentaci\u00f3ns e temperaturas moi diversas. Malia non ser un prato tradicional galego, si no mediterr\u00e1neo, hoxe en d\u00eda \u00e9 frecuente. A m\u00e1is com\u00fan en Galicia combina leituga e tomate (con cebola se se gusta dela) aderezados principalmente con sal, aceite e vinagre (que pode ser substitu\u00eddo por lim\u00f3n). Adoita ser tomada como entrante ou como gornici\u00f3n do prato principal. Tam\u00e9n pode constitu\u00edr por si mesma o prato principal.\nIngredientes habituais.\nUnha ensalada ten tres compo\u00f1entes b\u00e1sicos:\nA base da ensalada \u00e9 xeralmente unha man de vexetais de follas verdes como as diversas variedades de leituga, col, herba dos c\u00f3engos, eiruga, agr\u00f3n, espinacas, endivias e outros vexetais. Esta combinaci\u00f3n b\u00e1sica pode complementarse con m\u00e1is ingredientes como o at\u00fan en conserva, a cenoria, o ovo duro, os esp\u00e1rragos etc. Unha ensalada admite como ingredientes complementarios practicamente de todo: carne, peixe, legumes, queixos, froitas, millo doce, arroz, pastas, noces, abel\u00e1s, pi\u00f1\u00f3ns, am\u00e9ndoas etc. As m\u00e1is modernas tam\u00e9n admiten froitas como o anan\u00e1s, a maz\u00e1, a pera, froitos do bosque etc. A\u00ednda que a maior\u00eda das ensaladas se toman fr\u00edas, tam\u00e9n hai modalidades con ingredientes mornos ou quentes. A vinagreta (aceite, vinagre e sal) pode suplirse por outros mollos como o lim\u00f3n, a maionesa, a salsa rosa etc.\nTam\u00e9n se chaman ensaladas a outras combinaci\u00f3ns baseadas nun vexetal (cocido ou cru) que se toma fr\u00edo e sazonado cun mollo de aceite e vinagre (ou variantes) combinado con outros ingredientes (como xa se indicou). Deste xeito, fanse as ensaladas de pataca, feix\u00f3ns, tomate etc."}
{"id": "198260", "revid": "23562", "url": "https://gl.wikipedia.org/wiki?curid=198260", "title": "Liga peruana de f\u00fatbol", "text": ""}
{"id": "198262", "revid": "56817", "url": "https://gl.wikipedia.org/wiki?curid=198262", "title": "Adelaide United", "text": "O Adelaide United \u00e9 un club de f\u00fatbol Australiano da cidade de Adelaida, no estado de Australia Meridional. Fundouse en 2003 e xoga na A-League.\nAdelaide e un dos tres equipos procedentes da National Soccer League que contin\u00faa en activo.\nHistoria.\nAdelaide United naceu en 2003, despois de que o equipo tradicional de cidade, o Adelaide City, se retirara da National Soccer League. En resposta creouse unha nova franqu\u00eda como substituta, que terminou ese ano en terceira posici\u00f3n e como semifinalista da fase final. M\u00e1is tarde, ao desaparecer a NSL, Adelaide United foi elixido como un dos equipos procedentes do campionato anterior que contar\u00eda con praza na nova liga nacional.\nO obxectivo do club era atraer o maior n\u00famero de xogadores profesionais do sur do pa\u00eds, con John Kosmina como t\u00e9cnico e Shengqing Qu como xogador franqu\u00eda, ademais de contratar a Romario \u00e1 metade da tempada. Na tempada do debut conseguiron terminar como campi\u00f3ns da liga regular, pero acabaron caendo na semifinal da fase final. Ao ano seguinte, o club chegar\u00eda \u00e1 final do campionato, cando acabou caendo ante o Newcastle Jets.\nPara 2007-2008 chegou un novo t\u00e9cnico, Aurelio Vidmar. O Adelaide reforzouse con Paul Agostino como novo xogador franqu\u00eda e contratou a C\u00e1ssio, ex xogador do Flamengo. Ese ano, o equipo non pasou da sexta praza, polo que non logrou a s\u00faa clasificaci\u00f3n para o playoff por primeira vez na s\u00faa historia. Por iso, reforzouse coa fichaxe de varios xogadores doutros clubs australianos e estranxeiros, ademais de traspasar estrelas doutras tempadas como Bruce Djite ou Nathan Burns. A aposta sa\u00edulle ben ao United, que rematou subcampi\u00f3n da liga regular e chegou \u00e1 final do campionato, na que caeu ante o Melbourne Victory. Por\u00e9n, na seguinte tempada finalizou como colista."}
{"id": "198263", "revid": "22570", "url": "https://gl.wikipedia.org/wiki?curid=198263", "title": "Kosmos 3", "text": "Kosmos 3 (\u041a\u043e\u0441\u043c\u043e\u0441 3 en ruso), tam\u00e9n denominado 2MS N\u00b01 e mencionado ocasionalmente como Sputnik 13 en occidente, foi un sat\u00e9lite artificial sovi\u00e9tico lanzado o 24 de abril de 1962 mediante un foguete Kosmos desde Kapustin Yar.\nCaracter\u00edsticas.\nKosmos 3 foi o primeiro sat\u00e9lite da serie 2MS (de dous que voaron) e o terceiro do sistema de designaci\u00f3n Kosmos. Foi inxectado nunha \u00f3rbita inicial de 720\u00a0km de apoxeo e 229\u00a0km de perixeo, cunha inclinaci\u00f3n orbital de 48,98 graos e un per\u00edodo de 93,8 minutos.\nO sat\u00e9lite pesaba 330\u00a0kg e foi dese\u00f1ado para facer estudos meteorol\u00f3xicos, de comunicaci\u00f3ns e sobre a radiaci\u00f3n. Reentrou na atmosfera o 17 de outubro de 1962."}
{"id": "198271", "revid": "1131", "url": "https://gl.wikipedia.org/wiki?curid=198271", "title": "An Post", "text": "An Post \u00e9 o provedor estatal de correo da Rep\u00fablica de Irlanda dende 1984. An Post ofrece un servizo postal universal a t\u00f3dolos recunchos do pa\u00eds como membro da Universal Postal Union. Os servizos que presta incl\u00faen os env\u00edos de correspondencia, paqueter\u00eda, contas de dep\u00f3sito, Swiftpost (un \"all-Ireland\" ao d\u00eda seguinte de prestaci\u00f3n de servizos), EMS (o servizo internacional de correo express).\nHistoria.\nAn Post foi fundada en 1984 cando, baixo os termos da \"Lei de Correo e Servizos de Telecomunicaci\u00f3ns\" de 1983, o servizo postal do Departamento de Correo e Tel\u00e9grafos (P &amp; T) dividiuse en d\u00faas novas organizaci\u00f3ns semiestatais, \"An Post\" e \"Telecom \u00c9ireann\" (actualmente Eircom). Actualmente, a pesar do descenso continuado dos prezos, An Post \u00e9 un dos principais empregadores da Rep\u00fablica de Irlanda e constit\u00fae o maior sector da administraci\u00f3n p\u00fablica do pa\u00eds."}
{"id": "198272", "revid": "89787", "url": "https://gl.wikipedia.org/wiki?curid=198272", "title": "Xunta de Castela e Le\u00f3n", "text": "A Xunta de Castela e Le\u00f3n (en castel\u00e1n: \"Junta de Castilla y Le\u00f3n\") \u00e9, segundo o Estatuto de Autonom\u00eda de Castela e Le\u00f3n, o \u00f3rgano de goberno e administraci\u00f3n da comunidade aut\u00f3noma de Castela e Le\u00f3n e exerce a funci\u00f3n executiva e a potestade regulamentaria.\nEst\u00e1 formada polo presidente da Xunta, os vicepresidentes e os conselleiros. A funci\u00f3n da Xunta \u00e9 a de exercer o goberno e administraci\u00f3n da comunidade.\nA sede da Xunta de Castela e Le\u00f3n at\u00f3pase no Colexio da Asunci\u00f3n de Valladolid. Devandito edificio est\u00e1 situado na praza de Castilla y Le\u00f3n, 1, no barrio de Covaresa.\nPresidencia.\nA presidencia da Xunta \u00e9 a m\u00e1xima representaci\u00f3n da comunidade, dirixe as acci\u00f3ns da Xunta de Castela e Le\u00f3n e coordina aos seus membros.\n\u00c9 elixida polas Cortes de Castela e Le\u00f3n, pode ser destitu\u00edda por estas se perde o apoio de m\u00e1is da metade dos procuradores, e ten a capacidade de nomear e destitu\u00edr os conselleiros. O seu mandato ordinario \u00e9 de 4 anos.\nLista de presidentes.\nNa etapa preauton\u00f3mica, o Consello Xeral de Castela e Le\u00f3n (1978-1983) estivo presidido por Juan Manuel Reol Tejada (UCD) durante o per\u00edodo 1978-1980 e por Jos\u00e9 Manuel Garc\u00eda-Verdugo Cand\u00f3n (UCD) durante o per\u00edodo 1981-1983."}
{"id": "198273", "revid": "56817", "url": "https://gl.wikipedia.org/wiki?curid=198273", "title": "Lord Mayor de Dubl\u00edn", "text": "O Lord Mayor de Dubl\u00edn (en irland\u00e9s\"Ardmh\u00e9ara Bhaile \u00c1tha Cliath\") \u00e9 o t\u00edtulo honor\u00edfico do Presidente (en irland\u00e9s \"Cathaoirleach\") do Dublin City Council (\u00f3rgano de goberno local da cidade de Dubl\u00edn, capital da Rep\u00fablica de Irlanda). O titular da oficina \u00e9 elixido anualmente polos membros do Concello."}
{"id": "198274", "revid": "22570", "url": "https://gl.wikipedia.org/wiki?curid=198274", "title": "Turdetanos", "text": "Os turdetanos foron un pobo ibero que habitaba na Turdetania, rexi\u00f3n que abarcaba o val do Guadalquivir desde o Algarve en Portugal ata Serra Morena, coincidindo cos territorios da antiga civilizaci\u00f3n de Tartessos. Limitaban ao norte cos t\u00fardulos, ao oeste cos conios e ao leste cos bastetanos. Foron un dos pobos prerromanos da pen\u00ednsula Ib\u00e9rica con maior desenvolvemento tecnol\u00f3xico debido ao seu contacto cos cartaxineses.\nOrixe.\nDebido \u00e1 s\u00faa posici\u00f3n xeogr\u00e1fica (beiras do Guadalquivir) e algunhas caracter\u00edsticas diferenciadoras dos Iberos, a este pobo prerromano consid\u00e9raselles os descendentes de Tartessos.\nSegundo os \u00faltimos estudos a cultura Tart\u00e9ssica entrar\u00eda nun per\u00edodo de decedencia debido a cuesti\u00f3ns internas, e non como se pensaba ata agora, en que Cartago destruir\u00eda Tartessos por seren aliados dos gregos de Focea, sobre todo debido \u00e1 falta de minerais que levar\u00eda \u00e1 ca\u00edda do comercio con Oriente.\nSociedade.\nA sociedade turdetana atop\u00e1base baixo o poder de varias monarqu\u00edas que constitu\u00edan estados de tama\u00f1o variable a base de ir acumulando poder pero sen unificaci\u00f3n pol\u00edtica e con tensi\u00f3ns variables das que temos mostra nas fortificaci\u00f3ns de Tejadala Vieja e Puente Tablas do s\u00e9culo V a. C., o cal non significaba que houbese guerras constantes.\nOs reis turdetanos aparecen nas fontes cl\u00e1sicas como unha aristocracia militar debido a que os escritores romanos s\u00f3 informaban da pen\u00ednsula polas guerras. Isto, unido \u00e1 aparici\u00f3n de varios nomes de persoa de tipo indoeuropeo levou alg\u00fans historiadores a facer hip\u00f3teses sobre unha casta militar indoeuropea/celta gobernante sobre os estados turdetanos, pero sen ser probada.\nA informaci\u00f3n mais fidenigna sobre a sociedade turdetana prov\u00e9n das s\u00faas tumbas. A pesar de que as grandes tumbas de Pozo Moro e Toya non te\u00f1en un grande enxoval, outra serie de tumbas semella corrresponder \u00e1 nobreza con enxovais formados por armas e vasos gregos, carros funerarios ou de guerra, braseiros etc nas necr\u00f3poles de El Cigarralejo, Galera, Baza ou El Cabecico del Tesoro; unha terceira clase de tumbas son as cistas pequenas con enxoval pequeno (alg\u00fan vaso grego, unha \"falcata\"). O grupo social m\u00e1is numeroso e baixo at\u00f3pase nas tumbas dun simple burato no chan con urna de cer\u00e1mica com\u00fan tapada cun prato ou laxa.\nNa arte turdetana aparecen s\u00f3 dous grupos sociais, xinetes con armas(en bronces votivos e pinturas cer\u00e1micas de Liria) e tam\u00e9n homes a p\u00e9 armados. Alg\u00fans arque\u00f3logos interpretan como sacerdotes turdetanos certas estatu\u00ed\u00f1as de homes tonsurados e cun veo ou diadema na cabeza.\nUn trazo espec\u00edfico da sociedade turdetana \u00e9 a servidume colectiva (como os ilotas en Esparta) ou comunitaria, nas que os habitantes dunha poboaci\u00f3n pequena estaban suxeitos a unha poboaci\u00f3n maior. Quen descubriu esta caracter\u00edstica foi M. Vigil, a partir do decreto de Emilio Paulo no 189 a. C., unha l\u00e1mina de bronce na que o xeneral romano concede a liberdade aos habitantes de \"Turris Lascutana\" (un asentamento pr\u00f3ximo a Alcal\u00e1 de los Gazules) que eran servos, e a s\u00faa cidade e campos pertenc\u00edan aos de \"Hasta Regia\" (actual Mesas de Asta en Xerez da Fronteira). Mommsen comparou esta situaci\u00f3ns cos ilotas de Esparta, que habitaban en aldeas separadas dos espartanos, a\u00ednda que Vigil os relacionou co texto de Marco Juniano Justino no que se refire a que o mitol\u00f3xico rei tarteso Habis dividira a poboaci\u00f3n tart\u00e9ssica en sete cidades (que anteriores os historiadores interpretaran como grupos sociais e non cidades) e as\u00ed comprobar\u00edase que exist\u00edan cidades enteiras de escravos sometidos por outras cidades.\nRelixi\u00f3n.\nDebido \u00e1 mestura relixiosa e cultural desta cultura \u00e9 case imposible distinguir entre propio e estranxeiro. Ademais existe pouca informaci\u00f3n sobre a relixi\u00f3n turdetana (xa que aperece vista desde a \u00f3ptica grecorromana que escribiron sobre eles). Non obstante hai dous tipos de iconas que fan referencia a d\u00faas divindades turdetanas de nome desco\u00f1ecido: o chamado \"se\u00f1or dos cabalos\" e unha deusa da terra nutricia, da vida e da morte.\nA deusa ib\u00e9rica aparece representada como unha muller sentada nun trono con ricas vestiduras (poucas veces aparece de p\u00e9) e semella ser a divindade principal destes pobos debido a que te\u00f1en aparecido m\u00e1is representaci\u00f3ns dela. As m\u00e1is famosas son as da Dama de Elx, Dama de Baza, Dama de Verdolay, Gran Dama Oferente, as\u00ed como representaci\u00f3ns pintadas na Serreta de Alcoy, o santuario da Luz, Cabecico del Tesoro etc. O deus turdetano cos cabalos aparece en varias representaci\u00f3ns, normalmente en relevo, dun home de p\u00e9 ou sentado, que suxeita dous cabalos a cada lado; atop\u00e1ronse representaci\u00f3n s\u00faas en Xa\u00e9n e no territorio bastetano. Os santuarios turdetanos semellan ser tanto ao aire libre como dentro das s\u00faas cidades ou na s\u00faa veci\u00f1anza, como o de Torreparedones que consta dun edificio monumental cunha pequena habitaci\u00f3n aberta cara a unha habitaci\u00f3n maior cun piar cental que soportaba unha habitaci\u00f3n no piso de arriba e unha columna con capitel decorado de funci\u00f3n sagrada (tanto puido servir de elemento de culto como expositor dunha imaxe de culto) nese mesmo patio hab\u00eda unha base de pedra como altar talvez, e dous bancos que serv\u00edan para deixar exvotos. Entre os santuarios rurais turdetanos est\u00e1n os de Collado de los Jardines e Castellar de Santisteban (Xa\u00e9n) onde apareceron gran n\u00famero de exvotos de bronce, terracota e pedra tanto de corpo enteiro como de membros (para agradecer a curaci\u00f3n) as\u00ed como de animais (substitutos permanentes das v\u00edtimas de sacrificio).\nDebido ao contacto con orientais, as crenzas dos turdetanos semellan estar moi influ\u00eddas por mitolox\u00edas for\u00e1neas, debido \u00e1 aparici\u00f3n de divindades importadas do Pr\u00f3ximo Oriente, entre as cales destacan Melkart, Baal (aparece en Churriana, en M\u00e1laga, Medina de Torres e La Aliseda) e Astart\u00e9 (aparece en C\u00e1stulo, necr\u00f3pole de La Joya, terracotas de C\u00e1diz, no bronce Carriazo, Galera, as\u00ed como en varios puntos da costa), que os autores cl\u00e1sicos rebautizan co nome de Afrodita ou Hera.\nAs fontes cl\u00e1sicas interpretan ao seu gusto mitol\u00f3xico as manifestaci\u00f3ns ind\u00edxenas presentando de forma helenizada a realidade turdetana. Estrab\u00f3n di que Ulises chegou a Turdetania e fundou a cidade de \"Odysseia\" na que hab\u00eda un santuario de Atenea (talvez unha deusa da guerra, unha Astart\u00e9 local?) ou que estas costas est\u00e1n cheas de santuarios a heroes e deuses gregos, como o or\u00e1culo de Menesteo ou o santuario a H\u00e9spero etc que en realidade son santuarios sem\u00edticos preexistentes pero que o escritor fai pasar por gregos.\nEconom\u00eda.\nEste pobo prerromano atop\u00e1base nunha das terras m\u00e1is f\u00e9rtiles da pen\u00ednsula, o val do Guadalquivir, as\u00ed como do m\u00e1is navegable, o que fixo que os seus excedentes de produci\u00f3n fosen facilmente comerciables con p\u00fanicos e gregos. Os primeiros trouxeron outros cultivos (aceite e vi\u00f1o) que aumentaron exponencialmente o valor econ\u00f3mico deste pobo. Isto, unido \u00e1 riqueza mineral da Serra Morena e Almer\u00eda fixo que a sociedade que ocupaba estas terras tivese un desenvolvemento econ\u00f3mico e tecnol\u00f3xico superior ao resto dos pobos peninsulares, que levar\u00eda a dicir a Estrab\u00f3n que eran uns dos pobos iberos m\u00e1is cultos.\nPor outra banda, esta abundancia atraeu pobos estranxeiros de oriente, fenicios e gregos, que instalaron factor\u00edas e colonias na costa, adicadas \u00e1 pesca e \u00e1 industria da salgadura, a trav\u00e9s das cales chegaban produtos de luxo que logo os turdetanos exportaban cara ao interior a trav\u00e9s dos cursos fluvias cara ao norte. Os excedentes da pesca e da industria auxiliar foron famosos en todo o Mediterr\u00e1neo, cre\u00e1ndose nestas costas a famosa salsa \"garum\" (feita a base de fermentaci\u00f3n de tripas de pescado) e xa se mencionaban as salgaduras turdetanas de ra\u00edz fenicia en Atenas no s\u00e9culo IV a. C."}
{"id": "198275", "revid": "127505", "url": "https://gl.wikipedia.org/wiki?curid=198275", "title": "Concilios de Toledo", "text": "Concilios de Toledo \u00e9 o nome que reciben os dezaoito concilios celebrados en Toledo entre o ano 397 e o 702, e salvo o primeiro, acaeceron durante a dominaci\u00f3n visigoda da Pen\u00ednsula Ib\u00e9rica. Na Espa\u00f1a Visigoda existiron asembleas de representaci\u00f3n colectiva: o chamado \"Senatus\" e os Concilios de Toledo.\nAs reuni\u00f3ns visigodas conciliares foron de d\u00faas clases: provinciais, que agrupaban o episcopado provincial baixo a presidencia metropolitana; e xenerais, que agrupando os bispos do reino, trataban temas de interese com\u00fan.\nEstas asembleas pol\u00edtico-relixiosas da monarqu\u00eda visig\u00f3tica eran convocadas polo Rei e presididas polo Arcebispo m\u00e1is antigo (posteriormente polo de Toledo), onde a representaci\u00f3n se reduc\u00eda \u00e1s altas xerarqu\u00edas eclesi\u00e1sticas e \u00e1 nobreza.\nO III Concilio de Toledo de 589 foi o primeiro en ter car\u00e1cter xeral, e nel decidiuse o abandono do arianismo polos xerarcas visigodos e a conseguinte incorporaci\u00f3n pol\u00edtica dos hispanorromanos, momento no que se produciu a conversi\u00f3n de Recaredo e os godos ao catolicismo.\nNo IV Concilio de Toledo de 633 sancionouse o car\u00e1cter electivo da monarqu\u00eda visigoda. Durante estes Concilios tom\u00e1ronse decisi\u00f3ns respecto aos l\u00edmites do poder real, pero moitos foron usados para legalizar golpes de forza e usurpaci\u00f3ns, e alg\u00fans impuxeron medidas represivas contra os xudeus, como o XVII Concilio de Toledo do ano 694."}
{"id": "198277", "revid": "98629", "url": "https://gl.wikipedia.org/wiki?curid=198277", "title": "Cuzco", "text": "Cuzco (en ) \u00e9 unha cidade do Per\u00fa, sita no sur do pa\u00eds, cunha poboaci\u00f3n de 358.052 habitantes (censo de 2007). Despois de ter sido a capital do Imperio Inca na \u00e9poca precolombiana, durante a \u00e9poca colonial espa\u00f1ola foi unha das cidades m\u00e1is importantes do Vicerreinado do Per\u00fa. Actualmente est\u00e1 declarada Patrimonio da Humanidade pola Unesco, e segundo a propia constituci\u00f3n peruana, \u00e9 a capital hist\u00f3rica do pa\u00eds.\nHistoria.\nFundaci\u00f3n e \u00e9poca inca.\nD\u00faas lendas incas atrib\u00faen a fundaci\u00f3n de Cuzco \u00f3 seu primeiro xefe de estado, unha personaxe chamada Manco C\u00e1pac, xunto \u00e1 s\u00faa irm\u00e1 e consorte Mama Ocllo. Nas d\u00faas lendas dise que o lugar foille revelado polo deus sol (Inti) \u00f3s fundadores despois dunha peregrinaci\u00f3n iniciada \u00f3 sur do Val Sagrado dos Incas.\nSegundo os datos arqueol\u00f3xicos e antropol\u00f3xicos que foron estudando o verdadeiro proceso de ocupaci\u00f3n de Cuzco, sin\u00e1lase que, por mor da ca\u00edda do reino de Tiahuanaco, houbo unha migraci\u00f3n dese pobo. Ese grupo duns 500 individuos ter\u00edase establecido no val do r\u00edo Huatanay, o cal levar\u00eda \u00e1 fundaci\u00f3n de Cuzco. A data exacta \u00e9 desco\u00f1ecida, mais os vestixios atopados polos investigadores indican que a cidade xa estaba habitada hai uns 3000 anos, o cal sinalar\u00eda que Cuzco \u00e9 a cidade habitada mais antiga de toda Am\u00e9rica.\nAlgunhas cr\u00f3nicas antigas, como a de Pedro Sarmiento de Gamboa, afirman a existencia de grupos \u00e9tnicos no val de Cuzco antes do xurdimento do Imperio Inca. Dito autor menciona \u00f3s Guallas, \u00f3s Sahuasiray e \u00f3s Antasayas como os poboadores mais antigos; en tanto que os Alcavizas, Copalimaytas e Culunchimas son considerados moradores mais recentes. Tam\u00e9n sabemos que os Ayarmacas habitaban na rexi\u00f3n, sendo os \u00fanicos que non foron dobregados polos Incas, convert\u00e9ndose nos seus principais rivais no dominio da comarca.\nCuzco foi a capital e sede do goberno do Reino dos Incas e tam\u00e9n despois cando comezou a \u00e9poca imperial, convert\u00e9ndose na cidade mais importante dos Andes e de Suram\u00e9rica. Este centralismo deulle pulo \u00e1 cidade e converteuse no principal centro cultural e relixioso.\nAtrib\u00faeselle \u00f3 gobernante Pachac\u00fatec o ter feito de Cuzco un centro espiritual e pol\u00edtico. Pachac\u00fatec chegou \u00f3 poder en 1438. El e mais o seu fillo T\u00fapac Yupanqui adicaron cinco d\u00e9cadas \u00e1 organizaci\u00f3n e conciliaci\u00f3n dos diversos grupos tribais baixo o seu dominio, entre eles os Lupaca e os Colla. Durante o per\u00edodo de Pachac\u00fatec e T\u00fapac Yupanqui, o dominio de Cuzco chegou ata Quito \u00f3 norte, e ata o r\u00edo Maule \u00f3 sur, integrando culturalmente \u00f3s habitantes de 4.500\u00a0km de cadeas monta\u00f1osas.\nCr\u00e9ese tam\u00e9n que o dese\u00f1o orixinal da cidade foi obra de Pachac\u00fatec. A forma do Cuzco antigo ten forma de puma, coa praza central \"Haucaypata\" no lugar que ocupar\u00eda o peito do animal. A cabeza do felino estar\u00eda no outeiro onde est\u00e1 a fortaleza de Sacsayhuam\u00e1n.\nOs incas artellaron a s\u00faa divisi\u00f3n administrativa de xeito que os l\u00edmites das catro rexi\u00f3ns do imperio coincidisen na praza principal de Cuzco.\nFundaci\u00f3n espa\u00f1ola e \u00e9poca virreiral.\nOs conquistadores espa\u00f1ois souberon dende a s\u00faa chegada a terras do actual Per\u00fa que o seu obxectivo ti\u00f1a que ser a cidade de Cuzco, capital do Imperio.\nDespois de apresar a Atahualpa en Cajamarca, comezaron o seu movemento cara a Cuzco. Polo cami\u00f1o fundaron algunha cidade como ligaz\u00f3n entre a capital do Imperio e a pioneira cidade de San Miguel de Tangarar\u00e1. O 23 de marzo de 1534, Francisco Pizarro fundou para Espa\u00f1a a cidade de Cuzco, establecendo como Praza de Armas a antiga praza principal, que estaba rodeada de pazos dos antigos gobernantes incas. Al\u00ed comezou a construci\u00f3n da catedral.\nParte da nobreza inca mantivo unha loita durante os primeiros anos da colonia. En 1536 Manco Inca comezou os seus enfrontamentos e creou a dinast\u00eda dos Incas de Vilcabamba. Esta dinast\u00eda chegou \u00f3 seu final en 1572 cando o derradeiro inca, Tupac Amaru I, foi derrotado e executado.\nA cidade converteuse nun importante centro comercial e cultural dos Andes centrais xa que se atopaba nas rutas entre Lima e Buenos Aires. Non obstante, a administraci\u00f3n do Vicerreinado situouse en Lima (fundada dous anos despois de Cuzco, en 1535), pola s\u00faa proximidade co porto natural do que nun futuro ser\u00eda Callao para establecer a cabeceira dos seus dominios en Suram\u00e9rica.\nCuzco foi tomada como cabeceira da administraci\u00f3n virreinal no sur do pa\u00eds, sendo nos seus comezos a localizaci\u00f3n m\u00e1is importante, por diante das recentemente fundadas Arequipa ou Moquegua. A s\u00faa poboaci\u00f3n era principalmente de ind\u00edxenas pertencentes \u00e1 aristocracia incaica, \u00f3s que se lles respectaran alg\u00fans dos seus privilexios, pero tam\u00e9n se instalaron al\u00ed un bo n\u00famero de espa\u00f1ois. Nese tempo comezou o proceso de mestizaxe cultural que actualmente caracter\u00edza \u00e1 cidade.\nO desenvolvemento urbano viuse detido por varios sismos, que en mais dunha ocasi\u00f3n desfixeron a cidade. En 1650 un gran terremoto esnaquizou a maior\u00eda dos edificios coloniais.\nEn 1780 a cidade de Cuzco viuse convulsionada polo movemento iniciado polo cacique Jos\u00e9 Gabriel Condorcanqui, e T\u00fapac Amaru II levantouse contra a administraci\u00f3n espa\u00f1ola. Ese levantamento foi sufocado despois de varios meses de loita nos que puxo en perigo \u00e1s autoridades virreinais da cidade. T\u00fapac Amaru foi vencido e executado coa s\u00faa familia na Praza de Armas. Non obstante, o seu movemento estendeuse polo Andes comezando o proceso emancipador suramericano.\nEn 1814, tivo lugar en Cuzco outro levantamento contra a administraci\u00f3n do Vicerreinado. O brigadier Mateo Pumacahua, mestizo de Cuzco que tivera loitado fronte a T\u00fapac Amaru, comezou a chamada Rebeli\u00f3n de Cuzco cos irm\u00e1ns Angulo para acadar a independencia do Per\u00fa. Este levantamente tam\u00e9n fracasou.\n\u00c9poca republicana.\nO Per\u00fa declarou a s\u00faa independencia en 1821 e a cidade de Cuzco mantivo a s\u00faa importancia dentro da organizaci\u00f3n pol\u00edtico-administrativa do pa\u00eds. Creouse o Departamento de Cuzco, que abrangu\u00eda mesmo territorios amaz\u00f3nicos ata o l\u00edmite co Brasil. A cidade foi declarada capital dese departamento e a cidade mais importante do sueste andino.\nA partir do s\u00e9culo XX a cidade comezou un desenvolvemento urbano m\u00e1is r\u00e1pido do que houbera ata ent\u00f3n, chegando a estenderse polos distritos veci\u00f1os de Santiago e Wanchaq. En 1911 partiu da cidade a expedici\u00f3n de Hiram Bingham que o levou a explorar as ru\u00ednas de Machu Picchu.\nEn 1933 a cidade foi declarada \"Capital Arqueol\u00f3xica de Am\u00e9rica\" polo \"Congreso de Americanistas\" realizado en La Plata, Arxentina. Un sismo destru\u00edu un terzo dos edificios da cidade en 1950, o cal provocou unha nova reconstruci\u00f3n da cidade con intereses tur\u00edsticos. En 1978, a \"Convenci\u00f3n de Alcaldes das Grandes Cidades Mundiais\" declarou a Cuzco \"Herdanza Cultural do Mundo\". Finalmente a Unesco, o 9 de decembro de 1983, declarou \u00e1 cidade \"Patrimonio Cultural da Humanidade\". O estado peruano declarou ent\u00f3n a Cuzco \"Capital Tur\u00edstica do Pa\u00eds\" e \"Patrimonio Cultural da Naci\u00f3n\". Mais recente foi a inclusi\u00f3n de Cuzco na constituci\u00f3n peruana de 1993 como \"Capital Hist\u00f3rica do Per\u00fa\". En 2007 Machu Picchu foi elixida como \"unha das novas sete marabillas do mundo\".\nNa actualidade Cuzco \u00e9 o principal destino tur\u00edstico do Per\u00fa, \u00e9 unha cidade en crecemento, e est\u00e1 nun proceso de reco\u00f1ecemento dos antigos nomes quechuas en r\u00faas e prazas.\nLugares tur\u00edsticos.\nPola s\u00faa antig\u00fcidade e importancia, o centro da cidade conserva moitos edificios, prazas e r\u00faas de tempos precolombinos, as\u00ed como diversos edificios coloniais.\nPraza de Armas.\nO lugar foi antigamente un pantano que os incas secaron e transformaron nun centro admistrativo, relixioso e cultural. Chamada \"Praza do Guerreiro\" en tempos incaicos, estaba rodeada de templos e pazos. Coa chegada dos espa\u00f1ois foi rebautizada como Praza de Armas, e nela constru\u00edronse mansi\u00f3ns coloniais e templos cat\u00f3licos como a Catedral e a Igrexa da Compa\u00f1\u00eda de Xes\u00fas. Na actualidade acolle hoteis tur\u00edsticos, xoier\u00edas e locais de franqu\u00edas como McDonald's, KFC ou Starbucks.\nCatedral.\nA primeira catedral de Cuzco foi a chamada \"Igrexa do Triunfo\", constru\u00edda en 1539 sobre o terreo do antigo palacio de Viracocha Inca. Nos nosos d\u00edas esa igrexa \u00e9 unha capela auxiliar da actual Catedral Bas\u00edlica da Virxe da Asunci\u00f3n. Esta foi constru\u00edda entre os anos 1560 e 1664 con pedra das canteiras pr\u00f3ximas e da fortaleza de Sacsayhuam\u00e1n, cunha fachada de estilo renacentista e interiores barrocos, tardo-g\u00f3ticos e platerescos. Est\u00e1 situada no sector nordeste da Praza de Armas, ocupando unha superficie de 3.956 m\u00b2.\nIgrexa da Compa\u00f1\u00eda de Xes\u00fas.\nA s\u00faa construci\u00f3n por parte dos xesu\u00edtas comezou en 1576 sobre as ru\u00ednas do palacio do inca Huayna C\u00e1pac, nun estilo barroco colonial.\nR\u00faa Hatun Rumiyuq.\n\u00c9 a r\u00faa mais visitada polos turistas. Nela atop\u00e1base o palacio de Inca Roca, que hoxe pertence \u00f3 Palacio Arzobispal. Nesta r\u00faa que comeza na Praza de Armas e leva ata o Barrio de San Blas, p\u00f3dese atopar a famosa Pedra dos Doce \u00c1ngulos. \nBarrio de San Blas.\nConsiderado un dos lugares mais pintoresco da cidade, nel conc\u00e9ntranse os artes\u00e1ns. As s\u00faas r\u00faas son \u00edngremes e estreitas, con antigas casonas coloniais.\nCoricancha.\nO Coricancha (Quri Kancha) foi o santiario mais importante adicado \u00f3 deus Sol no tempo do Imperio inca. Este templo era chamado o \"sitio do ouro\" xa que t\u00f3dolos seus muros estaban recubertos con follas de ouro polos incas. Tendo a antiga estrutura como base, na s\u00faa localizaci\u00f3n constru\u00eduse o Convento de Santo Domingo, de estilo renacentista. A edificaci\u00f3n, dunha soa torre barroca, supera en altura \u00e1s outras edificaciones da cidade. No seu interior p\u00f3dese atopar unha importante colecci\u00f3n de pinturas da Escola Cuzque\u00f1a.\nSacsayhuam\u00e1n.\nSacsayhuam\u00e1n \u00e9 unha gran fortaleza sita nun outeiro do norte da cidade, cuxa construci\u00f3n comezou Pachac\u00fatec no s\u00e9culo XV. Est\u00e1 considerada a maior obra arquitect\u00f3nica dos incas no seu apoxeo.\nPoboaci\u00f3n.\nAt\u00e9 finais do s\u00e9culo XVIII, Cuzco foi a cidade mais poboada do continente, mesmo por diante de Lima. Por\u00e9n, coa revolta de T\u00fapac Amaru en 1780, moita da poboaci\u00f3n branca marchou cara cidades como Arequipa, consideradas mais seguras. Desde xeito, no s\u00e9culo XX a poboaci\u00f3n da cidade de Cuzco era maioritariamente mestiza ou ind\u00edxena.\nNa actualidade est\u00e1 a crecer a porcentaxe de poboaci\u00f3n branca, chegando xa \u00f3 30%.\nTralo censo feito no Per\u00fa no ano 2007, a cidade de Cuzco ocupaba a s\u00e9tima posici\u00f3n polo n\u00famero de habitantes, con 358.052.\nEducaci\u00f3n.\nUniversidades:\nSa\u00fade.\nAs instituci\u00f3ns de sa\u00fade p\u00fablica que est\u00e1n presentes na cidade son as seguintes:\nTransportes e comunicaci\u00f3ns.\nAeroporto.\nA principal porta de entrada para a cidade de Cuzco \u00e9 o Aeroporto Internacional Alejandro Velasco Astete, que ten 1'3 mill\u00f3ns de usuarios por ano. Esa cantidade de pasaxeiros fai del o segundo aeroporto mais usado do Per\u00fa tralo Aeroporto Internacional Jorge Ch\u00e1vez de Lima. O car\u00e1cter monumental e cultural da cidade e a s\u00faa proximidade xeogr\u00e1fica con Machu Picchu fai que o aeroporto sexa de vital importancia para o turismo local. O nome da terminal a\u00e9rea homenaxea \u00f3 aviador cuzque\u00f1o Alejandro Velasco, quen cruzou os Andes voando en 1925, sendo a primeira persoa en facelo.\nFerrocarril.\nCuzco est\u00e1 comunicado por v\u00eda f\u00e9rrea coas cidades de Puno e Arequipa. Outra li\u00f1a de trens transporta \u00f3s turistas directamente dende Cuzco ata a ciudadela incaica de Machu Picchu.\nEstradas.\nFinalmente, por estrada, a cidade est\u00e1 comunicada coas cidades de Puerto Maldonado, Arequipa, Abancay e Puno. A estrada de Abancay \u00e9 a m\u00e1is r\u00e1pida para viaxar a Lima, nun percorrido que leva un tempo aproximado de 20 horas.\nDeportes.\nF\u00fatbol.\nEn Cuzco destaca a pr\u00e1ctica do f\u00fatbol. Dous equipos da cidade competir\u00e1n na m\u00e1xima categor\u00eda profesional do f\u00fatbol peruano, o Campionato Descentralizado, na tempada 2012. Son o CS Cienciano e o AC Real Garcilaso. Ning\u00fan dos dous ten acadado ning\u00fan t\u00edtulo de liga, no entanto o CS Cienciano ten unha traxectoria moito m\u00e1is salientable, con 31 tempadas en primeira divisi\u00f3n, acadando 1 Torneo Apertura, 2 Torneos Clausura, 1 Copa Suramericana e 1 Recopa Suramericana; que o converten no \u00fanico equipo do Per\u00fa que ga\u00f1ou algunha competici\u00f3n continental oficial \u00f3 longo da historia. Pola s\u00faa banda, o Real Garcilaso, fundado en 2009, ascendeu en 2011 por vez primeira \u00e1 primeira divisi\u00f3n peruana.\nTanto o CS Cienciano como o Real Garcilaso xogan os seus encontros como locais no Estadio Inca Garcilaso de la Vega, un recinto descuberto, propiedade do Instituto Peruano dos Deportes, cuxas bancadas te\u00f1en capacidade para acoller a m\u00e1is de 42.000 seareiros. Nel disput\u00e1ronse varios encontros da Copa Am\u00e9rica que organizou o Per\u00fa en 2004.\nMotor.\nCada ano disp\u00fatase no Per\u00fa a carreira automobil\u00edstica \"Caminos del Inca\", a m\u00e1is importante e tradicional dentro do mundo do motor no Per\u00fa, nun formato de etapas semellante \u00f3 ciclismo, na cal perc\u00f3rrese durante unha semana boa parte do territorio nacional, sa\u00edndo cada d\u00eda dunha cidade e chegando a outra a centos de quil\u00f3metros para facer noite, e na cal Cuzco \u00e9 unha parada tradicional dende 1966, sendo a meta da terceira etapa (a m\u00e1is longa) e a sa\u00edda da cuarta (a m\u00e1is veloz)."}
{"id": "198279", "revid": "5863", "url": "https://gl.wikipedia.org/wiki?curid=198279", "title": "J.J. O\u2019Connell", "text": "JJ \"Ginger\" O'Connell (1887\u20131944) foi un tenente xeneral das Forzas de Defensa Irlandesas.\nNaceu no condado de Mayo e estudou no University College Dublin, dende 1912 ata 1914 estivo no Ex\u00e9rcito dos Estados Unidos.\nEn 1914 regresou a Irlanda, ingresando nos Voluntarios Irlandeses.\nEn 1916 foi enviado a Cork por Eoin MacNeill para evitar o Alzamento de Pascua; tralo Alzamento foi arrestado e ingresou en prisi\u00f3n. Durante a Guerra da Independencia Irlandesa foi membro do Irish Republican Army como asistente de Richard Mulcahy.\nNa divisi\u00f3n do IRA despois de que o D\u00e1il \u00c9ireann ratificara o Tratado Anglo-Irland\u00e9s, apoiou o tratado e foi nomeado Xefe Adxunto do Estado Maior no novo ex\u00e9rcito do Estado Libre Irland\u00e9s, o ex\u00e9rcito nacional. O 26 de xu\u00f1o de 1922 foi secuestrado polas forzas contrarias ao tratado dirixidas por Ernie O'Malley, como represalia polo arresto dun oficial anti-tratado. O seu secuestro foi un factor determinante no estoupido da Guerra Civil Irlandesa, cando as forzas do goberno pro-tratado atacaron \u00e1s forzas contrarias ao tratado que se encontraban ocupando Four Courts dous d\u00edas antes. O'Connell sobreviviu aos ataques e pasou o resto da Guerra Civil como asistente de Eoin O'Duffy e Richard Mulcahy.\nOcupou varios cargos nas forzas armadas irlandesas, inclu\u00edndo o de xefe da intelixencia ata a s\u00faa morte en 1944, cando ti\u00f1a 57 anos."}
{"id": "198280", "revid": "22570", "url": "https://gl.wikipedia.org/wiki?curid=198280", "title": "Zombie (canci\u00f3n)", "text": "\"Zombie\" \u00e9 unha canci\u00f3n da banda irlandesa de rock alternativo The Cranberries, lanzada en 1994 como sinxelo. A m\u00fasica foi escrita por Dolores O'Riordan e \u00e9 un tema protesta que fala do Conflito de Irlanda do Norte e do Alzamento de Pascua de 1916. A canci\u00f3n foi escrita como protesta polo atentado perpretrado polo IRA na cidade inglesa de Warrington en 1993, no que morreron dous rapaces. Consagrouse como un dos temas m\u00e1is co\u00f1ecidos de The Cranberries. O \"riff\" da canci\u00f3n \u00e9 ben pesado, comparado con outros sinxelos da banda.\nCanci\u00f3ns.\nOs lados-b non foron lanzados antes. \"Away\" forma parte da banda sonora da pel\u00edcula \"Clueless\".\nTanto \"Waltzing Back\" como \"Linger\" foron gravadas ao vivo no Fleadh Festival o 11 de xu\u00f1o de 1994."}
{"id": "198282", "revid": "1576", "url": "https://gl.wikipedia.org/wiki?curid=198282", "title": "Gaddafi", "text": ""}
{"id": "198283", "revid": "13097", "url": "https://gl.wikipedia.org/wiki?curid=198283", "title": "Apolo 1", "text": ""}
{"id": "198285", "revid": "121889", "url": "https://gl.wikipedia.org/wiki?curid=198285", "title": "Imperio colonial franc\u00e9s", "text": "Francia tivo posesi\u00f3ns coloniais, en varias formas, dende comezos do s\u00e9culo XVII ata os anos 60. Entre 1919 e 1939, na s\u00faa c\u00faspide, o segundo imperio colonial franc\u00e9s estend\u00edase por m\u00e1is de 13\u00a0500\u00a0000\u00a0km\u00b2 de terra. Inclu\u00edndo a Francia metropolitana.\nO que queda hoxe en d\u00eda deste grande imperio son centos de illas e arquip\u00e9lagos localizados no Atl\u00e1ntico norte, no Caribe, no oc\u00e9ano \u00cdndico, no Pac\u00edfico (no sur e no norte) e no Oc\u00e9ano Ant\u00e1rtico, as\u00ed como tam\u00e9n un territorio continental en Am\u00e9rica do Sur, a G\u00fciana Francesa, que, sumada \u00f3 anteriormente mencionado, d\u00e1 123.150\u00a0km\u00b2, o que se traduce en s\u00f3 o 1% da \u00e1rea do imperio colonial franc\u00e9s anterior a 1939, con 2\u00a0800\u00a0000 persoas vivindo neses territorios en 2020. Todas estas gozan de representaci\u00f3n pol\u00edtica total a nivel nacional, as\u00ed coma tam\u00e9n var\u00edan os grados de autonom\u00eda lexislativa e forman parte da rexi\u00f3n ultraperif\u00e9rica da Uni\u00f3n Europea.\nA maior parte do imperio estivo controlada polas Forzas Coloniais Francesas."}
{"id": "198286", "revid": "5132", "url": "https://gl.wikipedia.org/wiki?curid=198286", "title": "Xurxo I do Reino Unido", "text": ""}
{"id": "198287", "revid": "5132", "url": "https://gl.wikipedia.org/wiki?curid=198287", "title": "Xurxo II do Reino Unido", "text": ""}
{"id": "198288", "revid": "5132", "url": "https://gl.wikipedia.org/wiki?curid=198288", "title": "Tratado angloirland\u00e9s", "text": ""}
{"id": "198289", "revid": "1131", "url": "https://gl.wikipedia.org/wiki?curid=198289", "title": "Orto", "text": "Orto significa levantamento ou sa\u00edda dun astro dende o plano horizontal leste. \u00c9 resultado da rotaci\u00f3n terrestre de oeste a leste, que fai que para o observador terrestre pareza que a estrela sae polo leste e se pon polo oeste. Polo tanto, o orto do Sol equivale ao amencer terrestre (existindo amenceres en cada corpo celeste que orbita unha estrela). No seu uso coti\u00e1n amencer fai referencia ao per\u00edodo de tempo entre o clarear do d\u00eda e a sa\u00edda total do sol polo leste.\nTecnicamente o orto prod\u00facese cando o limbo superior da esfera hel\u00edaca aparece tanxente ao horizonte leste local, e remata cando o limbo inferior da esfera hel\u00edaca aparece tanxente ao horizonte leste local.\nEfectos da refracci\u00f3n atmosf\u00e9rica.\nA refracci\u00f3n da luz solar ao chegar \u00e1 atmosfera terrestre fai que chegue a luz cando o Sol a\u00ednda non se atopa no horizonte real, facendo que se vexa sa\u00edr o sol, cando a\u00ednda est\u00e1 a 0,83\u00ba do horizonte real cando se ve sa\u00edr pola ma\u00f1\u00e1.\nMedido dende o mediod\u00eda local, o orto caracter\u00edzase polo \u00e1ngulo horario -\u03a6, onde:\nsendo \u03bb a latitude do lugar, e \u03b4 a declinaci\u00f3n solar. No ocaso acontece nun \u00e1ngulo horario \u03a6.\nOs termos alba (\"albor\", \"alborada\", pola cor branca da atmosfera) e aurora (do lat\u00edn \"aurum\" 'ouro'; e \"hora\",do lat\u00edn \"horae\" = 'horas', a hora dourada); son fases do crep\u00fasculo matutino (primeiro clarea, e despois dourase o ceo), e son tam\u00e9n descrici\u00f3ns verbais tradicionais do mesmo fen\u00f3meno f\u00edsico xusto antes da sa\u00edda do sol. Do mesmo xeito \u00e1 fin do d\u00eda, a refracci\u00f3n atmosf\u00e9rica alonga a duraci\u00f3n do d\u00eda ou o crep\u00fasculo vespertino despois do solpor.\nOrto hel\u00edaco.\nEn astronom\u00eda o termo orto hel\u00edaco fai referencia ao orto de calquera estrela xusto antes do orto do propio sol e despois de ter desaparecido a estrela polo horizonte occidental uns seis meses antes, o que serv\u00eda nas culturas antigas coma sistema de dataci\u00f3n do ano sideral."}
{"id": "198290", "revid": "5132", "url": "https://gl.wikipedia.org/wiki?curid=198290", "title": "Rep\u00fablica irlandesa", "text": ""}
{"id": "198291", "revid": "98629", "url": "https://gl.wikipedia.org/wiki?curid=198291", "title": "REC 2", "text": "REC 2 ou \"[\u25cfREC]\u00b2\" \u00e9 un filme espa\u00f1ol de terror dirixido e escrito por Jaume Balaguer\u00f3 e Paco Plaza que se estreou no 2009. Secuela do filme [\u2022REC] (2006). O obxectivo desta segunda parte, segundo os propios directores, \u00e9 dar resposta \u00f3s pequenos enigmas que quedaron abertos na primeira.\nArgumento.\nPasaron tan s\u00f3 uns minutos dende que as autoridades perderon o contacto coas persoas encerradas no edificio en corentena. Ningu\u00e9n sabe exactamente que ocorre no seu interior e f\u00f3ra reina o caos. Unha unidade de GEOS introd\u00facese no interior da casa para controlar a situaci\u00f3n e determinar que est\u00e1 ocorrendo nunha misi\u00f3n aparentemente doada."}
{"id": "198293", "revid": "13097", "url": "https://gl.wikipedia.org/wiki?curid=198293", "title": "Amencer", "text": ""}
{"id": "198295", "revid": "1822", "url": "https://gl.wikipedia.org/wiki?curid=198295", "title": "Latidae", "text": ""}
{"id": "198296", "revid": "5863", "url": "https://gl.wikipedia.org/wiki?curid=198296", "title": "Agust\u00edn L\u00f3pez Pe\u00f1a", "text": "Agust\u00edn L\u00f3pez Pe\u00f1a, \u00e9 un pol\u00edtico galego.\nTraxectoria.\nNas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda do Irixo e foi elixido alcalde. Volveu ser elixido alcalde por Coalici\u00f3n Galega nas municipais de 1983 con maior\u00eda absoluta."}
{"id": "198297", "revid": "1888", "url": "https://gl.wikipedia.org/wiki?curid=198297", "title": "Manuel Penedo Paradela", "text": ""}
{"id": "198298", "revid": "54334", "url": "https://gl.wikipedia.org/wiki?curid=198298", "title": "Leiogn\u00e1tidos", "text": "Os Leiogn\u00e1tidos (Leiognathidae) son unha familia de peixes mari\u00f1os inclu\u00edda na orde dos Perciformes, con algunhas especies de auga doce. Est\u00e1n distribu\u00eddos polo oeste do Pac\u00edfico e oc\u00e9ano \u00cdndico, a\u00ednda que algunhas especies penetraron no Mediterr\u00e1neo a trav\u00e9s do canal de Suez.\nCaracter\u00edsticas.\nCorpo oval, alto, fortemente comprimido lateralmente, coa cabeza n\u00faa pero provista de cristas \u00f3seas na parte superior. Boca moi pequena e moi protr\u00e1ctil.\nUnha aleta dorsal continua, con 8-9 espi\u00f1as na parte anterior, levantadas e cun mecanismo de bloqueo, seguidas por 15-17 radios brandos na parte posterior; anal con tres espi\u00f1as e 13-15 radios brandos. A \u00e1mbolos lados das bases das aletas dorsal e anal, unhas pequenas espi\u00f1as. Pectorais e pelvianas pequenas e caudal furcada.\nClasificaci\u00f3n.\nComprende tres x\u00e9neros e m\u00e1is de corenta especies:"}
{"id": "198299", "revid": "1822", "url": "https://gl.wikipedia.org/wiki?curid=198299", "title": "Leiognathidae", "text": ""}
{"id": "198301", "revid": "23204", "url": "https://gl.wikipedia.org/wiki?curid=198301", "title": "Letr\u00ednidos", "text": "Os Letr\u00ednidos (Lethrinidae) son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos por augas tropicais do Indopac\u00edfico occidental, a\u00ednda que a especie \"Lethrinus atlanticus\" se estende pola costa de \u00c1frica occidental, inclu\u00eddo o Mediterr\u00e1neo.\nCaracter\u00edsticas.\nCorpo oblongo e comprimido. Unha aleta dorsal continua, con 10 espi\u00f1as e 8-10 radios brandos; a anal con 3 espi\u00f1as e 8-10 radios brandos; as pectorais longas e puntiagudas; as p\u00e9lvicas de inserci\u00f3n tor\u00e1cida, cunha espi\u00f1a e 5 radios brandos; caudal fendida.\nSon peixes carn\u00edvoros que se alimentan no fondo de mares costeiros, principalmente cerca dos arrecifes de coral; algunhas especies pos\u00faen fortes molares cos que trituran as cunchas dos moluscos. \nVarias especies son hermafroditas protoxinos (\u00e9 dicir, con inversi\u00f3n de sexo de femias a machos).\nClasificaci\u00f3n.\nDiv\u00eddese en d\u00faas subfamilias e cinco x\u00e9neros:"}
{"id": "198302", "revid": "1822", "url": "https://gl.wikipedia.org/wiki?curid=198302", "title": "Lethrinidae", "text": ""}
{"id": "198303", "revid": "98629", "url": "https://gl.wikipedia.org/wiki?curid=198303", "title": "Historia da Uni\u00f3n Europea", "text": "A historia da Uni\u00f3n Europea fai referencia aos feitos pol\u00edticos que afectaron a esta organizaci\u00f3n. A historia dos diversos estados que a compo\u00f1en tr\u00e1tase de maneira separada dentro do artigo de cada un deles.\nA Uni\u00f3n Europea (UE) \u00e9 unha entidade pol\u00edtica, social, econ\u00f3mica e xur\u00eddica que cobre unha gran parte do continente europeo. Bas\u00e9ase en numerosos tratados e foi obxecto de varias ampliaci\u00f3ns que a levaron dos 6 estados membros fundadores aos 27 en 2007. \u00c9 m\u00e1is que unha organizaci\u00f3n internacional, a\u00ednda que non ten car\u00e1cter de estado federal.\nAs s\u00faas orixes rem\u00f3ntanse ao per\u00edodo posterior \u00e1 segunda guerra mundial, en particular \u00e1 fundaci\u00f3n en 1951 da Comunidade Europea do Carb\u00f3n e do Aceiro en Par\u00eds, logo da Declaraci\u00f3n Schuman, e aos Tratados de Roma, que constitu\u00edron a Comunidade Econ\u00f3mica Europea e a Comunidade Europea. Ambos os organismos son agora parte da Uni\u00f3n Europea, que se formou baixo ese nome en 1992.\nA partir da d\u00e9cada de 1960, Bruxelas consolidouse como a capital \"de facto\" da UE, o que levou \u00e1 creaci\u00f3n do denominado \"Barrio europeo\" desta cidade.\nAntecedentes.\nAta o s\u00e9culo XIX.\nNa Baixa Idade Media xa se pode atopar a primeira idea dunha cristiandade medieval organizada, como forma de nostalxia do Imperio Romano. A comunidade cultural da Europa medieval caracteriz\u00e1base por unha lingua e relixi\u00f3n com\u00fans. O Imperio e o Papado daban unidade estrutural, pero politicamente foron ineficaces.\nOs europeos comezaron a ter conciencia de si mesmos no s\u00e9culo XVI, coa aparici\u00f3n do Estado moderno, liberado da tutela do Imperio e do Papado. A pol\u00edtica da \u00e9poca tratou de organizar, ao seu modo e de xeito interesado, o mapa europeo dos s\u00e9culos XVI e XVII mediante o sistema de Estados europeos esbozado en 1648 coa paz de Westfalia. A idea de organizaci\u00f3n europea desenv\u00f3lvese a partir do ensaio de Kant titulado \"Zum ewigen Frieden\" (\"Sobre a paz perpetua\").\nS\u00e9culo XIX.\nO s\u00e9culo XIX foi un s\u00e9culo de contradici\u00f3ns. A pesar de estar dominado polos nacionalismos, o escurantismo nacionalista non conseguiu sufocar a utop\u00eda da uni\u00f3n europea, que foi defendida por Saint-Simon, concibindo unha Europa unida como Estado federal.\nAs primeiras d\u00e9cadas do s\u00e9culo XIX tiveron que soportar as consecuencias do Congreso de Viena de 1815 e o fracaso do Pacto da Santa Alianza, promovido polas forzas mon\u00e1rquicas e conservadoras ao fin das guerras napole\u00f3nicas. Neste s\u00e9culo xorden as primeiras organizaci\u00f3ns internacionais de cooperaci\u00f3n voluntaria, baseadas no respecto \u00e1 soberan\u00eda dos Estados, coa necesidade de resolver problemas com\u00fans. Alg\u00fans exemplos son:\nDesde 1900 ata 1945.\nO s\u00e9culo XX comezou coa primeira guerra mundial (1914-1918) provocada en gran parte polos nacionalismos da \u00e9poca. Ao seu fin comeza o declive das grandes potencias europeas ante a aparici\u00f3n das superpotencias internacionais, Estados Unidos e Uni\u00f3n Sovi\u00e9tica. O feito de que os Estados Unidos non formaran parte da Sociedade de Naci\u00f3ns, a cal por\u00e9n contribu\u00edu a crear, e o feito de que a URSS fora expulsada desta pola invasi\u00f3n de Finlandia, ocultou a decadencia pol\u00edtica de Europa.\nDe novo as elites intelectuais e pol\u00edticas mostraron a s\u00faa preocupaci\u00f3n pola idea de Europa co fin de desterrar a tr\u00e1xica experiencia do nacionalismo. Un dos proxectos de m\u00e1is \u00e9xito xurdidos durante este per\u00edodo de tempo foi o Benelux (1943), que integraba os gobernos no exilio de B\u00e9lxica, Pa\u00edses Baixos e Luxemburgo.\nDespois de 1945.\nDurante a segunda guerra mundial rexurdiron os proxectos de unificaci\u00f3n para evitar que apareceran novos conflitos como o que se estaba vivindo naquel momento.\nO mapa e a comunidade de ideas de Europa sufriron unha profunda conmoci\u00f3n tras a guerra mundial. Despois de 1945, Europa xa non era a mesma. Da pugna entre os nacionalismos, a supervivente Europa foi ideoloxicamente amputada da metade oriental, que quedou baixo o dominio sovi\u00e9tico, e moralmente rota polos horrores da guerra. Ademais, as divisi\u00f3ns pol\u00edticas e a penuria econ\u00f3mica fac\u00edan temer a persistencia dos particularismos, agrav\u00e1ndose os desequilibrios por fundados temores a un novo enfrontamento armado.\nPor isto, a necesidade de resucitar a idea da Europa unida pasou ao primeiro plano entre a poboaci\u00f3n, form\u00e1ndose multitude de asociaci\u00f3ns pro-europe\u00edstas.\nO plan Marshall.\nA econom\u00eda europea da posguerra base\u00e1base na autarqu\u00eda e o troco; Europa s\u00f3 ti\u00f1a as ru\u00ednas dunha longa guerra que devastou as cidades e os campos. A situaci\u00f3n era tal que a dislocaci\u00f3n econ\u00f3mica, social e pol\u00edtica fac\u00eda temer que a metade occidental de Europa caera en mans do bloque comunista liderado pola Uni\u00f3n Sovi\u00e9tica. Esta situaci\u00f3n levou aos Estados Unidos a presentar o \"Plan de Reconstruci\u00f3n Europea\", co\u00f1ecido como Plan Marshall, en xu\u00f1o de 1947.\nO plan Marshall consist\u00eda, esencialmente, en que o goberno dos EEUU pagar\u00eda directamente aos exportadores norteamericanos que venderan os seus produtos aos gobernos e fabricantes europeos. Os importadores europeos pagaban na s\u00faa moeda nacional e este pago iba a unha conta \u00e1 nome do Goberno dos Estados Unidos de Am\u00e9rica nos bancos centrais nacionais. O contravalor quedaba inmobilizado e non afectaba \u00e1 compra en d\u00f3lares. Pola s\u00faa parte o goberno estadounidense aceptaba po\u00f1er a disposici\u00f3n dos gobernos europeos esas cantidades inmobilizadas co fin de levar a cabo investimentos.\nDezaseis Estados europeos reun\u00edronse en agosto de 1947, quedando f\u00f3ra Alema\u00f1a do oeste, a Espa\u00f1a franquista e os pa\u00edses do leste influenciados pola Uni\u00f3n Sovi\u00e9tica, para beneficiarse do devandito plan.\nEn 1948 naceu a Organizaci\u00f3n Europea de Cooperaci\u00f3n Econ\u00f3mica, na que ingresou Alema\u00f1a do oeste en 1949\nProxectos fracasados.\nImpulsado por Richard Coudenhove-Kalergi pretend\u00eda asentar unha federaci\u00f3n de car\u00e1cter paneuropeo que previra os conflitos internos do continente, as\u00ed como a creaci\u00f3n de v\u00edas de resoluci\u00f3n pac\u00edfica de controversias entre os pa\u00edses europeos. Fracasou debido \u00e1 rivalidade entre Alema\u00f1a e Francia.\nAspiraba a reintegrar a Alema\u00f1a na sociedade internacional. Gustav Stresemann, Ministro de Exteriores, conseguiu incorporar ao seu pa\u00eds na Sociedade de Naci\u00f3ns (SDN) en 1926.\nA idea do primeiro ministro franc\u00e9s, Aristide Briand, proposta nun discurso na Asemblea da SDN en 1929, centr\u00e1base en conseguir superar a rivalidade franco-alem\u00e1 mediante a creaci\u00f3n dun eixe entre ambos os pa\u00edses que permitira articular unha Uni\u00f3n Europea que previra un novo conflito. Propo\u00f1\u00eda como principal obxectivo a creaci\u00f3n dunha federaci\u00f3n de naci\u00f3ns europeas que buscase a cooperaci\u00f3n pol\u00edtica e social, as\u00ed como o crecemento da econom\u00eda.\nEuropa pola paz: os albores da cooperaci\u00f3n (1945-1959).\nA Uni\u00f3n Europea naceu co anhelo de acabar cos frecuentes e cruentos conflitos entre veci\u00f1os que culminaran na segunda guerra mundial. Para garantir que Alema\u00f1a non puidese ameazar a paz, a s\u00faa industria pesada foi desmantelada parcialmente despois da guerra. Despois dalgunhas declaraci\u00f3ns, como a chamada que fixo en 1946 Winston Churchill para crear os \"Estados Unidos de Europa\", en 1949, estableceuse o Consello de Europa como a primeira organizaci\u00f3n paneuropea.\nO ano seguinte, o 9 de maio de 1950, no chamado \"Salon de l'Horloge\", do Quay d'Orsay, o ministro de Exteriores franc\u00e9s Robert Schuman propuxo a formaci\u00f3n dunha Comunidade Europea do Carb\u00f3n e do Aceiro (CECA) de Europa (co\u00f1ecida como \"Declaraci\u00f3n Schuman\"). Sobre a base deste discurso, Francia, Italia, os pa\u00edses do Benelux (B\u00e9lxica, Pa\u00edses Baixos e Luxemburgo), xunto con Alema\u00f1a Occidental asinaron o Tratado de Par\u00eds (1951), que creaba a citada Comunidade e daba o primeiro paso para unha uni\u00f3n econ\u00f3mica e pol\u00edtica dos pa\u00edses europeos co finalidade de lograr unha paz duradeira.\nO ano seguinte, a CECA f\u00edxose cargo do papel de Autoridade Internacional para a Conca do Ruhr e levantou algunhas restrici\u00f3ns sobre a produtividade industrial alem\u00e1, dando orixe \u00e1s primeiras instituci\u00f3ns, como a Alta Autoridade (hoxe, a Comisi\u00f3n Europea) e a Asemblea Com\u00fan (agora, o Parlamento Europeo). Os primeiros presidentes destas novas instituci\u00f3ns foron Jean Monnet e Paul-Henri Spaak, respectivamente.\nO per\u00edodo dos anos 1950 caracter\u00edzase polo comezo da guerra fr\u00eda. As protestas contra o r\u00e9xime comunista en Hungr\u00eda son esmagadas polos tanques sovi\u00e9ticos en 1956. O ano seguinte, a Uni\u00f3n Sovi\u00e9tica toma a dianteira na carreira espacial ao lanzar o Sputnik 1, primeiro sat\u00e9lite artificial.\nO primeiro rev\u00e9s da construci\u00f3n europea pres\u00e9ntase en 1954, cando Francia se nega a ratificar o Tratado sobre o proxecto da Comunidade Europea de Defensa, (CED) que se asinara en 1952. O fracaso debeuse \u00e1 vontade dos \"gaullistas\" de manteren a independencia militar do seu pa\u00eds, sumado ao rexeitamento do daquela poderoso partido comunista franc\u00e9s, que consideraba \u00e1 CED como prexudicial para o Ex\u00e9rcito vermello. Co fin de dotar \u00e1 Comunidade dunha sede central, Schuman e Adenauer promoven o chamado \"estatuto do Sarre\", que foi rexeitado pola poboaci\u00f3n local v\u00eda referendo.\nDespois destes intentos infrutuosos, os l\u00edderes reun\u00edronse na Conferencia de Mesina, e estableceron o Comit\u00e9 Spaak, que elaborou o \"Informe Spaak\". Este informe foi aprobado na Conferencia de Venecia (29 e 30 de maio de 1956), onde se tomou a decisi\u00f3n de organizar unha Conferencia Intergobernamental sobre un mercado com\u00fan e a enerx\u00eda at\u00f3mica, centrada na unidade econ\u00f3mica. Esta Conferencia deu lugar aos Tratados de Roma que se asinaron en 1957, e que estableceron a Comunidade Econ\u00f3mica Europea (CEE) e a Comunidade Europea da Enerx\u00eda At\u00f3mica (Euratom).\nAs d\u00faas novas comunidades cre\u00e1ronse independentes da CECA, a\u00ednda que compart\u00edan os mesmos tribunais e unha Asemblea com\u00fan. Os comit\u00e9s executivos das novas comunidades denomin\u00e1ronse \"Comisi\u00f3ns\", a diferenza de \"Alta Autoridade\". A CEE foi dirixida por Walter Hallstein e a Euratom por Louis Armand. A misi\u00f3n da Euratom era integrar os sectores da enerx\u00eda nuclear, mentres que a CEE desenvolver\u00eda unha uni\u00f3n aduaneira entre os estados membros.\nOs \"vibrantes 60\", unha etapa de crecemento econ\u00f3mico.\nNos anos 1960 xorde a \"cultura nova\", avivada por grupos musicais como os Beatles, que atra\u00edan a multitudes de adolescentes onde queira que fosen, contribu\u00edndo a estimular unha revoluci\u00f3n cultural e agrandando a brecha xeracional. Foi este un bo momento para a econom\u00eda, favorecido, entre outras cousas, porque os pa\u00edses da CEE recuper\u00e1ndose rapidamente dos desastres da guerra, coa axuda do Plan Marshall e, como consecuencia de Tratado de Roma, deixaron de percibir (e de pagar) dereitos de aduana polas transacci\u00f3ns comerciais entre si.\nTam\u00e9n, nesta \u00e9poca, acordan exercer un control conxunto da produci\u00f3n alimentaria e, deste xeito, garantir un abastecemento suficiente que, incluso, chega a desembocar pronto no excedente de produci\u00f3n agr\u00edcola. En 1962 estableceuse a Pol\u00edtica agr\u00edcola com\u00fan (PAC) ao crearse o mercado \u00fanico para os produtos agr\u00edcolas e unha pol\u00edtica de solidariedade mediante o Fondo Europeo de Orientaci\u00f3n e Garant\u00eda Agr\u00edcola (FEOGA).\nO Maio do 68 rec\u00f3rdase pola revolta estudantil en Par\u00eds, e moitos cambios na sociedade e nos h\u00e1bitos de vida relaci\u00f3nanse coa chamada \"xeraci\u00f3n do 68\".\nPara crearen un contrapeso \u00e1 Comunidade Econ\u00f3mica Europea, o Reino Unido e outros seis pa\u00edses formaron a Asociaci\u00f3n Europea de Libre Comercio (EFTA) en 1960 pero, tras o \u00e9xito da CEE, o Reino Unido iniciou negociaci\u00f3ns para o seu ingreso nela en 1961, pero Charles de Gaulle op\u00faxose reiteradamente ao seu ingreso, raz\u00f3n pola cal o Reino Unido tivo que esperar a que De Gaulle se retirara do goberno de Francia para que a s\u00faa candidatura fose aceptada.\nAo longo da d\u00e9cada present\u00e1ronse tensi\u00f3ns con Francia, que trataba de limitar o poder supranacional (e rexeitaba a adhesi\u00f3n do Reino Unido). Por\u00e9n, as metas econ\u00f3micas do Tratado da CEE cumpr\u00edronse gradualmente, e en 1965 alcanzouse un acordo para fusionar as tres comunidades (CEE, CECA e Euratom) nun \u00fanico conxunto de instituci\u00f3ns, e polo Tratado de fusi\u00f3n, que se asinou en Bruxelas e entrou en vigor o 1 de xullo de 1967, fusion\u00e1ronse os seus respectivos executivos, dando orixe \u00e1s Comunidades Europeas en xullo de 1967.\nOs aranceis entre os pa\u00edses membros foron suprimidos en 1968, adopt\u00e1ndose un \"Arancel Com\u00fan\" para os produtos procedentes de terceiros pa\u00edses. Desta maneira entrou en vigor a \"Uni\u00f3n Aduaneira\".\nA Comunidade medra. Primeira ampliaci\u00f3n (1970 - 1979).\nO primeiro plan da CEE para a creaci\u00f3n dunha moeda \u00fanica rem\u00f3ntase a 1970. Co fin de garantir a estabilidade monetaria, os Estados membros deciden limitar as marxes de flutuaci\u00f3n entre as s\u00faas moedas. Este mecanismo aplicado aos tipos de cambio (MTC), que se remonta a 1972, \u00e9 o primeiro paso cara \u00e1 introduci\u00f3n do euro, trinta anos m\u00e1is tarde.\nA uni\u00f3n empezaba a ter solicitudes de incorporaci\u00f3n, pero at\u00e9 o 1 de xaneiro de 1973 non se fai a primeira ampliaci\u00f3n, cando Dinamarca, Irlanda e o Reino Unido entran a formar parte da Comunidade Europea, co que o n\u00famero de Estados membros aumenta a nove.\nA guerra \u00e1rabe-israel\u00ed de outubro de 1973, breve pero brutal, deu lugar \u00e1 chamada crise do petr\u00f3leo e, consecuentemente, a problemas econ\u00f3micos en Europa.\nCo derrocamento do r\u00e9xime de Salazar en Portugal en 1974 e a morte do xeneral Franco en Espa\u00f1a en 1975 desaparecen as \u00faltimas ditaduras \"de dereitas\" de Europa.\nDurante este per\u00edodo o tema econ\u00f3mico estaba centrado en boa medida na PAC, polo que o Goberno brit\u00e1nico exixiu unha retribuci\u00f3n que pasou a co\u00f1ecerse como o \"cheque brit\u00e1nico\", xa que nese pa\u00eds a industria agr\u00edcola ti\u00f1a menos peso que noutros, como, especialmente, Francia. A pol\u00edtica rexional da CEE empeza a transferir grandes cantidades de di\u00f1eiro para crear infraestruturas e emprego nas zonas m\u00e1is deprimidas.\nO 29 de abril de 1976 os partidos de inspiraci\u00f3n cristi\u00e1 de Europa fundan o Partido Popular Europeo. En 1979 elixiuse o Parlamento europeo, por primeira vez, con sufraxio universal, pero con normas diferentes que variaban de pa\u00eds a pa\u00eds. O Parlamento, sen poderes reais (pod\u00eda rexeitar o proxecto de orzamento da Comisi\u00f3n, como en efecto sucedeu), \u00e9 o \u00f3rgano do que saen os proxectos de reforma e as propostas para a s\u00faa aplicaci\u00f3n.\nParticipou no voto para o primeiro Parlamento Europeo o 63% da poboaci\u00f3n, quedando constitu\u00eddo da seguinte maneira: Grupo Socialista, 133 escanos; Partido Popular Europeo, 107; Dem\u00f3cratas Europeos, 64; Grupo Comunista, 44; Grupo Liberal Dem\u00f3crata, 40; Dem\u00f3cratas Europeos Progresistas, 22, e os restantes 18 postos non est\u00e1n adscritos a ning\u00fan grupo. En total, 410 escanos.\nEste mesmo ano entrou en vigor o Sistema Monetario Europeo (SME), que supuxo o primeiro paso para a consecuci\u00f3n dunha uni\u00f3n econ\u00f3mica e monetaria. Tam\u00e9n se creou o FEDER, equivalente ao FEOGA, para afrontar os problemas de crise industrial que afectaban a certas zonas.\nA loita contra a contaminaci\u00f3n intensif\u00edcase nos anos setenta. A CEE adopta medidas lexislativas para protexer o medio ambiente, e introduce por primeira vez o concepto de \"quen contamina, paga\".\nEuropa cambia de cara (1980 - 1989).\nSegunda e terceira ampliaci\u00f3ns.\nNunha segunda ampliaci\u00f3n incorp\u00f3rase Grecia, en 1981, cuxa adhesi\u00f3n foi impulsada particularmente por Val\u00e9ry Giscard d'Estaing, Presidente de Francia, que buscaba as\u00ed frear as aspiraci\u00f3ns de Turqu\u00eda (inimiga de Grecia nesa \u00e9poca), e que aspiraba ao ingreso na Comunidade Europea.\nEntre o 14 e o 17 de xu\u00f1o de 1984 celebr\u00e1ronse elecci\u00f3ns para a segunda renovaci\u00f3n do Parlamento Europeo. A participaci\u00f3n foi do 61%. O Grupo Socialista obtivo 130 escanos; o Partido Popular Europeo, 110; os Dem\u00f3cratas Europeos, 50; o Grupo Comunista, 40; o Grupo Liberal Dem\u00f3crata, 31; a Alianza Democr\u00e1tica Europea, 29; o Grupo Arco Iris, 20; as Dereitas Europeas, formado por primeira vez e que estaba integrado polo ultradereitista Fronte Nacional (FN) franc\u00e9s de Le Pen,17; o alem\u00e1n Os Republicanos e o belga Vlaams Belang, 16, e os outros 7 postos, sen adscribir, para un total de 434 escanos.\nEn xaneiro de 1985, Jacques Delors asume o cargo de Presidente da Comisi\u00f3n Europea, iniciando con iso a administraci\u00f3n de maior duraci\u00f3n que tivo o executivo da CEE, e que supuxo un novo impulso \u00e1 integraci\u00f3n.\nO 1 de xaneiro de 1986 a Comunidade ampl\u00edase coa entrada de Espa\u00f1a e Portugal. En 1987 Turqu\u00eda solicitou formalmente unirse \u00e1 Comunidade e comezou o proceso m\u00e1is longo de conversaci\u00f3ns para a adhesi\u00f3n de calquera pa\u00eds, a\u00ednda hoxe sen conclu\u00edr. E tras os \u00faltimos acontecementos sobre o xenocidio armenio, coa aprobaci\u00f3n pola Asemblea Nacional francesa dunha proposta de lei que sancionar\u00e1 a quen negue a existencia hist\u00f3rica dos xenocidios, inclu\u00eddo o armenio parece que se vai adiar \"ad kalendas Graecas\" a adhesi\u00f3n turca.\nNo mandato de Delors destaca o \"Libro Branco sobre o Mercado \u00danico\"', dirixido por Lord Cockfield. O resultado foi a aprobaci\u00f3n, en febreiro de 1986 da Acta \u00danica Europea, unha vez que fixera efectiva a incorporaci\u00f3n de Espa\u00f1a e Portugal. Sendo a primeira revisi\u00f3n importante dos tratados desde o Tratado de fusi\u00f3n, a Acta ref\u00edrese \u00e1 reforma institucional, inclu\u00edda a ampliaci\u00f3n das competencias da Comunidade, en particular en materia de pol\u00edtica exterior. A Acta \u00danica constitu\u00edu a base dun amplo programa de seis anos destinado a eliminar as trabas \u00e1 libre circulaci\u00f3n de mercador\u00edas a trav\u00e9s das fronteiras da CE, e que deu orixe, por iso, ao \"Mercado \u00danico\". Entrou en vigor o 1 de xullo de 1987. Tras o chamado \"Informe Delors\", en 1988 realizouse unha reforma dos orzamentos e dos fondos estruturais.\nEntre o 15 e o 18 de xu\u00f1o de 1989 a poboaci\u00f3n europea votou a terceira renovaci\u00f3n do Parlamento Europeo, cunha participaci\u00f3n do 58,50%, quedando este configurado as\u00ed: Grupo Socialista, 180 escanos; Partido Popular Europeo, 121; Grupo Liberal Dem\u00f3crata e Reformista, 49; Grupo da Esquerda Europea, 42; Grupo dos Dem\u00f3cratas Europeos, 34; Os Verdes, 30; Alianza Democr\u00e1tica Europea, 20; Dereitas Europea, 17; Grupo Arco Iris, 13 e 27 dos non adscritos, dun total de 518 escanos.\nA ca\u00edda do muro de Berl\u00edn.\nO sindicato polaco Solidarno\u015b\u0107 e o seu dirixente, Lech Wa\u0142\u0119sa, fix\u00e9ronse famosos en Europa e en todo o mundo cando as folgas dos estaleiros de Gda\u0144sk no ver\u00e1n de 1980. Despois dos numerosos e diversos trastornos que tiveron lugar no leste de Europa propiciados pola perestroika, o 9 de novembro de 1989 produciuse un cambio pol\u00edtico de suma importancia, cando se derruba o muro de Berl\u00edn e, por primeira vez en 28 anos, \u00e1brese a fronteira entre as d\u00faas Alema\u00f1as (RDA e RFA), que axi\u00f1a se reunificar\u00edan nun s\u00f3 Estado. Con Alema\u00f1a reunificada ampliouse a superficie e a poboaci\u00f3n da UE, pero non as\u00ed o n\u00famero de Estados membros, pero este feito abriu a porta \u00e1 ampliaci\u00f3n cara ao antigo bloque do Leste.\nEuropa sen fronteiras (1990-1999).\nNace a Uni\u00f3n Europea.\nCoa ca\u00edda do comunismo en Europa central e oriental os europeos s\u00e9ntense m\u00e1is pr\u00f3ximos. En 1993 culminar\u00eda a creaci\u00f3n do mercado \u00fanico coas \"catro liberdades\" de circulaci\u00f3n: mercador\u00edas, servizos, persoas e capitais.\nA d\u00e9cada dos 1990 \u00e9 tam\u00e9n \"a dos Tratados\": o de Maastricht, da Uni\u00f3n Europea, de 1993, e o de Amsterdam de 1999. Os cidad\u00e1ns preoc\u00fapanse pola protecci\u00f3n do medio ambiente e pola actuaci\u00f3n conxunta en asuntos de seguridade e defensa. En 1995 ingresan na UE tres pa\u00edses m\u00e1is, Austria, Finlandia e Suecia.\nOs acordos asinados en Shenguen, pequena localidade de Luxemburgo, permiten gradualmente ao cidad\u00e1n viaxar sen ter que presentar o pasaporte nas fronteiras. Mill\u00f3ns de mozos estudan en pa\u00edses diferentes do seu con axuda da UE. A comunicaci\u00f3n faise m\u00e1is doada a medida que se estende o uso do tel\u00e9fono m\u00f3bil e de internet.\nEn 1992, na Haia, fundouse o Partido Socialista Europeo.\nO 1 de novembro de 1993, durante a terceira Comisi\u00f3n Delors, co Tratado de Maastricht (Tratado da Uni\u00f3n Europea) f\u00edxose efectiva a creaci\u00f3n da Uni\u00f3n Europea. En 1994 o Consello propuxo a Jacques Santer como presidente da Comisi\u00f3n, pero foi visto inicialmente como un candidato \"menor\" Finalmente, o Parlamento aprobou por estreita marxe a Santer quen, usando os novos poderes en virtude do Tratado de Maastricht, exerceu un maior control sobre a elecci\u00f3n dos Comisarios, asumindo o cargo o 23 de xaneiro de 1995.\nEntre o 9 e o 12 de xu\u00f1o de 1994 houbo novas elecci\u00f3ns ao Parlamento Europeo (cuarta renovaci\u00f3n), cunha participaci\u00f3n do 56,80%. Os cidad\u00e1ns dos novos Estados membros, Austria, Finlandia e Suecia puideron xa elixir deputados. O Partido Socialista Europeo ga\u00f1ou 198 escanos, o grupo Partido Popular Europeo - Dem\u00f3cratas Europeos, 157; o Partido Europeo Liberal Dem\u00f3crata Reformista, 43; o grupo de Extrema Esquerda, 28; o Grupo dos Conservadores, 27; o Grupo Uni\u00f3n pola Europa das Naci\u00f3ns, 27; os Verdes Europeos - Alianza Libre Europea, 23; a Alianza Radical Europea 19; o grupo dos Partidos Euroesc\u00e9pticos, 19, e os outros non adscritos, 27.\nA esfera de influencia da UE aumentou significativamente coa incorporaci\u00f3n de Austria, Finlandia e Suecia (Europa dos 15). Noruega participou, con Islandia e Liechtenstein na Asociaci\u00f3n Europea de Libre Comercio para entrar no Espazo Econ\u00f3mico Europeo, creado en 1993. Su\u00edza ti\u00f1a pensado entrar, pero a s\u00faa adhesi\u00f3n foi rexeitada en referendo.\nEntre o 10 e o 13 de xu\u00f1o de 1999 os cidad\u00e1ns europeos foron de novo chamados a votar para a quinta renovaci\u00f3n do Parlamento Europeo, \u00e1 que responderon tan s\u00f3 o 49,80% do censo. O grupo do Partido Popular Europeo - Dem\u00f3cratas Europeos obtivo 233 escanos, o Partido Socialista Europeo, 180; a Alianza dos Dem\u00f3cratas e Liberais por Europa, 50; o grupo europeo dos Verdes - Alianza Libre Europea, grupo formado pola Federaci\u00f3n Europea dos Partidos Verdes e a Alianza Libre Europea, 48; o grupo da Esquerda Unitaria Europea - Esquerda Verde N\u00f3rdica, 42; o grupo Conservador Uni\u00f3n por Europa, 31; a Europa das Democracias e as Diferenzas, constitu\u00eddo para a ocasi\u00f3n polo dan\u00e9s Movemento de Xu\u00f1o, os franceses Caza, Pesca, Natureza e Tradici\u00f3ns e Combatentes pola Soberan\u00eda, o neerland\u00e9s Cristi\u00e1ns Unidos, o Partido da Independencia do Reino Unido, a Liga das Familias de Polonia e o italiano Partido dos Esc\u00e9pticos, 16, e os nos adscritos, 8, para un total de 626 escanos.\nO espazo Schengen.\nEn 1985 asin\u00e1rase o Acordo de Schengen, que entrou en vigor en 1995. Este Tratado ou Acordo constit\u00fae un dos pasos m\u00e1is importantes na historia da construci\u00f3n da Uni\u00f3n Europea. O seu obxectivo \u00e9 acabar cos controis fronteirizos dentro do chamado espazo Schengen e harmonizar os controis fronteirizos exteriores. Ao Acordo de Schengen adher\u00edronse a maior\u00eda dos Estados membros da Uni\u00f3n (ag\u00e1s Bulgaria, Chipre e Roman\u00eda), e alg\u00fans terceiros pa\u00edses como Islandia, Liechtenstein, Noruega e Su\u00edza ao ano seguinte.\nO Acordo entrou en vigor entre os seus sete membros iniciais en 1995, e ampliouse para inclu\u00edr a case todos os demais candidatos antes de finais de 1996. Os pa\u00edses que aplican na s\u00faa totalidade o acordo de Schengen constit\u00faen un territorio denominado \"espazo Schengen\". Este acordo permite suprimir os controis nas fronteiras interiores entre os Estados signatarios e crear unha \u00fanica fronteira exterior, onde se efect\u00faan os controis de entrada no espazo de Schengen base\u00e1ndose en procedementos id\u00e9nticos. Comprende aos Estados membros da Uni\u00f3n, excepto a alg\u00fans deles, e a determinados terceiros pa\u00edses (Noruega, Islandia, Su\u00edza e Liechtenstein). Os pa\u00edses da Uni\u00f3n que non son membros \u00e9 ou porque non desexaban suprimir os controis nas s\u00faas fronteiras cos outros pa\u00edses de dito espazo (Reino Unido e Irlanda), ou ben porque a\u00ednda non reun\u00edan as condici\u00f3ns requiridas para iso (Bulgaria, Roman\u00eda e Chipre).&lt;ref name=\"Espacio/cooperaci\u00f3n Schengen\"&gt; . Consultada o 7/1/2012.&lt;/ref&gt;\nImpulso definitivo ao euro.\nEsta d\u00e9cada tam\u00e9n viu un desenvolvemento do euro. O 1 de xaneiro de 1994 houbo unha segunda fase da UME que comezou coa creaci\u00f3n do Instituto Monetario Europeo e, en 1999, creouse o Banco Central Europeo, fix\u00e1ndose a s\u00faa sede en Frankfurt.\nDificultades na pol\u00edtica exterior com\u00fan.\nA principal eiva de UE \u00e9 a debilidade pol\u00edtico-militar da organizaci\u00f3n, que quedou plasmada na s\u00faa incapacidade para evitar as guerras iugoslavas, a\u00ednda que o desenvolvemento da Pol\u00edtica Exterior e de Seguridade Com\u00fan (PESC) recibiu un impulso debido aos conflitos nos Balc\u00e1ns. A UE non reaccionou durante o comezo dos conflitos, e as forzas de paz das Naci\u00f3ns Unidas non puideron evitar o masacre de Srebrenica (xullo de 1995) en Bosnia e Hercegovina, o asasinato masivo m\u00e1is grande en Europa desde a segunda guerra mundial. A OTAN, finalmente, tivo que intervir na guerra, obrigando aos combatentes a sentar na mesa de negociaci\u00f3ns.\nO 24 de marzo de 1999 a situaci\u00f3n en Kosovo provocou unha intervenci\u00f3n da OTAN nesta provincia e en Serbia (Guerra de Kosovo). A\u00ednda que houbo unha maior participaci\u00f3n da UE no conflito de Kosovo que no de Bosnia, o fracaso da UE para previr os conflitos na ex Iugoslavia fixo aumentar o desexo dunha maior eficacia da Uni\u00f3n en pol\u00edtica exterior. A mala experiencia en pol\u00edtica exterior da UE foi destacada no Tratado de \u00c1msterdan, que entrou en vigor o 1 de maio de 1999, e na \"Declaraci\u00f3n de 1997\" dos dirixentes da Uni\u00f3n Europea sobre o papel que ti\u00f1a que desempe\u00f1ar esta organizaci\u00f3n en colaboraci\u00f3n coa OTAN.\nCrise econ\u00f3mica e pol\u00edtica (1999).\nO labor da Uni\u00f3n foi ensombrecida pola crise orzamentaria en marzo de 1999. O Parlamento negouse a aprobar os orzamentos presentados pola Comisi\u00f3n por motivos de mala xesti\u00f3n financeira, fraude e nepotismo. O Parlamento estableceu un comit\u00e9 para examinar a situaci\u00f3n, cuxos resultados foron publicados o 15 de marzo de 1999 e foron moi cr\u00edticos coa Comisi\u00f3n. Os socialistas, o \u00fanico partido importante que sustentaba ao executivo, retiraron o seu apoio a Santer e, co Parlamento disposto para cesalos, toda a Comisi\u00f3n Santer dimitiu a mesma noite en que se publicou o informe.\nA crise produciu danos na Comisi\u00f3n, co Consello e o Parlamento desafiando a s\u00faa posici\u00f3n nos seguintes anos.\nNas elecci\u00f3ns seguintes, os socialistas perderon a maior\u00eda fronte ao Partido Popular e a nova Comisi\u00f3n Prodi apresurouse a establecer un novo organismo de loita contra a fraude, a OLAF. Cos novos poderes do Tratado de \u00c1msterdan, Prodi foi descrito por alg\u00fans como o 'Primeiro Ministro de Europa'. O 4 de xu\u00f1o, Javier Solana foi nomeado Secretario Xeral do Consello e Alto Representante da Uni\u00f3n para Asuntos Exteriores e Pol\u00edtica de Seguridade (PESC). Solana, as\u00ed mesmo, foi tam\u00e9n considerado por alg\u00fans como o primeiro 'Ministro de Relaci\u00f3ns Exteriores' de Europa.\nDesde 2000: Prosegue a expansi\u00f3n (2000 - 2007).\nNace o euro.\nO 11 de setembro de 2001, avi\u00f3ns que foran previamente secuestrados estr\u00e9lanse contra as torres xemelgas do \"World Trade Center\" en Nova York e o Pent\u00e1gono, en Washington, matando a cerca de 3.000 persoas. A UE mantense firme xunto cos Estados Unidos na s\u00faa loita contra o terrorismo internacional. Por outra parte, os pa\u00edses da UE comezan a colaborar m\u00e1is estreitamente entre si contra a delincuencia organizada.\nDesde o ano 2002 os europeos te\u00f1en unha moeda \u00fanica. O 1 de xaneiro entran en circulaci\u00f3n os billetes e moedas en euros. A s\u00faa impresi\u00f3n, cu\u00f1axe e distribuci\u00f3n exixiron unha operaci\u00f3n lox\u00edstica de grande amplitude. Pux\u00e9ronse en circulaci\u00f3n m\u00e1is de 80.000 mill\u00f3ns de moedas. Os billetes son id\u00e9nticos en todos os pa\u00edses. As moedas te\u00f1en unha cara com\u00fan na que se indica seu valor e outra cun emblema nacional. Todas circulan libremente: pagar o billete do bus na Coru\u00f1a cun euro finland\u00e9s (ou de calquera outro pa\u00eds) converteuse nun feito coti\u00e1n.\nQuinta ampliaci\u00f3n.\nO 31 de marzo de 2003, no marco da s\u00faa pol\u00edtica exterior e de seguridade com\u00fan, a UE leva a cabo misi\u00f3ns de mantenza da paz nos Balc\u00e1ns: en primeiro lugar na Antiga Rep\u00fablica Iugoslava de Macedonia e despois en Bosnia e Hercegovina. Nos dous casos, as forzas da UE substit\u00faen \u00e1s tropas da OTAN. A nivel interior, a UE acepta crear de aqu\u00ed a 2010 un espazo de liberdade, seguridade e xustiza para todos os seus cidad\u00e1ns.\nO Tratado de Niza, que entrou en vigor o 1 de febreiro de 2003, impulsou os preparativos finais antes da ampliaci\u00f3n de 2004 a 10 novos Estados membros: Estonia, Letonia, Lituania, Polonia, Rep\u00fablica Checa, Hungr\u00eda, Eslovaquia, Eslovenia, Malta e Chipre. Con posterioridade deuse a Croacia, Turqu\u00eda e a Macedonia do Norte o status de \"candidato oficial\", que xa posu\u00edan Roman\u00eda e Bulgaria. Todos eles (a excepci\u00f3n de Eslovenia, Malta e Chipre) deber\u00edan cumprir os Criterios de Copenhague. O 1 de maio de 2004 dous pequenos pa\u00edses mediterr\u00e1neos, Chipre e Malta, incorp\u00f3ranse \u00e1 Uni\u00f3n Europea, acompa\u00f1ando a oito pa\u00edses da Europa central e oriental (Chequia, Eslovaquia, Eslovenia, Estonia, Hungr\u00eda, Letonia, Lituania e Polonia), cuxa adhesi\u00f3n pon fin \u00e1 divisi\u00f3n de Europa decidida sesenta anos antes polas grandes potencias en Ialta. Cando estes dez novos pa\u00edses ingresan na UE, as divisi\u00f3ns pol\u00edticas entre a Europa do leste e \u00e1 do oeste danse por conclu\u00eddas definitivamente. Moitos europeos cren que xa son horas de que Europa te\u00f1a unha Constituci\u00f3n, pero non foi nada f\u00e1cil chegar a un acordo sobre que tipo de constituci\u00f3n ser\u00eda o adecuado, e o debate sobre o futuro de Europa segue pendente.\nEntre o 10 e o 13 de xu\u00f1o de 2004, os 25 Estados membros participaron na maior elecci\u00f3n transnacional na historia (co segundo electorado democr\u00e1tico m\u00e1is grande do mundo). O resultado das sextas elecci\u00f3ns parlamentarias foi unha segunda vitoria para o Partido Popular Europeo - Dem\u00f3cratas Europeos. Tam\u00e9n a participaci\u00f3n de votantes caeu novamente por debaixo do 50%.\n\u00c1 busca dunha Constituci\u00f3n para Europa. Tratado de Lisboa.\nA \"cuesti\u00f3n europea\" segue aberta. Tratado Constitucional.\nO 22 de xullo de 2004, Jos\u00e9 Manuel Dur\u00e3o Barroso foi aprobado polo novo Parlamento como o pr\u00f3ximo presidente da Comisi\u00f3n. Por\u00e9n, o seu novo equipo de 25 Comisarios enfrontouse a un grave problema. O Parlamento op\u00faxose a alg\u00fans dos candidatos propostos por Barroso, polo que este se viu obrigado a retirar a s\u00faa selecci\u00f3n. A Comisi\u00f3n Prodi tivo que ampliar o seu mandato para que, o 22 de novembro, unha nova lista de Comisarios fose finalmente aprobada.\nO chamado \"Tratado polo que se establece unha Constituci\u00f3n para Europa\", m\u00e1is co\u00f1ecido como Constituci\u00f3n Europea ou Tratado Constitucional, cuxo proxecto fora aprobado o 18 de xu\u00f1o de 2003 en Tesal\u00f3nica (Grecia), foi asinado en Roma polos xefes de goberno dos pa\u00edses da Uni\u00f3n Europea o 29 de outubro de 2004.\nA UE estaba fundamentada nos \"Tratados Constitutivos\" (Tratado de Par\u00eds, mentres existiu a CECA, e o Tratado de Roma), as\u00ed como nos Tratados e Actas que os modificaron (Tratado de Bruxelas, Acta \u00danica Europea, Tratado de Maastricht, Tratado de \u00c1msterdan, Tratado de Niza e os sucesivos Tratados de Adhesi\u00f3n), que fixaron as s\u00faas normas de funcionamento e actuaci\u00f3n. Este novo documento estaba chamado a substitu\u00edr a ditos tratados e ser\u00eda similar \u00e1 constituci\u00f3n dun pa\u00eds. O proxecto fora redactado, entre 2002 e 2003, pola \"Convenci\u00f3n para o Futuro de Europa\", presidida por Val\u00e9ry Giscard d'Estaing.\nO 12 de xaneiro de 2005 o Parlamento Europeo aprobou unha resoluci\u00f3n, por 500 votos a favor, 137 en contra e 40 abstenci\u00f3ns, na que recomendaba aos Estados membros a ratificaci\u00f3n da Constituci\u00f3n. Nalg\u00fans pa\u00edses o Tratado foi sometido a referendo, que tivo resultados diversos e mentres que en Espa\u00f1a (primeiro pa\u00eds no que se celebrou o referendo) os electores aprob\u00e1rono (77%) cunha baixa participaci\u00f3n (44%), en Francia e nos Pa\u00edses Baixos, cunha alta participaci\u00f3n (69 e 63%, respectivamente) foi rexeitado, o que provocou unha crise europea, e os l\u00edderes europeos iniciaron un \"per\u00edodo de reflexi\u00f3n\".\nConflitos.\nSegundo o acordado en Tesal\u00f3nica, o novo Tratado Constitucional deber\u00eda ser asinado despois do 1 de maio de 2004 \u2014data de adhesi\u00f3n dos dez novos membros\u2014 e antes das elecci\u00f3ns europeas de xu\u00f1o de 2004 e, para iso, deb\u00eda estar ultimado o texto definitivo antes de finais de 2003. Por\u00e9n, o Cumio de Bruxelas de decembro dese ano terminou sen \u00e9xito. O presidente en exercicio da UE, Silvio Berlusconi, deu por fracasadas as negociaci\u00f3ns sobre a Constituci\u00f3n europea ao constatar a falta de acordo sobre o sistema de voto.\nO punto central das diferenzas foi o enfrontamento entre o chamado \"Eixe franco-alem\u00e1n\", por un lado, e Espa\u00f1a e Polonia, por outro. A disputa versou en torno ao sistema de votaci\u00f3n pero, na pr\u00e1ctica, a confrontaci\u00f3n era unha continuaci\u00f3n das diferenzas xeradas no seo da UE tras a invasi\u00f3n de Iraq de 2003, que apoiaron os gobernos de Espa\u00f1a e Polonia en franco desaf\u00edo \u00e1 postura contraria \u00e1 invasi\u00f3n por parte de Francia e Alema\u00f1a. Esta situaci\u00f3n viuse superada principalmente tras o cambio de goberno en Espa\u00f1a, xa que a nova administraci\u00f3n se mostrou favor\u00e1bel (ordenando ao d\u00eda seguinte da s\u00faa toma de posesi\u00f3n a retirada das forzas desprazadas a Iraq), co que se logrou o acordo en xu\u00f1o de 2004.\nDespois dos resultados negativos dos referendos de Francia e os Pa\u00edses Baixos, a ratificaci\u00f3n do Tratado det\u00edvose en gran medida, xa que s\u00f3 uns poucos estados trataron de aprobalo, pero isto non fixo cambiar as cousas, e foi cando os dirixentes da UE anunciaron que entraban nun \"per\u00edodo de reflexi\u00f3n\" sobre o rexeitamento.\nEn 2007 pux\u00e9ronse por fin formalmente de acordo os l\u00edderes europeos, asin\u00e1ndose a Declaraci\u00f3n de Berl\u00edn o 25 de marzo (que era o 50\u00ba aniversario dos Tratados de Roma). A declaraci\u00f3n ti\u00f1a por obxecto dar un novo impulso \u00e1 busca dun novo acordo institucional para 2009.\nM\u00e1is adiante o Consello Europeo afirmou que a Constituci\u00f3n caera, pero que a maior\u00eda dos seus cambios se manter\u00edan nun novo tratado no que se modificar\u00edan os Tratados Constitutivos (en lugar do que \u00eda substitu\u00edr a todos os tratados anteriores). O 13 de decembro de 2007, este tratado foi asinado, e bautizado como Tratado de Lisboa. A diferenza da Constituci\u00f3n, s\u00f3 enfrontou un referendo nun estado, Irlanda.\nSexta ampliaci\u00f3n.\nO 1 de xaneiro de 2007 produciuse a sexta ampliaci\u00f3n da UE, coa adhesi\u00f3n de Roman\u00eda e Bulgaria. O mesmo d\u00eda, Eslovenia adoptou o euro, despois de que outros candidatos \u00e1 entrada na eurozona, como Lituania, foron rexeitados debido \u00e1 s\u00faa alta inflaci\u00f3n.\nA pesar da constante percepci\u00f3n de crise que se viv\u00eda neses anos dentro da UE, o seu Produto Interior Bruto \u00e9 o maior do mundo, segundo o Fondo Monetario Internacional (FMI). En 2005 a econom\u00eda da Uni\u00f3n Europea superou en mil mill\u00f3ns de euros \u00e1 estadounidense. Por outra parte, a influencia pol\u00edtico-militar da UE comeza a tomar forza, como quedara confirmado co seu papel na crise que enfronta a Ir\u00e1n, debido ao seu programa nuclear, desde 2005, cos cinco membros permanentes Consello de Seguridade das Naci\u00f3ns Unidas. A iso sumouse a presenza militar da UE en Afganist\u00e1n e o seu consider\u00e1bel despregamento de forzas na ex Iugoslavia, onde a s\u00faa intervenci\u00f3n foi determinante no mantemento da paz, as\u00ed como no proceso de desintegraci\u00f3n de dita Rep\u00fablica. A UE tam\u00e9n interveu nos conflitos electorais de Xeorxia, Ucra\u00edna e Belar\u00fas.\nPrincipais acontecementos nos \u00faltimos anos (2008-2011).\n2008.\nO d\u00eda 1, Eslovenia asume a Presidencia do Consello da Uni\u00f3n Europea (primeiro pa\u00eds da \"Europa ex comunista\" que o fai). Coa adopci\u00f3n do euro en Chipre e Malta, a eurozona ampl\u00edase a 15 pa\u00edses e unha poboaci\u00f3n de 320 mill\u00f3ns de persoas. O d\u00eda 28 a UE aproba unha operaci\u00f3n militar no leste do Chad e no nordeste da Rep\u00fablica Centroafricana, no marco da pol\u00edtica europea de seguridade e defensa (PESD) e de conformidade coa Resoluci\u00f3n 1778 (2007) do Consello de Seguridade das Naci\u00f3ns Unidas.\nO d\u00eda 4 o Comit\u00e9 Pol\u00edtico e de Seguridade do Consello nomea a Pieter Feith Representante Especial da Uni\u00f3n Europea para Kosovo. O d\u00eda 5, Javier Solana, Alto Representante da Uni\u00f3n Europea para a Pol\u00edtica Exterior e de Seguridade Com\u00fan (PESC), \u00e9 galardoado co \"Premio da Paz\" que concede o Parlamento Unido de Nenos do Mundo polo seu labor na defensa da paz e o entendemento mutuo. O d\u00eda 12 o Consello da Uni\u00f3n Europea adopta unha nova versi\u00f3n do Tratado de Asociaci\u00f3n para a adhesi\u00f3n de Croacia.\nO d\u00eda 6, a chamada \"troika\" ministerial UE-EEUU re\u00fanese en Bruxelas baixo a presidencia de Dimitrij Rupel, Ministro de Asuntos Exteriores de Eslovenia, coa asistencia de Condoleezza Rice, Secretaria de Estado dos Estados Unidos, Javier Solana, Alto Representante da UE para a PESC, e a Comisaria Benita Ferrero-Waldner. O d\u00eda 12 o Parlamento Europeo conmemora o 50\u00ba aniversario da primeira sesi\u00f3n da Asemblea Parlamentaria Europea (19 de marzo de 1958). O d\u00eda 30 entra en vigor o novo \"Acordo de Ceos Abertos\" entre a UE e os EEUU: as compa\u00f1\u00edas a\u00e9reas europeas e estadounidenses poden voar xa sen restrici\u00f3ns de calquera lugar da UE a calquera lugar dos EEUU, e viceversa.\nO d\u00eda 15 a UE e Montenegro asinan un acordo bilateral de adhesi\u00f3n \u00e1 OMC.\nO d\u00eda 27 cel\u00e9brase a 46\u00aa Reuni\u00f3n do Consello de Asociaci\u00f3n CE-Turqu\u00eda, en Bruxelas. E a primeira Reuni\u00f3n Ministerial Cabo Verde-Troika UE, na mesma cidade.\nO d\u00eda 12, no referendo irland\u00e9s, o 53,4% dos votantes manifestan a s\u00faa oposici\u00f3n ao Tratado de Lisboa. O d\u00eda 17 a Comisi\u00f3n Europea prop\u00f3n unha estratexia en 10 puntos para reducir a inmigraci\u00f3n ilegal. Complementariamente, prop\u00f3n as\u00ed mesmo conceder aos solicitantes de asilo un mesmo grao de protecci\u00f3n en toda a UE. Os d\u00edas 18 e 19 o Consello Europeo debate o futuro do Tratado de Lisboa e decide seguir o proceso de ratificaci\u00f3n. Os dirixentes da UE instan \u00e1 cooperaci\u00f3n internacional para facer fronte ao encarecemento do petr\u00f3leo e os alimentos.\nO d\u00eda 1 Francia asume a Presidencia do Consello da UE. Entre as s\u00faas prioridades figuran a enerx\u00eda e o cambio clim\u00e1tico, a elaboraci\u00f3n dun pacto sobre pol\u00edtica migratoria, a seguridade e a loita contra o terrorismo. Os d\u00edas 7 e 8 os l\u00edderes mundiais danse cita no cumio do G-8, celebrado en Tokyo (Xap\u00f3n). Co activo apoio da UE establ\u00e9cese un novo obxectivo de reduci\u00f3n das emisi\u00f3ns de gases de efecto invernadoiro. O d\u00eda 13 no cumio en Par\u00eds ponse en marcha a nova Uni\u00f3n para o Mediterr\u00e1neo; unha serie de proxectos conxuntos fortalecer\u00e1n as relaci\u00f3ns entre a UE e os seus veci\u00f1os do sueste.\nO d\u00eda 8 estala un conflito militar entre Xeorxia e Rusia. A Presidencia da UE axuda a negociar un alto o fogo.\nO d\u00eda 1 os dirixentes da UE re\u00fanense nun cumio para falar do conflito de Xeorxia e condenar \na \"reacci\u00f3n desproporcionada\" de Rusia. O d\u00eda 7 unha crise financeira de grandes proporci\u00f3ns sacude a econom\u00eda mundial. A gravidade da situaci\u00f3n queda patente cando o Goberno dos Estados Unidos interv\u00e9n en axuda das sociedades hipotecarias \"Fannie Mae\" e \"Freddie Mac\". Tam\u00e9n varios bancos europeos vense en dificultades.\nA crise financeira \u00e9 o tema predominante no Consello Europeo celebrado o d\u00eda 15. Os l\u00edderes da UE reclaman unha reforma do sistema financeiro, maior supervisi\u00f3n internacional, un sistema global de \"alerta temper\u00e1\" en caso de crises e normas regulamentarias de aplicaci\u00f3n mundial que garantan a transparencia e a responsabilidade.\nO d\u00eda 10 o Consello aproba unha acci\u00f3n militar conxunta da UE para garantir a seguridade mar\u00edtima en augas somal\u00eds. A Operaci\u00f3n Atalanta responde \u00e1 escalada dos actos de piratar\u00eda na zona. O d\u00eda 14 cel\u00e9branse conversaci\u00f3ns do Cumio UE-Rusia, que se centran no problema de Xeorxia, a seguridade paneuropea e a crise financeira internacional. O d\u00eda 16 os membros do G-20 re\u00fanense para debater a crise financeira mundial. Os participantes acordan reformas para consolidar os mercados financeiros, perfeccionar a xesti\u00f3n do risco e axudar \u00e1s econom\u00edas emerxentes e promover o acceso \u00f3 financiamento durante a recesi\u00f3n econ\u00f3mica.\nO d\u00eda 12, no Cumio de Bruxelas, alc\u00e1nzase un acordo para actuar contra o cambio clim\u00e1tico, impulsar a econom\u00eda e responder \u00e1 crise financeira. As\u00ed mesmo, ac\u00f3rdase un plan para que Irlanda ratifique o Tratado de Lisboa. Su\u00edza incorp\u00f3rase \u00e1 \"zona Schengen\" da UE.\n2009.\nO d\u00eda 1, o euro \u00e9 a nova moeda oficial de Eslovaquia. A Rep\u00fablica Checa ocupa a Presidencia rotatoria da Uni\u00f3n Europea. D\u00faas das prioridades da presidencia son a econom\u00eda e a enerx\u00eda.\nO d\u00eda 8 Su\u00edza vota a favor da extensi\u00f3n do Acordo de Schengen entre a UE e a Confederaci\u00f3n Helv\u00e9tica. O d\u00eda 22 re\u00fanense en Berl\u00edn os participantes europeos no grupo G-20 e est\u00e1n de acordo na necesidade de ter unha posici\u00f3n compartida para pasar a crise financeira e restablecer a confianza no mercado com\u00fan. O d\u00eda 25 o \"Grupo de expertos Larosi\u00e8re\" presenta o informe que lle encargara a Comisi\u00f3n Europea, onde recomenda unha maior supervisi\u00f3n financeira para evitar que poida repetirse unha crise coma esta.\nReuni\u00f3n informal, o d\u00eda 1, dos Xefes de Estado e de Goberno da UE para estudar a aplicaci\u00f3n do \"Plan de Recuperaci\u00f3n Econ\u00f3mica\". Os d\u00edas 19 e 20, no Consello Europeo, os l\u00edderes da UE acordan, entre outras cousas, destinar 5.000 mill\u00f3ns de euros a modernizar as redes de enerx\u00eda e internet e incrementar as axudas aos pa\u00edses en dificultades.\nO Cumio do G-20 en Londres, o d\u00eda 2, acorda inxectar 832.000 mill\u00f3ns de euros ao Fondo Monetario Internacional e outras instituci\u00f3ns e endurecer as normas que regulan os mercados financeiros. Cumio UE-EEUU en Praga, o d\u00eda 5. Os dirixentes da UE e o presidente dos Estados Unidos, Barack Obama, debaten a crise financeira e cuesti\u00f3ns de seguridade. O d\u00eda 30 os Ministros de Sanidade da UE re\u00fanense en Luxemburgo para estudar a actuaci\u00f3n ante a chegada a Europa do \"novo\" virus da gripe A (H1N1).\nO d\u00eda 7 a UE celebra en Praga un cumio especial do emprego para tratar de mitigar o impacto da crise econ\u00f3mica.\nEntre os d\u00edas 4 e 7 cel\u00e9branse elecci\u00f3ns europeas en todos os pa\u00edses da UE e son elixidos 736 eurodiputados. A participaci\u00f3n foi do 43,2%. O Cumio da UE en Bruxelas dos d\u00edas 18 e 19 prepara o cami\u00f1o cara a un segundo referendo sobre o Tratado de Lisboa en Irlanda.\nO d\u00eda 1 Suecia asume por segunda vez a Presidencia rotatoria do Consello da Uni\u00f3n Europea, establecendo d\u00faas prioridades: a recuperaci\u00f3n econ\u00f3mica e o cambio clim\u00e1tico. O d\u00eda 14 o eurodiputado polaco Jerzy Buzek \u00e9 elixido Presidente do Parlamento Europeo. O d\u00eda 23, Islandia solicita a adhesi\u00f3n \u00e1 UE.\nO d\u00eda 20 un equipo de observadores da Uni\u00f3n Europea supervisa as elecci\u00f3ns presidenciais en Afganist\u00e1n.\nO d\u00eda 16 o Parlamento Europeo aproba a designaci\u00f3n de Jos\u00e9 Manuel Dur\u00e3o Barroso para un segundo mandato de cinco anos como Presidente da Comisi\u00f3n Europea. Os d\u00edas 24 e 25, no Cumio do G-20 en Pittsburgh, Pensilvania (Estados Unidos), os l\u00edderes das maiores econom\u00edas mundiais debaten sobre o cambio clim\u00e1tico e a recuperaci\u00f3n econ\u00f3mica sustent\u00e1bel.\nO d\u00eda 3 Irlanda vota \"si\" ao Tratado de Lisboa no segundo referendo. O d\u00eda 30 o Consello Europeo debate a axuda financeira aos pa\u00edses en desenvolvemento para loitar contra o cambio clim\u00e1tico e prepara a Conferencia Internacional de decembro sobre ese tema.\nD\u00eda 9, 20\u00ba Aniversario da ca\u00edda do Muro de Berl\u00edn. O d\u00eda 18, Cumio UE-Rusia en Estocolmo, no que se debate un acordo sobre un sistema de alerta r\u00e1pida que permita reaccionar a perturbaci\u00f3ns potenciais das subministraci\u00f3ns de enerx\u00eda, a resposta \u00e1 crise financeira e econ\u00f3mica e o cambio clim\u00e1tico. O d\u00eda 20, o Consello Europeo nomea ao belga Herman Van Rompuy primeiro Presidente Permanente do Consello da UE, e a Catherine Ashton, a Comisaria de Comercio brit\u00e1nica, Alta Representante da Uni\u00f3n para Asuntos Exteriores e Pol\u00edtica de Seguridade.\nO d\u00eda 1 entra en vigor o Tratado de Lisboa. No Consello Europeo en Bruxelas dos d\u00edas 10 e 11, apr\u00f3base o \"Programa de Estocolmo\", destinado a impulsar o desenvolvemento da liberdade, a xustiza e a seguridade de 2010 a 2014. O d\u00eda 19 as\u00ednase o Acordo Clim\u00e1tico de Copenhague. Pese a considerarse un paso cara a un futuro acordo de aplicaci\u00f3n mundial, non \u00e9 vinculante. A UE propuxo reducir as s\u00faas emisi\u00f3ns de CO2 se tam\u00e9n o fac\u00edan os demais pa\u00edses. O d\u00eda 22 Serbia solicita a s\u00faa adhesi\u00f3n \u00e1 UE.\n2010.\nO d\u00eda 1 Espa\u00f1a asume a Presidencia rotatoria do Consello da Uni\u00f3n Europea por cuarta vez. \u00c9 o primeiro pa\u00eds en exercela baixo o Tratado de Lisboa e o novo sistema de \"tr\u00edo de presidencias\", o que significa un labor conxunto cos dous pa\u00edses a quen corresponde a presidencia seguidamente, B\u00e9lxica e Hungr\u00eda. O d\u00eda 26 a UE ofrece 400 mill\u00f3ns de euros para axuda e reconstruci\u00f3n en Hait\u00ed, devastado por un terremoto.\nO d\u00eda 9 o Parlamento Europeo aproba a segunda Comisi\u00f3n Barroso con 488 votos a favor, 137 en contra e 72 abstenci\u00f3ns. O d\u00eda 11, nunha reuni\u00f3n informal en Bruxelas, os Xefes de Estado o de Goberno acordan apoiar os esforzos do Goberno grego para alcanzar os obxectivos do Programa de Estabilidade en 2010. O Presidente Barroso presenta as s\u00faas prioridades para a estratexia \"Europa 2020\" e insiste en que a UE debe perfilar a s\u00faa propia maneira de sa\u00edr da crise e constru\u00edr un novo modelo econ\u00f3mico.\nNo Consello Europeo celebrado en Bruxelas o d\u00eda 26, os l\u00edderes da UE aproban os obxectivos do \"Programa Europa 2020\". Ademais, os 16 pa\u00edses membros da eurozona dan o seu apoio a un plan para axudar a Grecia a sa\u00edr do d\u00e9ficit.\nO d\u00eda 10, o Presidente polaco, Lech Kaczynski, a s\u00faa esposa e outras personalidades civ\u00eds e militares morren nun accidente a\u00e9reo cando se dirix\u00edan a Smolensko (Rusia) para conmemorar o 70\u00ba aniversario do masacre de Katyn.\nO d\u00eda 7 os Xefes de Estado e de Goberno da zona euro comprom\u00e9tense a acentuar o saneamento fiscal, reforzar a coordinaci\u00f3n econ\u00f3mica e adoptar medidas de control orzamentario na defensa da moeda \u00fanica.\nO d\u00eda 17 no Consello Europeo de Bruxelas, os dirixentes da UE adoptan unha estratexia decenal de crecemento intelixente, sustent\u00e1bel e integrador, \"Europa 2020\", e deciden iniciar as negociaci\u00f3ns de adhesi\u00f3n de Islandia.\nO d\u00eda 1 B\u00e9lxica asume a Presidencia semestral do Consello da Uni\u00f3n Europea. As prioridades, entre as que figuran a econom\u00eda e o medio ambiente, establec\u00e9ronse con anterioridade de com\u00fan acordo con Espa\u00f1a e Hungr\u00eda que, xunto con B\u00e9lxica exercer\u00e1n estes 18 meses de presidencia rotatoria. O d\u00eda 23 91 entidades bancarias europeas som\u00e9tense a probas de estr\u00e9s para avaliar a s\u00faa resistencia ante os choques econ\u00f3micos. Aproban todas menos sete.\nO d\u00eda 29 a UE manifesta o seu apoio \u00e1 poboaci\u00f3n roman\u00ed (xitana) de Europa e o seu rexeitamento a calquera tipo de restrici\u00f3n \u00e1 libre circulaci\u00f3n de cidad\u00e1ns da UE.\nO d\u00eda 29 o Consello Europeo debate o fortalecemento da eurozona e a maneira de lograr unhas econom\u00edas m\u00e1is resistentes \u00e1s crises.\nO d\u00eda 12 os l\u00edderes do G-20 comprom\u00e9tense, no Cumio de Se\u00fal, a adoptar un Plan de Acci\u00f3n Conxunto para fomentar un crecemento m\u00e1is equilibrado na econom\u00eda mundial. O d\u00eda 28 a UE acorda apoiar a econom\u00eda irlandesa para contribu\u00edr a salvagardar a estabilidade do euro.\nO d\u00eda 11 a Conferencia de Canc\u00fan sobre o clima concl\u00fae coa sinatura dun acordo global para unha acci\u00f3n polo clima despois de 2012. O d\u00eda 20 util\u00edzase por primeira vez o procedemento de cooperaci\u00f3n reforzada (inicialmente a lexislaci\u00f3n da UE aplic\u00e1base s\u00f3 nalg\u00fans pa\u00edses membros) ao autorizar o Consello Europeo o dereito das parellas internacionais que viven na UE de elixir o pa\u00eds cuxa lexislaci\u00f3n te\u00f1a que aplicarse en caso de separaci\u00f3n ou divorcio.\n2011.\nO d\u00eda 1 Estonia adopta o euro e pasa a ser o d\u00e9cimo s\u00e9timo pa\u00eds da eurozona. Hungr\u00eda asume a Presidencia semestral rotatoria do Consello da UE. O seu programa c\u00e9ntrase en catro temas prioritarios: crecemento e emprego integradores, pol\u00edticas reforzadas de alimentaci\u00f3n, enerx\u00eda e auga, unha Uni\u00f3n acces\u00edbel para o cidad\u00e1n e ampliaci\u00f3n e pol\u00edtica de veci\u00f1anza. Entran en funci\u00f3ns tres novas autoridades de supervisi\u00f3n financeira: a Autoridade Bancaria Europea, a Autoridade Europea de Seguros e Pensi\u00f3ns de Xubilaci\u00f3n e a Autoridade Europea de Valores e Mercados. O d\u00eda 18 in\u00edciase o primeiro \"Semestre Europeo\", ciclo semestral de coordinaci\u00f3n da pol\u00edtica econ\u00f3mica entre os pa\u00edses da UE pensado para previr crises econ\u00f3micas como a de 2008-2010.\nO d\u00eda 4 o Consello Europeo ofrece todo o seu apoio \u00e1 transici\u00f3n pac\u00edfica \u00e1 democracia nos pa\u00edses veci\u00f1os do sur do Mediterr\u00e1neo (Exipto, Tunisia e Libia). O d\u00eda 17 o Parlamento Europeo aproba unha Resoluci\u00f3n que concede o apoio pol\u00edtico e financeiro da UE \u00e1 transici\u00f3n democr\u00e1tica en Exipto e reitera a solidariedade coa \"Revoluci\u00f3n de Xazm\u00edn\" tunesina, \u00e1 vez que deplora a violencia que se cobrou varias vidas.\nO d\u00eda 11 a Uni\u00f3n Europea activa o seu mecanismo de protecci\u00f3n civil para coordinar o labor de asistencia e solidariedade tras o devastador terremoto e o conseguinte tsunami no Xap\u00f3n. O d\u00eda 17 unha declaraci\u00f3n conxunta de Herman Van Rompuy, Presidente do Consello Europeo, e Catherine Ashton, Alta Representante da UE, celebra a Resoluci\u00f3n 1973 do Consello de Seguridade das Naci\u00f3ns Unidas encami\u00f1ada a acabar co sufrimento dos civ\u00eds libios afectados polo conflito co Goberno de Gaddafi. O d\u00eda 25 no Consello Europeo de Primavera, celebrado en Bruxelas, elab\u00f3rase un paquete completo de medidas para fortalecer a econom\u00eda europea. Para consolidar a coordinaci\u00f3n da pol\u00edtica econ\u00f3mica na Uni\u00f3n Econ\u00f3mica e Monetaria cr\u00e9ase o \"Pacto polo Euro Plus\".\nO d\u00eda 7 o Parlamento Europeo adopta unha Resoluci\u00f3n sobre a represi\u00f3n das protestas en Bahr\u00e9in, Siria e o Iemen, na que condena o uso da violencia contra os manifestantes e insta \u00e1s autoridades a escoitar as petici\u00f3ns de liberdade.\nO d\u00eda 25 alc\u00e1nzase un acordo sobre o novo \"Selo de Patrimonio Europeo\", unha distinci\u00f3n que se conceder\u00e1 aos lugares que contribu\u00edran \u00e1 construci\u00f3n e \u00e1 consolidaci\u00f3n da Uni\u00f3n Europea. Os pa\u00edses da UE poder\u00e1n propo\u00f1er lugares cada dous anos e a distinci\u00f3n s\u00f3 poder\u00e1 recaer nun lugar por pa\u00eds. O d\u00eda 26 Ratko Mladi\u0107, acusado de xenocidio e crimes de guerra, \u00e9 detido polas autoridades serbias, elimin\u00e1ndose as\u00ed un obst\u00e1culo para a adhesi\u00f3n deste pa\u00eds \u00e1 UE.\nO d\u00eda 23 a Comisi\u00f3n e o Parlamento po\u00f1en en marcha un rexistro de transparencia com\u00fan para grupos de interese da UE, resultado da fusi\u00f3n dos seus rexistros respectivos. O novo rexistro marca un fito na mellora da transparencia. O d\u00eda 24 o Consello Europeo acorda que as negociaci\u00f3ns de adhesi\u00f3n con Croacia deber\u00edan conclu\u00edrse a finais de xu\u00f1o de 2011, co fin de que este pa\u00eds poida converterse no vix\u00e9simo oitavo membro da UE en 2013. O d\u00eda 30 o Parlamento grego aproba un severo paquete de medidas de austeridade e reformas estruturais para reducir a d\u00e9beda nacional e incrementar a competitividade da econom\u00eda. A UE reitera o seu apoio e solidariedade. O d\u00eda 30 a Comisi\u00f3n Europea prop\u00f3n un plan de gasto plurianual da UE (2014-2020) para estimular o crecemento.\nCronolox\u00eda institucional.\n&lt;noinclude&gt;"}
{"id": "198304", "revid": "89787", "url": "https://gl.wikipedia.org/wiki?curid=198304", "title": "Distrito Mpigi", "text": "Mpigi District \u00e9 un distrito da Rexi\u00f3n Central de Uganda. O seu nome prov\u00e9n da localidade capital, Mpigi.\nLimita co Distrito Wakiso polo norte e polo leste, co Distrito Kalangala polo sur, co Distrito Kalungu polo suroeste, co Distrito Butambala polo oeste e co Distrito Mityana polo noroeste.\nNos 1970 o distrito Mpigi abarcaba os condados do Reino de Buganda de Kyaddondo, Busiro, Mawokota, Butambala e Gomba. Durante os 1990s, Kyaddondo e Busiro pasaron a formar o Distrito Wakiso. En 2010, Gomba separouse para formar Distrito Gomba e Butambala converteuse no Distrito Butambala. Ao final ficou Mawokota como \u00fanico constitu\u00ednte do Distrito Mpigi.\nA poboaci\u00f3n de Mpigi, no 2002, estimouse en 187.800 habitantes. O distrito \u00e9 primordialmente rural, coa agricultura como base econ\u00f3mica."}
{"id": "198305", "revid": "23204", "url": "https://gl.wikipedia.org/wiki?curid=198305", "title": "Lob\u00f3tidos", "text": "Os Lob\u00f3tidos (Lobotidae) son unha familia de peixes mari\u00f1os inclu\u00edda na orde dos Perciformes. Distrib\u00faense por mares tropicais (India, Nova Guinea, Mediterr\u00e1neo).\nCaracter\u00edsticas.\nPoden alcanzar unha lonxitude m\u00e1xima de 1 m, cunha cabeza triangular. O trazo caracter\u00edstico \u00e9 a aleta caudal redondeada e a dorsal e anal tam\u00e9n redondeadas na parte posterior, o que d\u00e1 unha imaxe de ter unha cola tripla. O nome v\u00e9n do grego \"lobos\", \"lobo da orella\", polo aspecto lobulado da parte posterior.\nAleta dorsal cunha primeira parte con 11-12 espi\u00f1as e unha segunda con 14-16 radios brandos; anal con 3 espi\u00f1as e 11 radios brandos; pectorais pequenas; pelvianas cunha espi\u00f1a, anterior e ben aparente.\nClasificaci\u00f3n.\nS\u00f3 cont\u00e9n un x\u00e9nero, con d\u00faas especies:"}
{"id": "198306", "revid": "89787", "url": "https://gl.wikipedia.org/wiki?curid=198306", "title": "Distrito Mubende", "text": "Mubende \u00e9 un distrito da Rexi\u00f3n Central de Uganda, chamado as\u00ed pola s\u00faa localidade capital, Mubende. O distrito reduciuse de tama\u00f1o en xullo de 2005 coa creaci\u00f3n do Distrito Mityana.\nNo 2002 ti\u00f1a unha poboaci\u00f3n estimada dunhas 436.500 persoas.\nA principal actividade econ\u00f3mica \u00e9 a agricultura.\nLimita co Distrito Kyankwanzi polo norte, co Distrito Kiboga polo nordeste e co Distrito Mityana polo leste, co Distrito Gomba e co Distrito Sembabule polo sur, co Distrito Kyegegwa polo sueste e co Distrito Kibaale polo noroeste.\nTen unha \u00e1rea de aproximadamente 4.645\u00a0km2. Pos\u00fae quince gobernos locais:"}
{"id": "198307", "revid": "1822", "url": "https://gl.wikipedia.org/wiki?curid=198307", "title": "Lobotidae", "text": ""}
{"id": "198308", "revid": "72012", "url": "https://gl.wikipedia.org/wiki?curid=198308", "title": "Anatole France", "text": "Anatole Fran\u00e7ois Thibault, que adoptou o sobrenome Anatole France, nado o 16 de abril de 1844 en Par\u00eds e finado o 12 de outubro de 1924 en Saint-Cyr-sur-Loire, foi un escritor franc\u00e9s. Anatole France \u00e9 pai do tam\u00e9n escritor No\u00ebl France.\nDe ton esc\u00e9ptico, as s\u00faas publicaci\u00f3ns obtiveron grande \u00e9xito. O seu primeiro grande \u00e9xito foi \"Le Crime de Sylvestre Bonnard\" (1881), premiado pola Academia francesa. Outras obras son: \"Tha\u00efs\" (1890), \"Le Lys rouge\" (1894), \"Le Puits de Sainte Claire\" (1895), \"Les dieux ont soif\" (1912), \"La R\u00e9volte des anges\" (1914) etc.\nBiograf\u00eda.\nDe seu pai herdou o interese pola Revoluci\u00f3n francesa. A familia era propietaria dunha librer\u00eda que vend\u00eda tanto libros como panfletos e outros materiais editados durante a Revoluci\u00f3n. Dese mundo, Anatole sacou parte das s\u00faas ideas e primeiras lecturas.\nSegundo Fulgrosse, durante a guerra franco-prusiana (1870-1871), Anatole France participou na defensa de Par\u00eds como garda nacional, integrado na 1\u00aa Compa\u00f1\u00eda do 20\u00ba Batall\u00f3n da Garda Nacional do Sena (compa\u00f1\u00edas de guerra), na reserva no reduto de Faisanderie (Joinville-le-Pont) mentres se libraba a batalla de Champigny. Foi declarado impropio para servizo por ser de fraca constituci\u00f3n e pasou a ser civil en xaneiro de 1871. Foxe de Par\u00eds no inicio da insurrecci\u00f3n da Comuna de Par\u00eds.\nFoi primeiro bibliotecario no Senado, e foi elixido para a Academia francesa en 1896. En 1921 conseguiu o Premio Nobel de Literatura polo conxunto da s\u00faa obra.\nAnatole France apoiou a \u00c9mile Zola no caso Dreyfus; ao d\u00eda seguinte da publicaci\u00f3n do \"J'accuse\", asinou a petici\u00f3n que ped\u00eda a revisi\u00f3n do proceso. Devolveu a s\u00faa Lexi\u00f3n de Honra cando lle foi retirada a Zola. Participou na fundaci\u00f3n da Liga dos Dereitos do Home.\nTam\u00e9n se comprometeu nas causas da separaci\u00f3n da Igrexa e o Estado, dos dereitos sindicais, contra os presidios militares...\nFoi colaborador do diario \"l'Humanit\u00e9\", e tomou partido en 1919 contra o Tratado de Versailles (\"Contra unha paz inxusta\", que publicou \"l'Humanit\u00e9\" o 22 de xullo de 1919). Presentouse a deputado nas elecci\u00f3ns lexislativas de 1914. Pr\u00f3ximo \u00e1 SFIO (Secci\u00f3n Francesa da Internacional Obreira, futuro Partido Socialista Franc\u00e9s), estivo cerca do Partido Comunista Franc\u00e9s, a\u00ednda que m\u00e1is adiante volveuse cr\u00edtico contra.\nTras o 24 de maio de 1924, no seu octox\u00e9simo aniversario, ao d\u00eda seguinte da vitoria da esquerda, asistiu a unha manifestaci\u00f3n p\u00fablica de celebraci\u00f3n no Trocadero."}
{"id": "198309", "revid": "98629", "url": "https://gl.wikipedia.org/wiki?curid=198309", "title": "W\u0142adys\u0142aw Reymont", "text": "W\u0142adys\u0142aw Reymont, que \u00e9 o alias literario de W\u0142adys\u0142aw Rejment, nado en Kobiele-Wielkie o 7 de maio de 1867, finado en Varsovia o 5 de decembro de 1925, foi un novelista polaco, que foi galardoado co Premio Nobel de Literatura en 1924.\nSeu pai era organista nunha aldea polaca e s\u00faa nai era de orixe nobre. Ambos quer\u00edan que W\u0142adys\u0142aw se fixese sacerdote, pero este tivo outros proxectos. Deixou a escola e desempe\u00f1ou diversos oficios (actor de teatro, maquinista de ferrocarril), cambiando con frecuencia de lugar de residencia. Viaxou moito por Polonia e a trav\u00e9s de Europa, pero a s\u00faa paix\u00f3n sempre foi a literatura. Pertenceu \u00e1 corrente literaria Polonia Nova.\nA m\u00e1is co\u00f1ecida das s\u00faas novelas, \"Ch\u0142opi\" (\"Os labregos\"), 1904-1909), dividida en catro partes que levaban os nomes das estaci\u00f3ns do ano, foi o seu principal aval para conseguir o premio Nobel en 1924, a pesar de que Stefan Zeromski era considerado un mellor candidato para que un escritor en lingua polaca obtivera este premio, pero este era profundamente antialem\u00e1n."}
{"id": "198310", "revid": "98629", "url": "https://gl.wikipedia.org/wiki?curid=198310", "title": "Grazia Deledda", "text": "Grazia Deledda, nada en Nuoro, Sarde\u00f1a o 28 de setembro de 1871, finada en Roma o 15 de agosto de 1936, foi unha escritora italiana do Verismo, ga\u00f1adora do Premio Nobel de Literatura en 1926\nBiograf\u00eda.\nNaceu en Nuoro, en 1871, nunha familia numerosa e acomodada. O pai, Giovanni Antonio, pequeno empresario e terratenente, foi poeta afeccionado e alcalde de Nuoro en 1892. A nai, Francesca, foi unha muller moi relixiosa que criou aos seus fillos con extrema rigorosidade moral. Despois de ter realizado os seus estudos de educaci\u00f3n primaria, recibiu clases particulares dun profesor h\u00f3spede dun familiar seu, xa que os costumes da \u00e9poca non permit\u00edan que as rapazas recibiran unha instruci\u00f3n m\u00e1is al\u00e1 da escola primaria. Posteriormente, afondou como autodidacta os seus estudos literarios.\nEmpezou a destacar como escritora con alg\u00fans relatos que publicou na revista \"L'ultima moda\". A s\u00faa primeira obra de \u00e9xito pode considerarse que foi \"Nell'azurro\" (1890).\nAs s\u00faas primeiras obras oscilan entre a narrativa e a po\u00e9tica. Delas destaca \"Racconti sardi\" (1896). Tras casar con Palmiro Madesani, funcionario do Ministerio da Guerra ao que co\u00f1ece en Cagliari en outubro de 1899, a escritora trasl\u00e1dase a Roma e tras a publicaci\u00f3n de \"Anime oneste\" (1895) e de \"Il vecchio della montagna\" (1900), ademais das s\u00faas colaboraci\u00f3ns nas revistas \"La Sardegna\", \"Piccola rivista\" e \"Nuova Antologia\", a cr\u00edtica empeza a interesarse polas s\u00faas obras.\nEn 1903 publica \"Elias Portolu\", que a consagra como escritora e inicia unha serie de novelas e obras de teatro: \"Cenere\" (1904), \"L'edera\" (1906), \"Nel deserto\" (1911), \"Colombi e Sparvieri\" (1912), \"Canne al vento\" (1913), \"L'incendio nell'oliveto\" (1918). \"Cenere\" foi tam\u00e9n unha pel\u00edcula de 1916 interpretada por Eleonora Duse.\nA s\u00faa obra foi loada por Luigi Capuana e Giovanni Verga, ademais de por outros escritores m\u00e1is novos como Enrico Thovez, Pietro Pancrazi e Renato Serra. En \"El\u00edas Portolu\" (1903) evoca a Sarde\u00f1a decadente de principios do s\u00e9culo XX; o seu mundo \u00e9 po\u00e9tico, pero primitivo e cerrado. A sociedade que describe \u00e9 arcaica e inmobilista, e os seus personaxes aparecen dominados por estra\u00f1os conceptos intransixentes e supersticiosos da existencia humana, dunha moralidade sumamente convencional."}
{"id": "198311", "revid": "1131", "url": "https://gl.wikipedia.org/wiki?curid=198311", "title": "Salto do Nervi\u00f3n", "text": "O salto do Nervi\u00f3n \u00e9 un salto vertical de 220 m de altura que ten como orixe a confluencia dos regatos Iturrigutxi, Ajiturri e Urita, nacidos entre as serras de Gillarte e Gibijo. Esta fervenza s\u00f3 existe en \u00e9poca de choivas ou desxeo de neves, o que d\u00e1 lugar a que a cachoeira s\u00f3 apareza de forma espor\u00e1dica.\nAt\u00f3pase no l\u00edmite da provincia de Burgos e de \u00c1raba, xunto ao porto de Ordu\u00f1a, entre a serra de Gibijo e o monte Santiago. P\u00f3dese acceder a un miradoiro desde a parte sur de dito porto por Berberana ou desde a parte norte partindo de Ordu\u00f1a (un enclave bisca\u00ed\u00f1o situado en \u00c1raba) e continuando por terras arabesas at\u00e9 coroar o porto. Tam\u00e9n se pode andar polo can\u00f3n do D\u00e9lica at\u00e9 a mesma parede, pero \u00e9 m\u00e1is dificultoso xa que hai que ir andando a treitos polo leito do r\u00edo."}
{"id": "198312", "revid": "89787", "url": "https://gl.wikipedia.org/wiki?curid=198312", "title": "Lei de Zipf", "text": "A Lei de Zipf, formulada na d\u00e9cada de 1940 por George Kingsley Zipf, ling\u00fcista da Universidade Harvard, na s\u00faa obra \"Human Behaviour and the Principle of Least-Effort\" (\"Comportamento Humano e o Principio do Menor Esforzo\"), \u00e9 unha lei emp\u00edrica que rexe a dimensi\u00f3n, importancia ou frecuencia dos elementos dunha lista ordenada. Tr\u00e1tase dunha lei de potencias sobre a distribuci\u00f3n de valores de acordo co n\u00famero da orde nunha lista. Nunha lista, o membro n ter\u00eda unha relaci\u00f3n de valor con respecto ao primeiro membro da lista segundo 1/n. Por exemplo, nunha lingua a frecuencia coa que aparecen as diversas palabras segue unha distribuci\u00f3n que se pode aproximar por:\nonde \"Pn\" representa a frecuencia dunha palabra ordenada na en\u00e9sima posici\u00f3n e o expo\u00f1ente \"a\" \u00e9 pr\u00f3ximo \u00e1 unidade. Isto significa que o segundo elemento se repetir\u00e1 aproximadamente cunha frecuencia que \u00e9 metade da do primeiro, e o terceiro elemento cunha frecuencia de 1/3 e as\u00ed sucesivamente. Unha lei non emp\u00edrica, pero m\u00e1is precisa, derivada dos traballos de Claude Shannon, foi descuberta por Beno\u00eet Mandelbrot.\nOs campos de aplicaci\u00f3n da lei de Zipf son diversos, e son tam\u00e9n varias as tendencias de pensamento que a te\u00f1en proposto como contrapartida \u00e1 distribuci\u00f3n gausiana no \u00e1mbito das ciencias sociais. Na realidade, nas ciencias sociais non se segue sempre unha distribuci\u00f3n gaussiana, mais tampouco se segue sempre a lei de Zipf.\nX\u00e9nese.\nZipf analizou a obra monumental de James Joyce, \"Ulises\", e contou as palabras distintas, orden\u00e1ndoas por frecuencia. Verificouse que:"}
{"id": "198313", "revid": "27249", "url": "https://gl.wikipedia.org/wiki?curid=198313", "title": "FNMT", "text": ""}
{"id": "198317", "revid": "5863", "url": "https://gl.wikipedia.org/wiki?curid=198317", "title": "Bernardo Rodr\u00edguez Ribeira", "text": "Bernardo Rodr\u00edguez Ribeira, nado en San Xiao de Vea (A Estrada) o 8 de xaneiro de 1853 e finado en Buenos Aires o 26 de maio de 1924, foi un escritor e xornalista galego.\nTraxectoria.\nEstudou no seminario de Santiago de Compostela, emigrou a Buenos Aires en 1874. Traballou de escribente nun almac\u00e9n de coloniais de importaci\u00f3n e foi tesoureiro-contador da Universidade Nacional de Buenos Aires. Foi presidente da Asociaci\u00f3n protectora da Real Academia Galega en Buenos Aires. Colaborou en \"El Libred\u00f3n\", \"La Uni\u00f3n Gallega\", \"El Gallego\", \"El Eco de Galicia\" e \"Almanaque Gallego\"."}
{"id": "198318", "revid": "88215", "url": "https://gl.wikipedia.org/wiki?curid=198318", "title": "Correndo por Vigo", "text": "Correndo por Vigo \u00e9 unha carreira popular que se disputa na cidade ol\u00edvica.\nDescrici\u00f3n.\nA primeira edici\u00f3n foi o 8 de xaneiro de 2012, con sa\u00edda \u00e9 chegada nas proximidades do Centro Comercial Traves\u00eda, no lugar do Troncal do barrio de Teis, e un percorrido aproximado de 8.000 metros. Foi organizada pola empresa Running Solutions e o Concello de Vigo.\nTivo unha participaci\u00f3n de m\u00e1is de 500 corredores, entre eles Alejandro G\u00f3mez, o vigu\u00e9s El\u00edas Dom\u00ednguez (terceiro clasificado), o porri\u00f1\u00e9s Santiago L\u00f3pez (segundo) ou o catal\u00e1n Jaume Leiva (ga\u00f1ador cun tempo de 23:12). En mulleres ga\u00f1ou Iria Fern\u00e1ndez facendo 31:17, seguida de Nuria P\u00e9rez e Inma Rodr\u00edguez.\nSeguintes edici\u00f3ns foron o 13 de xaneiro de 2013 (2\u00aa), o 25 de maio de 2013 (nocturna) e o 12 de xaneiro de 2014 (3\u00aa)."}
{"id": "198319", "revid": "31997", "url": "https://gl.wikipedia.org/wiki?curid=198319", "title": "Fernando Felipe Fern\u00e1ndez", "text": "Fernando Felipe Fern\u00e1ndez, nado en Ourense o 1 de maio de 1805 e finado na mesma cidade o 19 de abril de 1885, foi un sacerdote e pol\u00edtico galego.\nTraxectoria.\nEstou Filosof\u00eda e Teolox\u00eda no Seminario Conciliar de Ourense e logo na Universidade de Santiago de Compostela, na que se licenciou no ano 1831. P\u00e1rroco de Santa Eufemia en Ourense, tam\u00e9n foi Catedr\u00e1tico de Filosof\u00eda no seminario ourens\u00e1n e membro da xunta de inspecci\u00f3n do Instituto de segundo ensino de Ourense. Participou, en 1842, na constituci\u00f3n da Deputaci\u00f3n Arqueol\u00f3xica provincial, sendo o seu primeiro secretario. \nFoi c\u00f3engo das catedrais de Lugo, nomeado en 1860, e de Ourense, dende 1861. Nesta \u00faltima foi distinguido como mestre-escola tres anos m\u00e1is tarde. Nas elecci\u00f3ns xerais de 1871 foi elixido deputado por Ourense como representante do carlismo. Nesas elecci\u00f3ns foron elixidos outros cinco deputados polo carlismo galego: Joaqu\u00edn Hern\u00e1ndez Rodr\u00edguez polo distrito de Ordes, Luciano Puga Blanco polo de Santiago, Agust\u00edn Saco Quiroga polo de Chantada, Ram\u00f3n Somoza Saavedra polo de Sarria e Benito S\u00e1nchez Freire polo de Arz\u00faa. Con todo, a s\u00faa traxectoria como deputado foi breve: causou baixa o 24 de xaneiro de 1872 pois convoc\u00e1ronse elecci\u00f3ns para o 3 de abril. Faleceu en abril de 1885."}
{"id": "198320", "revid": "89787", "url": "https://gl.wikipedia.org/wiki?curid=198320", "title": "Mixal Sulaiman", "text": "Mixal Sulaiman (en , \"(M\u012b\u0161\u0101l Sulaym\u0101n)\"), militar e pol\u00edtico nado o 21 de novembro de 1948, \u00e9 o presidente actual do L\u00edbano. Antes de asumir o cargo, foi comandante do Ex\u00e9rcito liban\u00e9s. Foi nomeado comandante o 21 de decembro de 1998, e elixido indirectamente como Presidente da Rep\u00fablica por unha maior\u00eda superior ao 90% do Parlamento do L\u00edbano o 25 de maio de 2008."}
{"id": "198321", "revid": "56817", "url": "https://gl.wikipedia.org/wiki?curid=198321", "title": "Luti\u00e1nidos", "text": "Os Luti\u00e1nidos (Lutjanidae) son unha familia de peixes mari\u00f1os inclu\u00edda na orde dos Perciformes. Distrib\u00faense por augas tropicais e subtropicais dos oc\u00e9anos Atl\u00e1ntico, \u00cdndico e Pac\u00edfico.\nCaracter\u00edsticas.\nAleta dorsal continua, con 10-12 espi\u00f1as e 10-17 raios brandos; anal con tres espi\u00f1as e 10-17 raios brandos; p\u00e9lvicas cunha espi\u00f1a e 5 raios brandos, inseridas \u00e1 altura das pectorais.\nBoca terminal, de tama\u00f1o moderado a grande, algo protr\u00e1ctil. Dous orificios olfactorios a cada lado. Preop\u00e9rculo normalmente aserrado.\nPoden alcanzar unha lonxitude m\u00e1xima de 1 m.\nA maior\u00eda das especies son depredadores de crust\u00e1ceos e peixes, a\u00ednda que tam\u00e9n as hai planct\u00edvoras.\nClasificaci\u00f3n.\nA familia div\u00eddese en catro subfamilias con 17 x\u00e9neros e 103 especies:"}
{"id": "198322", "revid": "98629", "url": "https://gl.wikipedia.org/wiki?curid=198322", "title": "Medianoite", "text": "A medianoite, ou metade da noite, \u00e9 na actualidade a hora que sinala a fin do d\u00eda (as 24 horas) e o comezo do d\u00eda seguinte.\n\u00c9 produto dunha convenci\u00f3n cultural, para permitir o c\u00e1lculo do transcurso do tempo. Na antig\u00fcidade a fin do d\u00eda vi\u00f1a dada polo solpor ou o amencer solares.\nF\u00e1lase de medianoite solar en oposici\u00f3n ao mediod\u00eda solar, cando o Sol est\u00e1 no nadir -xusto embaixo dos p\u00e9s do observador (figuradamente), no punto oposto ao meridiano local-, que \u00e9 o momento de maior negritude da noite (sen contar a luz estelar doutros obxectos como a L\u00faa).\nCoa creaci\u00f3n do fuso horario internacional, creando meridianos graduados para toda a superficie terrestre, deixouse de usar o horario referido ao meridiano local, para usar o convencional referido a zonas horarias, que en Galiza non coincide co natural, do que polo menos est\u00e1 afastado unha hora ao ter o horario peninsular fixado ao continental europeo, cando o noso meridiano local \u00e9 o mesmo que o de Irlanda.\nComezo e fin do d\u00eda.\nA medianoite, marca \u00e1mbolos dous momentos de comezo e fin de cada d\u00eda na hora civil, isto fai necesario diferencialos.\nNa notaci\u00f3n de 24 horas:\nNa notaci\u00f3n de 12 horas meridianas -actualmente:\nEn \u00e1mbolos dous casos de contas, en 12 ou 24 horas, tr\u00e1tase de c\u00f3mputos de series de n\u00fameros ordinais (non cardinais), polo que non inclu\u00edron o cero ata o s\u00e9culo XX, cando se fixeron corresponder as 24 horas coas modernas cero horas. En calquera dos dous casos, son contas inclusivas, isto \u00e9, sempre contan o total acumulado."}
{"id": "198323", "revid": "23204", "url": "https://gl.wikipedia.org/wiki?curid=198323", "title": "Armando Fern\u00e1ndez Mazas", "text": "Armando Pompilio Fern\u00e1ndez Mazas, co\u00f1ecido como Chocolito, nado en Ourense o 30 de xaneiro de 1905 e finado na mesma cidade o 15 de marzo de 1996, foi un mestre, xornalista e escritor galego.\nTraxectoria.\nEstudou na Escola Normal de Ourense. No primeiro bienio da Rep\u00fablica ensinou en B\u00f3veda de Amoeiro onde entrou en contacto coa Asociaci\u00f3n de Traballadores do Ensino de Ourense (ATEO). Colaborou na revista de ATEO, \"Escuela del Trabajo\", con artigos sobre pedagox\u00eda. En 1934 ga\u00f1ou en propiedade a praza de mestre na escola de Vilari\u00f1o (O Pereiro de Aguiar), na que puxo en pr\u00e1ctica os m\u00e9todos activos. Militou en Izquierda Comunista de Espa\u00f1a (1932) e, en 1935, entrou no Partido Obrero de Unificaci\u00f3n Marxista (POUM). Escribiu no peri\u00f3dico \"Espartaco\", voceiro dos mozos antifascistas ourens\u00e1ns. Co inicio da Guerra Civil estivo fuxido, agochado en Castro Caldelas e entre 1942 e 1947 en Castro Laboreiro cunha identidade falsa. Logo instalouse en Val\u00e8ncia, onde foi detido en 1955. En 1963 reingresou no maxisterio, primeiro tres anos na illa de La Gomera ata o seu destino definitivo en Pombeiro (Pant\u00f3n), onde se xubilou en 1975.\nNos anos oitenta participou en Nova Escola Galega, e centrouse en recuperar a obra art\u00edstica e literaria de seu irm\u00e1n C\u00e1ndido Fern\u00e1ndez Mazas (creou a Editorial Andori\u00f1a en 1989, recollendo un antigo proxecto do ano 1933 de C\u00e1ndido de crear Ediciones La Golondrina) e recuperar a memoria hist\u00f3rica dos mestres e intelectuais represaliados."}
{"id": "198324", "revid": "1822", "url": "https://gl.wikipedia.org/wiki?curid=198324", "title": "Lutjanidae", "text": ""}
{"id": "198325", "revid": "23204", "url": "https://gl.wikipedia.org/wiki?curid=198325", "title": "Malac\u00e1ntidos", "text": "Os Malac\u00e1ntidos (Malacanthidae) son unha familia de peixes mari\u00f1os inclu\u00edda na orde dos Perciformes. Distrib\u00faese polo Atl\u00e1ntico, \u00cdndico e Pac\u00edfico a profundidades de entre 10 e 500 m (normalmente entre 50 e 200 m). A especie \"Malacanthus latovittatus\" pode atoparse tam\u00e9n en esteiros.\nCaracter\u00edsticas.\nPresentan unha soa aleta dorsal, longa, con 22 a 84 espi\u00f1as e radios; a anal tam\u00e9n longa cunha ou d\u00faas espi\u00f1as d\u00e9biles e 11-55 radios brandos; pelvianas cunha espi\u00f1a e 5 radios brandos; aleta caudal truncada ou algo furcada. No op\u00e9rculo hai normalmente unha espi\u00f1a aguda e patente.\nOs exemplares de maior tama\u00f1o poden acumular importantes cantidades de mercurio na s\u00faa carne, un metal pesado t\u00f3xico e bioacumulable, polo que est\u00e1n considerados responsables potenciais de intoxicaci\u00f3ns por este elemento. Por esta raz\u00f3n a FDA americana recomendou en 2001 que as mulleres embarazadas ou en per\u00edodo de lactaci\u00f3n, e mailos meni\u00f1os, evitasen o consumo deste peixe .\nClasificaci\u00f3n.\nA familia div\u00eddese en d\u00faas subfamilias e 5 x\u00e9neros:"}
{"id": "198326", "revid": "1888", "url": "https://gl.wikipedia.org/wiki?curid=198326", "title": "Antonio Ulloa Regueiro", "text": "Antonio Ulloa Regueiro, co\u00f1ecido como Ulloa e Torallo, nado en Torallo (Ag\u00fceira, Becerre\u00e1) en 1905 e finado no mesmo concello o 24 de setembro de 1942, foi un guerrilleiro antifranquista galego.\nTraxectoria.\nVinculado ao PCE. Co golpe de Estado do 18 de xullo de 1936 foi detido o 20 de novembro. Estivo preso no dep\u00f3sito municipal de Becerre\u00e1, pero logrou fuxir con Manuel Fern\u00e1ndez N\u00fa\u00f1ez e outros 14 presos o 7 de decembro. Botouse ao monte e dirixiu un grupo de tres a seis fuxidos que actuaban pola comarca dos Ancares. Foi reclamado polo xu\u00edz de Becerre\u00e1 na instruci\u00f3n do expediente da Comisi\u00f3n Provincial de Incautaci\u00f3n de Bens en decembro de 1937. Foi reclamado polo xu\u00edz militar de Lugo acusado de auxilio \u00e1 rebeli\u00f3n na causa 304/39 xunto con Casimiro Vilares Quintana en abril de 1939. Ambos volveron ser reclamados polo Xulgado Militar de Lugo en xu\u00f1o de 1939. Foi novamente reclamado polo xu\u00edz militar de Lugo en xullo de 1942. Morreu nun enfrontamento coa Garda Civil nos montes de Becerre\u00e1 o 24 de setembro de 1942."}
{"id": "198327", "revid": "85894", "url": "https://gl.wikipedia.org/wiki?curid=198327", "title": "Andr\u00e9s Arias Fe\u00e1s", "text": "Andr\u00e9s Arias Fe\u00e1s, co\u00f1ecido como Juan Fe\u00e1s, nado en 1838 e finado o 3 de decembro de 1838, foi un caudillo carlista galego.\nTraxectoria.\nDirixiu a facci\u00f3n realista de Chantada-Monterroso-Taboada no Trienio liberal. En 1837 participou na Primeira Guerra Carlista na \u00e1rea de Cotobade-Lal\u00edn-A Estrada \u00e1s ordes de Jos\u00e9 Tom\u00e9 Villanueva."}
{"id": "198328", "revid": "1131", "url": "https://gl.wikipedia.org/wiki?curid=198328", "title": "UD Barbad\u00e1s", "text": ""}
{"id": "198329", "revid": "1131", "url": "https://gl.wikipedia.org/wiki?curid=198329", "title": "A Peroxa CF", "text": ""}
{"id": "198330", "revid": "5863", "url": "https://gl.wikipedia.org/wiki?curid=198330", "title": "Suso Vaamonde Polo", "text": ""}
{"id": "198331", "revid": "1822", "url": "https://gl.wikipedia.org/wiki?curid=198331", "title": "Malacanthidae", "text": ""}
{"id": "198333", "revid": "1131", "url": "https://gl.wikipedia.org/wiki?curid=198333", "title": "R\u00e1pido Bah\u00eda CF", "text": ""}
{"id": "198334", "revid": "75439", "url": "https://gl.wikipedia.org/wiki?curid=198334", "title": "Monodact\u00edlidos", "text": "Os Monodact\u00edlidos (Monodactylidae) son unha familia de peixes predominantemente mari\u00f1os e de augas salobres, inclu\u00edda na orde dos Perciformes. Distrib\u00faense pola costa africana do oc\u00e9ano Atl\u00e1ntico, polo \u00cdndico e polo Pac\u00edfico. Ocasionalmente penetran en augas doces.\nCaracter\u00edsticas.\nTe\u00f1en o corpo alto e moi comprimido lateralmente. Aleta dorsal con base longa, cuberta de escamas e 5 a 8 espi\u00f1as curtas; a anal tam\u00e9n de base longa e tres espi\u00f1as; pectorais pequenas. As aletas p\u00e9lvicas est\u00e1n presentes nos individuos xuven\u00eds, pero desaparecen ou son vestixiais nos adultos. Caudal algo fendida.\nAlim\u00e9ntanse de pequenos peixes e de crust\u00e1ceos. Son de uso com\u00fan en acuarios de auga doce.\nClasificaci\u00f3n.\nComprende s\u00f3 dous x\u00e9neros e seis especies:"}
{"id": "198335", "revid": "27249", "url": "https://gl.wikipedia.org/wiki?curid=198335", "title": "Timbre musical", "text": ""}
{"id": "198338", "revid": "23204", "url": "https://gl.wikipedia.org/wiki?curid=198338", "title": "Chiwetel Ejiofor", "text": "Chiwetelu Umeadi \"Chiwetel\" Ejiofor, OBE, nado o 10 de xullo de 1977 en Londres, \u00e9 un actor ingl\u00e9s de teatro e cinema. \u00d3 longo da s\u00faa carreira ten recibido numerosos nomeamentos \u00f3s premios BAFTA e Globos de Ouro."}
{"id": "198341", "revid": "1822", "url": "https://gl.wikipedia.org/wiki?curid=198341", "title": "Monodactylidae", "text": ""}
{"id": "198345", "revid": "98629", "url": "https://gl.wikipedia.org/wiki?curid=198345", "title": "Os 14 puntos de Wilson", "text": "Os Catorce Puntos foron unha serie de propostas redactadas nun discurso do presidente dos Estados Unidos Woodrow Wilson no final da primeira guerra mundial, facendo un chamamento \u00e1s naci\u00f3ns europeas en conflito para que detiveran o fogo e deran paso \u00e1 reconstruci\u00f3n do continente.\nIsto permitir\u00eda desvanecer a pantasma da guerra en todo o planeta e a conformaci\u00f3n dunha nova orde mundial. O discurso foi dado o 8 de xaneiro de 1918 ante o Congreso dos Estados Unidos.\nDitos puntos son:\nDe aqu\u00ed sae a iniciativa para a conformaci\u00f3n dunha Sociedade de Naci\u00f3ns, antecedente das Naci\u00f3ns Unidas."}
{"id": "198346", "revid": "1131", "url": "https://gl.wikipedia.org/wiki?curid=198346", "title": "Romances galegos", "text": "Romances galegos \u00e9 unha obra de poes\u00eda de Eduardo Blanco Amor publicada en Buenos Aires (Arxentina) pola editorial C\u00e9ltiga en 1928 . Foi reeditada pola Editorial Galaxia en 1980 en \"Poemas galegos\".\nAn\u00e1lise.\nEst\u00e1 composto por poemas escritos entre 1921 e 1928. No momento da s\u00faa publicaci\u00f3n estaba xa establecido na Arxentina, pero en contacto con autores da xeraci\u00f3n de vangarda da literatura galega e con autores da xeraci\u00f3n do 27 da literatura castel\u00e1.\nA primeira parte do poemario, \"Os nocturnos\", est\u00e1 composta por romances m\u00e1is baseados na literatura popular. A segunda secci\u00f3n, \"T\u00e9mporas\", est\u00e1 m\u00e1is influ\u00edda polo modernismo, o hilozo\u00edsmo de Amado Carballo e o l\u00e9xico vangardista. Na terceira parte, \"Nocturnos\", usa no poema \"Orballo\" o recurso vangardista da escaleira, xa usado por autores como Vicente Risco, Manuel Antonio ou Eugenio Montes. O t\u00edtulo da cuarta parte, \"Toda humilde beleza\", fai menci\u00f3n a un poema de Noriega Varela, e est\u00e1 adicada a Amado Carballo.\nEste libro deu p\u00e9 \u00e1 amizade entre Blanco Amor e Garc\u00eda Lorca, logo de que Enrique D\u00edez Canedo os puxese en contacto e intercambiasen esta obra co \"Romancero gitano\", publicado en 1927 e con certas caracter\u00edsticas similares.\nSegundo o \"Diccionario da literatura galega\":\nContido.\nOs nocturnos\nT\u00e9mporas\nNocturnos\nToda humilde beleza\nAmor\nMar"}
{"id": "198347", "revid": "22795", "url": "https://gl.wikipedia.org/wiki?curid=198347", "title": "Conflito do Val de Pre\u0161evo", "text": ""}
{"id": "198349", "revid": "98629", "url": "https://gl.wikipedia.org/wiki?curid=198349", "title": "Mary Poppins", "text": "Mary Poppins \u00e9 un filme estadounidense dirixido por Robert Stevenson producido por Walt Disney que se estreou en 1964. A pel\u00edcula, un cl\u00e1sico do cine familiar, supuxo o debut de Julie Andrews, que acadou o premio Oscar \u00e1 mellor actriz.\nSinopse.\nA vida dunha familia inglesa formada por un pai banqueiro, unha nai sufraxista e dous cativos rebeldes -que pretenden chamar a atenci\u00f3n dos seus pais facendo a vida impos\u00edbel a t\u00f3dalas neneiras-, verase alterada coa chegada de Mary Poppins, unha extravagante institutriz que baixa das nubes empregando o seu paraugas como paraca\u00eddas."}
{"id": "198350", "revid": "23204", "url": "https://gl.wikipedia.org/wiki?curid=198350", "title": "Conflito do sur de Serbia", "text": "O conflito do sur de Serbia, tam\u00e9n chamado conflito do val de Pre\u0161evo foi unha loita entre o goberno federal iugoslavo e unha organizaci\u00f3n separatista albanesa co\u00f1ecida como Ex\u00e9rcito de Liberaci\u00f3n de Pre\u0161evo, Medvedja e Bujanovac (U\u00c7PMB), creada co obxectivo de anexionar esta zona do sur de Serbia central a Kosovo, con vistas a unha pos\u00edbel independencia deste territorio, a\u00ednda que non necesariamente unirse a Albania.\nDespois do final da guerra de Kosovo de 1999, unha zona de tres millas cadradas, denominada \"Ground Safety Zone\" (GSZ) estableceuse entre Kosovo (gobernado polas Naci\u00f3ns Unidas) e o interior de Iugoslavia. As unidades do ex\u00e9rcito iugoslavo non ti\u00f1an acceso \u00e1 zona, s\u00f3 a polic\u00eda. A zona de exclusi\u00f3n inclu\u00eda principalmente a vila albanesa de Dobrosin, pero non Pre\u0161evo.\nEn 2001, como unha continuaci\u00f3n da crise de Kosovo, produc\u00edronse choques entre forzas de seguridade iugoslavas e guerrilleiros albaneses vinculados ao Ex\u00e9rcito de Liberaci\u00f3n de Kosovo (U\u00c7K). O obxectivo do movemento albanokosovar era tomar o control de Pre\u0161evo e Bujanovac (e tam\u00e9n de Medvedja f\u00f3ra do val pero na mesma zona) e dominalos at\u00e9 que as terras adxacentes, Kosovo e Macedonia Occidental, tam\u00e9n estiveran baixo control alban\u00e9s. Isto deber\u00eda permitir a gradual apertura das fronteiras."}
{"id": "198351", "revid": "54334", "url": "https://gl.wikipedia.org/wiki?curid=198351", "title": "Xo\u00e1n Noya", "text": "Xo\u00e1n Noya Gil, nado na Guarda o 22 de xaneiro de 1900 e finado no mesmo concello o 19 de decembro de 1989, foi un futbolista, pol\u00edtico e impresor galego.\nTraxectoria.\nNa s\u00faa xuventude foi futbolista, militou no Racing de Tui, foi capit\u00e1n do Club Deportivo Guard\u00e9s, co que competiu no Campionato de Galicia, e impulsou a construci\u00f3n do Estadio Troncoso na Guarda.\nFundou a Sociedade Obreira da Guarda, da que foi secretario, e o semanario \"Nuevo Heraldo\", desde onde defendeu o agrarismo. Coa chegada da Segunda Rep\u00fablica formou parte da Comisi\u00f3n Xestora municipal, integrouse no Partido Galeguista e en 1936 foi tenente de alcalde. Dous anos antes fundara unha imprenta, na que se imprimiu \"La Zarpa\", de Basilio \u00c1lvarez, e que foi incautada durante a guerra civil.\nPerseguido polo franquismo, estivo agochado e foi condenado a pena de morte, conmutada despois por unha pena de c\u00e1rcere de 30 anos, rebaixada logo a cinco, dos que cumpriu finalmente dous, nas prisi\u00f3ns de Vigo e Pontevedra. O seu irm\u00e1n Manuel Noya Gil foi asasinado en agosto de 1936. En 1945 f\u00f3ronlle devolta as m\u00e1quinas da imprenta incautadas anos atr\u00e1s e creou a imprenta Gr\u00e1ficas Numen en Vigo. Con todo, os problemas econ\u00f3micos da familia obrig\u00e1rono a emigrar a Venezuela xunto aos seus fillos Lu\u00eds, \u00d3scar e Rodolfo.\nFoi representante do Lar Gallego de Caracas en Vigo e en 1956 foi elixido presidente tras a fusi\u00f3n co Centro Gallego. Publicou en Caracas as s\u00faas memorias en 1976 co t\u00edtulo \"Fuxidos. Memorias de un republicano gallego perseguido por el franquismo\".\nAo seu regreso a Galicia foi elixido presidente do PSOE da Guarda en 1982. Tam\u00e9n mercou os terreos que ocupaba a fosa com\u00fan onde foran fusilados e soterrados os presos do Campo de concentraci\u00f3n de Camposancos, e promoveu a construci\u00f3n dun monumento na s\u00faa memoria. Foi soterrado a car\u00f3n da fosa com\u00fan o 21 de decembro de 1988, trala s\u00faa morte dous d\u00edas antes.\nVida persoal.\nCasou con Dolores Dom\u00ednguez Pacheco e tiveron varios fillos: Luis, Rodolfo, \u00d3scar, Olga e Violeta. Un dos seus netos, Chech\u00e9 Vidal, foi futbolista internacional coa selecci\u00f3n de Venezuela."}
{"id": "198352", "revid": "22570", "url": "https://gl.wikipedia.org/wiki?curid=198352", "title": "Cal de Gai\u00e1n, Tardade, Vilalba", "text": "Cal de Gai\u00e1n \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198353", "revid": "1888", "url": "https://gl.wikipedia.org/wiki?curid=198353", "title": "Xo\u00e1n Noya Gil", "text": ""}
{"id": "198354", "revid": "22570", "url": "https://gl.wikipedia.org/wiki?curid=198354", "title": "Cruz de Gracia, Tardade, Vilalba", "text": "Cruz de Gracia \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198355", "revid": "25871", "url": "https://gl.wikipedia.org/wiki?curid=198355", "title": "A Escrita, Tardade, Vilalba", "text": "A Escrita \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198356", "revid": "98629", "url": "https://gl.wikipedia.org/wiki?curid=198356", "title": "A Igrexa, Tardade, Vilalba", "text": "A Igrexa \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "198357", "revid": "25871", "url": "https://gl.wikipedia.org/wiki?curid=198357", "title": "O Mu\u00ed\u00f1o, Tardade, Vilalba", "text": "O Mu\u00ed\u00f1o \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198358", "revid": "56817", "url": "https://gl.wikipedia.org/wiki?curid=198358", "title": "Pad\u00edn, Tardade, Vilalba", "text": "Pad\u00edn \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198359", "revid": "25871", "url": "https://gl.wikipedia.org/wiki?curid=198359", "title": "Penela, Tardade, Vilalba", "text": "Penela \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1.\nToponimia.\nO top\u00f3nimo \u00e9 un diminutivo de \"pena\" (lat\u00edn medieval derivado de ) co sufixo do lat\u00edn vulgar -\"ella,\" unha \"peneda pequena\"."}
{"id": "198360", "revid": "56817", "url": "https://gl.wikipedia.org/wiki?curid=198360", "title": "Ex\u00e9rcito de Liberaci\u00f3n de Presevo, Medvedja e Bujanovac", "text": "O Ex\u00e9rcito de Liberaci\u00f3n de Pre\u0161evo, Medvedja e Bujanovac (en alban\u00e9s: \"Ushtria \u00c7lirimtare e Preshev\u00ebs, Medvegj\u00ebs dhe Bujanocit\", UCPMB) foi un grupo guerrilleiro, activo entre 1999 e 2001, que loitou pola independencia de Serbia (daquela, na Rep\u00fablica Federal de Iugoslavia) dos municipios de Pre\u0161evo, Bujanovac e Medve\u0111a, onde viv\u00edan a maior\u00eda dos albaneses da Serbia central, adxacente a Kosovo, no Conflito do sur de Serbia ou Conflito do Val de Pre\u0161evo. Os uniformes, procedementos e t\u00e1cticas do UCPMB eran iguais que as do disolvido Ex\u00e9rcito de Liberaci\u00f3n de Kosovo (U\u00c7K). O obxectivo do UCPMB era a secesi\u00f3n destes tres municipios de Iugoslavia e unilos ao futuro Kosovo."}
{"id": "198361", "revid": "22570", "url": "https://gl.wikipedia.org/wiki?curid=198361", "title": "A Picha, Tardade, Vilalba", "text": "A Picha \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198362", "revid": "22795", "url": "https://gl.wikipedia.org/wiki?curid=198362", "title": "Ex\u00e9rcito de Liberaci\u00f3n de Pre\u0161evo, Medvedja e Bujanovac", "text": ""}
{"id": "198363", "revid": "25871", "url": "https://gl.wikipedia.org/wiki?curid=198363", "title": "O Pino, Tardade, Vilalba", "text": "O Pino \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198364", "revid": "89787", "url": "https://gl.wikipedia.org/wiki?curid=198364", "title": "Trompeta piccolo", "text": "A trompeta piccolo ou trompeta p\u00edccolo, tam\u00e9n denominada trompeta barroca, porque foi creada a finais do s\u00e9culo XIX para interpretar obras barrocas, \u00e9 m\u00e1is pequena que o resto de trompetas e soa unha oitava m\u00e1is aguda, alcanzando con maior facilidade o rexistro sobreagudo. Normalmente est\u00e1 afinada en re, en la ou en si bemol, e raras veces est\u00e1 afinada en fa, sol ou d\u00f3. Non se debe confundir coa trompeta pocket.\nO uso do instrumento \u00e9 agora com\u00fan en moitos x\u00e9neros musicais. Maurice Andr\u00e9, Otto Sauter, Guy Touvron, Reinhold Friedrich, Adolf Scherbaum, Wynton Marsalis e Hakan Hardenberger son alg\u00fans int\u00e9rpretes famosos da trompeta piccolo.\nDese\u00f1o.\nO tubo da trompeta piccolo ten exactamente a metade de lonxitude que unha trompeta normal. Ten catro pist\u00f3ns, a\u00ednda que existen modelos con tres pist\u00f3ns. O cuarto pist\u00f3n desempe\u00f1a a funci\u00f3n de transpositor e reduce en 5 semit\u00f3ns a nota da trompeta. Isto ampl\u00eda a gama de notas graves e proporciona dixitaci\u00f3n alternativa e mellora a entoaci\u00f3n dalgunhas notas.\nA trompeta afinada en re recibe o nome de trompeta de Bach e foi constru\u00edda en 1890 polo fabricante de instrumentos belga Victor Mahillon para interpretar partes das obras de Bach e H\u00e4ndel.\nA trompeta piccolo moderna perm\u00edtelle aos int\u00e9rpretes executar partes con dificultade para trompeta da m\u00fasica barroca, como o segundo \"Concerto de Brandeburgo\" ou a \"Misa en si menor\". Adolf Scherbaum foi o primeiro en especializarse no repertorio de trompeta piccolo e descubrir novas obras barrocas, facendo transcrici\u00f3ns orixinais. Maurice Andr\u00e9 elaborou m\u00e1is tarde o repertorio moderno para trompeta piccolo, tocando o instrumento durante 50 anos.\nA t\u00e9cnica de produci\u00f3n do son \u00e9 basicamente a mesma que utilizan as trompetas com\u00fans afinadas en Si \u266d. A presi\u00f3n do aire e da lingua si difire, e alg\u00fans trompetistas utilizan unha boquilla m\u00e1is pequena para a trompeta piccolo.\nO solo de trompeta piccolo do tema de The Beatles \"Penny Lane\", que introduciu o instrumento na m\u00fasica pop, foi interpretado por David Mason. Paul McCartney non estaba satisfeito cos primeiros intentos da canci\u00f3n instrumental (un dos cales se publicou en \"Anthology 2\") e decidiuse a utilizar o instrumento despois de ter o\u00eddo o rendemento de Mason na radio da BBC do segundo \"Concerto de Brandeburgo\" e pediulle a George Martin usar a \"tremendamente alta\" trompeta. Finalmente, Mason gravou o solo de trompeta piccolo en A (la)."}
{"id": "198365", "revid": "88628", "url": "https://gl.wikipedia.org/wiki?curid=198365", "title": "O Pino (hom\u00f3nimos)", "text": "O top\u00f3nimo galego O Pino \u00e9 de tipo oron\u00edmico, pois designa un lugar situado nun terreo pino (costento, pendente) ou no alto dunha costa. Pode referirse a:"}
{"id": "198366", "revid": "56817", "url": "https://gl.wikipedia.org/wiki?curid=198366", "title": "Portomedroso, Tardade, Vilalba", "text": "Portomedroso \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198367", "revid": "22570", "url": "https://gl.wikipedia.org/wiki?curid=198367", "title": "Os Tineos, Tardade, Vilalba", "text": "Os Tineos \u00e9 un lugar da parroquia de Tardade, no concello lugu\u00e9s de Vilalba, na comarca da Terra Ch\u00e1."}
{"id": "198369", "revid": "5132", "url": "https://gl.wikipedia.org/wiki?curid=198369", "title": "Pepsi Caserta", "text": ""}
{"id": "198370", "revid": "124656", "url": "https://gl.wikipedia.org/wiki?curid=198370", "title": "Nava Castro", "text": "Mar\u00eda Nava Castro Dom\u00ednguez, nada en Ponteareas o 6 de marzo de 1969, \u00e9 unha pol\u00edtica galega do PPdeG. \nTraxectoria.\nFilla de Jos\u00e9 Castro \u00c1lvarez, alcalde de Ponteareas entre 1968 e 2000. Licenciada en Filolox\u00eda Hisp\u00e1nica pola Universidade Complutense de Madrid. Foi tenente de alcalde do concello de Ponteareas, Concelleira de Econom\u00eda e Facenda e de Servizos Sociais. En setembro de 1998 entrou no Parlamento de Galicia substitu\u00edndo a Pablo Crespo, pero rematar\u00eda renunciando aos poucos meses trala condena do seu pai Jos\u00e9 Castro \u00c1lvarez por corrupci\u00f3n (falsidade documental e prevaricaci\u00f3n) en solidariedade polo que consideraban unha actitude de abandono por parte do partido.\nNas elecci\u00f3ns municipais de 1999 seu pai concorreu con Uni\u00f3n Condado-Paradanta (UPCA) con ela de n\u00famero 3, mantendo a alcald\u00eda. Trala denegaci\u00f3n do indulto por parte do Goberno de Aznar \u00e1 condena do seu pai substitu\u00edno como alcaldesa de Ponteareas en setembro de 2000. Concorreu como candidata de UCPA nas elecci\u00f3ns municipais de 2003 e perdeu a alcald\u00eda, xa que o candidato do PSdeG Francisco Candeira recibiu o apoio dos concelleiros do BNG e do PPdeG. En maio de 2004 apoiou unha moci\u00f3n de censura que lle deu a alclad\u00eda ao candidato popular Salvador Gonz\u00e1lez Solla, co cal gobernar\u00eda en coalici\u00f3n ata setembro de 2006. Nas municipais de 2007 encabezou de novo a UPCA, pero nesta ocasi\u00f3n foi superada tanto polo BNG como polo PPdeG, volvendo a apoiar aos populares e reestablecendo o pacto de goberno coa formaci\u00f3n. En 2008 o partido disolveuse e integrouse no Partido Popular.\nNas elecci\u00f3ns xerais de 2008 foi elixida deputada polo Partido Popular pola provincia de Pontevedra. Renunciou en maio de 2009 tras ser nomeada Directora xeral de Comercio da Conseller\u00eda de Econom\u00eda e Industria. En 2011 foi n\u00famero 2 da candidatura do PPdeG en Ponteareas, encabezada polo alcalde Salvador Gonz\u00e1lez Solla, por\u00e9n pese a lograla vitoria e revalidalo goberno non tomou posesi\u00f3n da s\u00faa acta e continuou como Directora Xeral. O 17 de xaneiro de 2013 foi nomeada Secretaria Xeral de Turismo da Xunta posto que posteriormente se renomeou como Directora Xeral. \nEn 2023 encabezou a candidatura do PPdeG en Ponteareas e foi elixida alcaldesa como cabeza da lista m\u00e1is votada."}
{"id": "198371", "revid": "1888", "url": "https://gl.wikipedia.org/wiki?curid=198371", "title": "Mar\u00eda Nava Castro Dom\u00ednguez", "text": ""}
{"id": "198372", "revid": "98629", "url": "https://gl.wikipedia.org/wiki?curid=198372", "title": "Serbia central", "text": "Serbia central (en serbio: \u0426\u0435\u043d\u0442\u0440\u0430\u043b\u043d\u0430 \u0421\u0440\u0431\u0438\u0458\u0430 ou \"Centralna Srbija\"), tam\u00e9n co\u00f1ecida como Serbia interior (en serbio: \u0423\u0436\u0430 \u0421\u0440\u0431\u0438\u0458\u0430 ou \"U\u017ea Srbija\"), \u00e1 a rexi\u00f3n de Serbia que, desde 1945 a 2009 se encontraba entre as provincias de Kosovo i Metohija (ao sur) e Vojvodina (ao norte).\nStatus pol\u00edtico.\nA rexi\u00f3n non \u00e9 unha divisi\u00f3n administrativa de Serbia como tal, pero est\u00e1 baixo a xurisdici\u00f3n directa das autoridades da Rep\u00fablica, a diferenza das provincias de Kosovo e Metohija e de Voivodina que te\u00f1en (ou tiveron) un certo grao de autonom\u00eda territorial.\nSubdivisi\u00f3ns administrativas.\nO territorio de Serbia central est\u00e1 dividido en 17 distritos e a cidade de Belgrado, e os distritos, \u00e1 s\u00faa vez, est\u00e1n subdivididos en municipalidades. Os distritos son:\nHistoria.\n\"Viminacium\" (hoxe Kostolac) foi a capital da provincia romana de Mesia no s\u00e9culo II. As varias capitais dos estados serbios medievais estiveron tam\u00e9n localizadas no actual territorio de Serbia central: Ra\u0161 (a capital de Ra\u0161ka), Debr\u0107 (capital de Sirmia) e Belgrado (capital do reino de Stefan Dragutin Nemanji\u0107), Kru\u0161evac (a capital do estado de Lazar Hrebeljanovi\u0107), e Smederevo (a capital do Despotado de Serbia).\nO Despotado de Serbia foi conquistado polo Imperio otom\u00e1n no s\u00e9culo XV. Unha das unidades administrativas otom\u00e1s chamouse Sandjak de Smederevo, formado ao redor da cidade de Smederevo. Despois, a sede do Sandjak traladouse a Belgrado, e o territorio foi co\u00f1ecido como o Baxalato (\"Pashaluk\") de Belgrado.\nEntre os anos 1718 e 1739 a rexi\u00f3n estivo baixo o reino dos Habsburgo e, despois do Primeiro Levantamento Serbio, en 1804, a rexi\u00f3n chegou a ser un estado serbio libre co\u00f1ecido como Serbia. Pero foi conquistado de novo polos otom\u00e1ns en 1813, a\u00ednda que, tras o Segundo Levantamento Serbio (1815-1817), acabou sendo reco\u00f1ecida como un principado aut\u00f3nomo dentro do Imperio otom\u00e1n chegando a ser, en 1878, un estado independente. Os l\u00edmites de Serbia establecidos nese ano eran moi similares aos l\u00edmites actuais de Serbia central.\nEn 1913 Serbia expandiu as s\u00faas fronteiras cara ao sur, controlando unha gran parte do actual Kosovo e da actual Macedonia do Norte. Como consecuencia da primeira guerra mundial ampliouse o territorio no norte e no suroeste, convert\u00e9ndose en parte (a meirande parte) do novo Reino dos Serbios, Croatas e Eslovenos, o 1 de decembro de 1918.\nA rexi\u00f3n m\u00e1is tarde co\u00f1ecida como Serbia central non ti\u00f1a un estatuto pol\u00edtico independente dentro do Reino, a\u00ednda que, en 1929, cando se formaron as novas provincias (\"banovine\") da monarqu\u00eda, unha das provincias (Morava Banovina) estableceuse na parte oriental da Serbia central coa s\u00faa capital en Ni\u0161.\nEntre 1941 e 1944, o territorio da antiga Serbia central foi ocupada polas tropas alem\u00e1s e a maior parte de Serbia foi inclu\u00edda no protectorado alem\u00e1n de Serbia, partes do sueste foron ocupadas por Bulgaria, mentres que outras, no suroeste, ocupounas Italia que as anexionou ao estado monicreque de Montenegro.\nA ocupaci\u00f3n do Eixe finalizou en 1944, e a Rep\u00fablica Democr\u00e1tica de Serbia pasou a formar parte da nova Rep\u00fablica Federal Socialista de Iugoslavia. En 1945, Voivodina e Kosovo foron declaradas provincias aut\u00f3nomas dentro de Serbia, mentres que a parte de Serbia que quedou f\u00f3ra destas provincias co\u00f1eceuse como \"U\u017ea Srbija\" (\"Serbia Propia\" en galego).\nAo comezo dos anos 1990, o termo \"U\u017ea Srbija\" substitu\u00eduse polo novo termo \"Centralna Srbija\" (\"Serbia central\" en galego) e este novo termo foi usado en todas as publicaci\u00f3ns oficiais do goberno serbio para referirse a esta rexi\u00f3n.\nCando se formaron as novas rexi\u00f3ns estat\u00edsticas de Serbia en 2009-2010, o territorio da Serbia central transformouse oficialmente en 3 rexi\u00f3ns estat\u00edsticas: Rexi\u00f3n de Belgrado, Rexi\u00f3n de \u0160umadija e Serbia Occidental e Rexi\u00f3n de Serbia do Sur e do Leste.\nXeograf\u00eda.\nRexi\u00f3ns xeogr\u00e1ficas.\nAlgunhas rexi\u00f3ns xeogr\u00e1ficas importantes de Serbia central son:\nCidades.\nAs principais cidades de Serbia central son:&lt;br&gt;\nGrupos \u00e9tnicos.\nSegundo o censo de 2002, os grupos \u00e9tnicos na Serbia central eran os seguintes:\nEn 2002, a maior\u00eda dos municipios de Serbia central ti\u00f1a unha maior\u00eda \u00e9tnica de serbios. Tres municipios (Novi Pazar, Tutin e Sjenica) ti\u00f1an maior\u00eda de bosn\u00edacos; dous municipios (Bujanovac e Pre\u0161evo), maior\u00eda albanesa; un dos municipios (Bosilegrad) unha gran maior\u00eda b\u00falgara, e outro dos municipios (Dimitrovgrad) ti\u00f1a unha composici\u00f3n \u00e9tnica moi mesturada, con maoir\u00eda relativa b\u00falgara.\nCultura.\nA rexi\u00f3n de Serbia central pos\u00fae moitos monumentos culturais. Perviven numerosos restos da civilizaci\u00f3n romana, como os de Gamzigrad, Viminacium, Mediana etc. Tam\u00e9n son not\u00e1beis algunhas fortalezas medievais, como as de Kalemegdan, en Belgrado, Smederevo, Golubac e Fetislam, cerca de Kladovo. Uns dos m\u00e1is importantes restos medievais da rexi\u00f3n son os numerosos mosteiros e igrexas medievais serbios, como os mosteiros de Djurdjevi Stupovi, Studenica, Sopo\u0107ani, \u017di\u010da etc."}
{"id": "198373", "revid": "22795", "url": "https://gl.wikipedia.org/wiki?curid=198373", "title": "Serbia Central", "text": ""}
{"id": "198374", "revid": "1888", "url": "https://gl.wikipedia.org/wiki?curid=198374", "title": "Francisco Andr\u00e9s Veiga Soto", "text": ""}
{"id": "198375", "revid": "89787", "url": "https://gl.wikipedia.org/wiki?curid=198375", "title": "Primeiro levantamento serbio", "text": "O primeiro levantamento serbio (en serbio cir\u00edlico \u041f\u0440\u0432\u0438 \u0441\u0440\u043f\u0441\u043a\u0438 \u0443\u0441\u0442\u0430\u043d\u0430\u043a) ou primeira revolta serbia contra os turcos tivo lugar de 1804 a 1813, despois de m\u00e1is de tres s\u00e9culos de ocupaci\u00f3n otom\u00e1 no pa\u00eds. Fortemente reprimida, provocou o segundo levantamento serbio de 1815, que conduciu \u00e1 autonom\u00eda e, m\u00e1is tarde, \u00e1 independencia de Serbia.\nAntecedentes.\nTras a derrota do Imperio otom\u00e1n na guerra de 1788-1791 contra o Sacro Imperio Romano Xerm\u00e1nico, en Serbia comezaron a pensar nas posibilidades de \u00e9xito dun levantamento contra os turcos. Moitos serbios estiveran ao servizo de Austria durante a guerra, adquirindo as\u00ed unha certa experiencia militar.\nEn 1793 e 1796, o sult\u00e1n Selim III concedeu m\u00e1is dereitos aos \"paxaliks\" de Belgrado. En adiante os impostos ser\u00edan cobrados por nobres locais chamados pr\u00edncipes (\"knez\"); a liberdade de comercio e de relixi\u00f3n foran ademais garantidas. Os xan\u00edzaros tiveron que retirarse de Smederevo.\nO pax\u00e1 Hadji Mustaf\u00e1 creou unha milicia de arist\u00f3cratas serbios para combater contra os xan\u00edzaros. Esta milicia constituir\u00eda o embri\u00f3n do ex\u00e9rcito de Serbia.\nO levantamento.\nOs intentos serbios de emancipaci\u00f3n da tutela de Turqu\u00eda non comezaron, por tanto, at\u00e9 que a mesma descomposici\u00f3n interna do Imperio otom\u00e1n os facilitou. No s\u00e9culo XIX, alentados pola propaganda rusa e a nova pol\u00edtica austr\u00edaca, inici\u00e1ronse os movementos insurreccionais dos serbios que, nesta \u00e9poca, viron como se agravaba a dura explotaci\u00f3n do campesi\u00f1ado polos timariotas turcos a consecuencia da grave crise provocada polas dificultades internas do Imperio.\nA primeira insurrecci\u00f3n serbia foi en 1804 pero, truncada nada m\u00e1is nacer, provocou unha sanguenta represi\u00f3n otom\u00e1. Serbia era naquel momento teatro das loitas entre os rebeldes xan\u00edzaros, que se alzaran contra as reformas introducidas por Selim III, e as tropas imperiais. Os xan\u00edzaros da gornici\u00f3n de Belgrado asasinaron o bax\u00e1, cuxa pol\u00edtica de tolerancia coa poboaci\u00f3n cristi\u00e1 desgustaba aos musulm\u00e1ns. Os rebeldes desataron a continuaci\u00f3n unha vaga de terror contra a poboaci\u00f3n eslava que forzou a moitos dos guerrilleiros de 1787 a botarse de novo ao monte coa colaboraci\u00f3n dos \"hajduks\", campesi\u00f1os serbios fuxidos que sobreviv\u00edan agrupados en partidas de bandoleiros.\nA\u00ednda que en principio os serbios loitaban a favor do Sult\u00e1n contra os xan\u00edzaros sublevados, non tardaron en xurdir os ideais independentistas. Entre os seus xefes destacou Gjorgje Petrovi\u0107, chamado Karagjorgje (Xurxo o Negro), un tratante de porcos que en 1805 convocou en Ora\u0161ac unha Asemblea de xefes de aldea e popes rurais que o investiu como xefe nacionalista. Karagjorgje contribu\u00edu decisivamente \u00e1 vitoria do Sult\u00e1n contra os xan\u00edzaros; o caudillo serbio pediu ent\u00f3n a concesi\u00f3n da autonom\u00eda para o seu pa\u00eds baixo garant\u00eda do goberno austr\u00edaco, cousa que non aceptou o Sult\u00e1n.\nPor outra parte, Karagjorgje tivo que pactar cos terratenentes, contrarios ao establecemento dunha democracia campesi\u00f1a, e entregar a un Senado a administraci\u00f3n civil do estado embrionario, reserv\u00e1ndose el a direcci\u00f3n do ex\u00e9rcito.\nContinuou pois a guerra, e a loita dos serbios adquiriu pronto caracteres de guerra de liberaci\u00f3n, animada pola negativa de Selim III a concederlles a autonom\u00eda. Tras as vitorias de Ivanovatz, Deligrad e, especialmente, Mi\u0161ar (1806), os patriotas serbios conseguiron ocupar Belgrado e outras fortalezas do norte. Karagjogje solicitou sen \u00e9xito a axuda de Austria, a\u00ednda que obtivo apoio de Rusia, que acababa de entrar nunha nova guerra con Turqu\u00eda. Pero a diplomacia tsarista apoi\u00e1base no partido dos terratenentes, donos do rudimentario aparato administrativo e cada vez m\u00e1is opostos ao sector popular que acaudillaba o l\u00edder independentista.\nTras os primeiros \u00e9xitos de Karagjorgie veu a vitoria turca de \u010cegra; pero a participaci\u00f3n de Rusia no conflito permitiu aos serbios unha primeira liberaci\u00f3n (1807). A\u00ednda que pouco durou esta. Coa intervenci\u00f3n rusa parec\u00eda que terminar\u00edan as hostilidades. En decembro de 1808, Karagjorgje, animado polos seus triunfos, f\u00edxose proclamar pr\u00edncipe por unha Asemblea popular (\"Skuptstina\"). Iso provocou a ruptura cos conservadores e o desgusto do tsar.\nFin da revolta.\nFinalmente, ante a ameaza dun ataque napole\u00f3nico, Rusia firmou a paz con Turqu\u00eda en Bucarest (1812). Nicolao I abandonou a causa serbia a cambio dunha vaga promesa de autonom\u00eda. Serbia encontrouse baixo a influencia de d\u00faas grandes potencias, Rusia e Turqu\u00eda, que a utilizaron como elemento negociador nas s\u00faas propias relaci\u00f3ns. E as\u00ed, no Tratado de Bucarest, s\u00f3 se concedeu a Serbia unha autonom\u00eda moi relativa. Isto provocou unha nova insurrecci\u00f3n de Karagjorgje. Pouco despois, o ex\u00e9rcito otom\u00e1n recuperaba o control do pa\u00eds sen que os rusos, ocupados en rexeitar aos franceses, auxiliaran aos divididos patriotas.\nOs turcos entraron en Belgrado (1813) e Karagjorgje tivo que fuxir a Austria, mentres os seus partidarios refuxi\u00e1banse nas monta\u00f1as. As brutais represi\u00f3ns exercidas sobre a poboaci\u00f3n prenderon a mecha dunha nova sublevaci\u00f3n, que estalou en abril de 1815 encabezada polo l\u00edder guerrilliero Milo\u0161 Obrenovi\u0107.\nConsecuencias noutros territorios cristi\u00e1ns baixo dominaci\u00f3n turca.\nO levantamento serbio de 1804-1813 foi a primeira verdadeira sublevaci\u00f3n nacional contra a ocupaci\u00f3n turca nos Balc\u00e1ns, e prefigura a era das nacionalidades (idea t\u00edpica da Revoluci\u00f3n francesa de 1789) nos Balc\u00e1ns, que impulsar\u00eda aos gregos e aos b\u00falgaros e seguir o exemplo serbio. Na \u00e9poca, isto percib\u00edase como un movemento de liberaci\u00f3n das poboaci\u00f3ns cristi\u00e1s, envolto no esp\u00edrito rom\u00e1ntico. Lamartine e Victor Hugo apoiar\u00edan aos serbios contra os Turcs. Mesmo Victor Hugo escribiu un discurso de unidade europea pedindo a creaci\u00f3n dos \"Estados Unidos de Europa\" para salvar aos serbios a\u00ednda baixo ocupaci\u00f3n turca que sufr\u00edan masacres en masa. Este discurso est\u00e1 hoxe considerado como un dos actos fundadores da idea europe\u00edsta.."}
{"id": "198377", "revid": "12452", "url": "https://gl.wikipedia.org/wiki?curid=198377", "title": "Primeira Revolta Serbia", "text": ""}
{"id": "198378", "revid": "12452", "url": "https://gl.wikipedia.org/wiki?curid=198378", "title": "Primeira revolta serbia", "text": ""}
{"id": "198380", "revid": "98629", "url": "https://gl.wikipedia.org/wiki?curid=198380", "title": "Adipocito", "text": "Os adipocitos, c\u00e9lulas adiposas ou lipocitos son as c\u00e9lulas que forman o tecido adiposo. Son c\u00e9lulas arredondadas, de 10 a 200 microns, cun contido lip\u00eddico que representa o 95% do peso celular e que forma o elemento constitutivo do tecido graxo. A s\u00faa caracter\u00edstica fundamental \u00e9 que almacenan unha gran cantidade de graxas (triglic\u00e9ridos), que, no caso dos adipocitos do tecido adiposo branco (o m\u00e1is abondoso no organismo humano adulto) se agrupan formando unha gran pinga que ocupa a maior\u00eda da c\u00e9lula, desprazando ao resto do citoplasma, org\u00e1nulos e n\u00facleo \u00e1 periferia da c\u00e9lula.\nO tecido conectivo areolar est\u00e1 tam\u00e9n composto por adipocitos.\nAdemais de almacenaren graxa como reserva enerx\u00e9tica, os adipocitos te\u00f1en tam\u00e9n funci\u00f3ns end\u00f3crinas, xa que producen estr\u00f3xeno, o que \u00e9 unha raz\u00f3n potencial que explica que o sobrepeso ou o peso moi baixo sexan factores de risco da infertilidade.\nTipos.\nExisten dous tipos de tecido adiposo, e, por tanto, dous tipos de adipocitos diferentes que os forman: adipocitos brancos ou uniloculares, e adipocitos casta\u00f1os ou multiloculares.\nAdipocitos brancos ou uniloculares.\nAs c\u00e9lulas adiposas brancas, uniloculares ou monovacuolares conte\u00f1en unha gran pinga de l\u00edpido, que enche case toda a c\u00e9lula, rodeada por unha fina capa de citoplasma cos org\u00e1nulos. O n\u00facleo da c\u00e9lula \u00e9 aplanado e perif\u00e9rico. Pos\u00faen un aparato de Golgi e mitocondrias filamentosas . Unha c\u00e9lula branca t\u00edpica ten 0,1mm de di\u00e1metro, pero poden ser o dobre de grandes ou a metade. O l\u00edpido almacenado est\u00e1 en estado semil\u00edquido, e est\u00e1 composto principalmente de triglic\u00e9ridos e \u00e9steres do colesterol. As c\u00e9lulas adiposas brancas secretan moitas prote\u00ednas que act\u00faan como adipocinas, tales como a resistina, adiponectina e leptina.\nAdipocitos casta\u00f1os ou multiloculares.\nAs c\u00e9lulas adiposas casta\u00f1as, multiloculares ou plurivacuolares son poligonais. A diferenza das c\u00e9lulas do tecido adiposo branco, te\u00f1en unha considerable cantidae de citoplasma, con moitas pingas de l\u00edpido pequenas espalladas. O n\u00facleo \u00e9 redondo, e, a\u00ednda que est\u00e1 situado un pouco exc\u00e9ntrico, non \u00e9 perif\u00e9rico. A cor casta\u00f1a destas c\u00e9lulas d\u00e9bese \u00e1 gran cantidade de mitocondrias que te\u00f1en, que ademais, son un tipo de mitocondria especial, cunhas cristas peculiares e unha prote\u00edna que desaxusta a respiraci\u00f3n celular, de modo que en vez de producir enerx\u00eda en forma de ATP, dis\u00edpana como calor. De feito, a misi\u00f3n do tecido adiposo casta\u00f1o \u00e9 a produci\u00f3n de calor, especialmente nos nenos pequenos, nos que este tecido \u00e9 m\u00e1is abundante, xa que decrece coa idade.\nOrixe.\nA\u00ednda que a s\u00faa orixe a\u00ednda non est\u00e1 totalmente demostrada, existen c\u00e9lulas chamadas preadipocitos, que son fibroblastos sen diferenciar, que son estimulados para formar adipocitos.\nAs c\u00e9lulas do mes\u00e9nquima poden formar adipocitos, tecido conectivo, muscular e \u00f3seo.\nHistox\u00e9nese.\nA partir do quinto mes de vida fetal empezan a orixinarse sucesivamente as seguintes c\u00e9lulas:\nRecambio celular.\nUn adulto medio ten 30 bill\u00f3ns de adipocitos cun peso de 13,5\u00a0kg. Se un adulto ga\u00f1a peso, as c\u00e9lulas adiposas aumentan o seu tama\u00f1o unhas catro veces antes de dividirse. O n\u00famero total e o volume medio dos adipocitos son m\u00e1is altos na muller ca no home. Xeralmente consid\u00e9rase que no adulto normal, o n\u00famero de adipocitos \u00e9 constante e as variaci\u00f3ns de peso nesas idades te\u00f1en lugar por variaci\u00f3ns do tama\u00f1o das c\u00e9lulas, pero isto non est\u00e1 tan claro en todos os casos. O corpo humano est\u00e1 constitu\u00eddo nun 15 a 25% por graxa contida nos adipocitos. Cando as necesidades enerx\u00e9ticas se fan m\u00e1is importantes, o organismo utiliza as reservas lip\u00eddicas dos adipocitos.\nDespois dunha forte perda de peso, o n\u00famero de adipocitos non descende, pero as c\u00e9lulas conte\u00f1en menos graxa. As c\u00e9lulas adiposas \u00e9nchense ou baleiranse de graxa segundo as circunstancias, pero o seu n\u00famero permanece constante no adulto en circunstancias normais. Pero o n\u00famero de adipocitos pode aumentar unha vez que as c\u00e9lulas adiposas est\u00e1n dabondo cheas de graxa, xa que nesa situaci\u00f3n se dividen.\nPor\u00e9n, segundo alg\u00fans informes e libros de texto, o n\u00famero de adipocitos increm\u00e9ntase na infancia e na adolescencia. O n\u00famero total \u00e9 constante tanto nos adultos obesos coma delgados. Os individuos que se fan obesos de adultos non te\u00f1en m\u00e1is adipocitos que os que ti\u00f1an antes de engordaren.\nDe acordo con novas investigaci\u00f3ns de Tchoukalova et al, 2010, os adipocitos corporais poder\u00edan ter respostas rexionais segundo a parte do corpo \u00e1 sobrealimentaci\u00f3n en adultos. Nos experimentos, na parte superior do corpo, o incremento do tama\u00f1o dos adipocitos estaba correlacionado co aumento da graxa nesa rexi\u00f3n do corpo; por\u00e9n, o n\u00famero total de adipocitos non experimentaban un cambio significativo. Polo contrario, na parte inferior do corpo o n\u00famero de adipocitos incrementouse significativamente durante o experimento pero sen que houbese cambio no tama\u00f1o das c\u00e9lulas.\nEn resumo, non sabemos claramente se o n\u00famero de adipocitos se incrementa ou non, pero \u00e9 seguro que non decrece.\nAproximadamente, ren\u00f3vanse o 10% dos adipocitos anualmente en todas as idades adultas e niveis de \u00edndices de masa corporal sen un incremento significativo no n\u00famero total de adipocitos na idade adulta."}
{"id": "198381", "revid": "89787", "url": "https://gl.wikipedia.org/wiki?curid=198381", "title": "World Fishing Exhibition", "text": "A World Fishing Exhibition (\"Exposici\u00f3n Mundial da Pesca\") \u00e9 unha feira empresarial do sector pesqueiro que se celebra cada seis anos na cidade de Vigo.\nHistoria.\nTivo doce edici\u00f3ns, seis delas en Vigo. Inicialmente celebrouse en Londres cada dous anos desde 1963. En 1971 pasou a celebrarse en Dubl\u00edn, e a seguinte edici\u00f3n xa foi en Vigo, tendo lugar as seguintes edici\u00f3ns en 1985, 1991, 1997, 2003 e 2009. Dende o ano 85 faise coincidir coa Conferencia de Ministros de Pesca. Alfonso Paz-Andrade foi secretario xeral na edici\u00f3n de 1973 e \u00e9 presidente do comit\u00e9 executivo dende 1985.\nA edici\u00f3n de 1973, a primeira celebrada en Vigo, trouxo 372 empresas do sector de vinte pa\u00edses distintos, con m\u00e1is de 160.000 visitas. Supuxo a primeira visita a Espa\u00f1a dun ministro da Uni\u00f3n Sovi\u00e9tica desde 1939, Alexander Ishokov."}
{"id": "198383", "revid": "12452", "url": "https://gl.wikipedia.org/wiki?curid=198383", "title": "Conseller\u00eda de Medio Rural e Mar", "text": ""}
{"id": "198385", "revid": "1131", "url": "https://gl.wikipedia.org/wiki?curid=198385", "title": "Mor\u00f3nidos", "text": "Os mor\u00f3nidos (\"Moronidae\") son unha familia de peixes mari\u00f1os inclu\u00edda na orde dos Perciformes. Est\u00e1n distribu\u00eddos por augas costeiras mari\u00f1as de Norteam\u00e9rica (Atl\u00e1ntico e Golfo de M\u00e9xico), Europa (inclu\u00edndo o mar Mediterr\u00e1neo) e norte de \u00c1frica.\nCaracter\u00edsticas.\nDe corpo medianamente alargado, algunhas especies poden superar amplamente a lonxitude dun metro. A li\u00f1a lateral est\u00e9ndese \u00f3 longo de todo o corpo, ata alcanzar a caudal. Op\u00e9rculo con d\u00faas espi\u00f1as.\nD\u00faas aletas dorsais, a primeira con 8 a 10 espi\u00f1as e a segunda cunha espi\u00f1a e 10-13 radios brandos; anal con tres espi\u00f1as e 9-12 radios brandos.\nSon moi apreciados na pesca deportiva.\nClasificaci\u00f3n.\nComprende dous x\u00e9neros e seis especies:"}
{"id": "198386", "revid": "89787", "url": "https://gl.wikipedia.org/wiki?curid=198386", "title": "Revoluci\u00f3n serbia", "text": "Co nome de revoluci\u00f3n serbia co\u00f1\u00e9cese a resistencia serbia \u00e1 dominaci\u00f3n otom\u00e1, que foi durante moito tempo latente, pero que se maniufestou violentamente cando o Imperio otom\u00e1n xa estaba moi debilitado, principios do s\u00e9culo XIX e, especialmente, \u00e1s d\u00faas insurrecci\u00f3ns que estalaron, a primeira no ano 1804, e a segunda no ano 1815.\nA adopci\u00f3n da primeira Constituci\u00f3n escrita en 1835 aboliu o feudalismo e a servidume, e fixo ao pa\u00eds suzer\u00e1n.\nA revoluci\u00f3n serbia non foi s\u00f3 unha rebeli\u00f3n nacional, sen\u00f3n tam\u00e9n unha revoluci\u00f3n social, despois da cal Serbia experimentou un gran progreso debido a que aceptou os valores da sociedade burguesa. Como resultado destes levantamentos e das guerras contra o Imperio otom\u00e1n, xurdiu o Principado de Serbia, que foi internacionalmente reco\u00f1ecido o ano 1878.\nO termo \"revoluci\u00f3n serbia\" foi cu\u00f1ado polo historiador alem\u00e1n Leopold von Ranke, no seu libro \"Die Serbische Revolution\", publcado en 1829."}
{"id": "198387", "revid": "1822", "url": "https://gl.wikipedia.org/wiki?curid=198387", "title": "Moronidae", "text": ""}
{"id": "198388", "revid": "27155", "url": "https://gl.wikipedia.org/wiki?curid=198388", "title": "C\u00e9lula adiposa", "text": ""}
{"id": "198389", "revid": "27155", "url": "https://gl.wikipedia.org/wiki?curid=198389", "title": "Lipocito", "text": ""}
{"id": "198390", "revid": "5863", "url": "https://gl.wikipedia.org/wiki?curid=198390", "title": "M\u00falidos", "text": "Os M\u00falidos (Mullidae), co\u00f1ecidos popularmente como \"barbos\" ou \"salmonetes\", \u00e9 unha familia de peixes mari\u00f1os inclu\u00edda na orde dos Perciformes.\nCaracter\u00edsticas.\nCorpo algo comprimido. Li\u00f1a lateral ben aparente. Os ollos en posici\u00f3n alta, elevados sobre o perfil cef\u00e1lico, abrupto. Reco\u00f1\u00e9cense polas d\u00faas longas barbas baixo o extremo anterior da mand\u00edbula; estas barbas son m\u00f3biles e artelladas na base.\nTe\u00f1en d\u00faas aletas dorsais, curtas e separadas; a primeira con 6-8 espi\u00f1as e a segunda unha espi\u00f1a e 6-8 raios brandos. Anal curta, oposta \u00e1 segunda dorsal, con 1-2 espi\u00f1as e o resto raios brandos; pectorais longas; pelvianas inseridas baixo a vertical da base das pectorais; caudal escotada.\nViven no fondo, comunmente en bancos numerosos, onde escavan na area e pedras soltas para comer os pequenos invertebrados enterrados.\nComprende especies de alta importancia econ\u00f3mica e de carne moi saborosa. Poden alcanzar unha lonxifude m\u00e1xima descrta de 60\u00a0cm.\nClasificaci\u00f3n.\nComprende seis x\u00e9neros e 68 especies:"}
{"id": "198393", "revid": "5863", "url": "https://gl.wikipedia.org/wiki?curid=198393", "title": "Xeneral Rub\u00edn", "text": ""}
{"id": "198394", "revid": "1822", "url": "https://gl.wikipedia.org/wiki?curid=198394", "title": "Mullidae", "text": ""}
{"id": "198395", "revid": "23204", "url": "https://gl.wikipedia.org/wiki?curid=198395", "title": "Nemipt\u00e9ridos", "text": "Os Nemipt\u00e9ridos (Nemipteridae) son unha familia de peixes mari\u00f1os inclu\u00edda na orde dos Perciformes. Distrib\u00faense por augas tropicais e subtropicais do \u00cdndico e oeste do Pac\u00edfico. O nome procede do grego \"nemas\" (filamento) e \"pteron\" (ala), polo caracter\u00edstico filamento na s\u00faa aleta caudal.\nCaracter\u00edsticas.\nCorpo oblongo ou alargado. Li\u00f1a lateral longa e paralela \u00f3 perfil dorsal. Un suco na base das aletas dorsal e anal.\nTe\u00f1en unha aleta dorsal continua, con 10 espi\u00f1as e 9-10 radios brandos; na anal 3 espinas e 7 a 8 radios brandos; pelvianas \u00f3 nivel das pectorais; na parte superior da aleta cuadal dalgunhas especies hai longo filamento.\nSon peixes carn\u00edvoros que se alimentan de pequenos peixes bent\u00f3nicos, cefal\u00f3podos, crust\u00e1ceos e poliquetos, a\u00ednda que algunhas especies se alimentan de plancto. Algunhas especies son hermafroditas protoginos.\nClasificaci\u00f3n.\nComprende 62 especies agrupadas en cinco x\u00e9neros:"}
{"id": "198396", "revid": "1822", "url": "https://gl.wikipedia.org/wiki?curid=198396", "title": "Nemipteridae", "text": ""}
{"id": "198397", "revid": "5132", "url": "https://gl.wikipedia.org/wiki?curid=198397", "title": "\u00c9amonn de Valera", "text": ""}
{"id": "198398", "revid": "23204", "url": "https://gl.wikipedia.org/wiki?curid=198398", "title": "Opistogn\u00e1tidos", "text": "Os Opistogn\u00e1tidos (Opistognathidae) son unha familia de peixes mari\u00f1os inclu\u00edda na orde dos Perciformes. Viven en arrecifes pouco profundos dos oc\u00e9anos Atl\u00e1ntico centrooccidental, \u00cdndico e Pac\u00edfico desde o golfo de California a Panam\u00e1.\nCaracter\u00edsticas.\nTe\u00f1en unha boca longa, da que deriva o nome: \"opisto\" (parte traseira) e \"gnathos\" (mand\u00edbula). Fisicamente son moi parecidos \u00f3s bl\u00e9nidos, pero m\u00e1is pequenos, coa cabeza m\u00e1is grande en relaci\u00f3n \u00f3 seu corpo. Li\u00f1a lateral situada en posici\u00f3n alta percorrendo o dorso ata a metade da aleta dorsal.\nAleta dorsal continua, con 9 a 12 espi\u00f1as; anal algo m\u00e1is curta, con 3 espi\u00f1as; pelvianas situadas \u00f3 nivel das pectorais, cunha espi\u00f1a e 5 radios brandos. O x\u00e9nero \"Stalix\" ten as espi\u00f1as da aleta dorsal furcadas tranversalmente.\nOs machos incuban os ovos na boca.\nClasificaci\u00f3n.\nExisten unhas 60 especies agrupadas en catro x\u00e9neros:"}
{"id": "198399", "revid": "1822", "url": "https://gl.wikipedia.org/wiki?curid=198399", "title": "Opistognathidae", "text": ""}
{"id": "198400", "revid": "5132", "url": "https://gl.wikipedia.org/wiki?curid=198400", "title": "Michael Collins (l\u00edder irland\u00e9s)", "text": ""}
{"id": "198401", "revid": "5132", "url": "https://gl.wikipedia.org/wiki?curid=198401", "title": "Goberno Brit\u00e1nico", "text": ""}
{"id": "198403", "revid": "5132", "url": "https://gl.wikipedia.org/wiki?curid=198403", "title": "Mancomunidade Brit\u00e1nica", "text": ""}
{"id": "198404", "revid": "5132", "url": "https://gl.wikipedia.org/wiki?curid=198404", "title": "Commonwealth Brit\u00e1nica", "text": ""}
{"id": "198406", "revid": "22795", "url": "https://gl.wikipedia.org/wiki?curid=198406", "title": "Tratado de Berl\u00edn de 1878", "text": ""}
{"id": "198407", "revid": "109216", "url": "https://gl.wikipedia.org/wiki?curid=198407", "title": "Kosmos 4", "text": "Kosmos 4 (\u041a\u043e\u0441\u043c\u043e\u0441 4 en ruso), mencionado ocasionalmente como Sputnik 14 en occidente, foi un sat\u00e9lite artificial sovi\u00e9tico lanzado o 26 de abril de 1962 mediante un foguete Vostok-K desde o cosm\u00f3dromo de Baikonur.\nCaracter\u00edsticas.\nKosmos 4 foi o primeiro sat\u00e9lite de reco\u00f1ecemento sovi\u00e9tico en ser posto en \u00f3rbita con \u00e9xito. Pertenc\u00eda \u00e1 serie de sat\u00e9lites Zenit-2.\nA misi\u00f3n do sat\u00e9lite foi medi-la radiaci\u00f3n procedente das probas nucleares norteamericanas do proxecto Starfish e realizar probas de reco\u00f1ecemento fotogr\u00e1fico mediante c\u00e1maras a bordo. O sat\u00e9lite estaba dese\u00f1ado para regresar a terra e permitir a recuperaci\u00f3n da pel\u00edcula fotogr\u00e1fica.\nMisi\u00f3n.\nTrala posta en \u00f3rbita produc\u00edronse fugas nos tanques de ox\u00edxeno usados para a orientaci\u00f3n do sat\u00e9lite, o que produciu a decisi\u00f3n de facelo retornar prematuramente, tras tres d\u00edas en \u00f3rbita. A\u00ednda que durante a maior parte do tempo o sat\u00e9lite foi incontrolable, o retorno e exame do material fotogr\u00e1fico serviu para determina-lo rendemento das c\u00e1maras de a bordo."}
{"id": "198408", "revid": "4817", "url": "https://gl.wikipedia.org/wiki?curid=198408", "title": "DART", "text": "DART (acr\u00f3nimo de \"Demonstration for Autonomous Rendezvous Technology\") \u00e9 un sat\u00e9lite artificial da NASA lanzado o 15 de abril de 2005 desde a base Vandenberg da Forza A\u00e9rea mediante un foguete Pegasus XL lanzado desde un avi\u00f3n Lockheed L-1011 TriStar.\nCaracter\u00edsticas.\nDART foi un demostrador tecnol\u00f3xico dese\u00f1ado para ensaiar e probar t\u00e9cnicas autom\u00e1ticas de cita espacial e manobrar arredor doutro sat\u00e9lite co fin de desenvolver m\u00e9todos que permitan o uso futuro de naves reutilizables mediante o reaprovisionamento autom\u00e1tico de propelente, o transporte aut\u00f3nomo de carga e outras posibilidades. Neste caso, o sat\u00e9lite obxectivo foi o MUBLCOM.\nA misi\u00f3n deuse por errada debido a un problema con DART cando estaba a 91 metros de MUBLCOM, provocando a colisi\u00f3n entre os dous sat\u00e9lites sen que ning\u00fan deles sufrira danos aparentes."}
{"id": "198409", "revid": "22570", "url": "https://gl.wikipedia.org/wiki?curid=198409", "title": "Pax\u00e1", "text": "Pax\u00e1 ou bax\u00e1 (en turco, pa\u015fa; en \u00e1rabe, \u0628\u0627\u0634\u0627 b\u0101\u0161\u0101) \u00e9 un t\u00edtulo orixinalmente usado no Imperio otom\u00e1n que se aplicaba a homes que ostentaban alg\u00fan mando superior no ex\u00e9rcito ou nalgunha demarcaci\u00f3n territorial.\nHabitualmente equivale a gobernador, xeneral ou almirante, segundo o contexto. Tam\u00e9n se utilizaba como t\u00edtulo honor\u00edfico, en cuxo caso equivalder\u00eda ao t\u00edtulo ingl\u00e9s de \"sir\" ou outros an\u00e1logos.\nO goberno dun pax\u00e1, ou o territorio por el gobernado, ch\u00e1mase paxalato ou baxalato.\nEtimolox\u00eda.\nAmbos os termos te\u00f1en a mesma orixe. O segundo, bax\u00e1, \u00e9 m\u00e1is antigo e procede do \u00e1rabe \"b\u0101\u0161\u0101\" (\u0628\u0627\u0634\u0627), e este do turco \"pa\u015fa\". O primeiro, pax\u00e1, procede do franc\u00e9s \"pacha\", que o tomou do turco.\nA palabra turca, \u00e1 s\u00faa vez, poder\u00eda ser unha modificaci\u00f3n do persa \"p\u0101di\u0161\u0101h\" (\u067e\u0627\u062f\u0634\u0627\u0647), que equivale a \"rei\", ou ben descender do turco \"ba\u015f\" \u2014pronunciado \"pa\u015f\" nalg\u00fans dialectos\u2014, que significa \"cabeza\".\nNormalmente ad\u00f3itase utilizar \"bax\u00e1\" cando se refire a un contexto magreb\u00ed e \"pax\u00e1\" cando se trata dun contexto otom\u00e1n, a\u00ednda que ambas as palabras son intercambi\u00e1beis.\nUso.\nO t\u00edtulo de pax\u00e1 outorg\u00e1bao o sult\u00e1n, ag\u00e1s en Exipto, onde era o quedive ou vicerrei quen o outorgaba no seu nome. Orixinalmente aplic\u00e1base a xefes militares, e despois tam\u00e9n a gobernadores de territorios. M\u00e1is adiante utilizouse as\u00ed mesmo como t\u00edtulo honor\u00edfico (non hereditario) que a corte da Sublime Porta outorgaba a persoas, con cargo ou sen el, \u00e1s que desexaba honrar. Como outros t\u00edtulos de orixe turca, posponse ao nome.\nO t\u00edtulo de pax\u00e1 \u00e9 inferior ao de quedive ou visir, pero superior ao de bei ou ag\u00e1. Exist\u00edan no \u00e1mbito otom\u00e1n tres graos de pax\u00e1s, cuxas insignias distingu\u00edanse polo n\u00famero de colas de cabalo, iak ou pav\u00f3n que levaban. As colas son unha supervivencia da tradici\u00f3n mongol. As\u00ed, hab\u00eda pax\u00e1s con insignias dunha, d\u00faas ou tres colas, que mostraban a s\u00faa posici\u00f3n dentro da escala de mando. S\u00f3 o Sult\u00e1n, como comandante en xefe dos ex\u00e9rcitos, pod\u00eda levar unha insignia de catro colas.\nVarios cargos oficiais levaban asociado o t\u00edtulo de pax\u00e1: \nEn Marrocos, un dos poucos lugares do mundo \u00e1rabe que quedou f\u00f3ra da influencia otom\u00e1, implantouse, por\u00e9n, o t\u00edtulo, que segue utiliz\u00e1ndose e equivale ao de gobernador.\nCando o t\u00edtulo \u00e9 honor\u00edfico, a mi\u00fado f\u00fandese co nome, como \u00e9 o caso de personaxes hist\u00f3ricos como Glubb Pax\u00e1, Orabi Pax\u00e1 etc."}
{"id": "198410", "revid": "22795", "url": "https://gl.wikipedia.org/wiki?curid=198410", "title": "Bax\u00e1", "text": ""}
{"id": "198411", "revid": "22795", "url": "https://gl.wikipedia.org/wiki?curid=198411", "title": "Paxalato", "text": ""}
{"id": "198412", "revid": "22795", "url": "https://gl.wikipedia.org/wiki?curid=198412", "title": "Baxalato", "text": ""}
{"id": "198414", "revid": "23204", "url": "https://gl.wikipedia.org/wiki?curid=198414", "title": "Banato", "text": "O termo banato, antigamente un territorio gobernado por un Ban, pode referirse a:"}
{"id": "198415", "revid": "43327", "url": "https://gl.wikipedia.org/wiki?curid=198415", "title": "Cr\u00e9dito", "text": "O termo cr\u00e9dito pode referirse a:"}
{"id": "198418", "revid": "23204", "url": "https://gl.wikipedia.org/wiki?curid=198418", "title": "Alfabeto Internacional de Transliteraci\u00f3n S\u00e1nscrita", "text": "O Alfabeto Internacional de Transliteraci\u00f3n S\u00e1nscrita ou AITS (do ingl\u00e9s \"International Alphabet of Sanskrit Transliteration\", \"IAST\") \u00e9 un popular sistema de transliteraci\u00f3n que permite a romanizaci\u00f3n de escrituras \u00edndicas sen perda de informaci\u00f3n.\nO AITS \u00e9 o sistema m\u00e1is popular de romanizaci\u00f3n do s\u00e1nscrito e o pali. Empr\u00e9gase normalmente en publicaci\u00f3ns impresas, especialmente en libros sobre temas en s\u00e1nscrito e pali antigos relacionados coas relixi\u00f3ns da India. Coa crecente dispo\u00f1ibilidade de fontes Unicode, estase estendendo tam\u00e9n entre os textos electr\u00f3nicos.\nO AITS bas\u00e9ase nun est\u00e1ndar establecido polo Congreso Internacional de Orientalistas de X\u00e9nova en 1894. Permite a transliteraci\u00f3n sen perdas do devan\u00e1gari (e outras escrituras \u00edndicas como a escritura Sharada), e como tal non s\u00f3 representa os fonemas do s\u00e1nscrito, sen\u00f3n que permite unha transcrici\u00f3n esencialmente fon\u00e9tica.\nA romanizaci\u00f3n da Biblioteca Nacional de Calcuta, ideada para a romanizaci\u00f3n de todas as escrituras \u00edndicas, \u00e9 unha extensi\u00f3n do AITS.\nInventario de s\u00edmbolos e convenci\u00f3ns do AITS.\nA continuaci\u00f3n m\u00f3strase o inventario de s\u00edmbolos do AITS (tanto min\u00fasculas como mai\u00fasculas) xunto cos seus equivalentes en devan\u00e1gari e AFI (v\u00e1lido para o s\u00e1nscrito; para o hindi hai pequenas diferenzas fonol\u00f3xicas):\nNota: A diferenza das romanizaci\u00f3ns baseadas unicamente en ASCII como ITRANS ou Harvard-Kyoto, os signos diacr\u00edticos usados no AITS permiten as mai\u00fasculas nos nomes propios. As versi\u00f3ns mai\u00fasculas das letras que nunca se dan ao comezo dunha palabra (\u1e46 \u1e44 \u00d1 \u1e5c) util\u00edzanse s\u00f3 en contextos gramaticais (v\u00e9xase P\u0101\u1e47ini), onde o convenio \u00e9 escribir os sons \"IT\" en mai\u00fasculas.\nComparaci\u00f3n con ISO 15919.\nNa s\u00faa maior\u00eda, o AITS est\u00e1 contido no ISO 15919. As seguintes cinco excepci\u00f3ns d\u00e9bense \u00e1 ampliaci\u00f3n do est\u00e1ndar ISO cun repertorio adicional de s\u00edmbolos que permiten transliteraci\u00f3ns do devan\u00e1gari e outras escrituras \u00edndicas tal e como se usan en outras linguas distintas ao s\u00e1nscrito."}
{"id": "198419", "revid": "27249", "url": "https://gl.wikipedia.org/wiki?curid=198419", "title": "IAST", "text": ""}
{"id": "198420", "revid": "27249", "url": "https://gl.wikipedia.org/wiki?curid=198420", "title": "AITS", "text": ""}
{"id": "198421", "revid": "98629", "url": "https://gl.wikipedia.org/wiki?curid=198421", "title": "Garud\u00e1", "text": "Garud\u00e1 \u00e9 un paxaro m\u00edtico, considerado un deus menor (ou semideus) no hindu\u00edsmo e no budismo.\nXeralmente \u00e9 iconizado como unha aguia xigante e antropom\u00f3rfica: corpo humano de cor dourada, rostro branco, peteiro de aguia e grandes \u00e1s vermellas. \u00c9 moi antigo, enorme e pode tapar a luz do Sol.\nEtimolox\u00eda.\nPosiblemente Garud\u00e1 prove\u00f1a da ra\u00edz \"gr\u012b\" e signifique \u2018devorador\u2019, quizais, porque antigamente era identificado co devastador fogo do Sol. A\u00ednda que no alfabeto \"devan\u00e1gari\" non leva ning\u00fan acento diacr\u00edtico (polo que deber\u00eda ser grave), a pronunciaci\u00f3n aguda /garud\u00e1/ prov\u00e9n de tradici\u00f3n oral.\nMitolox\u00eda.\n\u00c9 xefe da raza das aves e inimigo da raza das serpentes, \"vahana\" do deus Visn\u00fa, e fillo de Kashiapa e Vinat\u0101. Segundo o sagrado texto \u00e9pico \"Mah\u00e1bharata\", ao nacer Garud\u00e1, os deuses aterr\u00e1ronse debido ao seu terrible brillo corporal. Supuxeron que era Agn\u00ed (o deus do lume) e ped\u00edronlle protecci\u00f3n. Logo descubriron que era un beb\u00e9, e a\u00ednda as\u00ed lo\u00e1rono como un ser supremo e cham\u00e1rano Lume e Sol (segundo o \"Mah\u00e1bharata\",\u00a01.\u00a01239).\nArun\u00e1, o amencer personificado e auriga de Suria (o deus do Sol), \u00e9 irm\u00e1n m\u00e1is vello \u2014ou irm\u00e1n m\u00e1is novo\u2014 de Garud\u00e1.\nSwah\u00e1, a esposa de Agn\u00eddev (o deus do fogo), adopta a forma dunha Garud\u012b feminina, tam\u00e9n chamada Supar\u1e47\u012b (segundo o \"Supar\u1e47\u0101dhi\u0101ia\" e o \"Taittir\u012bia \u0101ra\u1e47iaka\") para aparearse con Garud\u00e1 (segundo o \"Mah\u00e1bharata\",\u00a03.\u00a014307 e 3.\u00a014343).\nGarud\u00e1, xunto cos rishis, axudou a crebar as hostilidades entre Indra (o rei do ceo) e o piadoso \"asura\" (\u2018demonio\u2019) Vritra.\nNo Xap\u00f3n, Malaisia, Indonesia e Tailandia.\nConsid\u00e9rase que Garud\u00e1 \u00e9 a versi\u00f3n malaia do mito da ave F\u00e9nix (ser que pod\u00eda renacer das s\u00faas cinzas). Indonesia e Tailandia te\u00f1en esta ave como s\u00edmbolo nacional.\nA li\u00f1a a\u00e9rea nacional de Indonesia ch\u00e1mase Garud\u0101 Airlines.\nOs xaponeses tam\u00e9n co\u00f1ecen a Garud\u00e1, a quen denominan Karur\u00e1. Din que Garud\u00e1 com\u00eda aos seus inimigos serpentes at\u00e9 que un pr\u00edncipe budista lle ensinou a importancia do vexetarianismo. Despois Garud\u00e1 resucitou todas as v\u00edboras que comera e dixerira."}
{"id": "198422", "revid": "27249", "url": "https://gl.wikipedia.org/wiki?curid=198422", "title": "Mah\u0101bh\u0101rata", "text": ""}
{"id": "198423", "revid": "1505", "url": "https://gl.wikipedia.org/wiki?curid=198423", "title": "Vahana", "text": "No hindu\u00edsmo, denom\u00ednase vahana o veh\u00edculo dun deus.\nNas representaci\u00f3ns hindu\u00edstas, ning\u00fan deus \u00e9 representado sen o seu \"vahana\" ou sen un pedestal (que tam\u00e9n se chama \"vahana\").\nEsta montura pode ser un animal fant\u00e1stico ou real, que suxire atributos ou poderes da deidade representada, en funci\u00f3n da significaci\u00f3n simb\u00f3lica da cultura hind\u00fa.\nPor exemplo, Ganesha \u00e9 o deus da sabedor\u00eda, e a s\u00faa montura \u00e9 a rata (que representa a habilidade para salvar obst\u00e1culos)."}
{"id": "198424", "revid": "98629", "url": "https://gl.wikipedia.org/wiki?curid=198424", "title": "Il turco in Italia", "text": "Il turco in Italia (en galego \"O turco en Italia\") \u00e9 unha \u00f3pera buffa ou \"dramma buffo per musica\" en dous actos con m\u00fasica de Gioachino Rossini e libreto en italiano de Felice Romani, baseado nunha peza hom\u00f3nima de Caterino Mazzol\u00e0 coa que se fixo unha \u00f3pera do mesmo t\u00edtulo, obra do compositor alem\u00e1n Franz Seydelmann en 1788. Foi estreada o 14 de agosto de 1814, no Teatro alla Scala de Mil\u00e1n.\nEsta \u00f3pera non ten ningunha relaci\u00f3n coa \u00f3pera \"L'italiana in Argeli\", composta tam\u00e9n por Rossini un ano antes, e mesmo para alg\u00fans \u00e9 superior musicalmente; xustamente, o p\u00fablico na \u00e9poca viu unha similitude entre as d\u00faas obras, pensando que v\u00edan unha segunda versi\u00f3n. Tr\u00e1tase dunha \u00f3pera buffa moi influ\u00edda por \"Cos\u00ec fan tutte\" de Wolfgang Amadeus Mozart, estreada no mesmo teatro pouco antes que a obra de Rossini. A abertura estra\u00f1amente harmonizada, a\u00ednda que infrecuentemente gravada, \u00e9 un dos mellores exemplos do estilo caracter\u00edstico de Rossini. Unha introduci\u00f3n infrecuentemente longa mostra un solo melanc\u00f3lico e amplo cun pleno acompa\u00f1amento orquestral, antes de pasar a un tema principal puramente c\u00f3mico e vivaz.\nUn home tolo, unha dona caprichosa, un amigo celoso, unha bohemia descontenta, un turco sedutor e un poeta sen inspiraci\u00f3n non presentan de todo o mellor argumento para unha \u00f3pera. Por\u00e9n, a m\u00fasica e o libreto son tan encantadores un como o outro. En principio, hai que considerar que a m\u00fasica do turco non foi tomada doutra obra, como Rossini ti\u00f1a por costume. En cambio, m\u00e1is tarde servir\u00edase do comezo da abertura para a s\u00faa \u00f3pera \"Otello, ossia il moro di Venezia\"."}
{"id": "198426", "revid": "27249", "url": "https://gl.wikipedia.org/wiki?curid=198426", "title": "SWAPO", "text": ""}
{"id": "198427", "revid": "23204", "url": "https://gl.wikipedia.org/wiki?curid=198427", "title": "Organizaci\u00f3n do Pobo de \u00c1frica do Suroeste", "text": "A SWAPO (acr\u00f3nimo en ingl\u00e9s de \"South-West African People's Organization\"; en galego: \u00abOrganizaci\u00f3n Popular Africana do Suroeste\u00bb) \u00e9 un partido pol\u00edtico de Namibia. A efectos electorais denom\u00ednase \"\u00abSWAPO Party\u00bb\" (partido SWAPO).\nFoi fundada en 1960. En 1966, pasou a ser unha organizaci\u00f3n militar que, usando t\u00e1cticas guerrilleiras, empezou a combater o goberno surafricano en busca da independencia de Namibia. Primeiramente tivo os seus cuarteis xerais en Zambia, traslad\u00e1ndoas a Angola en 1975 ao se independizar esta de Portugal.\nUtilizando o slogan \"Unha Namibia, unha naci\u00f3n\", op\u00faxose con vehemencia \u00e1s pol\u00edticas de desenvolvemento separado (apartheid) e de bantust\u00e1ns impostas polo r\u00e9xime racista de Sur\u00e1frica.\nCando en 1990 Namibia finalmente se constitu\u00edu como Estado independente, a SWAPO converteuse no partido pol\u00edtico dominante da escena pol\u00edtica, co seu l\u00edder Sam Nujoma ga\u00f1ando as primeiras elecci\u00f3ns e convert\u00e9ndose no primeiro presidente do pa\u00eds.\nA SWAPO volveu obter a vitoria nas elecci\u00f3ns de 2005, con Hifikepunye Pohamba, logrando facerse co 75% do electorado."}
{"id": "198428", "revid": "23204", "url": "https://gl.wikipedia.org/wiki?curid=198428", "title": "La donna del lago", "text": "La donna del lago (en galego, \"A dama do lago\") \u00e9 unha \u00f3pera seria en dous actos con m\u00fasica de Gioachino Rossini e libreto en italiano de Abdrea Leone Tottola, quen se baseou no poema \"The Lady of the Lake\" de Sir Walter Scott. A \u00f3pera foi estreada no Teatro San Carlos de N\u00e1poles, o 24 de outubro de 1819 baixo a direcci\u00f3n do propio compositor. O elenco inclu\u00edu a Isabella Colbran (Elena), Benedetta Rosmunda Pisaroni (Malcolm) e Giovanni David (King James). Foi realizada en Londres en febreiro de 1823 e a s\u00faa estrea americana tivo lugar en xu\u00f1o de 1829 en Nova Orle\u00e1ns. \"La donna del lago\" foi practicamente ignorada durante un s\u00e9culo ata un \"revival\" en Florencia, en 1958. Foi representada no Festival Camden de Londres en 1969 con Kiri Te Kanawa no papel principal.\nEsta \u00f3pera foi a primeira que se baseou en obras rom\u00e1nticas de Scott. Contra o 1840, apenas 20 anos despois de \"La donna del lago\", houbo 25 \u00f3peras italianas sobre obras de Scott (sendo a m\u00e1is famosa a de Gaetano Donizetti \"Lucia di Lammermoor\"), e por outros en alem\u00e1n, franc\u00e9s e ingl\u00e9s).\nEn 1992, para conmemorar o bicentenario do nacemento de Rossini, o Teatro alla Scala de Mil\u00e1n montou a s\u00faa primeira produci\u00f3n desta \u00f3pera en 150 anos cun elenco que inclu\u00eda a Rockwell Blake e Chris Merritt, dirixida por Werner Herzog e coa batuta de Ricardo Muti."}
{"id": "198429", "revid": "56817", "url": "https://gl.wikipedia.org/wiki?curid=198429", "title": "Ermione", "text": "Ermione \u00e9 unha \u00f3pera seria en dous actos con m\u00fasica de Gioachino Rossini e libreto en italiano de Andrea Leone Tottola, baseado na obra teatral \"Andromaque\" de Jean Racine. Foi estreada no Teatro San Carlo de N\u00e1poles o 27 de marzo de 1819 baixo a batuta de Nicola Festa, resultando un fracaso rotundo, polo que nunca se volveu representar ata tempos modernos no Rossini Opera Festival de 1987. Posteriormente foi representado varias veces en Italia e no estranxeiro."}
{"id": "198430", "revid": "98629", "url": "https://gl.wikipedia.org/wiki?curid=198430", "title": "Le convenienze ed inconvenienze teatrali", "text": "Le convenienze ed inconvenienze teatrali (en galego \"As conveniencias e as inconveniencias teatrais\") \u00e9 unha \u00f3pera nun acto, d\u00faas escenas, con m\u00fasica de Gaetano Donizetti e libreto en italiano de Domenico Gilardoni, baseado nas obras de Antonio Simone Sografi \"Le convenienze teatrali\" (1794) e \"Le inconvenienze teatrali\" (1800). A \u00f3pera, denominada \"farsa in un atto\", foi estreada no Teatro Nuovo de N\u00e1poles o 21 de novembro de 1827, conseguindo un certo \u00e9xito, se ben na actualidade \u00e9 pouco representada. A simpat\u00eda da obra d\u00e9bese \u00e1s partes frecuentes en nopolitano e o car\u00e1cter singular de Mamma Agata, o \u00fanico cantante masculino que realiza un papel feminino (bar\u00edtono), mentres que o caso contrario era habitual (unha muller interpretando a un home), mesmo entre unha das \u00faltimas obras de Verdi (Un ballo in maschera, 1859)."}
{"id": "198431", "revid": "56817", "url": "https://gl.wikipedia.org/wiki?curid=198431", "title": "Anna Bolena (Donizetti)", "text": "Anna Bolena (en galego \"Ana Bolena\") \u00e9 unha \u00f3pera en dous actos con m\u00fasica de Gaetano Donizetti e libreto en italiano de Felice Romani, baseado en \"Enrico VIII ossia Anna Bolena\" de Ippolito Pindemonte e \"Anna Bolena\" de Alessandro Pepoli, \u00e1mbalas d\u00faas sobre a vida de Ana Bolena, a segunda esposa do rei Henrique VIII de Inglaterra. Foi estreada no Teatro Carcano de Mil\u00e1n, o 26 de decembro de 1830.\nO d\u00fao \"Sul suo capo aggravi un Dio\" entre Ana (soprano) e Xoana Seymour (mezzosoprano) est\u00e1 considerado un dos mellores de todo o repertorio oper\u00edstico. Esta \u00f3pera forma parte dunha serie de \u00f3peras de Donizetti que tratan do per\u00edodo Tudor na historia de Inglaterra, e que incl\u00fae \"Roberto Devereux\" (titulada as\u00ed polo suposto amante da ra\u00ed\u00f1a Isabel I de Inglaterra), \"Maria Stuarda\" (titulada as\u00ed por Mar\u00eda I de Escocia) e \"Il castello di Kenilworth\". Os principais papeis femininos das \u00f3peras \"Anna Bolena\", \"Maria Stuarda\", e \"Roberto Devereux\" son decot\u00edo co\u00f1ecidos como as \"Tres Ra\u00ed\u00f1as de Donizetti.\""}
{"id": "198432", "revid": "89787", "url": "https://gl.wikipedia.org/wiki?curid=198432", "title": "Parisina d'Este", "text": "Parisina d'Este \u00e9 unha \u00f3pera en tres actos con m\u00fasica de Gaetano Donizetti e libreto en italiano de Felice Romani, Lord Byron \"Parisina\" (1816). Foi estreada o 17 de marzo de 1833 no Teatro della Pergola, en Florencia.\nTr\u00e1tase dunha \u00f3pera moi pouco representada, aparecendo nas estat\u00edsticas de Operabase con s\u00f3 2 representaci\u00f3ns no per\u00edodo 2005-2010."}
{"id": "198441", "revid": "27249", "url": "https://gl.wikipedia.org/wiki?curid=198441", "title": "M\u00e9xico, D.F.", "text": ""}
{"id": "198443", "revid": "65337", "url": "https://gl.wikipedia.org/wiki?curid=198443", "title": "Maria Stuarda", "text": "Maria Stuarda, en galego, Mar\u00eda Estuardo, \u00e9 unha \u00f3pera seria en tres actos con m\u00fasica de Gaetano Donizetti e libreto en italiano de Giuseppe Badari. Foi estreada no Teatro alla Scala de Mil\u00e1n o 30 de decembro de 1835. Forma parte da chamada Trilox\u00eda Tudor (xunto con Anna Bolena e Roberto Devereux), as \u00f3peras que Donizetti compuxo en torno \u00e1 figura de Isabel I de Inglaterra.\nCaracter\u00edsticas.\nDonizetti pensara en Felice Romani para escribir o libreto, mais finalmente se negar\u00eda. O compositor contactou daquela con Giuseppe Badari, un xove avogado de 17 anos. Donizetti xa escollera a trama da \u00f3pera, ser\u00eda unha obra de Friedrich Schiller, que \u00e1 s\u00faa ver narra os feitos ficticios sobre a ra\u00ed\u00f1a Mar\u00eda I de Escocia.\nComo moitas outras \u00f3peras da \u00e9poca, \"Maria Stuarda\" tivo problemas coa censura. Donizetti comp\u00faxoa por encargo do Teatro San Carlo de N\u00e1poles. Mais durante os ensaios, en 1834, recibiu a orde de trocar o texto para eliminar calquera referencia \u00e1 disputa entre Isabel de Inglaterra e Mar\u00eda Estuardo, e a execuci\u00f3n da \u00f3pera. A corte de N\u00e1poles era daquela a m\u00e1is conservadora de Europa.\nO tema est\u00e1 baseado nas vidas de Mar\u00eda, Ra\u00ed\u00f1a de Escocia, e a s\u00faa curm\u00e1 Isabel I de Inglaterra. Ao prohibir o rei a representaci\u00f3n da \u00f3pera, Donizetti respond\u00eda sacando anacos da s\u00faa composici\u00f3n para empregalos nun traballo posterior, \"Buondelmonte\". A soprano Mar\u00eda Malibr\u00e1n forzou unha estrea no Teatro alla Scala ignorando a revisi\u00f3n censurada, mais Mil\u00e1n reforzaba a prohibici\u00f3n. D\u00e1ndose de conta da imposibilidade de continuar a s\u00faa carreira en Italia, considerou a posibilidade dunha estrea en Londres, mais a morte de Malibr\u00e1n (\u00e1 idade de 28 anos) en 1836 anulou o proxecto. Coa excepci\u00f3n dunhas cantas produci\u00f3ns da versi\u00f3n \"Buondelmonte\", a obra ficou esquecida ata 1958, cando unha produci\u00f3n de B\u00e9rgamo, a cidade natal de Donizetti, levaba o traballo orixinal \u00e1 popularidade.\nEn 1866, \"Maria Stuarda\" volveu ao Teatro San Carlo, desta volta co seu libreto orixinal; a dinast\u00eda Borb\u00f3n xa non reinaba na cidade."}
{"id": "198444", "revid": "42924", "url": "https://gl.wikipedia.org/wiki?curid=198444", "title": "Teatro San Carlo", "text": "O Real Teatro de San Carlo (m\u00e1is co\u00f1ecido como Teatro San Carlo) \u00e9 un dos teatros de \u00f3pera m\u00e1is famosos do mundo e est\u00e1 situado na cidade de N\u00e1poles (Italia). Inaugurado o 4 de novembro de 1737, \u00e9 o teatro de \u00f3pera activo m\u00e1is antigo do mundo. Polas s\u00faas dimensi\u00f3ns e estrutura, foi o modelo dos seguintes teatros de Europa.\nHistoria.\nFoi dese\u00f1ado polos arquitectos Giovanni Antonio Medrano e Angelo Carasale para o rei Borb\u00f3n Carlos III de N\u00e1poles (Carlo III en italiano). Carlos quixo dotar a N\u00e1poles dun novo e grande teatro para substitu\u00edr o antigo e deteriorado Teatro San Bartolomeo, do ano 1621.\nFiu inaugurado o 4 de novembro de 1737 -d\u00eda da onom\u00e1stica do rei- coa representaci\u00f3n da \u00f3pera \"Achille in Sciro\", de Domenico Sarro, baseada na obra teatral do famoso poeta e dramaturgo co\u00f1ecido como Metastasio. O mesmo Sarro dirixiu \u00e1 orquestra en dous ballets a modo de \"intermezzi\", obra de Grossatesta. No seu tempo foi o teatro de \u00f3pera m\u00e1is grande do mundo, con 3.300 localidades. O novo teatro foi moi admirado pola s\u00faa arquitectura, as decoraci\u00f3ns douradas e a suntuosa tapicer\u00eda de cor azul (azul e dourado eran as cores oficiais dos Borb\u00f3ns).\nO Teatro San Carlo foi destru\u00eddo por un lume o 12 de febreiro de 1816, sendo redese\u00f1ado polo arquitecto Antonio Niccolini e reconstru\u00eddo en 10 meses por orde do rei Fernando IV, tam\u00e9n Borb\u00f3n. O 12 de xaneiro de 1817, o teatro reconstru\u00eddo foi inaugurado coa \u00f3pera \"Il sogno di Partenope\", de Simon Mayr.\nO seu novo dese\u00f1o, na forma tradicional de ferradura, foi dotado con 1.444 localidades e cun proscenio de 33,5 metros de ancho e 30 metros de altura. O escenario conta cunha profundidade de 34,5 metros.\nEn 1845 lev\u00e1ronse a cabo reformas adicionais e, contra 1854, mudou a aparencia interior do teatro cunha decoraci\u00f3n vermella e dourada, que perdura ata agora. A parte da creaci\u00f3n do foxo para a orquestra, por consello de Verdi en 1872, a instalaci\u00f3n de electricidade en 1890, a eliminaci\u00f3n da ara\u00f1a central e a construci\u00f3n dun novo vest\u00edbulo e unha nova ala para os camerinos dos artistas, o teatro non sufriu trocos substanciais ata os bombardeos da segunda guerra mundial, no ano 1943. Non obstante, o teatro foi rapidamente reparado polas forzas aliadas de ocupaci\u00f3n, e reabriu ao cabo de seis meses, o 16 de decembro de 1943."}
{"id": "198449", "revid": "5132", "url": "https://gl.wikipedia.org/wiki?curid=198449", "title": "Ex\u00e9rcito Republicano Irland\u00e9s de Continuidade", "text": ""}
{"id": "198450", "revid": "5312", "url": "https://gl.wikipedia.org/wiki?curid=198450", "title": "Izquierda Comunista de Espa\u00f1a", "text": "Izquierda Comunista de Espa\u00f1a (ICE), tam\u00e9n co\u00f1ecido como Izquierda Comunista, foi un partido pol\u00edtico espa\u00f1ol de ideolox\u00eda marxista durante os anos 1930.\nHistoria.\nIzquierda Comunista de Espa\u00f1a foi fundado polos partidarios espa\u00f1ois da Oposici\u00f3n de Izquierda, liderada por Lev Trotski no seo do movemento comunista internacional desde finais dos anos vinte, fronte ao stalinismo. \nEn 1930 constitu\u00eduse a Oposici\u00f3n Comunista de Espa\u00f1a, co obxectivo de agrupar aos expulsados do Partido Comunista de Espa\u00f1a (PCE) e aos a\u00ednda militantes no comunismo oficial.\nLogo da II Conferencia Nacional (marzo de 1932) e a constataci\u00f3n da imposibilidade de reformar o PCE de acordo aos seus postulados, a Oposici\u00f3n constitu\u00eduse como partido pol\u00edtico co nome de ICE. \nA s\u00faa militancia chegou ao millar de afiliados. As s\u00faas principais bases de apoio eran Madrid, Catalu\u00f1a, Asturias, Castela e Le\u00f3n e Estremadura, onde contaba con moita forza na provincia de Badaxoz, especialmente en Llerena e arredores. Realizaba o traballo sindical no seo da Uni\u00f3n General de Trabajadores.\nDirixida por Andreu Nin, Juan Andrade, Enrique Fern\u00e1ndez Send\u00f3n e Grandizo Munis, entre outros, participou na Alianza obrera e na Revoluci\u00f3n de Asturias de 1934. Nesa etapa, o xiro \u00e1 esquerda cara posici\u00f3ns revolucionarias das Juventudes Socialistas de Espa\u00f1a fixo que os seus dirixentes, como Santiago Carrillo, formulasen \u00e1 ICE ingresar nas organizaci\u00f3ns socialistas para contribu\u00edr ao mesmo, un proceso co\u00f1ecido como \"bolchevizaci\u00f3n\". A ra\u00edz disto viviu un debate interno crucial a partir dese ano, entre unha maior\u00eda partidaria de formar un novo partido independente xunto ao Bloc Obrer i Camperol (BOC) de Joaqu\u00edn Maur\u00edn e unha minor\u00eda encabezada por Grandizo Munis favorable a entrar no PSOE. \nFinalmente, a ICE fusionouse co BOC en setembro de 1935 formando o Partido Obrero de Unificaci\u00f3n Marxista (POUM) e rompendo os seus lazos pol\u00edticos con Lev Trotski, partidario da segunda opci\u00f3n.\nO seu \u00f3rgano oficial era a publicaci\u00f3n \"Comunismo\" e o seu \u00f3rgano de debate te\u00f3rico, \"El Soviet\"."}
{"id": "198451", "revid": "1888", "url": "https://gl.wikipedia.org/wiki?curid=198451", "title": "Izquierda Comunista", "text": ""}
{"id": "198452", "revid": "98629", "url": "https://gl.wikipedia.org/wiki?curid=198452", "title": "C\u00e9lula plasm\u00e1tica", "text": "As c\u00e9lulas plasm\u00e1ticas, tam\u00e9n chamadas plasmocitos, c\u00e9lulas B plasm\u00e1ticas ou c\u00e9lulas B efectoras, son gl\u00f3bulos brancos do grupo dos linfocitos B, que producen grandes cantidades de anticorpos. Son os linfocitos B activados e diferenciados. Transp\u00f3rtanse polo plasma sangu\u00edneo e o sistema linf\u00e1tico. Orix\u00ednanse na medula \u00f3sea en forma de linfocitos B, e difer\u00e9ncianse en c\u00e9lulas plasm\u00e1ticas, normalmente nos n\u00f3dulos linf\u00e1ticos.\nDesenvolvemento.\nOs linfocitos B orix\u00ednanse na medula \u00f3sea. Para activ\u00e1rense xeralmente deben tomar contacto cun ant\u00edxeno (presentado por un macr\u00f3fago ou por unha c\u00e9lula dendr\u00edtica normalmente) e despois cunha c\u00e9lula T. Despois da estimulaci\u00f3n pola c\u00e9lula T, que xeralmente ocorre nos centros xerminais dos \u00f3rganos linfoides secundarios como o bazo e os n\u00f3dulos linf\u00e1ticos, as c\u00e9lulas B activadas empezan a diferenciarse en c\u00e9lulas m\u00e1is especializadas. Nesta diferenciaci\u00f3n das c\u00e9lulas B dos centros xerminais hai d\u00faas posibilidades: poden diferenciarse en c\u00e9lulas B de memoria ou en c\u00e9lulas plasm\u00e1ticas. O mecanismo polo cal unha c\u00e9lula B se converte nunha ou outra \u00e9 un proceso co\u00f1ecido como maduraci\u00f3n de afinidade. A maior\u00eda das c\u00e9lulas B conv\u00e9rtense c\u00e9lulas plasm\u00e1ticas, para o cal primeiro se diferencian en plasmablastos, e finalmente en c\u00e9lulas plasm\u00e1ticas, e empezan a producir grandes cantidades de anticorpos.\nA c\u00e9lula sangu\u00ednea m\u00e1is inmatura que pode considerarse c\u00e9lula plasm\u00e1tica en vez de c\u00e9lulas B \u00e9 o plasmablasto ou plasmoblasto. Os plasmablastos secretan m\u00e1is cantidade de anticorpos ca as c\u00e9lulas B, pero menos ca as c\u00e9lulas plasm\u00e1ticas. Div\u00eddense rapidamente e a\u00ednda te\u00f1en a capacidade de internalizar os ant\u00edxenos e presentalos \u00e1s c\u00e9lulas T. Unha c\u00e9lula pode permanecer neste estado durante varios d\u00edas, e despois ou morren ou transf\u00f3rmanse irrevocablemente en c\u00e9lulas plasm\u00e1ticas maduras completamente diferenciadas. A diferenciaci\u00f3n de c\u00e9lulas B maduras en c\u00e9lulas plasm\u00e1ticas depende dos factores de transcrici\u00f3n Blimp-1/PRDM1 e IRF4.\nActividade.\nDespois do proceso de maduraci\u00f3n de afinidade nos centros xerminais, as c\u00e9lulas plasm\u00e1ticas te\u00f1en un tempo de vida indeterminado, de d\u00edas ou meses. Secretan altos niveis de anticorpos, de centos ou miles de mol\u00e9culas de anticorpo por segundo. A diferenza dos seus precursores, non poden cambiar a clase de inmunoglobulinas que producen, non presentan mol\u00e9culas CMH-II (ou en ingl\u00e9s MHC-II) e non captan o ant\u00edxeno, porque xa non presentan suficientes cantidades de inmunoglobulina de superficie (que funciona como receptor antix\u00e9nico nas c\u00e9lulas B). Por\u00e9n, \u00e9 importante que os baixos niveis de inmunoglobulina de superficie que presentan te\u00f1en unha continua exposici\u00f3n ao ant\u00edxeno, porque iso en parte determina a duraci\u00f3n da vida da c\u00e9lula.\nO seu tempo de vida, clase de anticorpos producidos, e os lugares aos que se desprazan as c\u00e9lulas plasm\u00e1ticas tam\u00e9n dependen de sinais, como citocinas, recibidas das c\u00e9lulas T durante a diferenciaci\u00f3n.\nA diferenciaci\u00f3n pode ser estimulada por un ant\u00edxeno de d\u00faas maneiras:\nComo a maduraci\u00f3n das c\u00e9lulas B tam\u00e9n implica hipermutaci\u00f3ns som\u00e1ticas (un proceso completado antes da diferenciaci\u00f3n en c\u00e9lula plasm\u00e1tica), estes anticorpos frecuentemente te\u00f1en unha afinidade moi alta polo seu ant\u00edxeno. As c\u00e9lulas plasm\u00e1ticas s\u00f3 poden producir un s\u00f3 tipo de anticorpo dunha soa clase de inmunoglobulina. Noutras palabras, cada c\u00e9lula B \u00e9 espec\u00edfica para un s\u00f3 ant\u00edxeno, pero cada c\u00e9lula pode producir varios miles de mol\u00e9culas de anticoropos por segundo todos iguais. Esta prol\u00edfica produci\u00f3n de anticorpos \u00e9 unha parte integral da resposta inmune humoral.\nCaracter\u00edsticas microsc\u00f3picas.\nAs c\u00e9lulas plasm\u00e1ticas son grandes linfocitos de entre 10 e 20 microns xeralmente, cunha relaci\u00f3n alta n\u00facleo/citoplasma e unha aparencia caractrer\u00edstica ao microscopio \u00f3ptico. Te\u00f1en un citoplasma bas\u00f3filo e un n\u00facleo exc\u00e9ntrico con abondosa heterocromatina formando un patr\u00f3n radial caracter\u00edstico en roda de carro ou esfera de reloxo. O seu citoplasma tam\u00e9n cont\u00e9n unha zona p\u00e1lida que ao microscopio electr\u00f3nico cont\u00e9n un extenso aparato de Golgi xuxtanuclear e un par de centr\u00edolos (imaxe de microscopio elect\u00f3nico). O ret\u00edculo endoplasm\u00e1tico rugoso \u00e9 moi extenso e xeralmente coas cisternas paralelas e moi apertadas. Este gran ret\u00edculo endoplasm\u00e1tico e o aparato de Golgi ben desenvolvido son caracter\u00edsticas que lles permiten producir e secretar inmunoglobulinas .\nDurante a diferenciaci\u00f3n do linfocito a c\u00e9lula plasm\u00e1tica prod\u00facese o aumento da heterocromatina, diminuci\u00f3n do nucl\u00e9olo, desaparici\u00f3n dos polirribosomas libres, e aumento do aparato de Golgi e do ret\u00edculo endoplasm\u00e1tico.\nAnt\u00edxenos de superficie.\nAs c\u00e9lulas plasm\u00e1ticas completamente diferenciadas expresan relativamente poucos ant\u00edxenos de superficie, e non expresan os marcadores com\u00fans das c\u00e9lulas B, como CD19 e CD20. No seu lugar, as c\u00e9lulas plasm\u00e1ticas ident\u00edf\u00edcanse por citometr\u00eda de fluxo pola expresi\u00f3n adicional de CD38, CD78, o receptor da interleucina-6 e a falta de expresi\u00f3n do CD45. Nos humanos, o CD27 \u00e9 un bo marcador das c\u00e9lulas plasm\u00e1ticas, as c\u00e9lulas B non activadas (na\u00efves) son CD27- (non expresan o marcador), as c\u00e9lulas B de memoria son CD27+ (expresan algo o marcador) e as c\u00e9lulas plasm\u00e1ticas son CD27++ (expresan moito o marcador).\nO CD38 e o CD138 expr\u00e9sanse en grandes cantidades.\nEnfermidades.\nSon neoplasmas malignos (c\u00e1nceres) de c\u00e9lulas plasm\u00e1ticas o plasmocitoma, o mieloma m\u00faltiple, a macroglubulinemia de Waldenstr\u00f6m e a leucemia de c\u00e9lulas plasm\u00e1ticas. O mieloma m\u00faltiple identif\u00edcase frecuentemente porque as c\u00e9lulas plasm\u00e1ticas malignas contin\u00faan producindo un anticorpo, que pode ser detectado como unha paraprote\u00edna.\nA inmunodeficiencia variable com\u00fan p\u00e9nsase que se debe a un problema na diferenciaci\u00f3n de linfocitos a c\u00e9lulas plasm\u00e1ticas. O resultado \u00e9 un baixo nivel de anticorpos no soro sangu\u00edneo e risco de infecci\u00f3ns."}
{"id": "198455", "revid": "1888", "url": "https://gl.wikipedia.org/wiki?curid=198455", "title": "La Verdad", "text": "La Verdad foi o nome de varias publicaci\u00f3ns:"}
{"id": "198456", "revid": "22570", "url": "https://gl.wikipedia.org/wiki?curid=198456", "title": "Sancia di Castiglia", "text": "Sancia di Castiglia (en galego \"Sancha de Castela\") \u00e9 unha \u00f3pera seria en dous actos con m\u00fasica de Gaetano Donizetti sobre un libreto de Pietro Salatino. Foi estreada o 4 de novembro de 1832 no Teatro San Carlo de N\u00e1poles baixo a direcci\u00f3n de Nicola Festa."}
{"id": "198457", "revid": "89787", "url": "https://gl.wikipedia.org/wiki?curid=198457", "title": "Gemma di Vergy", "text": "Gemma di Vergy \u00e9 unha \"traxedia l\u00edrica\" ou \u00f3pera en dous actos con m\u00fasica de Gaetano Donizetti e libreto en italiano de Giovanni Emanuele Bidera, baseado na traxedia \"Charles VII chez ses grands vassaux\" \"(Carlos VII nas casas dos seus grandes vasalos\" de 1831) de Alexandre Dumas, que foi posteriormente o tema da \u00f3pera \"Saracin\" do compositor ruso C\u00e9sar Cui. Estreouse o 26 de decembro de 1834 no Teatro alla Scala de Mil\u00e1n baixo a batuta de Eugenio Cavallini, obtendo un bo \u00e9xito.\nEsta \u00f3pera apenas se representa, aparecendo nas estat\u00edsticas de Operabase cunha soa representaci\u00f3n no per\u00edodo 2005-2010."}
{"id": "198458", "revid": "23562", "url": "https://gl.wikipedia.org/wiki?curid=198458", "title": "Club Universidad de Chile", "text": ""}
{"id": "198459", "revid": "98629", "url": "https://gl.wikipedia.org/wiki?curid=198459", "title": "Tratado de Passarowitz", "text": "O Tratado de Passarowitz, ou Paz de Passarowitz ou Po\u017earevac, asinouse o 21 de xullo de 1718 e supuxo o fin da guerra Austro-Turca (1716-1718).\nHistoria e caracter\u00edsticas.\nBaixo a mediaci\u00f3n de Inglaterra e das Provincias Unidas, os representantes do Sacro Imperio Romano Xerm\u00e1nico (Austria), da Rep\u00fablica de Venecia e do Imperio otom\u00e1n reun\u00edronse en Passarowitz (Po\u017earevac, ao sueste de Belgrado) en maio de 1718.\nPolo Tratado de Passarowitz, Venecia confirmaba a posesi\u00f3n de Dalmacia, as illas X\u00f3nicas e as cidades de Pr\u00e9veza e Arta, pero perd\u00eda Morea e Creta (que recuperara no anterior Tratado de Karlowitz, 1699).\nO Emperador de Austria reti\u00f1a as s\u00faas adquisici\u00f3ns: o Banato de Temesvar, o oeste de Valaquia (Oltenia) e un extenso territorio en torno a Belgrado (aproximadamente a metade de Serbia).\nEn Bosnia e Croacia, os r\u00edos r\u00edo Sava e o r\u00edo Una utiliz\u00e1ronse para fixar as fronteiras.\nComo consecuencia do tratado, confirmouse a preponderancia de Austria nos Balc\u00e1ns e a rexi\u00f3n do Danubio, marcando o final da hexemon\u00eda turca, que fora indiscut\u00edbel no per\u00edodo anterior (at\u00e9 o sitio de Viena de 1683).\nO tratado significou a fixaci\u00f3n dun equilibrio duradeiro entre as potencias da rexi\u00f3n, que non se rompeu at\u00e9 o s\u00e9culo XIX a\u00ednda que a delimitaci\u00f3n territorial variou no Tratado de Belgrado (1739), que devolveu aos turcos o norte de Bosnia, a zona de Belgrado e Oltenia."}
{"id": "198460", "revid": "88215", "url": "https://gl.wikipedia.org/wiki?curid=198460", "title": "Primeira Divisi\u00f3n de Chile", "text": "O Primeira Divisi\u00f3n de Chile \u00e9 a competici\u00f3n de m\u00e1ximo nivel da liga profesional de f\u00fatbol que se disputa en Chile, organizado pola \"Asociaci\u00f3n Nacional de F\u00fatbol Profesional\", organismo que pertence \u00e1 Federaci\u00f3n de F\u00fatbol de Chile. Recibe o nome de Campionato Nacional Petrobras de Primeira Divisi\u00f3n por mor do seu patrocinador principal.\nO torneo fundouse o 31 de maio de 1933, e at\u00e9 o ano 2011 l\u00e9vanse disputadas 78 tempadas. Os clubs m\u00e1is laureados na historia do campionato son o Colo-Colo (29 t\u00edtulos), o Universidad de Chile (15 t\u00edtulos) e o Universidad Cat\u00f3lica (10 t\u00edtulos), \u00e1mbolos 3 clubs da cidade de Santiago de Chile. O primeiro campi\u00f3n foi o Club Deportivo Magallanes, mentres que o campi\u00f3n actual \u00e9 o Universidad de Chile.\nA orixe do torneo foi a liorta entre os clubs da capital chilena que quer\u00edan o profesionalismo e os que non o quer\u00edan. Os defensores do profesionalismo crearon esta competici\u00f3n, que nos seguintes anos acolleu tam\u00e9n \u00f3 resto do clubs. En 1937 debutou tam\u00e9n o primeiro equipo de fora da capital, pasando a ser un campionato nacional. Na actualidade 6 dos 18 equipos da Primeira Divisi\u00f3n de Chile son da Rexi\u00f3n Metropolitana de Santiago de Chile, pero polo xeral tr\u00e1tase dun campionato no que est\u00e1n representadas t\u00f3dalas rexi\u00f3ns do pa\u00eds.\nTanto os dous campi\u00f3ns dos torneos Apertura e Clausura, como o terceiro equipo con m\u00e1is puntos, acadan un posto para disputar a Copa Libertadores do ano seguinte.\nEquipos 2012.\nOs seguintes 18 equipos competir\u00e1n polo campionato na tempada 2012:\nPalmar\u00e9s.\nO palmar\u00e9s da liga est\u00e1 dominado polos 3 grandes clubs cl\u00e1sicos da cidade de Santiago de Chile:"}
{"id": "198461", "revid": "27155", "url": "https://gl.wikipedia.org/wiki?curid=198461", "title": "Plasmocito", "text": ""}
{"id": "198463", "revid": "11384", "url": "https://gl.wikipedia.org/wiki?curid=198463", "title": "Fronteira Militar", "text": "As Fronteiras Militares foron unhas terras fronteirizas do Imperio dos Habsburgo que actuaron como \"cord\u00f3n sanitario\" contra o Imperio otom\u00e1n desde principios da Idade Moderna at\u00e9 finais do s\u00e9culo XIX.\nDespois do desastre de Moh\u00e1cs, expansi\u00f3n do Imperio otom\u00e1n en Europa supuxo o repregamento da fronteira do Reino de Hungr\u00eda cara ao norte, perd\u00e9ndose as\u00ed moitas terras croatas (e mesmo h\u00fangaras).\nDefensa da Europa cristi\u00e1 contra os turcos.\nGran parte de Croacia e case toda Eslavonia foron ocupadas polos otom\u00e1ns, pero nas zonas que escaparon \u00e1 conquista, as s\u00faas Dietas mantiveron a fidelidade \u00e1 coroa h\u00fangara, encarnada agora no habsburgo Fernando de Austria (o irm\u00e1n de Carlos V). \nL\u00edmite cos turcos durante tres s\u00e9culos, a maior parte de Croacia e Eslavonia convert\u00e9ronse na fronteira militar, escenario de frecuentes incursi\u00f3ns inimigas at\u00e9 a reconquista de finais do s\u00e9culo XVII.\nCando, en 1526, a Casa de Austria asumiu o trono do Reino de Hungr\u00eda (que inclu\u00eda o de Croacia), e o emperador Fernando I prometeu ao Parlamento Croata que achegar\u00eda 200 cabaleiros e 200infantes, e que pagar\u00eda outros 800 xinetes para sumarse \u00e1s forzas croatas.\nEn 1553 as terras fronteirizas foron reorganizadas baixo o mando do comandante Iv\u00e1n Lenkovi\u0107. A fronteira dividiuse entre a Krajina Croata e a Alta Krajina Eslavona. A fronteira co Imperio Otom\u00e1n foi fortificada.\nOs gastos militares eran cuantiosos, e o Congreso das Terras de Austria Interior de Bruck an der Mur en 1578 definiu as obrigas de cada territorio na defensa. As\u00ed, a nobreza de Estiria financiou a Fronteira Eslavona mentres que as demais (Baixa Austria, Alta Austria, Carniola, Carintia e Salzburgo) financiaron a parte croata.\nA pesar do apoio financeiro da nobreza de Austria interior, as finanzas da Fronteira Militar non eran boas. O alto mando de Graz decidiu probar outras alternativas \u00e1s tropas mercenarias, pasando na d\u00e9cada de 1630 a ofrecer terras e privilexios na fronteira a inmigrantes (como os uskok, guerrillas e refuxiados das terras ocupadas polos turcos) a cambio do seu servizo no ex\u00e9rcito imperial.\nPara evitar o despoboamento das expostas terras fronteirizas, outorg\u00f3uselle a liberdade aos campesi\u00f1os da rexi\u00f3n, fronte ao r\u00e9xime de servidume doutras terras. En novembro de 1630, o emperador proclamou o \"Statuta Wallachorum\" ou Estatuto de Valaquia, regulando o status dos colonos de Valaquia (inclu\u00edndo eslavos como croatas, serbios ou romaneses) e especificaba as s\u00faas obrigas civ\u00eds e militares. \nPor ese tempo, a poboaci\u00f3n da fronteira era xa unha mestura entre o pobo croata aut\u00f3ctono e os inmigrantes. A esta nova clase militar, dado o alto n\u00famero de refuxiados doutros pa\u00edses, especialmente serbios, conced\u00e9uselle liberdade de credo, a pesar de que o pa\u00eds era oficialmente cat\u00f3lico.\nCo tempo, a poboaci\u00f3n da fronteira converteuse nun estamento militar, mesmo a\u00ednda despois da desaparici\u00f3n do dominio turco.\nPoboaci\u00f3n.\n1790.\nDe acordo con datos de 1790, a poboaci\u00f3n da Fronteirra Militar estaba composta por:\nPor relixi\u00f3ns, a poboaci\u00f3n inclu\u00eda (datos de 1790):\n1850-1851.\nEn 1850, a poboaci\u00f3n da Fronteira Militar era de 958.877 habitantes, dos que o 54 % eran cristi\u00e1ns ortodoxos.\nPor etnias, a poboaci\u00f3n en 1850-1851 inclu\u00eda:\nFin da fronteira.\nDespois de que cesaran as gurrras cos turcos, o Parlamento croata fixo numerosas s\u00faplicas para que se desmilitarizara a fronteira. A desmilitarizaci\u00f3n comezou en 1869 e, o 8 de agosto de 1873, no reinado de Francisco Xos\u00e9 I, a gran fronteira da Krajina do Banato foi suprimida e o seu territorio incorporado a Hungr\u00eda, a\u00ednda que parte da fronteira da Krajina croata incorpor\u00e1ronse a Croacia (Eslavonia). O 15 de xullo de 1881 publicouse o decreto polo que o resto da Krajina croata, e mais a Krajina de Eslavonia se incorporaron a Croacia-Eslavonia, foi proclamada provincia, pero a incorporaci\u00f3n non se realizou at\u00e9 1882.\nConsecuencias da Fronteira Militar.\nDespois de que a antiga Rep\u00fablica Iugoslava de Croacia declarara a s\u00faa independencia de Iugoslavia en 1991, as minor\u00edas serbias que viv\u00edan na rexi\u00f3n da antiga Fronteira Militar (\"Vojna Krajina\") adoptaron o nome de \"Krajina\" para denominar \u00e1 s\u00faa autoproclamada \"Rep\u00fablica Serbia de Krajina\". Por\u00e9n, esta entidade serbia tam\u00e9n incliu alg\u00fans territorios que non formaban parte da Frontiera Militar no pasado, mentres que grandes extensi\u00f3ns de territorio que constitu\u00edran a fronteira resid\u00edan numerosos croatas, e f\u00f3ra da zona, en Croacia, viv\u00edan tam\u00e9n moitos serbios, o que ocasionou un grave conflito."}
{"id": "198464", "revid": "22795", "url": "https://gl.wikipedia.org/wiki?curid=198464", "title": "Fronteiras Militares", "text": ""}
{"id": "198465", "revid": "54488", "url": "https://gl.wikipedia.org/wiki?curid=198465", "title": "O Cabo da Aldea, Goimil, Vilarmaior", "text": "O Cabo da Aldea \u00e9 un lugar da parroquia de Goimil no concello coru\u00f1\u00e9s de Vilarmaior na comarca de Betanzos. Ti\u00f1a 3 habitantes no ano 2010, todos homes, segundo datos do INE.\nNeste lugar est\u00e1 a igrexa parroquial de San Cristovo de Goimil."}
{"id": "198466", "revid": "54488", "url": "https://gl.wikipedia.org/wiki?curid=198466", "title": "O Casal, Goimil, Vilarmaior", "text": "O Casal \u00e9 un lugar da parroquia de Goimil no concello coru\u00f1\u00e9s de Vilarmaior na comarca de Betanzos. Ti\u00f1a 4 habitantes no ano 2010 segundo datos do INE, dos cales 2 eran homes e 2 eran mulleres."}
{"id": "198467", "revid": "22570", "url": "https://gl.wikipedia.org/wiki?curid=198467", "title": "Gulf\u00edn, Goimil, Vilarmaior", "text": "Gulf\u00edn \u00e9 un lugar da parroquia de Goimil no concello coru\u00f1\u00e9s de Vilarmaior na comarca de Betanzos. Ti\u00f1a 11 habitantes no ano 2010 segundo datos do INE, dos cales 6 eran homes e 5 eran mulleres."}
{"id": "198468", "revid": "85894", "url": "https://gl.wikipedia.org/wiki?curid=198468", "title": "O Nogueirido, Goimil, Vilarmaior", "text": "O Nogueirido \u00e9 un lugar da parroquia de Goimil no concello coru\u00f1\u00e9s de Vilarmaior na comarca de Betanzos. Ti\u00f1a 14 habitantes no ano 2010 segundo datos do INE, dos cales 7 eran homes e 7 eran mulleres."}
{"id": "198469", "revid": "85894", "url": "https://gl.wikipedia.org/wiki?curid=198469", "title": "A Pena Grande, Goimil, Vilarmaior", "text": "A Pena Grande \u00e9 un lugar da parroquia de Goimil no concello coru\u00f1\u00e9s de Vilarmaior na comarca de Betanzos. Ti\u00f1a 2 habitantes no ano 2010 segundo datos do INE, dos cales 1 era home e 1 era muller."}
{"id": "198470", "revid": "85894", "url": "https://gl.wikipedia.org/wiki?curid=198470", "title": "O Penedo, Goimil, Vilarmaior", "text": "O Penedo \u00e9 un lugar da parroquia de Goimil no concello coru\u00f1\u00e9s de Vilarmaior na comarca de Betanzos. Ti\u00f1a 12 habitantes no ano 2010 segundo datos do INE, dos cales 8 eran homes e 4 eran mulleres."}
{"id": "198471", "revid": "54488", "url": "https://gl.wikipedia.org/wiki?curid=198471", "title": "O Campo, Vilamateo, Vilarmaior", "text": "O Campo \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 3 habitantes no ano 2010 segundo datos do INE, dos cales 2 eran homes e 1 era muller."}
{"id": "198472", "revid": "85894", "url": "https://gl.wikipedia.org/wiki?curid=198472", "title": "Cernadas de Abaixo, Vilamateo, Vilarmaior", "text": "Cernadas de Abaixo \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 4 habitantes no ano 2010 segundo datos do INE, dos cales 2 eran homes e 2 eran mulleres."}
{"id": "198473", "revid": "85894", "url": "https://gl.wikipedia.org/wiki?curid=198473", "title": "Cernadas de Arriba, Vilamateo, Vilarmaior", "text": "Cernadas de Arriba \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 8 habitantes no ano 2010 segundo datos do INE, dos cales 3 eran homes e 5 eran mulleres."}
{"id": "198474", "revid": "22570", "url": "https://gl.wikipedia.org/wiki?curid=198474", "title": "Espeldo\u00f1a, Vilamateo, Vilarmaior", "text": "Espeldo\u00f1a \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 6 habitantes no ano 2010 segundo datos do INE, dos cales 4 eran homes e 2 eran mulleres."}
{"id": "198475", "revid": "85894", "url": "https://gl.wikipedia.org/wiki?curid=198475", "title": "A Lama, Vilamateo, Vilarmaior", "text": "A Lama \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 18 habitantes no ano 2010 segundo datos do INE, dos cales 10 eran homes e 8 eran mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "198476", "revid": "85894", "url": "https://gl.wikipedia.org/wiki?curid=198476", "title": "Li\u00f1ares, Vilamateo, Vilarmaior", "text": "Li\u00f1ares \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 46 habitantes no ano 2010 segundo datos do INE, dos cales 26 eran homes e 20 eran mulleres.\nNeste lugar est\u00e1 a igrexa parroquial de Santiago de Vilamateo."}
{"id": "198477", "revid": "85894", "url": "https://gl.wikipedia.org/wiki?curid=198477", "title": "As Lobeiras, Vilamateo, Vilarmaior", "text": "As Lobeiras \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 20 habitantes no ano 2010 segundo datos do INE, dos cales 10 eran homes e 10 eran mulleres."}
{"id": "198478", "revid": "85894", "url": "https://gl.wikipedia.org/wiki?curid=198478", "title": "O Lugarexo, Vilamateo, Vilarmaior", "text": "O Lugarexo \u00e9 un lugar da parroquia de Vilamateo no concello coru\u00f1\u00e9s de Vilarmaior na comarca de Betanzos. Ti\u00f1a 12 habitantes no ano 2010 segundo datos do INE, dos cales 5 eran homes e 7 eran mulleres."}
{"id": "198479", "revid": "1888", "url": "https://gl.wikipedia.org/wiki?curid=198479", "title": "O Lugarexo", "text": ""}
{"id": "198481", "revid": "4817", "url": "https://gl.wikipedia.org/wiki?curid=198481", "title": "Explorer 31", "text": "DME (acr\u00f3nimo de \"Direct Measurement Explorer\"), ou Explorer 31, foi un sat\u00e9lite artificial da NASA lanzado o 29 de novembro de 1965 mediante un foguete Thor Agena B desde a base Vandenberg da Forza A\u00e9rea. No mesmo lanzamento p\u00faxose en \u00f3rbita o sat\u00e9lite canadense Alouette 2, que xunto con Explorer 31 formaron a misi\u00f3n cooperativa ISIS-X.\nCaracter\u00edsticas.\nExplorer 31 / DME adicouse a facer medici\u00f3ns da ionosfera terrestre mediante sete experimentos a bordo. Os datos transmit\u00edanse en tempo real cando o sat\u00e9lite estaba \u00e1 vista das estaci\u00f3ns de comunicaci\u00f3n a falta dunha grabadora no sat\u00e9lite.\nO sat\u00e9lite estabiliz\u00e1base mediante xiro, co eixo perpedicular \u00f3 plano orbital. A velocidade de xiro e o eixo de rotaci\u00f3n control\u00e1banse por un sistema de par magn\u00e9tico a bordo do sat\u00e9lite. A informaci\u00f3n de actitude vi\u00f1a proporcionada por un sensor solar e un magnet\u00f3metro triaxial. A alimentaci\u00f3n el\u00e9ctrica era proporcionada por c\u00e9lulas solares e bater\u00edas.\nO sat\u00e9lite funcionou sen problemas salvo por un fallo parcial de potencia en maio de 1966 que reduc\u00edu o tempo de obtenci\u00f3n de datos \u00e1 metade.\nAs observaci\u00f3ns cesaron o 1 de xullo de 1969, con cinco dos sete experimentos a\u00ednda funcionando. O 1 de outubro de 1969 tom\u00e1ronse datos da sonda electrost\u00e1tica durante 9 minutos. O 15 de xaneiro de 1971 intentouse contactar co sat\u00e9lite, que non respondeu a ning\u00fan dos comandos enviados, quedando oficialmente abandonado.\nInstrumentos.\nExplorer 31 levaba sete experimentos a bordo:"}
{"id": "198485", "revid": "5132", "url": "https://gl.wikipedia.org/wiki?curid=198485", "title": "Sergio Valdeolmillos", "text": "Sergio Valdeolmillos Moreno, nado en Granada o 4 de abril de 1967, \u00e9 un adestrador profesional de baloncesto espa\u00f1ol que actualmente adestra ao Delteco GBC da Liga ACB."}
{"id": "198486", "revid": "5790215", "url": "https://gl.wikipedia.org/wiki?curid=198486", "title": "\u00a1Prohibido casar, pap\u00e1!", "text": "\u00a1Prohibido casar, pap\u00e1! \u00e9 unha obra literatura xuvenil escrita por Fina Casalderrey e publicada en 1996 por Editorial Galaxia. O libro foi inclu\u00eddo na selecci\u00f3n \"The White Ravens 1998\" da Biblioteca Internacional da Xuventude de M\u00fanic.\nTrama.\nElia \u00e9 unha unha rapaza de 14 anos orfa de nai. O seu pai comeza unha relaci\u00f3n con Berta, pero esta non lle cae ben \u00e1 filla. Elia \u00e9 internada nun hospital logo dunha apendicite, e al\u00ed recorda os momentos m\u00e1is importantes da s\u00faa vida xunto \u00e1s visitas dos amigos e familiares, inclu\u00edda Berta.\nTrata os temas da familia e da morte desde a perspectiva da adolescencia, valorando a importancia das relaci\u00f3ns afectivas e o amor.\nTraduci\u00f3ns.\nA obra foi traducida ao castel\u00e1n (\"\u00a1No te cases, pap\u00e1!\"; SM, 1997), catal\u00e1n (\"No et pots casar, pare!\"; Bromera, 2003), portugu\u00e9s (\"N\u00e3o te cases, pap\u00e1!\" en Portugal; Ambar, 2000. \"N\u00e3o se case, papai!\" no Brasil; Paulinas, 2002) e \u00e9uscaro (\"Ez ezkondu, aita!\"; Elkar, 2009)."}
{"id": "198489", "revid": "111586", "url": "https://gl.wikipedia.org/wiki?curid=198489", "title": "Ethel Voynich", "text": "Ethel Lilian Voynich, nada como Ethel Lilian Boole o 11 de maio de 1864 no condado de Cork (Irlanda) e finada o 27 de xullo de 1960 en Nova York, foi unha novelista e m\u00fasica que apoiou diversas causas revolucionarias. Era filla do famoso matem\u00e1tico George Boole e casou con Wilfrid Michael Voynich, ep\u00f3nimo do manuscrito Voynich.\nEthel \u00e9 m\u00e1is co\u00f1ecida pola s\u00faa novela \"The Gadfly\", publicada orixinalmente en xu\u00f1o de 1897 nos Estados Unidos e en setembro do mesmo ano no Reino Unido, sobre as loitas do axente revolucionario Arthur Burton na Italia do \"Risorgimento\". A obra tornouse moi popular na Uni\u00f3n Sovi\u00e9tica, sendo mesmo considerada ideoloxicamente \u00fatil e de lectura compulsoria; por raz\u00f3ns similares, tivo inmenso \u00e9xito na Rep\u00fablica Popular da China. Na \u00e9poca da morte de Voynich, \"The Gadfly\" vendera preto de 2.500.000 copias s\u00f3 na Uni\u00f3n Sovi\u00e9tica.\nEn 1955, o realizador sovi\u00e9tico Aleksandr Fajntsimmer adaptou a novela para un filme hom\u00f3nimo (\"Ovod\", en ruso). O compositor Dmitrii Shostakovich escribiu a banda sonora. \"Romance\", un segmento desta composici\u00f3n, conxuntamente con alg\u00fans outros treitos, tornouse desde ent\u00f3n moi popular. O tema de \"Gadfly\" de Shostakovich foi usado at\u00e9 mesmo pola BBC TV nos anos 1980, na miniserie \"Reilly: Ace of Spies\"."}
{"id": "198490", "revid": "98629", "url": "https://gl.wikipedia.org/wiki?curid=198490", "title": "Wilfrid M. Voynich", "text": "Wilfrid Michael Voynich, nado en Telschi (provincia de Kaunas, ou Kovno) o 31 de outubro de 1865 e finado en Nova York o 19 de marzo de 1930, foi un bibli\u00f3filo lituano, nacionalizado estadounidense (o seu nome aut\u00e9ntico de nacemento era Michal Wojnicz ou Wojnics), que deu o ep\u00f3nimo do Manuscrito Voynich.\nGraduado en qu\u00edmica e licenciado en farmacia, estudou nas Universidades de Varsovia e San Petersburgo doutor\u00e1ndose pola Universidade de Moscova.\nTraxectoria.\nAcosado por diversos problemas pol\u00edticos (avogou pola independencia de Polonia do xugo ruso) foi encarcerado e en 1885 deportado a Siberia; soportou este suplicio durante cinco anos at\u00e9 que se escapou en 1890: fuxiu a Alema\u00f1a e agochouse en Hamburgo. Segundo relatou na s\u00faa biograf\u00eda vendeu o seu abrigo e os anteollos para, coa m\u00edsera suma que lle deron por eles, \"mercar unha pasaxe de terceira clase nun barco de carga que transportaba froita a Londres, un arenque afumado e un anaco de pan para acalar a fame\".\nXa asentado en Londres co\u00f1eceu a unha moza irlandesa chamada Ethel Lilian (1864-1960), a quinta filla do matem\u00e1tico e fil\u00f3sofo George Boole, con quen casou en 1902: ambos pasaron bastante tempo escribindo e enviando a Rusia literatura revolucionaria e traducindo ao ingl\u00e9s as obras de Marx, Engels e Plejanov (segundo os seus bi\u00f3grafos falaba 18 linguas, a\u00ednda que non moi ben).\nObtivo a cidadan\u00eda brit\u00e1nica en 1904 e anglicanizou o seu nome, que transformou en Voynich, a\u00ednda que nas s\u00faas viaxes ao continente adoitaba utilizar as part\u00edculas \"de\" e \"von\" para impresionar aos seus clientes.\nPor esa \u00e9poca comezou a interesarse polos libros, manuscritos e cat\u00e1logos antigos: prosperou moi rapidamente (a\u00ednda que non est\u00e1 moi clara a orixe dos seus recursos econ\u00f3micos iniciais) e estableceu un importante comercio de libros raros en Soho Square, a onde acud\u00edan moitos coleccionistas para conseguir libros descatalogados, raros, incunables ou imposibles de encontrar.\nEn 1912 atopou na biblioteca do colexio xesu\u00edta de Villa Mondragone, Italia, o manuscrito que a d\u00eda de hoxe leva o seu nome e que comprou por pouco di\u00f1eiro, xunto con outros manuscritos e libros antigos (parece ser que a orde precisaba desesperadamente os cartos para ama\u00f1ar o colexio); intentou descifrar o seu contido remitindo copias do mesmo a diversos expertos, a\u00ednda que sen resultado ning\u00fan.\nEn novembro de 1914, a punto de comezar a guerra, embarcou no c\u00e9lebre paquebote RMS Lusitania \u2014afundido en 1915 por un submarino durante a primeira guerra mundial\u2014 e mudouse a Nova York con parte da s\u00faa gran colecci\u00f3n de libros, onde continuou co seu oficio de libreiro especializado en textos raros at\u00e9 a s\u00faa morte en 1930. Ao final prosperara tanto que chegou a abrir oficinas e delegaci\u00f3ns en Par\u00eds, Florencia e Varsovia).\n\u00c9 posible, a\u00ednda que hoxe xa non se pode comprobar, que as s\u00faas finas \"ulideiras\" para as boas compras, e posteriores mellores vendas, se basease na s\u00faa capacidade para convencer a un ignorante propietario, sempre necesitado de liquidez, do escaso valor dos \"vellos libros\" que pretend\u00eda venderlle, \"vellos libros\" polos que alg\u00fan adi\u00f1eirado caprichoso pagar\u00eda despois, na s\u00faa tenda, unha fortuna.\nConsid\u00e9rase un dos presuntos autores do Manuscrito Voynich, non s\u00f3 porque sempre ocultou o lugar onde pretendeu \"encontrar\" o manuscrito (\"un castelo no Sur de Europa\" segundo a s\u00faa versi\u00f3n oficial, \"situado en Austria\" segundo os seus comentarios a Newbold), sen\u00f3n tam\u00e9n porque ti\u00f1a amplos co\u00f1ecementos de qu\u00edmica e era experto en obras raras."}
{"id": "198491", "revid": "72012", "url": "https://gl.wikipedia.org/wiki?curid=198491", "title": "DME", "text": ""}
{"id": "198492", "revid": "72012", "url": "https://gl.wikipedia.org/wiki?curid=198492", "title": "Direct Measurement Explorer", "text": ""}
{"id": "198493", "revid": "56817", "url": "https://gl.wikipedia.org/wiki?curid=198493", "title": "La Verdad (Mar\u00edn)", "text": "La Verdad foi un semanario publicado en Mar\u00edn en 1923.\nHistoria e caracter\u00edsticas.\nSubtitulado \"Semanario Independiente\", apareceu o 7 de xu\u00f1o de 1923. Manifestou unha orientaci\u00f3n socialista e estaba vinculado con \"Solidaridad\", portavoz do Partido Socialista Obreiro Espa\u00f1ol de Vigo. Cada exemplar ti\u00f1a oito p\u00e1xinas, custaba dez c\u00e9ntimos e imprim\u00edase na Imprenta Obrera de Pontevedra. No peri\u00f3dico colaboraron Jos\u00e9 Lombard\u00eda, Jos\u00e9 Paz\u00f3 Rodr\u00edguez, \u00c1ngel Rodr\u00edguez del Castro, Lorenzo Corbacho (presidente da agrupaci\u00f3n socialista de Moa\u00f1a en 1922) e Miguel de Unamuno. Manifesta preocupaci\u00f3n polos problemas locais, en especial os que atinxen a obreiros e campesi\u00f1os, e hai unha constante denuncia do caciquismo que practican os afiliados ao Partido Radical de Alejandro Lerroux e continuos ataques a \"La Voz del Campo\", \u00f3rgano da Federaci\u00f3n Agraria Municipal de Mar\u00edn, ao que se cualifica de emilianista. Probablemente se deixou de publicar no mesmo 1923."}
{"id": "198494", "revid": "56817", "url": "https://gl.wikipedia.org/wiki?curid=198494", "title": "La Verdad (Pontedeume)", "text": "La Verdad foi un semanario publicado en Pontedeume en 1902.\nHistoria e caracter\u00edsticas.\nApareceu o 5 de outubro de 1902. Estaba dirixido por Antonio Bello Varela e entre os seus colaboradores estaba Valeriano Villanueva. Imprim\u00edase nos talleres de \"El Correo Gallego\", ent\u00f3n radicado en Ferrol. Deixou de publicarse o 14 de decembro de 1902."}
{"id": "198495", "revid": "5863", "url": "https://gl.wikipedia.org/wiki?curid=198495", "title": "La Verdad (1881)", "text": "La Verdad foi un bisemanal publicado en Vigo en 1881.\nHistoria e caracter\u00edsticas.\nApareceu o 30 de marzo de 1881, bisemanal, public\u00e1base os martes e venres. Estaba dirixido por Ram\u00f3n Pimentel M\u00e9ndez e Federico Rodr\u00edguez Arosa e entre os seus colaboradores figuraban Benito Crespo e Nazario Lence. Foi portavoz do mais extremo republicanismo, que apoiaba a loita do proletariado galego. Caracterizouse polas duras pol\u00e9micas co \"Faro de Vigo\". Cesou a s\u00faa publicaci\u00f3n aos cinco meses, public\u00e1ronse uns corenta n\u00fameros.\nNas s\u00faas p\u00e1xinas comezou o traballo xornal\u00edstico Ricardo Mella, que foi denunciado por inxurias por Jos\u00e9 Elduayen por un artigo."}
{"id": "198496", "revid": "1888", "url": "https://gl.wikipedia.org/wiki?curid=198496", "title": "La Verdad (Redondela)", "text": "La Verdad foi un peri\u00f3dico publicado en Redondela en 1896.\nHistoria e caracter\u00edsticas.\nO seu director era Amador P\u00e9rez Sobrino e os redactores Isidoro Queimali\u00f1os Queimali\u00f1os, Paulino Otero e o propio P\u00e9rez Sobrino. O seu administrador era Jos\u00e9 Molinos Conde. Mantivo pol\u00e9micas con \"El Pueblo\" e \"La Propaganda\". Parece que se mantivo ata 1898."}
{"id": "198497", "revid": "98629", "url": "https://gl.wikipedia.org/wiki?curid=198497", "title": "Gilgamesh", "text": "Gilgamesh ou Gilgame\u0161 (ou Bilgame\u0161 nos textos m\u00e1is antigos) foi o quinto rei sumerio da primeira dinast\u00eda de Uruk, segundo unha Lista de reis sumerios atopada en Shuruppak (o seu nome est\u00e1 escrito co determinativo \"dingir\", que se lle daba aos deuses). A lista di que gobernou durante 126 anos e que seu pai foi un esp\u00edrito. Poder\u00eda corresponder a un rei hist\u00f3rico dos anos -2700, fillo suposto doutro rei chamado Lugalbanda.\nSucedeuno o seu fillo Urnangal. A lenda di que constru\u00edu as murallas de Uruk e un templo dedicado a Ninlil en Nippur, e que se enfrontou con Mebaragesi de Kish.\nAs s\u00faas xestas heroicas inspiraron o poema \u00e9pico co\u00f1ecido como a \"Epopea de Gilgamesh\" xurdido en Babilonia s\u00e9culos despois, baseado en antigas lendas sumerias. A lenda agrandouse entre os acadios e a versi\u00f3n m\u00e1is completa que se ten atopado son doce tabelas de arxila do rei asirio Assurbanipal (sobre o -650). As s\u00faas representaci\u00f3ns na arte sumeria pasan por presentalo como un home musculado con barba e guedellas que sost\u00e9n un le\u00f3n pequeno e unha honda, nos selos cer\u00e1micos aparece nu cunha corda na cintura, barbado e cunha tiara dun s\u00f3 par de cornos(os deuses aparec\u00edan con tiaras de tres pares de cornos)."}
{"id": "198498", "revid": "624", "url": "https://gl.wikipedia.org/wiki?curid=198498", "title": "Gilgame\u0161", "text": ""}
{"id": "198499", "revid": "98629", "url": "https://gl.wikipedia.org/wiki?curid=198499", "title": "Literatura sumeria", "text": "A literatura sumeria \u00e9 a literatura m\u00e1is antiga do mundo.\nOs sumerios idearon o primeiro sistema de escritura, comezando con logogramas cuneiformes, que evolucionaron a un sistema de escritura sil\u00e1bico.\nA lingua sumeria mant\u00edvose en uso oficial e literario nos Imperios Acadio e Babilonio, ata despois de que a lingua falada desaparecese da poboaci\u00f3n; a alfabetizaci\u00f3n estaba estendida, e os textos sumerios que copiaban os estudantes exerceu posteriormente unha influencia na literatura babil\u00f3nica.\nA literatura sumeria non chegou ata n\u00f3s directamente, sen\u00f3n que debeu de ser redescuberta a trav\u00e9s da arqueolox\u00eda. No entanto, os acadios e babilonios recibiron unha grande achega da herdanza literaria sumeria, cuxas tradici\u00f3ns contribu\u00edron a estender por Oriente Medio, influ\u00edndo en gran medida a literatura que xurdir\u00eda en dita rexi\u00f3n, inclu\u00edndo a Biblia.\nObras literarias.\nObras importantes da literatura sumeria incl\u00faen:"}
{"id": "198501", "revid": "55340", "url": "https://gl.wikipedia.org/wiki?curid=198501", "title": "Black Mischief", "text": "Black Mischief \u00e9 unha novela en lingua inglesa de Evelyn Waugh, publicada en 1932. Foi escrita mentres estaba como invitado na Madresfield Court de Worcestershire. \u00c9 a s\u00faa terceira novela, e impulsou a s\u00faa reputaci\u00f3n como autor sat\u00edrico.\nTrama.\nA novela narra os esforzos do emperador Seth por modernizar o seu imperio, a ficticia illa africana de Azania, situada na costa do oc\u00e9ano \u00cdndico. Logo de ser proclamado emperador trala morte da s\u00faa nai, ga\u00f1a unha guerra civil e nomea un goberno. Establece relaci\u00f3ns coas diferentes igrexas e legaci\u00f3ns diplom\u00e1ticas establecidas na capital.\nO emperador, licenciado na Universidade de Oxford, quere por todos os medios levar ao seu pa\u00eds, baseado nunha econom\u00eda primaria e tribal, a modernidade do primeiro mundo. Para isto vese axudado por Basil Seal, un compa\u00f1eiro da facultade, que traballa xunto a Krikor Yokoumian, un emprendedor de orixe armenia. Ret\u00f3mase a construci\u00f3n dunha li\u00f1a de ferrocarril, planif\u00edcase a educaci\u00f3n e cr\u00e9ase un programa de control de natalidade.\nO c\u00f3nsul franc\u00e9s Ballon planea un golpe de estado xunto a varios l\u00edderes relixiosos. Durante unha festa nacional depo\u00f1en ao emperador e nomean no seu lugar ao seu t\u00edo Achon, un anci\u00e1n cego. A vila sofre saqueos e desbandadas no ex\u00e9rcito. Por\u00e9n, Achon morre durante a coroaci\u00f3n, e Seth foxe ao rural.\nAo ficar a monarqu\u00eda sen l\u00edder, a Liga das Naci\u00f3ns nomea o estado como un protectorado conxunto do Reino Unido e Francia.\nFicci\u00f3n e realidade.\nPolo seu contexto xeogr\u00e1fico e hist\u00f3rico, relacionouse a novela con Abisinia e Haile Selassie. Por\u00e9n, o propio autor negou esta relaci\u00f3n."}
{"id": "198502", "revid": "98629", "url": "https://gl.wikipedia.org/wiki?curid=198502", "title": "Banato (rexi\u00f3n hist\u00f3rica)", "text": "O Banato (\"Banat\" en roman\u00e9s e alem\u00e1n, \"\u0411\u0430\u043d\u0430\u0442\" / \"Banat\" en serbio, \"B\u00e1n\u00e1t\" ou \"B\u00e1ns\u00e1g\" en h\u00fangaro) \u00e9 unha rexi\u00f3n hist\u00f3rica do sueste de Europa, actualmente dividida entre tres pa\u00edses:\n\u00c9 unha parte da chaira de Panonia, limitada polos r\u00edos Danubio ao sur, Tisza ao oeste, Mure\u015f ao norte e os C\u00e1rpatos meridionais ao leste. A s\u00faa capital hist\u00f3rica \u00e9 a cidade de Timi\u015foara, no distrito de Timi\u015f, en Roman\u00eda.\nO termo \"Banato\" designaba en principio a unha provincia fronteiriza gobernada por un ban.\nNo Reino de Hungr\u00eda hab\u00eda varios banatos: o de Dalmacia, o de Bosnia e o de Croacia. Pero o Banato por antonomasia \u00e9 o Banato de Timi\u015foara (ou \"Banato de Temesvar\") que, curiosamente, empezou a denominarse as\u00ed tras o Tratado de Passarowitz (1718), cando non estaba gobernada por ning\u00fan \"ban\".\nHistoria.\nAntig\u00fcidade.\nOs primeiro habitantes co\u00f1ecidos do que hoxe chamamos Banato foron varias tribos neol\u00edticas. Nos s\u00e9culos IV-II a.C., varias tribos celtas empraz\u00e1ronse na zona, especialmente os escordiscos e tauriscios da confederaci\u00f3n dos volcae.\nA rexi\u00f3n formou parte do reino de Dacia, baixo Berebistas, no s\u00e9culo I a.C. Este rei atacou aos boios e aos tauriscios, extermin\u00e1ndoos, o que causou espanto aos romanos. Aos escordiscos non lles quedou mais remedio que reco\u00f1ecerse submisos sexa a Burebistas, ou aos romanos. O 10 a.C. Augusto enviou unha expedici\u00f3n contra a Dacia, pero non tivo consecuencias. Nestes tempos os dacios enfront\u00e1ronse frecuentemente cos romanos sen resultados decisivos para ningunha das d\u00faas partes, at\u00e9 que os dacios, baixo o rei Dec\u00e9balo, derrotaron ao emperador Domiciano e o obrigaron a negociar a paz en condici\u00f3ns desfavor\u00e1beis, incluso coa obriga do pagamento dun tributo anual a Dacia.\nO reino dacio era en verdade unha confederaci\u00f3n de tribos de distintas procedencias. Dende oeste ao leste da Dacia viv\u00edan tribos celtas, dacias, xetas, xerm\u00e1nicas e escitas. Dec\u00e9balo foi posibelmente de procedencia escordisca, e parente de Escorilo. Os romanos prepararon a vinganza, que levou a cabo Traxano. O ano 101 a primeira gran batalla cos dacios librouse preto de Thorda, nun lugar que a\u00ednda hoxe se denomina \"Prato de Trajano\" (\"Pratum Trajani\"). Dec\u00e9balo puido renegociar as condici\u00f3ns da paz en 104, pero converteuse en tributario de Roma, e unha gornici\u00f3n romana se estableceu na s\u00faa capital, dirixida por Lonxino. Traxano tomou o t\u00edtulo de \"D\u00e1cico\".\nDec\u00e9balo utilizou a paz para rearmarse. Atacou aos iacixes, que eran aliados dos romanos, acolleu desertores romanos e, finalmente, arrestou a Lonxino e fixo saber que non o liberar\u00eda at\u00e9 a evacuaci\u00f3n romana do pa\u00eds e a compensaci\u00f3n polos gastos militares. Durante esta segunda guerra dacia (105), Traxano atravesou o Danubio polo lugar chamado \"Portas de Ferro\", onde fixo constru\u00edr a c\u00e9lebre ponte flotante (iniciada contra o 103), e dirixiuse contra a capital de Dec\u00e9balo (que os dacios non puideron defender e incendiaron antes de fuxir \u00e1s monta\u00f1as) e entrou nela o ano 106.\nA dominaci\u00f3n romana tivo un grande impacto. Os romanos estableceron fortificaci\u00f3ns (\"castra\") e constru\u00edron \"v\u00edas\" e numerosos edificios p\u00fablicos. Tam\u00e9n estableceron os establecementos de ba\u00f1os p\u00fablicos de \"Ad Aquas Herculis\", hoxe B\u0103ile Herculane. Alg\u00fans dos asentamentos importantes romanos no Banato foron \"Arcidava\" (hoxe V\u0103r\u0103dia), \"Putea Centum\" (hoxe Surducu Mare), \"Berzobis\" (hoxe Berzovia), \"Tibiscum\" (hoxe Jupa), \"Agnaviae\" (hoxe Z\u0103voi), \"Ad Pannonios\" (hoxe Teregova), \"Pretorio\" (hoxe Mehadia) e \"Dierna\" (hoxe Or\u0219ova).\nCando en 273 Aureliano retirou o ex\u00e9rcito romano de Dacia, a zona, moi romanizada, quedou en mans de \"foederatii\" como os s\u00e1rmatas (iacixes, roxol\u00e1ns, agaragantes limigani) e, m\u00e1is tarde, dos hunos.\nAlta Idade Media. Per\u00edodo b\u00falgaro.\nOs godos foron desprazados polos hunos, que instalaron o seu centro de decisi\u00f3n na chaira pan\u00f3nica, nunha zona que inclu\u00eda a parte noroeste do Banato de hoxe. Tras a morte de Atila, o Imperio huno desintegrouse en poucos d\u00edas, e os anteriormente sometidos x\u00e9pidos formaron un novo Reino que durou 100 anos, cando foron derrotados polos \u00e1varos.\nOs \u00e1varos xogaron un importante papel na rexi\u00f3n, sostendo guerras cos bizantinos. No curso das primeiras migraci\u00f3ns medievais, os eslavos instal\u00e1ronse no Banato no s\u00e9culo VI e, no s\u00e9culo IX, o territorio do Banato formaba parte do Imperio B\u00falgaro. Unha inscrici\u00f3n nun dos buques do tesouro de S\u00e2nnicolau Mare (que \u00e9 presumibelmente de orixe \u00e1vara) rexistra os nomes de dous gobernantes locais, Butaul e Buyla, que levaban o t\u00edtulo dos gobernantes eslavos: \"\u017eupan\". A cr\u00f3nica hist\u00f3rica h\u00fangara \"Gesta Hungarorum\" fala dun duque chamado Glad, soberano do territorio do Banato, que era vasalo do tsar Sime\u00f3n I de Bulgaria. O dominio dos \u00e1varos sobre a zona durou at\u00e9 o s\u00e9culo IX, coas campa\u00f1as de Carlomagno.\nPer\u00edodo h\u00fangaro (s\u00e9culo X - s\u00e9culo XVI).\nO Banato estivo baixo administraci\u00f3n de Hungr\u00eda desde o s\u00e9culo X at\u00e9 1552, cando os otom\u00e1ns tomaron a rexi\u00f3n de Timi\u015foara. O duque banatense Glad somet\u00e9rase aos maxiares tras ser derrotado polos comandantes Boita, Zuard e C\u00e1dusa. O estado maxiar, que pasou a denominarse Hungr\u00eda non estaba a\u00ednda organizado daquela. A zona do r\u00edo Temes, hoxe chamada Banato estaba acaudillada no comezo do s\u00e9culo XI polo duque Ahtum, descendente de Glad, dende o case milenario castro Morisena. Ahtum recibiu o bautismo na cidade b\u00falgara de Vidin xunto a toda a s\u00faa familia, inclu\u00eddo o seu curm\u00e1n e sucesor Csan\u00e1d, ou Chanadino. Ahtum trouxo ent\u00f3n monxes bizantinos a Morisena onde estes fundaran o mosteiro de San Xo\u00e1n o Bautista. O bautismo de Ahtum por\u00e9n foi s\u00f3 de forma xa que o duque segu\u00eda mantendo sete esposas e venerando os deuses ancestrais.\nAo mesmo tempo xorde o proceso da consolidaci\u00f3n do novo reino de Hungr\u00eda con San Estevo I. Estevo levaba moito tempo loitando contra os duques rebeldes, como pode ser o pretendente pag\u00e1n Kopp\u00e1ny, ou o mesmo curm\u00e1n da s\u00faa nai, Xilas II duque de Transilvania. A vida de San Xerardo c\u00f3ntanos como o duque Ahtum confiando na multitude do seu ex\u00e9rcito e dos seus cabalos p\u00faxolle cara ao Rei cobrando unha peaxe polo paso dos barcos con sal. Ademais Ahtum desterrara ao seu curm\u00e1n Chanadino, temendo a que este lle puidera quitar o trono. Chanadino, sendo ao mesmo tempo sobri\u00f1o do Rei, acaudillou as tropas cristi\u00e1s en contra do seu curm\u00e1n na batalla de Tomnatic en 1028. Ahtum perdeu a vida e Chanadino sucedeuno no ducado. Conta a lenda que antes da batalla a Chanadino apareceulle San Xurxo baixo a forma dun le\u00f3n asegur\u00e1ndolle a vitoria. Como agradecemento, o duque Chanadino constru\u00edu o mosteiro de Oroszl\u00e1mos (palabra h\u00fangara por \u00able\u00f3n\u00bb) que se convertera na necr\u00f3pole da familia ducal. Al\u00ed foron mudados os monxes bizantinos tra\u00eddos polo seu curm\u00e1n dende Vidin. Non se sabe exactamente canto tempo e como foron caudillos os duques descendentes deste, xa que a invasi\u00f3n dos mongois no s\u00e9culo XIII supuxo unha grande perda de documentos. Certo \u00e9 que no sur do Banato reinaban os duques do clan Osl, supostamente vasalos dos Chanadinos. M\u00e1is tarde, a partir do s\u00e9culo XIII outros grandes terratenentes da rexi\u00f3n ser\u00e1n os membros do clan Bor-Kolan, antigos duques das rexi\u00f3ns veci\u00f1as de Csongr\u00e1d e Baranja. Como organizaci\u00f3ns pol\u00edticas f\u00fandanse sete condados entre os s\u00e9culos XI-XIII:\nEsta \u00faltima era a marca de defensa que ti\u00f1a Hungr\u00eda con Bulgaria. Co tempo converter\u00edase na prioridade principal para a monarqu\u00eda h\u00fangara, porque a fronteira sur do Banato era a m\u00e1is importante li\u00f1a defensiva contra a crecente expansi\u00f3n dos otom\u00e1ns.\nComo organizaci\u00f3n eclesi\u00e1stica, San Estevo I fundara a diocese de Chanad, na antiga cidade ducal, renomeada as\u00ed en honor a Chanadino. Esta diocese era de rito latino e o seu primeiro bispo foi San Xerardo, un monxe bieito de Venecia. Baixo a tutela da dinast\u00eda ducal Chanadina, as\u00ed como a dos reis h\u00fangaros, asentouse no Banato tam\u00e9n o rito bizantino, e posteriormente ao ano 1054 a Igrexa Ortodoxa.\nPer\u00edodo otom\u00e1n (1552 - 1716).\nConquista.\nNo ano 1354 iniciouse a conquista turca da Europa balc\u00e1nica e, en tan s\u00f3 unha centuria, a pr\u00e1ctica totalidade da pen\u00ednsula pasou a mans dos invasores asi\u00e1ticos. Unha coalici\u00f3n de pobos balc\u00e1nicos, liderada polo pr\u00edncipe serbio L\u00e1zaro Hrebeljanovi\u0107, foi esmagada en Kosovo Polje (1389).\nA finais do s\u00e9culo XIV Bulgaria, Tracia, Macedonia e o norte de Grecia foran xa ocupadas, e Serbia e Bosnia pagaban tributo ao Sult\u00e1n. O sucesor de L\u00e1zaro, Estevo (1389-1427), proclamouse d\u00e9spota e, aliado de Hungr\u00eda, estableceu a s\u00faa capital en Belgrado (1412). Este esforzo ef\u00e9mero contra a presi\u00f3n otom\u00e1 foi continuado por Xurxo Brankovi\u0107 (1427-1456), que trasladou a Semendria a capital da zona serbia por el controlada, e propuxo a uni\u00f3n de Bosnia, Serbia e Hungr\u00eda contra os turcos. Pero as s\u00faas petici\u00f3ns non acharon eco, e os esforzos de Hungr\u00eda para galvanizar os cristi\u00e1ns balc\u00e1nicos e promover unha cruzada europea contra o islam foron anulados polo desastre de Varna (1444), que abriu definitivamente aos otom\u00e1ns a posesi\u00f3n dos Balc\u00e1ns ao derrotar as tropas de Murad II \u00e1s de Ladislau III de Polonia e a Jan\u00f3s Hunnyadi de Hungr\u00eda. Serbia converteuse nun paxalato otom\u00e1n (1459), mentres que o \u00faltimo d\u00e9spota se retiraba a Bosnia que, catro anos despois (1463), tam\u00e9n pasou a mans turcas, a pesar de que o seu voivoda se proclamara vasalo do Sult\u00e1n. Herzegovina caeu en 1482 e, nese mesmo ano, outro paxalato uniu esta rexi\u00f3n con Bosnia. Croacia foi aniquilada na batalla de Krbasko Polje (1493), o que orixinou un desprazamento de croatas a Eslovenia e Hungr\u00eda, onde tam\u00e9n se refuxiaran numerosos serbios.\nA\u00ednda houbo unha terceira vaga de conquistas turcas, no s\u00e9culo XVI. Tras a ca\u00edda do reduto de Belgrado (1521), formouse un estado \"tap\u00f3n\" para protexer a fronteira h\u00fangara que, por\u00e9n, non puido conter as emigraci\u00f3ns de serbios a dito pa\u00eds. Finalmente, chega o desastre h\u00fangaro de Moh\u00e1cs (1526), que comportou a perda de Eslavonia (parte oriental de Croacia) e a maior parte da propia Hungr\u00eda. Despois da derrota de Moh\u00e1cs, os croatas preferiron pasar a seren s\u00fabditos dos Habsburgo de Austria.\nO Banato foi incorporado ao Imperio otom\u00e1n en 1552 e converteuse nunha provincia denominada Vilaiato de Teme\u015fvar. O Banato estaba poboado principalmente por rascios (serbios) no oeste, e valacos (romaneses) no leste. Os musulm\u00e1ns asent\u00e1ronse, en gran n\u00famero, principalmente nas cidades. En 1594, os serbios do Banato levant\u00e1ronse contra os turcos, apoiadois polos romaneses. Durante un curto per\u00edodo de tempo, no s\u00e9culo XVI, tam\u00e9n existiu unha entidade administrativa no Principado vasalo otom\u00e1n de Transilvania co\u00f1ecido como Banato de Lugos e Karansebes.\nConsecuencias da ocupaci\u00f3n otom\u00e1.\nA conquista turca tivo profundas e duradeiras consecuencias para os eslavos balc\u00e1nicos e os romaneses. Os vencedores non s\u00f3 eliminaron a s\u00faa organizaci\u00f3n pol\u00edtica, sen\u00f3n que transformaron as relaci\u00f3ns sociais e econ\u00f3micas e provocaron consider\u00e1beis movementos de poboaci\u00f3n. Como os restantes cristi\u00e1ns do Imperio, os balc\u00e1nicos convert\u00e9ronse en \"reaia\", s\u00fabditos propiedade do Sult\u00e1n, que dispo\u00f1\u00eda libremente das s\u00faas vidas e facendas. Grandes extensi\u00f3ns da pen\u00ednsula foron entregadas en feudo (\"timar\") a soldados otom\u00e1ns que, a cambio do servizo de armas, recib\u00edan os beneficios da explotaci\u00f3n da terra e do traballo dos campesi\u00f1os a ela adscritos. O sistema social sufriu cambios importantes. A\u00ednda que no mundo rural se mantivo o modelo de comunidades campesi\u00f1as gobernadas patriarcalmente por xu\u00edces que respond\u00edan ante o pax\u00e1 otom\u00e1n, a vida urbana sufriu un importante retroceso en case todos os Balc\u00e1ns.\nPor\u00e9n, o proceso de islamizaci\u00f3n foi m\u00ednimo e circunscribiuse ao asentamento de campesi\u00f1os anatolios nalgunhas zonas de Tracia e Montenegro e \u00e1 conversi\u00f3n ao islam de gran parte da poboaci\u00f3n de Albania e de parte da de Bosnia.\nO que si tivo unha gran transcendencia foron os desprazamentos de poboaci\u00f3n provocados pola conquista e despois polas reiteradas sublevaci\u00f3ns contra o dominio otom\u00e1n. Durante os s\u00e9culos XIV e XV foron moitos os cristi\u00e1ns, fundamentalmente cat\u00f3licos romanos de Bosnia e Eslavonia, que buscaron refuxio en Croacia, Hungr\u00eda, a Rep\u00fablica de Ragusa e as posesi\u00f3ns venecianas en Dalmacia. Tam\u00e9n os serbios realizaron grandes migraci\u00f3ns. No norte, miles deles cruzaron o Danubio fuxindo da conquista turca establec\u00e9ndose na rexi\u00f3n h\u00fangara de Voivodina (hoxe provincia de Serbia), poboada por romaneses e maxiares, e nas zonas orientais de Eslavonia, entre Osijek e Belgrado, onde a poboaci\u00f3n serbia chegar\u00eda a ser maioritaria (isto orixinar\u00eda un dos conflitos contempor\u00e1neos entre Serbia e Croacia).\nAs prolongadas guerras entre austr\u00edacos e turcos provocaron novas migraci\u00f3ns en masa cara aos territorios dos Habsburgo, como a encabezada, contra 1690, polo patriarca Arsenij \u010carnojevi\u0107, ou a que seguiu ao fracasado levantamento proaustr\u00edaco de 1787. O resultado destes movementos foi unha relativa ruptura do equilibrio \u00e9tnico na \u00e1rea danubiana que dar\u00eda lugar, xa no s\u00e9culo XX, a non poucos conflitos entre serbios, h\u00fangaros e croatas. A islamizaci\u00f3n contribu\u00edu a complicar a\u00ednda m\u00e1is este panorama.\nPer\u00edodo austr\u00edaco. Administraci\u00f3n dos Habsburgo (1716 - 1918).\nNo s\u00e9culo XVII algunhas zonas do Vilaiato de Treme\u015fvar foron incorporadas polos Habsburgo de Austria, pero o Banato permaneceu baixo administraci\u00f3n otom\u00e1. En 1716 o pr\u00edncipe Ux\u00edo de Savoia culmina a conquista de todo o Banato para Austria. A rexi\u00f3n pasa a denominarse Banato de Temesvar e, tras o Tratado de Passarowitz (1718) conv\u00e9rtese nunha provincia da monarqu\u00eda dos Habsburgo, sometida a administraci\u00f3n militar at\u00e9 1751, cando a emperatriz Mar\u00eda Tareixa introduciu a administraci\u00f3n civil. A provincia suprimiuse en 1778. A parte sur do Banato quedou integrada na Fronteira Militar (a Krajina do Banato) at\u00e9 que as fronteiras militares foron suprimidas en 1871.\nDurante a dominaci\u00f3n otom\u00e1 algunhas partes do Banato ti\u00f1an moi baixa densidade de poboaci\u00f3n, despois de anos de guerra e tam\u00e9n debido a que gran parte da zona eran bosques e marismas case deshabitados. O conde Claudio Mercy (1666\u20131734), que foi nomeado gobernador do Banato de Temesvar en 1720, tomou numerosas medidas para a s\u00faa rexeneraci\u00f3n. Desec\u00e1ronse marismas do Danubio e o Tisza, cunstru\u00edronse cami\u00f1os e canles, empreg\u00e1ndose grandes cantidades de man de obra, e impulsouse a agricultura e o comercio, o que atraeu a moitos campesi\u00f1os e artes\u00e1ns alem\u00e1ns, que colonizaron o distrito.\nMar\u00eda Tareixa tam\u00e9n amosou un grande interese polo Banato; colonizou a rexi\u00f3n con campesi\u00f1os alem\u00e1ns, alentou a explotaci\u00f3n da riqueza mineral do pa\u00eds e desenvolveu moitas das iniciativas do conde Mercy. Os alem\u00e1ns chegaron desde Suabia, Alsacia e Baviera, as\u00ed tam\u00e9n de Austria, polo que moitos asentamentos no Banato oriental estaban habitados na s\u00faa maior\u00eda por alem\u00e1ns, que foron co\u00f1ecidos como os suabos do Danubio ou \" Donauschwaben\". Tam\u00e9n hab\u00eda unha minor\u00eda de fala francesa, descendentes de colonos chegados de Lorena, que mantiveron a lingua francesa durante varias xeraci\u00f3ns e desenvolveron unha identidade \u00e9tnica espec\u00edfica, que m\u00e1is tarde foi etiquetada como o \"Banato franc\u00e9s\", ou os \"franceses do Banato\".\nSegundo per\u00edodo h\u00fangaro.\nEn 1779, o Banato volveu pasar a depender do Reino de Hungr\u00eda, cre\u00e1ndose os condados de Torontal, Temes e Karasch.\nCando, a comezos do s\u00e9culo XVIII, o Imperio otom\u00e1n empezou a decaer, o goberno comezou a vender a particulares feudos \"timar\", que pasaban a ser propiedades hereditarias. Isto conduciu a unha certa reactivaci\u00f3n econ\u00f3mica, que favoreceu o xurdimento dunha minoritaria capa de propietarios cristi\u00e1ns que, xunto con artes\u00e1ns e mercadores, formar\u00eda a base sobre a que se \u00eda asentar o desenvolvemento nacional dos pobos balc\u00e1nicos na primeira metade do s\u00e9culo XIX.\nA Revoluci\u00f3n Francesa supuxo un revulsivo para as minor\u00edas ilustradas eslavas, e tivo unha repercusi\u00f3n profunda, a\u00ednda que un algo tard\u00eda, nos Balc\u00e1ns. No curso das guerras napole\u00f3nicas desapareceu o estado veneciano: o V\u00e9neto pasou a formar parte da Rep\u00fablica Cisalpina e Istria e Dalmacia pasaron a Austria (Paz de Campoformio, 1797) e, pouco m\u00e1is tarde, a partir de 1805 (Paz de Presburgo), Istria, Dalmacia, Eslovenia e a Croacia occidental eran arrebatadas a Austria por Napole\u00f3n e incorporadas ao seu imperio, onde constitu\u00edron, desde 1809, as Provincias Ilirias. Durante varios anos (apenas seis), os habitantes destas rexi\u00f3ns puideron familiarizarse cun sistema pol\u00edtico e legal moi distinto do despotismo dos emperadores Habsburgo. Xurdiu o \"ilirismo\", movemento que buscaba a recuperaci\u00f3n do legado cultural esloveno e serbo-croata pero, tam\u00e9n, a creaci\u00f3n dunha nacionalidade com\u00fan para os eslavos da antiga Iliria. Tras a ca\u00edda de Napole\u00f3n, no Congreso de Viena as cousas pareceron volver ao seu anterior estado. Pero no entanto, os pobos da pen\u00ednsula Balc\u00e1nica comezaran a despertar do seu prolongado letargo.\nMentres os croatas intentaban recuperar o seu antigo autogoberno e loitaban por preservar a identidade nacional fronte \u00e1 presi\u00f3n maxiarizadora, os serbios emprenderon unha longa guerra de liberaci\u00f3n contra o ocupante otom\u00e1n. No s\u00e9culo XIX inici\u00e1ronse os movementos insurreccionais dos serbios. A primeira revolta serbia foi en 1804 pero, truncada nada m\u00e1is nacer, provocou unha sanguenta represi\u00f3n otom\u00e1. Serbia era naquel momento teatro das loitas entre os rebeldes xan\u00edzaros, que se alzaran contra as reformas introducidas por Selim III, e as tropas imperiais. A\u00ednda que en principio os serbios loitaban a favor do Sult\u00e1n contra os xan\u00edzaros sublevados, non tardaron en xurdir os ideais independentistas.\nEntre os seus xefes destacou Gjorgje Petrovi\u0107, chamado Karagjorgje (\"Xurxo o Negro\"), un tratante de porcos que en 1805 convocou en Ora\u0161ac unha Asemblea de xefes de aldea e popes rurais que o investiu como xefe nacionalista. Karagjorgje contribu\u00edu decisivamente \u00e1 vitoria do Sult\u00e1n contra os xan\u00edzaros; o caudillo serbio pediu ent\u00f3n a concesi\u00f3n da autonom\u00eda para o seu pa\u00eds baixo garant\u00eda do goberno austr\u00edaco, cousa que non aceptou o Sult\u00e1n. Tras as vitorias de Ivanovatz, Deligrad e, especialmente, Mi\u0161ar (1806), os patriotas serbios conseguiron ocupar Belgrado e outras fortalezas do norte. Karagjogje solicitou sen \u00e9xito a axuda de Austria, a\u00ednda que obtivo apoio de Rusia. En decembro de 1808, Karagjorgje, animado polos seus triunfos, f\u00edxose proclamar pr\u00edncipe (\"knez\") por unha Asemblea popular (\"Skuptstina\"). Isto provocou o desgusto do tsar. Finalmente, ante a ameaza dun ataque napole\u00f3nico, Rusia firmou a paz con Turqu\u00eda en Bucarest (1812). Nicolao I abandonou a causa serbia a cambio dunha vaga promesa de autonom\u00eda.\nSerbia encontrouse baixo a influencia de d\u00faas grandes potencias, Rusia e Turqu\u00eda, que a utilizaron como elemento negociador nas s\u00faas propias relaci\u00f3ns. E as\u00ed, no Tratado de Bucarest, s\u00f3 se concedeu a Serbia unha autonom\u00eda moi relativa. Isto provocou unha nova insurrecci\u00f3n de Karagjorgje. Pouco despois, o ex\u00e9rcito otom\u00e1n recuperaba o control do pa\u00eds sen que os rusos, ocupados en rexeitar aos franceses, auxiliaran aos patriotas. Os turcos entraron en Belgrado (1813) e Karagjorgje tivo que fuxir a Austria, mentres que os seus partidarios se refuxiaron nas monta\u00f1as. As brutais represi\u00f3ns exercidas sobre a poboaci\u00f3n prenderon a mecha dunha nova sublevaci\u00f3n, que estalou en abril de 1815 encabezada polo l\u00edder guerrilleiro Milo\u0161 Obrenovi\u0107, que eliminou o seu rival, G. P. Karagjorgje, e derrotou aos turcos en Matsara. Os serbios conservar\u00edan o seu ex\u00e9rcito e a autonom\u00eda fiscal, pol\u00edtica e relixiosa, e ser\u00edan gobernados por un pr\u00edncipe, vasalo do Sult\u00e1n, e a \"Skuptstina\". \nSerbia convert\u00edase a partir de 1830 nun principado aut\u00f3nomo dependente de Turqu\u00eda, pero co protectorado de Rusia. Pese \u00e1 s\u00faa axitada evoluci\u00f3n interna, marcada polo enfrontamento entre as dinast\u00edas Obrenovi\u0107 e Karagjorgjevi\u0107, os serbios foron capaces de ir ampliando en sucesivas etapas a s\u00faa reducida base territorial ao redor de Belgrado e de converter o seu pequeno pa\u00eds nun foco de difusi\u00f3n dos ideais paneslavistas que, baixo o amparo de Rusia, prend\u00edan en todas as nacionalidades eslavas. En Serbia despertaba nesta \u00e9poca un nacionalismo expansionista que ti\u00f1a o seu principal animador en Ilija Gara\u0161anin, dirixente que propuxo en 1844 o \"Nacertanije\", un programa de acci\u00f3n militar e idiom\u00e1tica que pretend\u00eda a creaci\u00f3n dunha Gran Serbia que integrase a todos os estados balc\u00e1nicos. Cando, en 1848, os serbios de Voivodina e Eslavonia fixeron causa com\u00fan cos croatas contra os seus dominadores maxiares, Gara\u0161anin, ministro de Exteriores, apoiounos con armas e di\u00f1eiro, pero o goberno reco\u00f1eceu o dereito dos Habsburgo sobre a zona.\nOs serbios do Imperio austr\u00edaco convocaron unha Asemblea Nacional en Sremski-Karlowatz (maio de 1848), que pediu a independencia e a confirmaci\u00f3n do voivoda Estevo \u0160upljikac. Como no caso de Croacia, as escasas concesi\u00f3ns foron pronto anuladas. O Banato occidental pasou a formar parte da Serbia Voivodina, unha rexi\u00f3n aut\u00f3noma serbia dentro da monarqu\u00eda dos Habsburgo.\nDespois das revoluci\u00f3ns de 1848\u20131849, o Banato (xunto con Syrmia e Ba\u010dka) converteuse nunha nova provincia austr\u00edaca co\u00f1ecida como Voivodato de Serbia e Banato, pero en 1860 esta provincia foi suprimida e a maior parte do seu territorio foi incorporado de novo ao Reino de Hungr\u00eda.\nDespois de 1871 a exfronteira militar situada nas partes meridionais do Banato quedou baixo administraci\u00f3n civil e incorporouse aos condados do Banato. Krass\u00f3 e Sz\u00f6r\u00e9ny un\u00edronse en Krass\u00f3-Sz\u00f6r\u00e9ny en 1881.\nS\u00e9culo XX.\nEn outubro de 1918, en Timi\u015foara, proclamouse a independencia da Rep\u00fablica do Banato, que foi reco\u00f1ecida polo goberno de Hungr\u00eda. Por\u00e9n, despois de s\u00f3 d\u00faas semanas, tropas do Reino de Serbia invadiron a rexi\u00f3n, o que foi o final da ef\u00e9mera Rep\u00fablica. Desde novembro de 1918 a marzo de 1919, as partes centrais e occidentais do Banato rex\u00edanse por unha administraci\u00f3n Serbia desde Novi Sad, como parte da provincia Banato, Ba\u010dka e Baranja do Reino de Serbia e, despois, do novo Reino dos Serbios, Croatas e Eslovenos (m\u00e1is tarde Reino de Iugoslavia).\nA ra\u00edz da declaraci\u00f3n da Uni\u00f3n de Transilvania a Roman\u00eda o 1 de decembro de 1918 e a declaraci\u00f3n de unificaci\u00f3n do Banato, Ba\u010dka e Baranja con Serbia o 25 de novembro de 1918, a maior parte do Banato, en 1919, dividiuse entre o Reino de Roman\u00eda (todo o Krass\u00f3-Sz\u00f6r\u00e9ny, dous terzos de Temes e unha pequena parte de Toront\u00e1l) e o Reino dos Serbios, Croatas e Eslovenos (a maior parte de Toront\u00e1l e unha terceira parte de Temes). Unha pequena zona cerca de Szeged foi asignada \u00e1 nova Hungr\u00eda que acababa de independizarse de Austria. Estes l\u00edmites foron confirmados polo Tratado de Versalles de 1919 e 1920 Tratado de Trianon.\nNa disoluci\u00f3n do Imperio Austroh\u00fangaro, os delegados romaneses do Banato e algunhas comunidades alem\u00e1s votaron pola uni\u00f3n con Roman\u00eda, os delegados de comunidades serbias, de Bunjevac e outras comunidades eslavas e non eslavas (inclu\u00edndo algunhas alem\u00e1s) votaron pola uni\u00f3n con Serbia, mentres que a minor\u00eda h\u00fangara mant\u00edvose leal ao goberno de Budapest. \u00c1 parte destas votaci\u00f3ns, non se realizou, no Banato, ning\u00fan outro plebiscito.\nNo curso da segunda guerra mundial, o 6 de abril de 1940, tropas alem\u00e1s, italianas, h\u00fangaras e b\u00falgaras invadiron o Reino de Iugoslavia e, en poucos d\u00edas, o goberno capitulou (18 de abril).\nIugoslavia desapareceu, desmembrada entre os seus veci\u00f1os. O III Reich, herdeiro dos pretendidos dereitos austr\u00edacos, anexionou o sur de Estiria e a parte de Carintia que estaban integradas en Eslovenia. Italia fixo realidade unha antiga aspiraci\u00f3n incorporando a outra provincia eslovena, Carniola (inclu\u00edndo a cidade de Liubliana, capital de Eslovenia), m\u00e1is unha boa parte do litoral d\u00e1lmata (a zona entre Zadar [Zara] e Split [Spalato], pertencente a Croacia, e Kotor [Cattaro], de Montenegro) e a rexi\u00f3n de Kosovo (Serbia), que foi incorporada \u00e1 s\u00faa colonia albanesa. Os b\u00falgaros obtiveron a Macedonia iugoslava, excepto unha pequena porci\u00f3n que se uniu \u00e1 Albania italiana (que ademais recupera a s\u00faa sa\u00edda ao Exeo, a costa de Grecia), e os h\u00fangaros varias zonas fronteirizas do norte (o extremo oriental de Eslovenia, o tri\u00e1ngulo formado entre os r\u00edos Drava e Danubio, que pertenc\u00eda a Croacia), m\u00e1is Voivodina (a parte Serbia do Banato), a\u00ednda que esta baixo control militar xermano-italiano, ao igual que quedou Montenegro.\nSobre solo iugoslavo s\u00f3 permaneceron dous estados teoricamente independentes. Croacia, que rompera os seus lazos con Belgrado ao producirse a invasi\u00f3n, constitu\u00eduse como reino, con inclusi\u00f3n da Eslavonia oriental (que pasara anteriormente a Serbia), \u00e9 dicir, todo o territorio entre o Sava e o Drava, at\u00e9 as aforas de Belgrado, e de Bosnia-Herzegovina (pero sen a parte do litoral d\u00e1lmata que pasara a Italia). Foi proclamado rei un italiano, o pr\u00edncipe Aimone de Aosta, que tomou o nome de Tomislav II (en honor do fundador do primeiro estado croata). Gobernada ditatorialmente polo \"Poglavnik\" (Caudillo) Ante Paveli\u0107, Croacia uniu a s\u00faa sorte \u00e1 do Eixe. E ao leste quedou unha reducida Serbia, que recobrou unha sombra de soberan\u00eda baixo a protecci\u00f3n alem\u00e1 e o goberno autoritario do colaboracionista xeneral Milan Nedi\u0107.\nComo noutros lugares da Europa ocupada, as duras condici\u00f3ns impostas polos alem\u00e1ns provocaron a aparici\u00f3n da resistencia antifascista, que foi adquirindo progresiva importancia na fixaci\u00f3n de unidades inimigas na retagarda. Esta resistencia non tardou en manifestarse en Iugoslavia; ao principio, en forma de sabotaxes e, m\u00e1is tarde, dun poderoso movemento guerrilleiro. Nun primeiro momento a iniciativa correspondeu aos \"chetniks\", patriotas serbios mon\u00e1rquicos dirixidos polo coronel Draza Mihailovi\u0107, que actuaban apoiados polos brit\u00e1nicos. Pero, tras a invasi\u00f3n alem\u00e1 da URSS, en 1941, foron os comunistas quen asumiron un maior protagonismo e mantiveron o peso dunha guerra sen cuartel. Dirixidos polo croata Josip Broz, Tito, foron capaces de organizar un aut\u00e9ntico ex\u00e9rcito regular, que recibiu o apoio dos aliados, e que foi quen de liberar por si mesmo a maior parte do territorio nacional. Como \u00e9 l\u00f3xico \u2014dada a situaci\u00f3n\u2014 a loita guerrilleira tomou visos de aut\u00e9ntica guerra civil, na que croatas e serbios, fascistas, chetniks e comunistas se combat\u00edan con enorme ferocidade.\nNa actualidade, o Banato rep\u00e1rtese entre os condados de Timi\u015f, Arad e Cara\u015f-Severin, en Roman\u00eda; a provincia de Voivodina e o distrito de Belgrado, en Serbia; e o condado de Csongr\u00e1d en Hungr\u00eda.\nXeograf\u00eda.\nBanato roman\u00e9s.\nEn 1938 un\u00edronse os condados de Timi\u015f-Torontal, Cara\u015f, Severin, Arad e Hunedoara para formar o \u0162inutul Timi\u015f, que abarca o Banato roman\u00e9s. O 6 de setembro de 1950, a provincia foi substitu\u00edda pola rexi\u00f3n de Timi\u015foara (formada polos actuais condados de Timi\u015f e Cara\u015f-Severin). En 1956, a metade sur da rexi\u00f3n de Arad foi incorporada \u00e1 rexi\u00f3n de Timi\u015foara. En decembro de 1960, a rexi\u00f3n de Timi\u015foara pasou a denominarse rexi\u00f3n do Banato.\nO 17 de febreiro de 1968 f\u00edxose unha nova divisi\u00f3n territorial e form\u00e1ronse os condados de Timi\u015f, Cara\u015f-Severin e Arad. Desde 1998, Roman\u00eda dividiuse en oito rexi\u00f3ns de desenvolvemento, que act\u00faan como divisi\u00f3ns territoriais aut\u00f3nomas. A rexi\u00f3n de desenvolvemento Vest est\u00e1 composta por catro condados: Arad, Timi\u015f, Hunedoara e Cara\u015f-Severin; polo tanto ten case as mesmas fronteiras que a provincia de Timi\u015f de 1929. A rexi\u00f3n de desenvolvemento Vest forma parte da eurorrexi\u00f3n Danubio-Kris-Mures-Tisza. As minor\u00edas \u00e9tnicas na rexi\u00f3n incl\u00faen h\u00fangaros (5,6 % da poboaci\u00f3n), serbios, croatas, b\u00falgaros, ucra\u00ednos e outros.\nA actual \"rexi\u00f3n do Banato\" de Roman\u00eda incl\u00fae algunhas zonas monta\u00f1osas que no formaron parte do Banato hist\u00f3rico ou da chaira pan\u00f3nica. O Banato roman\u00e9s \u00e9 monta\u00f1oso no sur e sueste; no norte, oeste e suroeste \u00e9 ch\u00e1n e, nalg\u00fans lugares, pantanoso. O clima, excepto nas zonas pantanosas, \u00e9 xeralmente san. Cult\u00edvanse en grandes cantidades trigo, cebada, avea, centeo, millo, li\u00f1o, c\u00e1nabo e tabaco, e os produtos dos vi\u00f1edos son de boa cualidade. A riqueza mineral \u00e9 grande, inclu\u00edndo cobre, esta\u00f1o, chumbo, zinc, ferro e, especialmente, carb\u00f3n. Entre os seus numerosos mananciais, os m\u00e1is importantes son os de Mehadia, con augas sulfurosas, que xa eran co\u00f1ecidas na \u00e9poca romana como as \"Termae Herculis\" (B\u0103ile Herculane).\nBanato serbio.\nO Banato serbio (Banato occidental) foi parte da Serbia Voivodina (1820) e do Voivodato de Serbia e o Banato de Temesvar (1849\u20131860). Despois de 1860, o Banato serbio formou parte dos condados de Toront\u00e1l e Temes (Reino de Hungr\u00eda).\nA rexi\u00f3n foi unha das provincias (\"banovine\") do Reino dos Serbios, Croatas e Eslovenos, entre 1918 e 1922 (en 1918-1918) a provincia formou parte da de Banato, Ba\u010dka e Baranja) e, de 1922 a 1929, foi dividida entre os \"\u00f3blast\" de Belgrado e Podunavlje. En 1929, a maior parte da rexi\u00f3n foi incorporada \u00e1 \"banovina\" do Danubio (Banato do Danubio, provincia do Reino de Iugoslavia, mentres que a cidade de Pan\u010devo incorporouse ao distrito aut\u00f3nomo de Belgrado.\nEntre 1941 e 1944 o Banato serbio foi ocupado, como vimos, polo Eixe. Formalmente era parte da Serbia de 1941-1944, pero en realidade era unha rexi\u00f3n aut\u00f3noma practicamente independente gobernada pola minor\u00eda alem\u00e1. Desde 1945, o Banato serbio (xunto con Ba\u010dka e Syrmia), formou parte, primeiro, da Rep\u00fablica Socialista de Serbia (provincia aut\u00f3noma de Voivodina, despois da Rep\u00fablica Socialista Federal de Iugoslavia e, finalmente, da Rep\u00fablica Federal de Iugoslavia. M\u00e1is tarde, a partir da disoluci\u00f3n desta Rep\u00fablica, formou parte de Serbia e Montenegro e, desde 2006, da Serbia independente.\nOs distritos (\"okruj\") de Serbia no Banato son:\nO Banato serbio tam\u00e9n comprende a zona co\u00f1ecida como Pan\u010deva\u010dki Rit, que pertence ao municipio de Belgrado (Palilula).\nBanato h\u00fangaro.\nO Banato h\u00fangaro consiste nunha pequena parte do norte da rexi\u00f3n, que forma parte do condado de Csongr\u00e1d. Ademais da poboaci\u00f3n h\u00fangara hai unha pequena minor\u00eda de serbios (por exemplo, en Deszk e Szeged).\nDemograf\u00eda.\nTodo o Banato.\nEn 1660\u20131666, os serbios viv\u00edan na parte oeste (ch\u00e1) do Banato, mentres que os romaneses viv\u00edan na parte leste (monta\u00f1osa).\nEn 1743\u20131753, a composici\u00f3n \u00e9tnica do Banato era a seguinte:\nDe acordo con algunhas afirmaci\u00f3ns, alg\u00fans h\u00fangaros que sobreviviron no per\u00edodo otom\u00e1n viv\u00edan nas chairas aluviais dos r\u00edos Timi\u015f, Begej, Arauca e Mure\u015f. De acordo con outras fontes, os h\u00fangaros estiveron case totalmente ausentes da rexi\u00f3n desde a primeira metade do s\u00e9culo XVIII. At\u00e9 1789 aos h\u00fangaros dos veci\u00f1os condados (Csongr\u00e1d, Batsch, Kiskuns\u00e1g, B\u00e9k\u00e9s etc.) non se lles permitiu establecerse no Banato.\nDe acordo con datos de 1774, a poboaci\u00f3n do Banato de Temesvar era de 375\u00a0740 habitantes, que se repart\u00edan as\u00ed:\nEn 1900 a poboaci\u00f3n de Banato alcanzaba 1\u00a0431\u00a0329 habitantes, inclu\u00edndo:\nDe acordo co censo de 1910, a poboaci\u00f3n da rexi\u00f3n do Banato (condados de Toront\u00e1l, Temes e Krass\u00f3-Sz\u00f6r\u00e9ny) eran 1\u00a0582\u00a0133 habitantes, que se distribu\u00edan: \nT\u00e1boa de poboaci\u00f3n.\nEvoluci\u00f3n da poboaci\u00f3n da rexi\u00f3n do Banato en diferentes per\u00edodos\nBanato roman\u00e9s.\nA evoluci\u00f3n da poboaci\u00f3n do Banato roman\u00e9s (os condados deTimi\u015f, e de Cara\u015f-Severin), desde 188O at\u00e9 os nosos d\u00edas foi a seguinte:\nBanato serbio.\nA evoluci\u00f3n da poboaci\u00f3n do Banato serbio desde 1910 at\u00e9 os nosos d\u00edas foi:\nCidades.\nAs cidades m\u00e1is importantes do Banato son:"}
{"id": "198503", "revid": "23204", "url": "https://gl.wikipedia.org/wiki?curid=198503", "title": "Julio Mar\u00eda Sanguinetti", "text": "Julio Mar\u00eda Sanguinetti Coirolo, nado en Montevideo o o 6 de xaneiro de 1936, \u00e9 un avogado, historiador, xornalista e pol\u00edtico uruguaio. Foi tres veces deputado, d\u00faas veces ministro, senador e Presidente da Rep\u00fablica en dous per\u00edodos, 1985-1990 e 1995-2000. \u00c9 membro do sector \"Foro Batllista\" do Partido Colorado, do cal foi Secretario Xeral de 1983 a 1985 e de 2004 a 2009. \u00c9 autor dunha extensa biograf\u00eda do pintor Pedro Figari.\nTraxectoria.\nJulio Mar\u00eda Sanguinetti naceu no seo dunha familia de inmigrantes italianos de clase media. A s\u00faa base educativa realizouse en escola e liceo p\u00fablico. En 1955 ingresou na Universidade da Rep\u00fablica e converteuse en Doutor en Dereito e Ciencias Sociais en 1961.\nEst\u00e1 casado coa historiadora Marta Canessa, con quen tivo dous fillos, Julio Luis e Emma Sanguinetti, e catro netos. Reside na zona de Punta Carretas, en Montevideo.\n\u00c9 doutor \"honoris causa\" pola Universidade de Santiago de Compostela que llo concedeu en 1999. "}
{"id": "198504", "revid": "89787", "url": "https://gl.wikipedia.org/wiki?curid=198504", "title": "Rafael P\u00e9rez Barreiro", "text": "Rafael P\u00e9rez Barreiro, nado en Madrid en 1862 e finado na Coru\u00f1a o 29 de abril de 1932, foi un fil\u00f3logo e profesor.\nTraxectoria.\nCatedr\u00e1tico de Lat\u00edn e Castel\u00e1n, chegou \u00e1 Coru\u00f1a para ocupar a c\u00e1tedra de Lat\u00edn e Lingua Espa\u00f1ola no instituto de ensinanza media. Integrouse en actividades relacionadas coa cultura galega. Foi membro numerario da Real Academia Galega. Publicou traballos filol\u00f3xicos en \"El Liberal\" e \"La Voz de Galicia\"."}
{"id": "198505", "revid": "56817", "url": "https://gl.wikipedia.org/wiki?curid=198505", "title": "Pro Neutralidad", "text": "Pro Neutralidad foi un peri\u00f3dico publicado en Viveiro entre 1917 e 1918.\nHistoria e caracter\u00edsticas.\nApareceu o 18 de febreiro de 1917. No subt\u00edtulo sinalaba que estaba redactado polos membros da Juventud Cat\u00f3lica local, pero non funcionaba como voceiro desta asociaci\u00f3n. Estaba dirixido por Fernando P\u00e9rez Barreiro. De orientaci\u00f3n xerman\u00f3fila e distribuci\u00f3n gratu\u00edta, foi criticado atribu\u00edndoselle o seu financiamento ao vicec\u00f3nsul alem\u00e1n en Viveiro, Cloos, enxe\u00f1eiro das minas da Silvarosa. Foi substitu\u00eddo en 1918 por \"La Sirena del Norte\"."}
{"id": "198506", "revid": "1888", "url": "https://gl.wikipedia.org/wiki?curid=198506", "title": "Verdad y Justicia", "text": "Verdad y Justicia foi o nome de d\u00faas publicaci\u00f3ns:"}
{"id": "198507", "revid": "1888", "url": "https://gl.wikipedia.org/wiki?curid=198507", "title": "Verdad y Justicia (Viveiro)", "text": "Verdad y Justicia foi un semanario publicado en Viveiro entre 1915 e 1918.\nHistoria e caracter\u00edsticas.\nSubtitulado \"Semanario imparcial defensor de los intereses generales del distrito\", apareceu o 29 de maio de 1915. Constaba de catro p\u00e1xinas e edit\u00e1base en imprenta propia. Dirixido por Jos\u00e9 Santiago Seijo. Entre os seus colaboradores figuraba Jos\u00e9 Mar\u00eda Fern\u00e1ndez Pena. O \u00faltimo n\u00famero co\u00f1ecido \u00e9 o 141, datado o 9 de febreiro de 1918."}
{"id": "198508", "revid": "56817", "url": "https://gl.wikipedia.org/wiki?curid=198508", "title": "Terra!", "text": "Terra! foi un peri\u00f3dico publicado en Redondela en 1933.\nHistoria e caracter\u00edsticas.\nSubtitulado \"\u00d3rgano quincenario do Grupo Galeguista de Redondela\", apareceu o 16 de abril de 1933. Sa\u00eda o primeiro e terceiro domingo de cada mes. Estaba dirixido por Avelino Cal Fern\u00e1ndez. Publicado integramente en galego. Ademais dos contidos pol\u00edticos e propagand\u00edsticos, publicou textos literarios de Pondal, Lamas Carvajal e Ram\u00f3n Cabanillas. O \u00faltimo n\u00famero sa\u00edu o 25 de xullo de 1933."}
{"id": "198509", "revid": "89787", "url": "https://gl.wikipedia.org/wiki?curid=198509", "title": "La Ilustraci\u00f3n Espa\u00f1ola y Americana", "text": "La Ilustraci\u00f3n Espa\u00f1ola y Americana foi unha publicaci\u00f3n peri\u00f3dica madrile\u00f1a da segunda metade do s\u00e9culo XIX (1869) e principios do s\u00e9culo XX (1921), que mesturaba noticias de divulgaci\u00f3n cient\u00edfica e literaria e art\u00edstica.\nHistoria e caracter\u00edsticas.\nFoi continuadora de \"El Museo Universal\", editada entre 1857 e 1869. A revista segu\u00eda o modelo de prestixiosas publicaci\u00f3ns europeas como as francesas \"L'Illustration\" ou \"Le Monde Illustr\u00e9\", \"Illustrierte Zeitung\" de Alema\u00f1a ou a italiana \"La Illustrazione Italiana\".\nNa s\u00faa cabeceira present\u00e1base como \"Peri\u00f3dico de ciencias, artes, literatura, industria y conocimientos \u00fatiles\". Foi fundada en 1869 en Madrid por Abelardo de Carlos, que foi o seu director ata 1881, e despois polo seu fillo Abelardo Jos\u00e9 de Carlos Hierro. Antonio Garrido Villaz\u00e1n tam\u00e9n foi o seu director.\nComo indica o seu nome a revista caracteriz\u00e1base pola profusi\u00f3n das s\u00faas ilustraci\u00f3ns que representaban gran cantidade de aspectos da vida coti\u00e1 de Espa\u00f1a e dos pa\u00edses hispanoamericanos onde tam\u00e9n ti\u00f1a difusi\u00f3n a publicaci\u00f3n.\nEntre os artistas que traballaron para esta publicaci\u00f3n podemos encontrar a Enrique Simonet, Juan Comba, Jos\u00e9 Luis Pellicer, Valeriano Dom\u00ednguez B\u00e9cquer, Francisco Ortego, Eduardo S\u00e1nchez Sol\u00e1 etc. ou escritores sobresa\u00edntes como Jos\u00e9 Zorrilla, Ram\u00f3n de Campoamor, Juan Valera, Leopoldo Alas, Emilio Castelar, Valle-Incl\u00e1n, Unamuno e outros como \u00c1ngel Fern\u00e1ndez de los R\u00edos, Peregr\u00edn Garc\u00eda Cadena, Manuel Ca\u00f1ete, Jos\u00e9 Velarde, Miguel Rodr\u00edguez Ferrer, Patrocinio de Biedma ou Francisca Sarasate, entre outros.\nA publicaci\u00f3n aparec\u00eda semanalmente, os d\u00edas 8, 15, 22 e 30 de cada mes. Desapareceu en 1921."}
{"id": "198511", "revid": "5863", "url": "https://gl.wikipedia.org/wiki?curid=198511", "title": "Editorial Hugin e Munin", "text": "Hugin e Munin \u00e9 unha editorial galega aparecida a finais do ano 2011. Est\u00e1 localizada en Santiago de Compostela e orientada \u00e1 traduci\u00f3n de literatura estranxeira \u00f3 galego. Os primeiros t\u00edtulos da compa\u00f1\u00eda foron \"Servizo de Correos\" e \"O forasteiro misterioso\", obras dos americanos Charles Bukowski e Mark Twain respectivamente.\nO responsable da editorial \u00e9 o lugu\u00e9s Alejandro Tobar.\nA editorial tomou o nome da parella de corvos Hugin e Munin, da mitolox\u00eda n\u00f3rdica, que est\u00e1n asociados \u00f3 deus Od\u00edn.\nObras publicadas.\nEntre os tradutores que colaboran decot\u00edo coa editorial c\u00f3ntanse os nomes de Alejandro Tobar, Isabel Soto, Xavier Sen\u00edn, Mar\u00eda Fe Gonz\u00e1lez, Marta Dahlgren, Isaac Xub\u00edn, Alfonso Blanco Quintela e Rosa Marta G\u00f3mez Pato, Marie Abraira, Jairo Dorado Cadilla, Ant\u00eda Veres e Diego Ameixeiras.\nPolo momento, Hugin e Munin publicou obras traducidas dende o ingl\u00e9s, o franc\u00e9s, o italiano, o grego, o catal\u00e1n, o sueco, o \u00e9uscaro, o castel\u00e1n, o portugu\u00e9s, o alem\u00e1n, o ruso, o croata, o lat\u00edn, o dinamarqu\u00e9s, o aran\u00e9s, o xapon\u00e9s, o serbio e o bret\u00f3n.\nColecci\u00f3n principal.\n\u00c9 a colecci\u00f3n destinada de maneira preferente aos subscritores, que naceu no ano 2011:\nColecci\u00f3n V\u00f3lvense os paxaros contra as escopetas.\nNesta colecci\u00f3n, nacida no ano 2014, a editora publica traballos que por extensi\u00f3n, tem\u00e1tica ou formato non encaixan na colecci\u00f3n principal:"}
{"id": "198515", "revid": "1131", "url": "https://gl.wikipedia.org/wiki?curid=198515", "title": "Post Office", "text": ""}
{"id": "198518", "revid": "23204", "url": "https://gl.wikipedia.org/wiki?curid=198518", "title": "A Casanova, Sancovade, Vilalba", "text": "A Casanova \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "198519", "revid": "85894", "url": "https://gl.wikipedia.org/wiki?curid=198519", "title": "Casavedra, Sancovade, Vilalba", "text": "Casavedra \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198520", "revid": "56817", "url": "https://gl.wikipedia.org/wiki?curid=198520", "title": "La Lucha", "text": "La Lucha foi o nome de varias publicaci\u00f3ns:\nEn Galicia.\nOutras publicaci\u00f3ns:"}
{"id": "198521", "revid": "25871", "url": "https://gl.wikipedia.org/wiki?curid=198521", "title": "O Castro, Sancovade, Vilalba", "text": "O Castro \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198522", "revid": "98629", "url": "https://gl.wikipedia.org/wiki?curid=198522", "title": "Primeira Divisi\u00f3n de Venezuela", "text": "O Primeira Divisi\u00f3n de Venezuela \u00e9 a competici\u00f3n de m\u00e1ximo nivel da liga profesional de f\u00fatbol que se disputa en Venezuela, organizada pola Federaci\u00f3n Venezolana de F\u00fatbol. Recibe o nome de Primeira Divisi\u00f3n de Venezuela - Copa Movilnet por mor do seu patrocinador principal.\nA\u00ednda que exist\u00eda un campionato nacional afeccionado en Venezuela dende 1921, o actual campionato profesional naceu en 1957. Nos seus comezos foi un torneo de rivalidade entre as distintas comunidades de inmigrantes, representadas por clubs como Club Deportivo Portugu\u00e9s, Club Deportivo Espa\u00f1ol, Deportivo Vasco, Deportivo Italia, Catalonia, Deportivo Galicia, Uni\u00f3n Deportiva Canarias ou Deportivo Celta. A partir dos anos 60 participaron equipos de f\u00f3ra de Caracas, sendo o Lara F\u00fatbol Club o primeiro en acadar o t\u00edtulo de campi\u00f3n en 1965.\nMalia non ser un torneo poderoso dentro da Conmebol, o nivel dos seus clubs ten medrado dende comezos dos anos 90. Os clubs m\u00e1is laureados na historia do campionato son o Caracas F\u00fatbol Club (11 t\u00edtulos) e o Deportivo T\u00e1chira (7 t\u00edtulos), seguidos de varios clubs con 5 e 4 t\u00edtulos. O primeiro campi\u00f3n foi o Universidad Central, mentres que o campi\u00f3n actual \u00e9 o Deportivo T\u00e1chira.\nNa actualidade 18 equipos disputan 2 torneos, Apertura e Clausura. O torneo Apertura disp\u00fatase na segunda metade do ano, mentres que o torneo Clausura disp\u00fatase na primeira metade do seguinte ano. Os dous ga\u00f1adores disputan unha final \u00f3 remate da tempada para definir cal \u00e9 o campi\u00f3n nacional.\nEquipos 2012.\nOs seguintes 18 equipos disputaron o torneo Apertura 2011 e competir\u00e1n polo torneo Clausura 2012 e polo t\u00edtulo de campi\u00f3n en 2012:\nPalmar\u00e9s.\nO palmar\u00e9s da liga est\u00e1 dominado polo Caracas FC e polo Deportivo T\u00e1chira FC, ga\u00f1adores de 11 dos \u00faltimos 12 t\u00edtulos. \u00c9 salientable a cantidade de clubs campi\u00f3ns que te\u00f1en desaparecido:"}
{"id": "198523", "revid": "22570", "url": "https://gl.wikipedia.org/wiki?curid=198523", "title": "Chafarra, Sancovade, Vilalba", "text": "Chafarra \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198524", "revid": "56817", "url": "https://gl.wikipedia.org/wiki?curid=198524", "title": "Cobreiro, Sancovade, Vilalba", "text": "Cobreiro \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198525", "revid": "1131", "url": "https://gl.wikipedia.org/wiki?curid=198525", "title": "Cobreiro", "text": "O top\u00f3nimo galego Cobreiro pode referirse a:"}
{"id": "198526", "revid": "25871", "url": "https://gl.wikipedia.org/wiki?curid=198526", "title": "O Forno, Sancovade, Vilalba", "text": "O Forno \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198527", "revid": "22570", "url": "https://gl.wikipedia.org/wiki?curid=198527", "title": "Malvec\u00edn, Sancovade, Vilalba", "text": "Malvec\u00edn \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198528", "revid": "5863", "url": "https://gl.wikipedia.org/wiki?curid=198528", "title": "Os Novos, Sancovade, Vilalba", "text": "Os Novos \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198529", "revid": "56817", "url": "https://gl.wikipedia.org/wiki?curid=198529", "title": "Pax\u00e1n, Sancovade, Vilalba", "text": "Pax\u00e1n \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198530", "revid": "1888", "url": "https://gl.wikipedia.org/wiki?curid=198530", "title": "La Lucha (A Pobra do Carami\u00f1al)", "text": "La Lucha foi un peri\u00f3dico publicado na Pobra do Carami\u00f1al entre 1932 e 1933.\nHistoria e caracter\u00edsticas.\nSubtitulado \"\u00d3rgano quincenal defensor de las entidades afectas al Partido Socialista y a la U. G. de T.\", apareceu o 1 de maio de 1932. Converteuse en semanario a partir do n\u00famero 9. O seu director era Manuel Venerando Porteiro, presidente da Agrupaci\u00f3n Socialista local, que foi substitu\u00eddo por Antonio Dom\u00ednguez Font\u00e1n, secretario da Agrupaci\u00f3n e dirixente do Sindicato de Oficios Varios La Uni\u00f3n Obrera (UGT). Nas p\u00e1xinas de Ribeira inclu\u00edu colaboraci\u00f3ns de Ram\u00f3n Beade M\u00e9ndez, Manuel Moure G\u00f3mez, Bautista M. Lemi\u00f1a (a principios de 1933 abandonou esta cabeceira por \"La Coraza\" de Ribeira, baixo as cr\u00edticas dos seus correlixionarios) e os mozos da Juventud Cultural Republicana (Julio Silva, Agust\u00edn F. Oujo, Ram\u00f3n Rivas). Nas de Boiro, Juanito Somoza, Jes\u00fas Gallardo, Guillermo Santamar\u00eda e Teresa M. del R\u00edo. Na secci\u00f3n da Pobra apareceron as sinaturas de Porteiro, Dom\u00ednguez, Tom\u00e1s Moro (un pseud\u00f3nimo) e Carmen Parada. Cesou a s\u00faa publicaci\u00f3n en 1933."}
{"id": "198531", "revid": "56817", "url": "https://gl.wikipedia.org/wiki?curid=198531", "title": "Ponte Escourido, Sancovade, Vilalba", "text": "Ponte Escourido \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198532", "revid": "25871", "url": "https://gl.wikipedia.org/wiki?curid=198532", "title": "Porto da Egua, Sancovade, Vilalba", "text": "Porto da Egua \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198533", "revid": "25871", "url": "https://gl.wikipedia.org/wiki?curid=198533", "title": "O Sisto, Sancovade, Vilalba", "text": "O Sisto \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198534", "revid": "25871", "url": "https://gl.wikipedia.org/wiki?curid=198534", "title": "A Tolda, Sancovade, Vilalba", "text": "A Tolda \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198535", "revid": "25871", "url": "https://gl.wikipedia.org/wiki?curid=198535", "title": "Vilar de Igrexa, Sancovade, Vilalba", "text": "Vilar de Igrexa \u00e9 un lugar da parroquia de Sancovade, no concello lugu\u00e9s de Vilalba, na comarca da Terra Ch\u00e1."}
{"id": "198536", "revid": "1131", "url": "https://gl.wikipedia.org/wiki?curid=198536", "title": "Casavedra", "text": "O top\u00f3nimo galego Casavedra pode referrirse a:"}
{"id": "198539", "revid": "85894", "url": "https://gl.wikipedia.org/wiki?curid=198539", "title": "Antonio Dom\u00ednguez Font\u00e1n", "text": "Antonio Dom\u00ednguez Font\u00e1n, co\u00f1ecido como Sicho, nado na Pobra do Carami\u00f1al e finado en Lisboa en 1936, foi un pol\u00edtico e sindicalista galego.\nTraxectoria.\nSecretario da Agrupaci\u00f3n socialista da Pobra do Carami\u00f1al e dirixente do Sindicato de Oficios Varios La Uni\u00f3n Obrera (UGT). Foi director do peri\u00f3dico local \"La Lucha\". Ao estalar o golpe de Estado do 18 de xullo de 1936 fuxiu xunto con outros republicanos do Barbanza no pesqueiro San Jos\u00e9 n\u00ba 2 o 27 de xullo de 1936, cara ao porto de Leix\u00f5es (Matosinhos). Morreu de tuberculose nun hospital de Lisboa."}
{"id": "198540", "revid": "23204", "url": "https://gl.wikipedia.org/wiki?curid=198540", "title": "Banato roman\u00e9s", "text": "O Banato roman\u00e9s (en roman\u00e9s Banatul rom\u00e2nesc) \u00e9 a parte da rexi\u00f3n hist\u00f3rica do Banato que actualmente pertence a Roman\u00eda. (O resto do Banato pertence a Serbia e unha pequena parte a Hungr\u00eda).\nEn 1938 un\u00edronse os condados de Timi\u0219-Torontal, Cara\u0219, Severin, Arad e Hunedoara para formar o \u021ainutul Timi\u0219, que abarca o Banato roman\u00e9s. O 6 de setembro de 1950, a provincia foi substitu\u00edda pola rexi\u00f3n de Timi\u0219oara (formada polos actuais condados de Timi\u0219 e Cara\u0219-Severin). En 1956, a metade sur da rexi\u00f3n de Arad foi incorporada \u00e1 rexi\u00f3n de Timi\u0219oara. En decembro de 1960, a rexi\u00f3n de Timi\u0219oara pasou a denominarse rexi\u00f3n do Banato.\nO 17 de febreiro de 1968 f\u00edxose unha nova divisi\u00f3n territorial e form\u00e1ronse os condados de Timi\u0219, Cara\u0219-Severin e Arad. Desde 1998, Roman\u00eda dividiuse en oito rexi\u00f3ns de desenvolvemento, que act\u00faan como divisi\u00f3ns territoriais aut\u00f3nomas. A rexi\u00f3n de desenvolvemento Vest est\u00e1 composta por catro condados: Arad, Timi\u0219, Hunedoara e Cara\u0219-Severin; polo tanto ten case as mesmas fronteiras que a provincia de Timi\u0219 de 1929. A rexi\u00f3n de desenvolvemento Vest forma parte da eurorrexi\u00f3n Danubio-Kris-Mures-Tisza. As minor\u00edas \u00e9tnicas na rexi\u00f3n incl\u00faen h\u00fangaros (5,6 % da poboaci\u00f3n), serbios, croatas, b\u00falgaros, ucra\u00ednos e outros.\nA actual \u00abrexi\u00f3n do Banato\u00bb de Roman\u00eda incl\u00fae algunhas zonas monta\u00f1osas que no formaron parte do Banato hist\u00f3rico ou da chaira pan\u00f3nica. O Banato roman\u00e9s \u00e9 monta\u00f1oso no sur e sueste; no norte, oeste e suroeste \u00e9 ch\u00e1n e, nalg\u00fans lugares, pantanoso. O clima, excepto nas zonas pantanosas, \u00e9 xeralmente san. Cult\u00edvanse en grandes cantidades trigo, cebada, avea, centeo, millo, li\u00f1o, c\u00e1nabo e tabaco, e os produtos dos vi\u00f1edos son de boa cualidade. A riqueza mineral \u00e9 grande, inclu\u00edndo cobre, esta\u00f1o, chumbo, zinc, ferro e, especialmente, carb\u00f3n. Entre os seus numerosos mananciais, os m\u00e1is importantes son os de Mehadia, con augas sulfurosas, que xa eran co\u00f1ecidas na \u00e9poca romana como as \"Termae Herculis\" (B\u0103ile Herculane)."}
{"id": "198541", "revid": "27155", "url": "https://gl.wikipedia.org/wiki?curid=198541", "title": "Linfocito", "text": "Os linfocitos son un tipo de gl\u00f3bulo branco do sangue que forma parte do sistema inmunitario dos vertebrados. Enc\u00e1rganse de producir anticorpos, ou secretar substancias citot\u00f3xicas ou regulatorias, segundo os casos.\nVistos co microscopio \u00f3ptico, os linfocitos poden dividirse en linfocitos grandes e pequenos. Os linfocitos pequenos incl\u00faen os linfocitos B e os T. Os linfocitos grandes granulares incl\u00faen as c\u00e9lulas asasinas naturais ou NK.\nTipos.\nOs principais tipos de linfocitos son:\nLinfocitos B.\nOrix\u00ednanse na medula \u00f3sea e maduran al\u00ed nos mam\u00edferos, pero nas aves maduran na bolsa de Fabricio, de onde procede a s\u00faa denominaci\u00f3n B (bolsa) . Interve\u00f1en na inmunidade humoral. A s\u00faa funci\u00f3n \u00e9 a produci\u00f3n de anticorpos que se unir\u00e1n aos ant\u00edxenos estra\u00f1os que invadan o organismo, xeralmente situados na superficie dos pat\u00f3xenos. Os anticorpos facilitan a destruci\u00f3n do pat\u00f3xeno polos macr\u00f3fagos e o sistema do complemento. Os linfocitos B para ser activados xeralmente deben tomar contacto co ant\u00edxeno estra\u00f1o e cunha c\u00e9lula T (\u00e1 que lle presentan fragmentos do ant\u00edxeno unidos \u00e1s s\u00faas mol\u00e9culas de membrana MHC-II), que os activa por medio da secreci\u00f3n de citocinas. Alg\u00fans ant\u00edxenos bacterianos poden activar directamente aos linfocitos B. Cando se activan, transf\u00f3rmanse en plasmocitos cun extenso ret\u00edculo endoplasm\u00e1tico rugoso produtor de anticorpos. Algunhas c\u00e9lulas B dan lugar a c\u00e9lulas de memoria ou con memoria, que \"lembran\" o ant\u00edxeno e act\u00edvanse con maior rapidez se volven a entrar en contacto con el. Levan os ant\u00edxenos de superficie CD21, CD19 e ant\u00edxenos MHC-II, e unha inmunoglobulina de membrana que funciona como receptor do ant\u00edxeno, chamada receptor da c\u00e9lula B (BCR).\nLinfocitos T.\nOs linfocitos T orix\u00ednanse na medula \u00f3sea e maduran no timo, de onde procede a s\u00faa denominaci\u00f3n T (timo). Tam\u00e9n se chaman timocitos. Interve\u00f1en na inmunidade mediada por c\u00e9lulas secretando substancias regulatorias (citocinas) ou citot\u00f3xicas. A s\u00faa misi\u00f3n \u00e9 activar e regular o funcionamento do sistema inmunitario e matar c\u00e9lulas con ant\u00edxenos estra\u00f1os. Dist\u00ednguense doutros linfocitos pola presenza dun receptor de membrana para o ant\u00edxeno chamado receptor de c\u00e9lulas T (TCR). O seu CD caracter\u00edstico \u00e9 o CD3. Tam\u00e9n forman c\u00e9lulas de memoria. Hai varias poboaci\u00f3ns distintas de c\u00e9lulas T:\nC\u00e9lulas NK.\nAs c\u00e9lulas NK (\"Natural Killer\") ou c\u00e9lulas asasinas naturais ou c\u00e9lulas extrerminadoras naturais forman parte do sistema inmunitario innato e atacan a c\u00e9lulas infectdas por virus ou tumorais, liberando substancias citot\u00f3xicas. Reco\u00f1ecen as c\u00e9lulas que deben destru\u00edr cando detectan cambios nos ant\u00edxenos MHC-I de ditas c\u00e9lulas. Act\u00edvanse en resposta a citocinas chamadas interfer\u00f3ns .\nOrixe e desenvolvemento.\nAs c\u00e9lulas nai de mam\u00edfero difer\u00e9ncianse en varias clases de c\u00e9lulas sangu\u00edneas na medula \u00f3sea. Este proceso denom\u00ednase hematopoese. Todos os linfocitos se orixinan, durante este proceso, a partir de c\u00e9lulas linfoides proxenitoras com\u00fans e despois difer\u00e9ncianse nos distintos tipos. A formaci\u00f3n de linfocitos co\u00f1\u00e9cese como linfopoese. As c\u00e9lulas B maduran a linfocitos B na propia medula \u00f3sea, pero as c\u00e9lulas T migran e maduran no timo. Despois da maduraci\u00f3n, os linfocitos entran na circulaci\u00f3n e nos \u00f3rganos linfoides perif\u00e9ricos, como o bazo e n\u00f3dulos linf\u00e1ticos, onde vix\u00edan a presenza de pat\u00f3xenos ou c\u00e9lulas tumorais.\nOs linfocitos implicados na inmunidade adaptativa ou espec\u00edfica (como as c\u00e9lulas B e T) sofren unha nova fase de diferenciaci\u00f3n despois de estaren expostos a un ant\u00edxeno; e forman linfocitos efectores e linfocitos de memoria. Os linfocitos efectores funcionan eliminando o ant\u00edxeno, ou liberando anticorpos (no caso das c\u00e9lulas B activadas ou c\u00e9lulas plasm\u00e1ticas), gr\u00e1nulos citot\u00f3xicos (no caso das c\u00e9lulas T citot\u00f3xicas) ou factores regulatorios para outras c\u00e9lulas do sistema inmunitario (no caso das c\u00e9lulas T colaboradoras). As c\u00e9lulas de memoria permanecen nos tecidos perif\u00e9ricos e na circulaci\u00f3n durante bastante tempo preparadas para responderen ao mesmo ant\u00edxeno en novas exposici\u00f3ns ao mesmo.\nCaracter\u00edsticas.\nMicroscopicamente, nun frotis de sangue perif\u00e9rico coa tinguidura de Wright, un linfocito normal ten un gran n\u00facleo moi tinguido, cun citoplasma pequeno moi pouco eosin\u00f3filo. Normalmente, o n\u00facleo grande e denso do linfocito \u00e9 de aproximadamente 7 microns de di\u00e1metro (o tama\u00f1o dun gl\u00f3bulo vermello). Alg\u00fans linfocitos mostran un pequeno citoplasma formando unha zona clara perinuclear (ou halo) arredor do n\u00facleo ou unha pequena zona clara a un lado do n\u00facleo. A presenza de polirribosomas \u00e9 moi evidente vistos con microscopio electr\u00f3nico. A abundancia de ribosomas perm\u00edtelles sintetizar grandes cantidades de prote\u00ednas, como citocinas ou inmunoglobulinas, segundo os casos.\nNun frotis \u00e9 imposible distinguir as c\u00e9lulas B das T. Normalmente, util\u00edzase unha proba de citometr\u00eda de fluxo para contar as poboaci\u00f3ns espec\u00edficas de linfocitos, que pode determinar a porcentaxe de linfocitos que cont\u00e9n unha determinada combinaci\u00f3n de prote\u00ednas de superficie, como certas inmunoglobulinas de membrana ou os marcadores chamados \"clusters\" de diferenciaci\u00f3n (CD), que son agrupaci\u00f3ns de prote\u00ednas de membrana, ou que producen determinadas prote\u00ednas internas (por exemplo, citocinas utilizando a marcaxe de citocinas intracelulares ou ICCS). Para estudar a funci\u00f3n dos linfocitos por medio da detecci\u00f3n das prote\u00ednas que xeran, poden utilizarse outras t\u00e9cnicas como ELISPOT ou ensaios de secreci\u00f3n.\nNo sistema circulatorio m\u00f3vense dun ganglio linf\u00e1tico a outro. Isto contrasta cos macr\u00f3fagos, que son bastante estacionarios unha vez que chegan aos n\u00f3dulos.\nEnfermidades.\nOs recontos de linfocitos fanse xeralmente como parte dun reconto completo de sangue perif\u00e9rico e expr\u00e9sanse como porcentaxe de linfocitos no total de gl\u00f3bulos brancos.\nO incremento xeral no n\u00famero de linfocitos co\u00f1\u00e9cese como linfocitose e unha diminuci\u00f3n como linfocitopenia.\nRecontos altos.\nUn incremento na concentraci\u00f3n de linfocitos \u00e9 normalmente signo de infecci\u00f3n viral. Tam\u00e9n aumentan os linfocitos na leucemia linfoc\u00edtica.\nRecontos baixos.\nUnha concentraci\u00f3n de linfocitos baixa est\u00e1 asociada cun incremento das taxas de infecci\u00f3n despois dunha operaci\u00f3n de cirurx\u00eda ou trauma.\nOutra raz\u00f3n dos recontos baixos \u00e9 a infecci\u00f3n polo virus da inmunodeficiencia humana (VIH), o cal infecta e destr\u00fae as c\u00e9lulas T CD4+. A perda destas c\u00e9lulas T fai que o corpo sexa susceptible a moitas infecci\u00f3ns oportunistas que doutro modo non afectar\u00edan \u00e1s persoas s\u00e1s. A progresi\u00f3n do VIH determ\u00ednase tipicamente medindo a porcentaxe de c\u00e9lulas T CD4+ no sangue do paciente.\nInfiltraci\u00f3n de linfocitos en tumores.\nNalg\u00fans c\u00e1nceres, como o melanoma e o c\u00e1ncer colorrectal, os linfocitos poden migrar ao tumor e atacalo. Isto pode \u00e1s veces conseguir a regresi\u00f3n dun tumor primario."}
{"id": "198542", "revid": "88215", "url": "https://gl.wikipedia.org/wiki?curid=198542", "title": "Primeira Divisi\u00f3n de Paraguai", "text": "O Primeira Divisi\u00f3n de Paraguai \u00e9 a competici\u00f3n de m\u00e1ximo nivel da liga profesional de f\u00fatbol que se disputa en Paraguai, organizada pola Asociaci\u00f3n Paraguaia de F\u00fatbol.\nA competici\u00f3n foi inaugurada en 1906 cos 5 equipos que exist\u00edan daquela no pa\u00eds, por iniciativa do xornalista Adolfo Riquelme. Dende a tempada 1996 div\u00eddese en dous torneos, Apertura e Clausura, a\u00ednda que \u00f3 remate da tempada hab\u00eda unha final para definir cal era o \u00fanico campi\u00f3n. Dende 2008 iso xa non \u00e9 as\u00ed, e cada torneo est\u00e1 considerado un t\u00edtulo por si mesmo.\nA liga paraguaia non \u00e9 das mais poderosas dentro da Conmebol, pero alg\u00fans dos seus clubs te\u00f1en amosado un gran nivel en certas ocasi\u00f3ns, facendo que os equipos da liga sexan respectados nas competici\u00f3ns continentais, chegando con frecuencia \u00e1s roldas finais eliminatorias en torneos como a Copa Libertadores e a Copa Suramericana. O club m\u00e1is laureado na historia do campionato \u00e9 o Club Olimpia (39 t\u00edtulos), seguido do Club Cerro Porte\u00f1o (28 t\u00edtulos), \u00e1mbolos dous da cidade de Asunci\u00f3n.\nNa actualidade 12 equipos disputan 2 torneos cada tempada, Apertura e Clausura. O torneo Apertura disp\u00fatase na segunda metade do ano, mentres que o torneo Clausura disp\u00fatase na primeira metade do seguinte ano. Cada torneo componse de 22 xornadas, \u00e9 dicir, de d\u00faas voltas nas que cada equipo xoga fronte \u00f3s restantes 11 equipos da liga.\nEquipos 2012.\nO formato do campionato divide a tempada en dous torneos, Apertura e Clausura, cada \u00fan composto de 22 xornadas. Tanto o ga\u00f1ador do torneo Apertura como o ga\u00f1ador do torneo Clausura son considerados campi\u00f3ns.\nOs seguintes 12 equipos disputar\u00e1n o torneo Apertura 2012:\nO Estadio Defensores del Chaco, fogar da selecci\u00f3n de Paraguai, acolle regularmente os encontros de m\u00e1xima rivalidade, como son os que enfrontan a Club Olimpia e a Club Cerro Porte\u00f1o, e nos \u00faltimos anos tam\u00e9n Club Libertad e Club Guaran\u00ed.\nPalmar\u00e9s.\nO palmar\u00e9s da liga est\u00e1 claramente dominado polos equipos da capital do pa\u00eds, Asunci\u00f3n. S\u00f3 dous equipos te\u00f1en interrompido ese dominio en 4 ocasi\u00f3ns. O Club Olimpia lidera o palmar\u00e9s con 39 t\u00edtulos, sendo ademais o equipo paraguaio con mellor palmar\u00e9s nas competici\u00f3ns continentais, con 3 Copas Libertadores ga\u00f1adas. O Club Cerro Porte\u00f1o e o outro gran dominador desta competici\u00f3n, con 28 t\u00edtulos."}
{"id": "198543", "revid": "98629", "url": "https://gl.wikipedia.org/wiki?curid=198543", "title": "Banato serbio", "text": "O Banato serbio (ou \"Banato occidental\") \u00e9 a parte occidental da rexi\u00f3n hist\u00f3rica do Banato, que foi asignada ao Reino dos Serbios, Croatas e Eslovenos no Tratado de Trianon, despois da primeira guerra mundial. A rexi\u00f3n foi unha das provincias (\"banovine\") deste reino entre 1919 e 1922 (Banato, Ba\u010dka e Baranja), sendo dividida entre os \"\u00f3blast\" de Belgrado e Podunavlje e, en 1929, a maior parte da rexi\u00f3n foi incorporada \u00e1 \"banovina\" do Danubio (\"Dunavska banovina\"), mentres que a cidade de Pan\u010devo incorporouse ao \"Pan\u010deva\u010dki Rit\" distrito aut\u00f3nomo de Belgrado.\nAntes da primeira guerra mundial o Banato serbio formara parte da Serbia Voivodina (1820) e do Voivodato de Serbia e o Banato de Temesvar (1849\u20131860). Despois de 1860, formou parte dos condados de Toront\u00e1l e Temes (do Reino de Hungr\u00eda).\nEntre 1941 e 1944 foi ocupado polas potencias do Eixe. Formalmente era parte do protectorado alem\u00e1n de Serbia, pero de feito foi unha rexi\u00f3n aut\u00f3ma practicamente independente gobernada pola minor\u00eda alem\u00e1 da rexi\u00f3n. Desde 1945, o Banato serbio, xunto coa Ba\u010dka e Syrmia (Srem), formou parte, primeiro, da Rep\u00fablica Socialista de Serbia (provincia aut\u00f3noma de Voivodina), despois da Rep\u00fablica Socialista Federal de Iugoslavia e, finalmente, da Rep\u00fablica Federal de Iugoslavia. M\u00e1is tarde, a partir da disoluci\u00f3n de Iugoslavia, formou parte de Serbia e Montenegro e, desde 2006, da Serbia independente.\nOs distritos (\"okruj\") de Serbia no Banato son:\nO Banato serbio est\u00e1 formado por chaiuras onde se cultivan trigo, centeo, avea, orxo, millo, e xirasol, e as s\u00faas riquezas minerais son, sobre todo, petr\u00f3leo e gas natural. Conta tam\u00e9n cun destino tur\u00edstico moi popular, \"Deliblatska pe\u0161\u010dara\".\nSegundo o censo de 2002, a poboaci\u00f3n do Banato serbio era de 665\u00a0397 habitantes, dos que o 65 % eran serbios, o 18 % h\u00fangaros, o 4,1 % romaneses, o 2,7 % eslovacos e o 0,1 % alem\u00e1ns."}
{"id": "198544", "revid": "75439", "url": "https://gl.wikipedia.org/wiki?curid=198544", "title": "Waveform Audio Format", "text": "WAV (ou WAVE), ap\u00f3cope de \"WAVEform audio file format\", \u00e9 un formato de son dixital normalmente sen compresi\u00f3n de datos desenvolto e propiedade de Microsoft e de IBM que se utiliza para almacenar sons no PC, admite arquivos mono e est\u00e9reo a diversas resoluci\u00f3ns e velocidades de mostraxe. A s\u00faa extensi\u00f3n \u00e9 .wav.\n\u00c9 unha variante do formato RIFF (\"Resource Interchange File Format\", formato de ficheiro para intercambio de recursos), m\u00e9todo para almacenamento en \"paquetes\", e relativamente parecido ao IFF e ao formato AIFF usado por Macintosh. O formato toma en conta algunhas peculiaridades da CPU Intel, e \u00e9 o formato principal usado por Windows.\nA pesar de que o formato WAV \u00e9 compatible con case calquera c\u00f3dec de son, empr\u00e9gase principalmente co formato PCM (non comprimido) e, ao non ter perda de calidade, \u00e9 adecuado para uso profesional. Para ter calidade CD de son neces\u00edtase que o son se grave a 44100\u00a0Hz e a 16 bits. Por cada minuto de gravaci\u00f3n de son cons\u00f3mense uns 10 megabytes de espazo en disco. Unha das s\u00faas limitaci\u00f3ns \u00e9 que s\u00f3 se poden gravar arquivos de 4 xigabytes como m\u00e1ximo, o cal equivale aproximadamente a 6,6 horas en calidade de CD de son. \u00c9 unha limitaci\u00f3n propia do formato, independentemente do sistema operativo que se utilice, e d\u00e9bese a que na cabeceira do ficheiro se indica a lonxitude do mesmo cun n\u00famero enteiro de 32 bits, o que limita o tama\u00f1o do ficheiro.\nEn Internet non \u00e9 popular, fundamentalmente porque os arquivos sen compresi\u00f3n son moi grandes. Son m\u00e1is frecuentes os formatos comprimidos con perda, como o MP3 ou o Ogg Vorbis. Como estes son m\u00e1is pequenos, a transferencia a trav\u00e9s de Internet \u00e9 moito m\u00e1is r\u00e1pida. Ademais, existen c\u00f3decs de compresi\u00f3n sen perda m\u00e1is eficaces, como Apple Lossless ou FLAC."}
{"id": "198545", "revid": "27249", "url": "https://gl.wikipedia.org/wiki?curid=198545", "title": "WAV", "text": ""}
{"id": "198546", "revid": "27249", "url": "https://gl.wikipedia.org/wiki?curid=198546", "title": "Audio Interchange File Format", "text": ""}
{"id": "198548", "revid": "27249", "url": "https://gl.wikipedia.org/wiki?curid=198548", "title": "Modulaci\u00f3n por impulsos codificados", "text": ""}
{"id": "198549", "revid": "27249", "url": "https://gl.wikipedia.org/wiki?curid=198549", "title": "R\u00edo Liris", "text": ""}
{"id": "198550", "revid": "98629", "url": "https://gl.wikipedia.org/wiki?curid=198550", "title": "Guerras samnitas", "text": "As Guerras Samnitas foron unha serie de conflitos armados da Antig\u00fcidade que enfrontaron principalmente ao pobo it\u00e1lico dos samnitas, que dominaban os Apeninos ao sur do Lacio, contra a incipiente Rep\u00fablica Romana polo control da Italia central. No intervalo entre o 343 e o 290\u00a0a.\u00a0C. produc\u00edronse tres guerras entre ambos contendentes, que propiciaron o completo sometemento dos samnitas ao poder\u00edo romano.\nPrimeira Guerra Samnita.\nDurante anos, os pobos monta\u00f1eses dos Apeninos loitaron por expandirse cara \u00e1s terras baixas de Campania e a costa tirrena, pero tanto etruscos como latinos impediran estes movementos. Os samnitas eran unha destas rudas tribos apeninas que se expandira cara \u00e1 costa campana, onde tomaran contacto coa m\u00e1is avanzada civilizaci\u00f3n grega, e que supo\u00f1\u00eda a s\u00faa sa\u00edda natural ao mar para dominar as\u00ed os mercados tirrenos. Pola s\u00faa parte, os brutios e os lucanos afostigaban \u00e1s colonias gregas da Magna Grecia, das que Tarento era a principal delas.\nA Primeira Guerra Samnita tivo lugar entre o 343 e o 341\u00a0a.\u00a0C.; tras o sometemento dos auruncos por Roma, esta fixou como seguinte obxectivo a Campania, consolidando a fronteira oriental que, mediante o r\u00edo Liris, po\u00f1\u00eda en contacto a Rep\u00fablica co Samnio. Pola s\u00faa parte, os samnitas comezaron a acosar os sidicinos da cidade de Cal\u00e8s, quen buscaron a axuda de Capua. Non obstante, Capua foi derrotada polos samnitas, e apelou ent\u00f3n a Roma mediante a f\u00f3rmula da \"deditio\": unha f\u00f3rmula legal que supo\u00f1\u00eda a entrega da cidade en lugar dun simple pacto, e polo tanto un lazo legal m\u00e1is forte que o recente \"foedus\" entre romanos e samnitas. Desta forma, Roma tivo a escusa id\u00f3nea para atacar aos seus antigos aliados, debido ao crecente interese que supo\u00f1\u00edan para a Rep\u00fablica expandir as s\u00faas redes comerciais f\u00f3ra do Lacio e acaparar os centros comerciais para as\u00ed paliar a s\u00faa excesiva dependencia da agricultura.\nA \"deditio\" de Capua supuxo as\u00ed o \"casus belli\" que levou aos samnitas e romanos \u00e1 guerra. Os romanos, dirixidos por Marco Valerio Corvo, obtiveron algunhas vitorias en Campania e o propio Samnio; non obstante, a guerra foi impopular nalg\u00fans sectores da sociedade romana. Incluso algunhas guarnici\u00f3ns romanas en Campania rebel\u00e1ronse, mot\u00edns que foron reprimidos por Valerio Corvo con comprensi\u00f3n cara aos seus soldados.\nA guerra finalizou s\u00f3 dous anos despois de iniciarse, cunha paz de compromiso na cal os samnitas reco\u00f1eceron a adhesi\u00f3n de Capua a Roma e os intereses romanos en Campania, e os romanos entregaron os territorios sidicinos ao \u00e1mbito samnita. Inmediatamente, os aliados latinos de Roma rebel\u00e1ronse contra esta, posto que obrigara aos membros da Liga Latina a loitar contra os samnitas sen consultalos, e sent\u00edronse oprimidos polo control que Roma exerc\u00eda sobre eles, raz\u00f3n pola que estalou a Segunda Guerra Latina.\nSegunda Guerra Samnita.\nA Segunda Guerra Samnita tivo lugar entre o 327 e o 304\u00a0a.\u00a0C., tras a Segunda Guerra Latina, na cal os samnitas apoiaron a Roma. Os samnitas interpretaron como \"casus belli\" tanto o apoio que Roma brindou \u00e1 cidade de N\u00e1poles, ameazada polos samnitas, como a fortificaci\u00f3n de Fregelas (328\u00a0a.\u00a0C.), situada na marxe oposta do r\u00edo Liris que at\u00e9 ese momento supuxera a fronteira entre ambos pobos.\nDist\u00ednguense d\u00faas fases no enfrontamento: unha primeira fase (327-321\u00a0a.\u00a0C.) na cal os romanos trataron de cercar o territorio samnita. Mais en 321\u00a0a.\u00a0C., os samnitas cercaron o ex\u00e9rcito romano nas Forcas Caudinas, permitindo a s\u00faa retirada en condici\u00f3ns humillantes, e supo\u00f1endo a fin da contenda at\u00e9 ese momento. En 316\u00a0a.\u00a0C. Roma reiniciou as hostilidades, pero foi de novo derrotada na batalla de Lautulae (315\u00a0a.\u00a0C.). A s\u00faa seguinte estratexia foi a construci\u00f3n da V\u00eda Apia que a comunicaba con Capua, fundando colonias ao longo do seu percorrido para encerrar aos samnitas dentro do seu territorio.\nEn 310\u00a0a.\u00a0C., os romanos venceron aos etruscos (aliados samnitas desde o 311\u00a0a.\u00a0C.) na batalla do Lago Vadim\u00f3n, na ribeira do T\u00edber. Tras un avance sobre a Puglia, os romanos tomaron Boviano, a capital samnita.\nA fin da guerra en 304\u00a0a.\u00a0C. supuxo o sometemento da Campania por Roma, e a renuncia a toda expansi\u00f3n por parte da Liga samnita.\nTerceira Guerra Samnita.\nA Terceira Guerra Samnita tivo lugar entre o 298 e o 290\u00a0a.\u00a0C. Os samnitas organizaron unha coalici\u00f3n antirromana cos etruscos, sabinos, lucanos, umbros e celtas do Norte de Italia. Roma obtivo vitorias por separado fronte a todos eles e reocupou Boviano (298\u00a0a.\u00a0C.). As tropas samnitas fuxiron cara ao norte canda etruscos e celtas, e en 295\u00a0a.\u00a0C. a alianza loitou contra os romanos na batalla de Sentino, onde foi derrotada.\nTras asinar a paz cos etruscos, Roma fundou a colonia \"Venusia\" en Puglia para frear aos samnitas, quen finalmente se renderon en 290\u00a0a.\u00a0C. Desde ese momento, os samnitas v\u00edronse obrigados a ceder a Roma tropas auxiliares en caso de contenda, sendo as\u00ed paulatinamente asimilados pola cultura romana."}
{"id": "198551", "revid": "27249", "url": "https://gl.wikipedia.org/wiki?curid=198551", "title": "Guerras Samnitas", "text": ""}
{"id": "198552", "revid": "89787", "url": "https://gl.wikipedia.org/wiki?curid=198552", "title": "Banato Norte", "text": "O distrito do Banato Norte (en serbio cir\u00edlico \"\u0421\u0435\u0432\u0435\u0440\u043d\u043e\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0433\", en serbio latino \"Severnobanatski okrug\") \u00e9 unha subdivisi\u00f3n administrativa da Rep\u00fablica de Serbia.\nNo censo de 2011 contaba cunha poboaci\u00f3n de 146.690 habitantes. A capital do distrito do Banato Norte \u00e9 a cidade de Kikinda.\nO distrito est\u00e1 situado no extremo norte de Serbia, na provincia aut\u00f3noma de Voivodina, estend\u00e9ndose pola parte norte do Banato serbio e por unha parte da rexi\u00f3n da Ba\u010dka.\nDistribuci\u00f3n da poboaci\u00f3n por nacionacionalidades (2002).\nNo ano 2002, o distrito ti\u00f1a habitantes , repartidos da maneira seguinte:\nCultura.\nA cidade de Kikinda \u00e9 c\u00e9lebre polos seus pintores, sobre todo Teodor Ili\u0107 \u010ce\u0161ljar, Nikola Aleksi\u0107, Djura Peci\u0107 e Djura Jak\u0161i\u0107, este \u00faltimo tam\u00e9n escritor."}
{"id": "198553", "revid": "89787", "url": "https://gl.wikipedia.org/wiki?curid=198553", "title": "Vernon Macklin", "text": "Vernon Leon Macklin, nado o 20 de setembro de 1986 en Portsmouth, Virxinia, \u00e9 un xogador estadounidense de baloncesto profesional que xoga nos Kawasaki Brave Thunders da B.League xaponesa.\nTraxectoria.\nMacklin foi elixido na 52\u00aa posici\u00f3n do Draft da NBA de 2011 polos Detroit Pistons. O 9 de decembro de 2011, asinou o seu contrato polos Pistons. En marzo de 2012, foi asignado \u00f3s Fort Wayne Mad Ants da NBA Development League. Na s\u00faa etapa na D-League, acadou 15 puntos e 14 rebotes, e volveu \u00f3s Pistons en abril de 2012. En xullo de 2012, os Pistons decidiron non facerlle unha oferta a Macklin, e este pasou a ser axente libre non restrinxido.\nEn agosto de 2012, Macklin asinou co Royal Hal\u0131 Gaziantep da Turkish Basketball League."}
{"id": "198554", "revid": "89787", "url": "https://gl.wikipedia.org/wiki?curid=198554", "title": "Trompeta baixa", "text": "A trompeta baixa ou trompeta baixo \u00e9 un tipo de trompeta que est\u00e1 afinada en d\u00f3 ou en si bemol, a\u00ednda que tam\u00e9n pode estar afinada en mi bemol (neste caso adoitase denominala trompeta bar\u00edtona). \u00c9 un instrumento transpositor. Foi constru\u00edda por primeira vez na Alema\u00f1a durante a d\u00e9cada de 1820. Soa unha oitava m\u00e1is grave que a trompeta normal e o seu tubo \u00e9 de maior lonxitude, sendo similar \u00e1 dun tromb\u00f3n, diferindo deste nas v\u00e1lvulas e no son, na trompeta baixa \u00e9 moito m\u00e1is met\u00e1lico e duro.\nA\u00ednda que foi utilizada por Richard Wagner, o seu uso non est\u00e1 moi estendido e empr\u00e9gase en ocasi\u00f3ns excepcionais.\nHistoria.\nA primeira menci\u00f3n da trompeta baixa \u00e9 no \"Allgemeine Musikalische Zeitung\" de 1821, no que se describen a \"Chromatische Tenor-trompetenba\u00df\" de Heinrich St\u00f6lzel e a \"Chromatische Trompetenba\u00df\" de Griesling e Schlott. Outras variantes produc\u00edronse a trav\u00e9s da d\u00e9cada de 1820 e empreg\u00e1ronse en bandas militares. As versi\u00f3ns con camp\u00e1 ancha afinadas en Si \u266d a\u00ednda se usan a d\u00eda de hoxe en Austria e Baviera co nome de \"Ba\u00dftrompete\" e versi\u00f3ns con camp\u00e1 estreita e afinadas en Si \u266d util\u00edzanse en Italia baixo o nome de \"tromba bassa\". Non realizan a funci\u00f3n mel\u00f3dica, util\u00edzanse unicamente para encher as harmon\u00edas.\nTrompeta baixa de Wagner.\nA primeira intenci\u00f3n de Richard Wagner na s\u00faa tetralox\u00eda \"O anel do nibelungo\" era usar unha trompeta baixa afinada en mi bemol, baseada nos instrumentos que usara durante os seus contactos con bandas militares. Non obstante, se ben a apertura da \u00f3pera \"O ouro do Rhin\" poder\u00eda indicar o uso dun instrumento deste tipo, a parte m\u00e1is rapidamente el\u00e9vase ao la bemol, que ser\u00eda o d\u00e9cimo noveno parcial na lonxitude do instrumento. Wagner comprend\u00eda moi ben o funcionamento dos instrumentos de vento-metal e viu que isto era impracticable.\nEn 1884, Oskar Franz afirmou en \"Zeitschrift f\u00fcr Instrumentenbau\" que o instrumento en cuesti\u00f3n foi realmente afinado unha oitava m\u00e1is alta, o instrumento actual constru\u00eddo por Moritz de Berl\u00edn baixo as instruci\u00f3ns persoais de Wagner para o teatro de M\u00fanic (de acordo a \"Zeitschrift f\u00fcr Instrumentenbau\", 1908) foi afinado en d\u00f3 con xiros a si bemol e a la e soaba unha oitava m\u00e1is baixa que o escrito. Os rexistros de Moritz non foron conservados, a\u00ednda que unha trompeta baixa de gran camp\u00e1 coas proporci\u00f3ns dunha de banda militar afinada en d\u00f3 e con xiros a si bemol e la apareceu no seu cat\u00e1logo posterior a 1900, mentres que Gebr\u00fcder Alexander de Maguncia puxo \u00e1 venda unha trompeta baixa con orificio estreito en mi bemol ou d\u00f3.\nO modelo empregado normalmente actualmente est\u00e1 afinado en d\u00f3 e pos\u00fae catro v\u00e1lvulas rotativas. Acostuma ser interpretado por un trombonista, debido ao tama\u00f1o da boquilla. En cambio, as trompetas baixas afinadas en mi bemol acostuman ser tocadas por trompetistas, xa que a boquilla ten un tama\u00f1o similar \u00e1 usada para unha trompeta afinada en si bemol.\nWagner escribiu aventuradamente para a s\u00faa nova incorporaci\u00f3n na secci\u00f3n de metais. A trompeta baixa aparece con frecuencia en \"O anel do nibelungo\", realizando solos en cada rexistro, as\u00ed como interpretando en oitavas, un\u00edsonos ou harmon\u00edas con trompetas, tromb\u00f3ns e tubas Wagner. O seu timbre \u00e9 moi distintivo e facilmente identificable e Wagner utilizou este novo e singular ton amplamente.\nOutros compositores tam\u00e9n utilizaron a trompeta baixa na orquestra, entre eles Richard Strauss (no poema sinf\u00f3nico \"Macbeth\" e a \u00f3pera \"Elektra\"), Arnold Schoenberg (na cantata \"Gurrelieder\"), Igor Stravinskii (no ballet \"A consagraci\u00f3n da primavera\" - cuarta trompeta dobrando a unha trompeta baixa en mi bemol, Leo\u0161 Jan\u00e1\u010dek (na \"Sinfonietta\" - d\u00faas trompetas baixas en si bemol. Non obstante, ao igual que coa tuba Wagner e o tromb\u00f3n contrabaixo, outras adici\u00f3ns de Wagner \u00e1 orquestra na \u00f3pera \"O anel do nibelungo\", a trompeta baixa non se tornou nun membro com\u00fan da orquestra de metais e raramente se pode encontrar.\nNotaci\u00f3n.\nAs partituras para trompeta baixa adoitan estar escritas en clave de sol. A trompeta baixa en d\u00f3 soa unha oitava m\u00e1is baixa que por escrito, a trompeta baixa en mi bemol soa unha sexta maior por debaixo do escrito e a afinada en si bemol soa unha novena por debaixo do escrito. As transposici\u00f3ns de Wagner incl\u00faen a trompeta baixa en mi, mi bemol, re, d\u00f3 e si bemol, a\u00ednda que os int\u00e9rpretes adoitan ter partes transpostas en d\u00f3 para tocar a trompeta baixa afinada en d\u00f3.\nInt\u00e9rpretes.\nCy Touff \u00e9 un dos poucos m\u00fasicos de jazz que tocou a trompeta baixa e mentres que a trompeta baixa normalmente \u00e9 tocada por un trombonista, o trompetista brit\u00e1nico Philip Jones tocou a trompeta baixa mentres estivo empregado na Royal Opera House de Londres.\nO trombonista e m\u00fasico de salsa Willie Col\u00f3n realizou improvisaci\u00f3ns cunha trompeta baixa. Leonhard Paul de \"Mnozil Brass\" (un grupo de metais austr\u00edaco composto por tres trompetas, tres tromb\u00f3ns e unha tuba) toca a trompeta baixa regularmente co conxunto, incorporando o seu uso en moitos estilos diferentes."}
{"id": "198555", "revid": "98629", "url": "https://gl.wikipedia.org/wiki?curid=198555", "title": "Banato h\u00fangaro", "text": "O Banato h\u00fangaro \u00e9 nunha moi pequena parte do norte da rexi\u00f3n hist\u00f3rica do Banato, que foi incorporada \u00e1 nova Hungr\u00eda independente de Austria no Tratado de Trianon, despois da segunda guerra mundial, e que se integrou no condado de Csongr\u00e1d.\nAdemais da poboaci\u00f3n h\u00fangara hai unha pequena minor\u00eda de serbios (por exemplo, en Deszk e Szeged)."}
{"id": "198556", "revid": "27155", "url": "https://gl.wikipedia.org/wiki?curid=198556", "title": "Ceto\u00e1cido", "text": "Os ceto\u00e1cidos, tam\u00e9n chamados oxo\u00e1cidos, son compostos org\u00e1nicos que conte\u00f1en un grupo carboxilo e un grupo cetona. Os alfa-ceto\u00e1cidos son especialmente importantes en biolox\u00eda xa que alg\u00fans deles interve\u00f1en no ciclo de Krebs e na glic\u00f3lise. Nalg\u00fans casos o grupo cetona \u00e9 hidratado.\nTipos.\nOs tipos m\u00e1is com\u00fans de ceto\u00e1cidos son:\nFunci\u00f3ns.\nOs alfa-ceto\u00e1cidos util\u00edzanse principalmente como fonte de enerx\u00eda polas c\u00e9lulas do f\u00edgado (hepatocitos) e na s\u00edntese de \u00e1cidos graxos hep\u00e1tica.\nO oxalacetato \u00e9 importante no ciclo de Krebs e na gliconeox\u00e9nese. Tam\u00e9n interv\u00e9n no ciclo de Krebs o ceto\u00e1cido alfa-cetoglutarato.\nO piruvato \u00e9 o produto final da glic\u00f3lise, que pode ser despois \"respirado\" nas mitocondrias ou fermentado no citosol.\nOs amino\u00e1cidos cetox\u00e9nicos poden ser desaminados no noso metabolismo e orixinaren alfa-ceto\u00e1cidos e corpos cet\u00f3nicos.\nUn caso especial \u00e9 o do \u00e1cido neuram\u00ednico, que \u00e9 un \u00e1cido cetoald\u00f3nico ou ulos\u00f3nico, que leva un grupo cetona e un grupo carboxilo, pero tam\u00e9n un grupo amino, e grupos OH e forma mol\u00e9culas cicladas, polo que en vez de como ceto\u00e1cido se clasifica como azucre \u00e1cido."}
{"id": "198557", "revid": "27155", "url": "https://gl.wikipedia.org/wiki?curid=198557", "title": "Oxo\u00e1cido", "text": ""}
{"id": "198559", "revid": "4817", "url": "https://gl.wikipedia.org/wiki?curid=198559", "title": "Daichi", "text": "Daichi, tam\u00e9n co\u00f1ecido polo acr\u00f3nimo ALOS (\"Advanced Land Observing Satellite\") \u00e9 un sat\u00e9lite artificial xapon\u00e9s lanzado o 24 de xaneiro de 2006 desde o Centro Espacial de Tanegashima mediante un foguete H-2A.\nCaracter\u00edsticas.\nDaichi, ao igual que o seu sucesor, Daichi 2, estaba adicado \u00e1 observaci\u00f3n e cartograf\u00eda terrestres e \u00e1 busca de recursos naturais. Funcionou ata o 22 de abril de 2011, en que perdeu enerx\u00eda, d\u00e1ndose por finalizada a misi\u00f3n.\nInstrumentos.\nO sat\u00e9lite levaba tres instrumentos a bordo:"}
{"id": "198560", "revid": "98629", "url": "https://gl.wikipedia.org/wiki?curid=198560", "title": "Cr\u00e9dito acad\u00e9mico", "text": "O cr\u00e9dito acad\u00e9mico \u00e9 a unidade convencional de tempo coa que se computa o proceso de ensino-aprendizaxe na universidade. Esta unidade \u00e9 unha convenci\u00f3n que se adopta de forma diferente segundo os pa\u00edses e as \u00e9pocas. At\u00e9 o acordo europeo sobre o Sistema Europeo de Transferencia e Acumulaci\u00f3n de Cr\u00e9ditos, m\u00e1is co\u00f1ecido como ECTS (\"European Credit Transfer and Accumulation System\"), os cr\u00e9ditos variaban entre os sistemas universitarios dos diferentes pa\u00edses europeos. En Espa\u00f1a, un cr\u00e9dito equival\u00eda a 10 horas de docencia. O \"ECTS\" sup\u00f3n un acordo a nivel europeo para definir o cr\u00e9dito como unha unidade de tempo de 25 a 30 horas de dedicaci\u00f3n do estudantes.\nSistema Europeo de Transferencia e Acumulaci\u00f3n de Cr\u00e9ditos.\nO Sistema Europeo de Transferencia e Acumulaci\u00f3n de Cr\u00e9ditos \u00e9 un sistema utilizado polas universidades europeas para definir o tempo que inverte un estudante na s\u00faa formaci\u00f3n. Util\u00edzase para diversas fins como validar cursos, reco\u00f1ecer equivalencias formativas ou dese\u00f1ar planos de formaci\u00f3n. O tratado da Uni\u00f3n Europea permite a libre circulaci\u00f3n dos traballadores entre os pa\u00edses membros mais as dificultades de reco\u00f1ecemento dos t\u00edtulos acad\u00e9micos vi\u00f1a dificultando esta posibilidade. \u00c1 hora de comparar titulaci\u00f3n, un dos problemas \u00e9 a definici\u00f3n da formaci\u00f3n recibida e, neste proceso, a cuantificaci\u00f3n do tempo requirido \u00e9 esencial. Por exemplo, se, para ser f\u00edsico, un estudante aprendeu a realizar experimentos con part\u00edculas at\u00f3micas, \u00e9 de axuda saber como o aprendeu mais tam\u00e9n durante canto tempo o estivo aprendendo.\nEste proceso de unificaci\u00f3n dos dese\u00f1os formativos universitarios a nivel europeo co\u00f1\u00e9cese como Proceso de Bologna e ten que dar lugar ao chamado Espazo Europeo de Educaci\u00f3n Superior (identificado coas s\u00faas iniciais: EEES). Este sistema foi o \u00fanico na pr\u00e1ctica a partir de 2010 cos novos dese\u00f1os de planos de estudo denominados graos e posgraos e a desaparici\u00f3n progresiva das anteriores diplomaturas e licenciaturas.\nInnovaci\u00f3ns introducidas.\nOs \"ECTS\" non son unha simple unidade de tempo. Introducen alg\u00fans cambios relevantes que deben considerarse para o seu manexo adecuado:\nAplicaci\u00f3ns.\nA creaci\u00f3n dos ECTS ten unha serie de aplicaci\u00f3n pr\u00e1cticas que se observan na universidade europea desde 2010:\nDese\u00f1o de planos de estudo.\nOs graos, posgraos e doutoramentos das universidades deben dese\u00f1arse utilizando unidades de tempo ECTS. Isto leva consigo que o n\u00famero de cr\u00e9ditos dos planos de estudo e das materias permanecen de forma similar pero o n\u00famero de horas que representan \u00e9 superior porque incl\u00fae horas de dedicaci\u00f3n non docentes.\nOrganizaci\u00f3n de horarios.\nOs horarios describen o contido dos cr\u00e9ditos levando \u00e1 descrici\u00f3n do seu contido. Deste xeito, descr\u00edbense de forma expl\u00edcita as horas dedicadas a outras actividades como as titor\u00edas individuais ou grupais e mesmo outras tarefas.\nDefinici\u00f3n do proceso de ensino-aprendizaxe.\nO proceso de ensino-aprendizaxe define con maior precisi\u00f3n todas as actividades \u00e1s que se ten que dedicar o estudante. Este cambio de referencia (desde a perspectiva do estudante) entra en consonancia con outros cambios do Proceso de Bologna como a definici\u00f3n por competencias dos t\u00edtulos acad\u00e9micos.\nReco\u00f1ecemento da formaci\u00f3n adquirida.\nA formaci\u00f3n adquirida noutras universidades, mesmo doutros pa\u00edses europeos, e doutros niveis e modalidades pode reco\u00f1ecerse con maior facilidade. A\u00ednda que deben considerarse outros par\u00e1metros, o tempo pasa a ser unha referencia fundamental. Ao facilitar este reco\u00f1ecemento, tam\u00e9n ser\u00e1 m\u00e1is doada e m\u00e1is efectiva a mobilidade dos estudantes dunha universidade a outra."}
{"id": "198561", "revid": "23204", "url": "https://gl.wikipedia.org/wiki?curid=198561", "title": "Rebeli\u00f3n do Banato (1594)", "text": "A rebeli\u00f3n do Banato, en 1594, foi unha das tres rebeli\u00f3ns m\u00e1is importantes da historia de Serbia contra a ocupaci\u00f3n otom\u00e1, poucos anos despois de que o Reino de Serbia caese no poder dos turcos, e a m\u00e1is importante antes da primeira revoluci\u00f3n serbia, conducida por Karagjorgje.\nAntecedentes.\nO reino medieval de Serbia alcanzara o seu m\u00e1ximo apoxeo baixo o reinado de Estevo IX Uro\u0161 IV Du\u0161an (1331-1355) que, aproveitando as discordias existentes no Imperio bizantino, conquistou Macedonia, Albania, Epiro, Etolia e Tesalia. Estas conquistas permit\u00edronlle atribuirse o t\u00edtulo de \"Tsar dos serbios e dos gregos\" (1346). Pero co seu fillo Estevo X Uro\u0161 V (1355-1371) e os sucesores deste, o imperio que creara Esteban Du\u0161an entrou nunha etapa de desintegraci\u00f3n progresiva, fraccion\u00e1ndose nunha serie de pequenos principados feudais, perpetuamente enfrontados, que foron incapaces de conter a invasi\u00f3n dos turcos otom\u00e1ns. Finalmente, na batalla de Kosovo Polje, o 15 de xu\u00f1o de 1389, os otom\u00e1ns de Murad I venceron \u00e1s tropas serbias e b\u00falgaras mandadas por L\u00e1zaro Hrebeljanovi\u0107 e Esteban de Bosnia, terminando as\u00ed a independencia de Serbia, que pasou a formar parte do Imperio otom\u00e1n at\u00e9 finais do s\u00e9culo XVIII.\nA finais do s\u00e9culo XIV Bulgaria, Tracia, Macedonia e o norte de Grecia foran xa ocupadas polos turcos, e Serbia e Bosnia pagaban tributo ao Sult\u00e1n. O sucesor de L\u00e1zaro, Esteban (1389-1427), proclamouse d\u00e9spota e, aliado de Hungr\u00eda, estableceu a s\u00faa capital en Belgrado (14l2). Este esforzo ef\u00e9mero contra a presi\u00f3n otom\u00e1 foi continuado por Xurxo Brankovi\u0107 (1427-1456), que trasladou a Semendria a capital da zona serbia por el controlada, e propuxo a uni\u00f3n de Bosnia, Serbia e Hungr\u00eda contra os turcos. Pero as s\u00faas petici\u00f3ns, e os esforzos de Hungr\u00eda por galvanizar aos cristi\u00e1ns balc\u00e1nicos e promover unha cruzada europea contra o islam, foron anulados polo desastre de Varna (1444), que abriu definitivamente aos otom\u00e1ns a posesi\u00f3n dos Balc\u00e1ns ao derrotar as tropas de Murad II \u00e1s de Ladislau III de Polonia e a Jan\u00f3s Hunnyadi de Hungr\u00eda.\nA rebeli\u00f3n.\nA finais do s\u00e9culo XVI, a rexi\u00f3n do Banato, ocupada polos otom\u00e1ns, formaba parte do Vilaiato de Teme\u015fvar. No ano 1594, os serbios rebel\u00e1ronse contra os turcos, que non s\u00f3 eliminaran a s\u00faa organizaci\u00f3n pol\u00edtica, sen\u00f3n que transformaron tam\u00e9n as relaci\u00f3ns sociais e econ\u00f3micas. Como os restantes cristi\u00e1ns do Imperio, os serbios convert\u00e9ranse en \"reaia\", s\u00fabditos propiedade do Sult\u00e1n, que dispo\u00f1\u00eda libremente das s\u00faas vidas e facendas. Grandes extensi\u00f3ns de terreo foron entregadas en feudo (\"timar\") a soldados otom\u00e1ns que, a cambio do servizo de armas, recib\u00edan os beneficios da explotaci\u00f3n da terra e do traballo dos campesi\u00f1os a ela adscritos.\nO centro da rebeli\u00f3n foi a rexi\u00f3n de Vr\u0161ac. Os insurxentes ti\u00f1an como xefe ao bispo Teodoro Nestorovi\u0107, as\u00ed como ao ban Sava e ao voivoda Velja Mironi\u0107. Nun principio os rebeldes tiveron \u00e9xito, conquistando varias cidades e vilas do Banato, como a propia Vr\u0161ac, Be\u010dkerek e Lipova, as\u00ed como Titel e Be\u010dej, situadas na rexi\u00f3n da Ba\u010dka. A importancia desta sublevaci\u00f3n testem\u00fa\u00f1ase polos versos dunha canci\u00f3n patri\u00f3tica serbia: \"Sva se butum zemlja pobunila,/ \u0160est stotina podiglo se sela,/ Svak na cara pu\u0161ku podigao!\" (\"O pa\u00eds enteiro rebelouse,/Seiscentas vilas sublev\u00e1ronse,/Cada unha levando a s\u00faa arma contra o empardor\").\nOs rebeldes levaban bandeiras coa efixie de San Sava, o patr\u00f3n de Serbia, o que daba ao seu combate unha aura de guerra santa. En resposta, Sinan Pa\u015fa, que dirix\u00eda o ex\u00e9rcito otom\u00e1n, fixo traer de Damasco a bandeira verde de Mahoma.\nFinalmente, a rebeli\u00f3n foi esmagada. Os turcos sufocaron axi\u00f1a a rebeli\u00f3n e, en vinganza, castigaron \u00e1 poboaci\u00f3n cristi\u00e1 cunha matanza, queimando casas e igrexas, e profanando reliquias, especialmente na cidade de Belgrado. Na chaira de Vra\u010dar, preto de Belgrado, Sinan Pa\u015fa, para castigar a\u00ednda m\u00e1is \u00e1 poboaci\u00f3n, mandou traer as reliquias de San Sava, que estaban no mosteiro de Mile\u0161eva desde 1236, e o , queimounas publicamente.\nA maior parte da poboaci\u00f3n serbia, temendo m\u00e1is reprasalias otom\u00e1ns, fuxiron a Transilvania. Por\u00e9n, as autoridades turcas, que ti\u00f1an necesidade de brazos para cultivar as f\u00e9rtiles terras do Banato, prometeron o perd\u00f3n para todos aqueles que volvesen. A poboaci\u00f3n volveu, e os turcos cumpriron a s\u00faa promesa, ag\u00e1s no caso do bispo Teodoro, que foi esfolado vivo.\nOs serbios tiveron que esperar at\u00e9 principios do s\u00e9culo XIX, coas revoluci\u00f3ns serbias, a ter a esperanza da restauraci\u00f3n do seu Estado, que se prucir\u00eda, finalmente, en 1830, cando Serbia se converteu nun principado aut\u00f3nomo dependente de Turqu\u00eda, co protectorado de Rusia.\nNo lugar onde se encontraban as reliquias de San Sava, nos tempos modernos constru\u00eduse, para recoradar aqueles feitos, o templo ortodoxo m\u00e1is grande dos Balc\u00e1ns, a Catedral de San Sava."}
{"id": "198562", "revid": "54334", "url": "https://gl.wikipedia.org/wiki?curid=198562", "title": "Pepe Coira", "text": "Pepe Coira Nieto, nado en R\u00e1bade en 1963, \u00e9 un guionista galego.\nTraxectoria.\nLicenciado en Xeograf\u00eda e Historia pola Universidade de Santiago de Compostela e diplomado en Historia e Est\u00e9tica da Cinematograf\u00eda pola Universidade de Valladolid. Foi cr\u00edtico cinematogr\u00e1fico en \"El Correo Gallego\" (1983-1986), e despois redactor (1986-1987). Traballou para a Conseller\u00eda de Cultura da Xunta de Galicia (1988-1997). Foi director do CGAI (1991-1998), ocup\u00e1ndose da promoci\u00f3n, difusi\u00f3n e recuperaci\u00f3n do audiovisual galego. Despois foi profesor na Escola de Imaxe e Son ata o ano 2000. Foi profesor asociado na Facultade de Ciencias Sociais e da Comunicaci\u00f3n de Pontevedra (2004-2007) e no mestrado de Produci\u00f3n e Xesti\u00f3n Audiovisual da Universidade da Coru\u00f1a desde a s\u00faa fundaci\u00f3n.\nFoi guionista dos programas da TVG \"Extramuros\" (1987) e \"Luces da Cidade\" (1988-1989). Foi director de Desenvolvemento e despois subdirector da compa\u00f1\u00eda Voz Audiovisual, onde traballou como produtor executivo e editor de gui\u00f3n de series televisivas de ficci\u00f3n (\"Mareas vivas\", \"Terra de Miranda\", \"A mi\u00f1a sogra e mais eu\" e \"As leis de Celavella\") e documental (\"Vida nas mareas\" e \"O mundo de Celavella\"), e da longametraxe \"De bares\".\nEn 2006 comezou a traballar para o grupo F\u00edlmax como xefe de Desenvolvemento e produtor executivo de Filmax TV. Dedicouse especialmente ao documental.\n\u00c1 marxe da televisi\u00f3n realizou a v\u00eddeo-instalaci\u00f3n \"Paso\" (1990). \u00c9 socio fundador da editorial TrisTram.\nGalard\u00f3ns e nomeamentos.\nPremios Mestre Mateo.\nNo 2023, xunto cos seus irm\u00e1ns Carlos e Jorge, recibiu unha homenaxe en Vilalba, pasando os tres a ter un mon\u00f3lito adicado no Paseo dos So\u00f1os, no hect\u00f3metro XVII."}
{"id": "198563", "revid": "89787", "url": "https://gl.wikipedia.org/wiki?curid=198563", "title": "Jeremy Tyler", "text": "Jeremy Miles Tyler, nado o 21 de xu\u00f1o de 1991 en San Diego, California, \u00e9 un xogador americano de baloncesto profesional que xoga nos Liaoning Flying Leopards da Chinese Basketball Association (CBA).\nTraxectoria profesional.\nIsrael.\nO 7 de agosto de 2009, asinou un contrato co Maccabi Haifa B.C. da liga israel\u00ed. Tyler xogou tan s\u00f3 10 partidos, nos que fixo 2.1 puntos en 7.6 minutos por partido. O 18 de marzo de 2010, deixou oficialmente o Maccabi.\nXap\u00f3n.\nO 29 de xullo de 2010, Tyler asinou un contrato co Tokyo Apache da liga Xap\u00f3n, xa que non pod\u00eda presentarse ao Draft da NBA ata o ano 2011. En 33 partidos, acadou 9.9 puntos cunha porcentaxe de tiro dun 51.7%, e 6.4 rebotes en 15.4 minutos de xogo por partido.\nNBA.\nTyler foi elixido na 39\u00aa posici\u00f3n do Draft da NBA de 2011 polos Charlotte Bobcats, pero poucos minutos despois foi traspasado aos Golden State Warriors a cambio de di\u00f1eiro. O 27 de febreiro de 2012, foi asignado \u00f3s Dakota Wizards. Foi chamado de volta o 6 de marzo de 2012. Durante a maior parte do seu ano coma rookie apenas tivo minutos de xogo, pero o 21 de marzo contra os New Orleans Hornets, xogou o seu primeiro partido coma titular, na posici\u00f3n de pivote. Permaneceu no quinteto titular do equipo ata o remate da tempada.\nDurante a tempada 2012-13, foi asignado varias veces \u00f3s Santa Cruz Warriors da NBA D-League.\nO 21 de febreiro de 2013, Tyler foi traspasado \u00f3s Atlanta Hawks a cambio dunha futura elecci\u00f3n de segunda rolda do Draft. O 6 de marzo de 2013, Tyler foi cortado polos Hawks. O 13 de marzo de 2013, uniuse de novo \u00f3s Santa Cruz Warriors."}
{"id": "198564", "revid": "98629", "url": "https://gl.wikipedia.org/wiki?curid=198564", "title": "Don Carlos", "text": "Don Carlos, ou Don Carlo na versi\u00f3n en italiano, \u00e9 unha \u00f3pera en cinco actos con m\u00fasica de Giuseppe Verdi e libreto en franc\u00e9s de Fran\u00e7ois Joseph M\u00e9ry e Camille du Locle, baseado no drama \"Dom Karlos, Infant von Spanien\" de Schiller. Foi estreada o 11 de marzo de 1867 no Teatro Imperial da \u00d3pera de Par\u00eds.\nOs acontecementos hist\u00f3ricos rodean e dirixen boa parte do drama. Para Verdi esta \u00f3pera representaba a loita da liberdade contra a opresi\u00f3n pol\u00edtica e religiosa, representadas nos personaxes de Filipe II e o Grande Inquisidor. A historia est\u00e1 baseada en conflitos na vida de Carlos de Austria e Portugal (1545\u20131568) logo de que a s\u00faa prometida, Isabel de Valois, casara co seu pai, o rei Filipe II como parte do tratado de paz que puxo fin \u00e1 guerra italiana de 1551-1559 entre as Casas de Habsburgo e Valois; aparecen a Contrarreforma, a Inquisici\u00f3n e a rebeli\u00f3n dos calvinistas en Flandres, Brabante e Pa\u00edses Baixos.\nAo longo de vinte anos, realiz\u00e1ronselle cortes e adici\u00f3ns \u00e1 \u00f3pera, o que deu como resultado unha gran diversidade de versi\u00f3ns dispo\u00f1ibles para directores. Ningunha outra \u00f3pera de Verdi ten tantas versi\u00f3ns. Coa s\u00faa duraci\u00f3n \u00edntegra (inclu\u00edndo o ballet e os cortes feitos antes da primeira representaci\u00f3n), cont\u00e9n arredor de catro horas de m\u00fasica, sendo a \u00f3pera m\u00e1is longa de Verdi."}
{"id": "198565", "revid": "89787", "url": "https://gl.wikipedia.org/wiki?curid=198565", "title": "Charles Jenkins", "text": "Charles T. Jenkins, nado o 28 de febreiro de 1989 en Brooklyn, Nova York, \u00e9 un xogador de baloncesto profesional estadounidense.\nTraxectoria.\nJenkins foi elixido na 44\u00aa posici\u00f3n do Draft da NBA de 2011 polos Golden State Warriors. Durante o lockout da NBA, Jenkins asinou co Teramo Basket da Lega Basket Serie A un contrato de dous meses. Cando rematou o lockout, Jenkins deixou o Teramo sen chegar a debutar e asinou cos Warriors o 9 de decembro de 2011. O 21 de febreiro de 2013, Jenkins foi traspasado aos Philadelphia 76ers a cambio dunha elecci\u00f3n de segunda rolda do Draft. O 10 de abril de 2021, anunciouse a s\u00faa fichaxe ata final de tempada polo CB Canarias da Liga ACB. En 2022 asinou co FMP Meridian serbio."}
{"id": "198566", "revid": "85894", "url": "https://gl.wikipedia.org/wiki?curid=198566", "title": "Alberto Rodr\u00edguez Raposo", "text": "Alberto Rodr\u00edguez Raposo, nado en Lugo en 1965, \u00e9 un enxe\u00f1eiro e pol\u00edtico galego do Partido Popular.\nTraxectoria.\nObtivo a enxe\u00f1er\u00eda en Telecomunicaci\u00f3ns, que completou con estudos de Econ\u00f3micas. Con 27 anos aproba unhas oposici\u00f3ns e accede ao corpo de funcionarios do estado en 1992. Desempe\u00f1ou distintos traballos ata que recalou na Secretar\u00eda de estado de Telecomunicaci\u00f3ns durante o primeiro goberno de Jos\u00e9 Mar\u00eda Aznar.\nEn 2000 foi nomeado director xeral da entidade p\u00fablica Red.es, que durante comezos do s\u00e9culo XXI se encargou do desenvolvemento e fomento da sociedade da informaci\u00f3n en Espa\u00f1a. Coa derrota electoral do PP nas Elecci\u00f3ns xerais de 2004, abandonou ese posto e reincorporouse como funcionario ao ministerio de Econom\u00eda. En 2012, uns d\u00edas despois do nomeamento de Jos\u00e9 Manuel Soria como ministro de Industria, Turismo e Comercio, \u00e9 designado director xeral de Telecomunicaci\u00f3ns e Tecnolox\u00edas da Informaci\u00f3n."}
{"id": "198567", "revid": "1410", "url": "https://gl.wikipedia.org/wiki?curid=198567", "title": "Travis Leslie", "text": "Travis Demetrius Leslie, nado o 29 de marzo de 1990 en Atlanta, Xeorxia, \u00e9 un xogador americano de baloncesto profesional que xoga no Coosur Real Betis da Liga ACB.\nTraxectoria profesional.\nLeslie foi elixido na 47\u00aa posici\u00f3n do Draft da NBA de 2011 polos Los Angeles Clippers. En marzo de 2012, Leslie foi asignado \u00f3s Bakersfield Jam, o equipo afiliado dos Clippers na NBA Development League.\nO 22 de decembro de 2021, Leslie asinou co Real Betis Baloncesto da Liga ACB."}
{"id": "198568", "revid": "89787", "url": "https://gl.wikipedia.org/wiki?curid=198568", "title": "Darius Morris", "text": "Darius Aaron Morris, nado nos \u00c1nxeles (California) o 3 de xaneiro de 1991, \u00e9 un xogador americano de baloncesto profesional.\nTraxectoria.\nMorris foi elixido na 47\u00aa posici\u00f3n do Draft da NBA de 2011 polos Los Angeles Lakers. O 27 de setembro de 2013, Morris asinou cos Philadelphia 76ers. O 20 de novembro de 2013, foi cortado polos Sixers.\nO 6 de xaneiro de 2014, asinou un contrato de dez d\u00edas cos Los Angeles Clippers. O 16 de xaneiro asinou un segundo contrato de dez d\u00edas cos Clippers. O 3 de febreiro de 2014, asinou un contrato de dez d\u00edas cos Memphis Grizzlies. O 11 de decembro de 2014, Morris asinou cos Brooklyn Nets. Fixo o seu debut cos Nets \u00f3 d\u00eda seguinte, facendo 2 puntos e unha asistencia na vitoria sobre os Philadelphia 76ers por 88-70."}
{"id": "198569", "revid": "98629", "url": "https://gl.wikipedia.org/wiki?curid=198569", "title": "Un ballo in maschera", "text": "Un ballo in maschera (en galego, \"Un baile de m\u00e1scaras\") \u00e9 unha \u00f3pera en tres actos con m\u00fasica de Giuseppe Verdi e libreto en italiano de Antonio Somma, baseado no libreto de Eug\u00e8ne Scribe para a \u00f3pera \"Gustave III\" (1833) de Daniel-Fran\u00e7ois Auber, que se baseou vagamente no asasinato hist\u00f3rico do rei Gustavo III de Suecia. O tema era ben co\u00f1ecido por ter sido empregado por outros compositores, inclu\u00edndo a Daniel-Fran\u00e7ois Auber para a s\u00faa \u00f3pera de 1833 \"Gustavo III, ou O baile de m\u00e1scaras\" e m\u00e1is tarde por Saverio Mercadante para a s\u00faa \u00f3pera \"Il reggente\" en 1843. A estrea da \u00f3pera tivo lugar no Teatro Apollo de Roma o 17 de febreiro de 1859\nEn 1792, o rei de Suecia, Gustavo III, foi asasinado como resultado dunha conspiraci\u00f3n pol\u00edtica contra el. Recibiu un disparo mentres estaba nun baile de m\u00e1scaras e morreu 13 d\u00edas m\u00e1is tarde polas s\u00faas feridas. Para o libreto, Scribe conservou os nomes dalgunhas das figuras hist\u00f3ricas implicadas, a conspiraci\u00f3n e o asasinato nun baile de m\u00e1scaras. O resto da obra -as caracterizaci\u00f3ns, o romance, a adivi\u00f1aci\u00f3n do futuro etc.- \u00e9 invenci\u00f3n de Scribe e a \u00f3pera non \u00e9 exacta historicamente.\n\"Un ballo in maschera\" foi unha das \u00f3peras m\u00e1is problem\u00e1ticas de Verdi, xa que para converterse no \"Un ballo in maschera\" que se co\u00f1ece hoxe, a \u00f3pera de Verdi (e o seu libreto) viuse obrigada a sufrir unha serie de transformaci\u00f3ns, causadas por unha combinaci\u00f3n de normas de censura tanto en N\u00e1poles como en Roma (pedindo mesmo m\u00e1is alteraci\u00f3ns das que Verdi estaba disposto a aceptar), as\u00ed como pola situaci\u00f3n pol\u00edtica en Francia en xaneiro de 1858. O feito da censura fixo a Verdi rachar o contrato co teatro, que o demandou, e Verdi contraatacou cunha demanda por difamaci\u00f3n. Finalmente a loita legal conclu\u00edu coa retirada das acusaci\u00f3ns por parte do teatro, e co compromiso de Verdi de terminar a \u00f3pera. Por\u00e9n, antes da estrea en Roma, a acci\u00f3n tivo que trasladarse de Estocolmo a Boston, e o rei Gustavo tivo que ser substitu\u00eddo polo conde de Warwick, dado que as autoridades non permit\u00edan que unha obra de teatro inclu\u00edra cun rexicidio .\nA pesar do seu desenlace dram\u00e1tico, \"Un ballo in maschera\" conta con moitos momentos brillantes e de iron\u00eda asociada \u00e1 comedia -unha mestura que levou aos cr\u00edticos a denominala \"Shakespeariana\"."}
{"id": "198571", "revid": "25871", "url": "https://gl.wikipedia.org/wiki?curid=198571", "title": "Jos\u00e9 Luis Mart\u00edn Vigil", "text": "Jos\u00e9 Luis Mart\u00edn Vigil, nado en Oviedo o 28 de outubro de 1919 e finado en Madrid o 20 de febreiro de 2011, foi un escritor e anteriormente crego asturiano en lingua castel\u00e1.\nTraxectoria.\nEstudou a escola e o bacharelato cos xesu\u00edtas en Oviedo e a comezos dos anos trinta despr\u00e1zase a Madrid para estudar na acabada de crear Escola T\u00e9cnica Superior de Enxe\u00f1eiros Navais. Sorpr\u00e9ndeo a Guerra Civil espa\u00f1ola nas vacaci\u00f3ns de ver\u00e1n en Asturias e al\u00edstase co bando nacionalista, onde participa en combates na fronte do Ebro, na toma de Madrid, en Estremadura e en Toledo.\nAo rematar a contenda acaba a enxe\u00f1er\u00eda e fai Filosof\u00eda e Teolox\u00eda na Universidade de Comillas. En 1948 ingresa na Compa\u00f1\u00eda de Xes\u00fas e cinco anos m\u00e1is tarde ord\u00e9ase sacerdote cat\u00f3lico. Traballou como capel\u00e1n de residencias universitarias e profesor en distintos centros de ensino, mentres compaxinaba estes labores co de crego; entre eles figurou entre 1951 e 1953 o colexio Santiago Ap\u00f3stolo de Vigo.\nEn 1955 publica a s\u00faa primeira novela en M\u00e9xico, novela que ter\u00eda un importante \u00e9xito na Espa\u00f1a franquista: \"La vida sale al encuentro\", ambientada precisamente en Vigo. Tres anos m\u00e1is tarde, en 1958, abandonar\u00eda a Compa\u00f1\u00eda de Xes\u00fas e varios anos despois ver\u00edase forzado tam\u00e9n a deixar o sacerdocio debido \u00e1 s\u00faa homosexualidade. A partir desa primeira novela comezou a escribir con m\u00e1is asiduidade, en especial novelas para xente nova, a\u00ednda que tam\u00e9n cultivou outros x\u00e9neros, como a novela er\u00f3tica. Tam\u00e9n presentou programas de radio e televisi\u00f3n, entre eles un con Susana Estrada onde se abordaba a educaci\u00f3n sexual na Espa\u00f1a dos anos oitenta."}
{"id": "198573", "revid": "89787", "url": "https://gl.wikipedia.org/wiki?curid=198573", "title": "Giovanna d'Arco", "text": "Giovanna d'Arco (en galego, \"Xoana de Arco\") \u00e9 unha \u00f3pera dividida nun preludio e tres actos con m\u00fasica de Giuseppe Verdi e libreto en italiano de Temistocle Solera, baseada no drama \"Die Jungfrau von Orleans\" de Friedrich von Schiller (se ben Solera negou esta afirmaci\u00f3n en cartas enviadas ao editor de Verdi, e alegou que o traballo foi \"unha ficci\u00f3n totalmente orixinal\"). A \u00f3pera reflicte en parte a vida de Xoana de Arco. Foi estreada o 15 de febreiro de 1845 no Teatro alla Scala de Mil\u00e1n.\nEsta obra rara vez se representa na actualidade; nas estad\u00edsticas de Operabase aparece con s\u00f3 6 representaci\u00f3ns no per\u00edodo 2005-2010, sendo a vix\u00e9simo segunda de Verdi."}
{"id": "198574", "revid": "22570", "url": "https://gl.wikipedia.org/wiki?curid=198574", "title": "Il corsaro", "text": "Il corsaro (en galego \"O corsario\") \u00e9 unha \u00f3pera en tres actos con m\u00fasica de Giuseppe Verdi e libreto en italiano de Francesco Maria Piave, baseado no poema \"The Corsair\" de Lord Byron. Foi estreada o 25 de outubro de 1848 no Teatro Grande de Trieste baixo a batuta de Luigi Ricci.\nO compositor expresou o seu interese polo poema de Byron \"The Corsaire\" xa no ano 1844, mais pasaron varios anos antes de que chegase a compo\u00f1er a \u00f3pera, traballando cun libreto de Francesco Maria Piave. Mentres tanto, Verdi viuse no medio dunha loita entre dous editores que pelexaban pola s\u00faa obra. \"Il corsaro\" foi escrita para o editor que perdeu esa batalla \u2014polo menos aos ollos do compositor\u2014 e Verdi pode ter estado ansioso de superalo. En calquera dos casos, cando finalizou a partitura en 1848 e a entregou ao editor, aparentemente non ti\u00f1a idea de cando ou onde se estrear\u00eda. Cando se estreou no Teatro Grande (actualmente Teatro Verdi de Trieste m\u00e1is tarde aquel ano, Verdi non atendeu a estrea. Pode que soubera exactamente o que estaba a facer. Ao final, resultou que a \u00f3pera foi mal recibida \u2014algo ins\u00f3lito en Verdi-. Pronto caeu no esquecemento.\n\"Il corsaro\" \u00e9 unha das obras menos co\u00f1ecidas de Verdi, e nela presenta moitos elementos propios do romanticismo. Os protagonistas son d\u00faas parellas: por unha banda Corrado e a s\u00faa amada Medora, e pola outra o pax\u00e1 otom\u00e1n Seid e a s\u00faa escrava favorita Gulnara. Tr\u00e1tase dunha obra con moitos momentos de gran beleza e lirismo. Esta \u00f3pera rara vez se representa na actualidade; nas estat\u00edsticas de Operabase aparece con s\u00f3 4 representaci\u00f3ns no per\u00edodo 2005-2010.\nSegundo o propio Verdi: \"Ha de verse \"Il corsaro\" con perspectiva, xa que \u00e9 unha obra de transici\u00f3n na que apuntaba cousas que logo desenvolver\u00eda en La traviata e Otello\"."}
{"id": "198579", "revid": "89787", "url": "https://gl.wikipedia.org/wiki?curid=198579", "title": "Danilo Gallinari", "text": "Danilo Gallinari, nado o 8 de agosto de 1988 en Sant'Angelo Lodigiano, \u00e9 un xogador italiano de baloncesto profesional que xoga nos Boston Celtics da National Basketball Association (NBA).\nTraxectoria profesional.\nItalia.\nGallinari comezou a xogar profesionalmente no ano 2004 no Casalpusterlengo, equipo da Serie B1 (terceira divisi\u00f3n italiana).\nEn 2005, Gallinari foi fichado polo Armani Jeans Milano. Estes o mandaron ao Edimes Pavia, equipo da segunda divisi\u00f3n italiana, durante a tempada 2005-06 para xogar moitos minutos e ga\u00f1ar experiencia. Tan s\u00f3 xogou a metade da tempada debido a unha lesi\u00f3n, pero no ano 2006 foi nomeado para o mellor xogador italiano da segunda divisi\u00f3n, onde fixo 14.3 puntos, 3.4 rebotes, 2.0 roubos e 0.8 asistencias por encontro en 17 partidos.\nEn 2006, foi rechamado polo AJ Milano para xogar a tempada 2006-07 con eles na primeira divisi\u00f3n, e na ULEB Eurocup, a segunda gran competici\u00f3n europea. Na s\u00faa primeira tempada, Gallinari foi nomeado coma o mellor xogador da liga de 22 anos ou menos, acadando 10.9 puntos, 4.0 rebotes, 1.7 roubos e 1.0 asistencias por partido en 34 encontros da liga regular, e 11.5 puntos, 3.7 rebotes, 2.1 roubos e 0.9 asistencias en 8 partidos de playoffs. Ademais, ga\u00f1ou o concurso de triplas do All-Star italiano en 2007.\nNa s\u00faa derradeira tempada no Milano, na tempada 2007-08, fixo 17.5 puntos, 5.6 rebotes, 2.0 roubos e 1.3 asistencias por partido en 33 encontros da tempada regular, e 18.1 puntos, 6.5 rebotes, 1.8 roubos e 1.5 asistencias por partido en 8 encontros de playoffs.\nNBA.\nGallinari foi elixido na 6\u00aa posici\u00f3n do Draft da NBA de 2008 polos New York Knicks, e asinou un contrato por dous anos co equipo.\nO 22 de febreiro de 2011, Gallinari foi traspasado aos Denver Nuggets nun traspaso a tres bandas, que inclu\u00edu tam\u00e9n aos Minnesota Timberwolves, e que levou a Carmelo Anthony e a Chauncey Billups a Nova York.\nDurante o lockout da NBA de 2011, volveu un tempo a Italia para xogar outra vez no Emporio Armani Milano."}
{"id": "198580", "revid": "98629", "url": "https://gl.wikipedia.org/wiki?curid=198580", "title": "I puritani", "text": "I puritani (en galego \"Os puritanos\") \u00e9 unha \u00f3pera en tres actos con m\u00fasica de Vincenzo Bellini e libreto en italiano de Carlo Pepoli, baseado no drama \"T\u00eates rondes et cavaliers\" de Jacques-Fran\u00e7ois Ancelot e Xavier Boniface Saintine. Alg\u00fans indican que o libreto tam\u00e9n est\u00e1 baseado na novela \"Old Mortality\" de Walter Scott, mais outros s\u00f3 encontran relaci\u00f3n co lugar e os feitos pol\u00edticos que son narrados. Foi estreada o 24 de xaneiro de 1835 no Th\u00e9\u00e2tre Italien de Par\u00eds. Ao mesmo tempo, Bellini compuxo unha versi\u00f3n alternativa pensada para a famosa cantante Mar\u00eda Malibr\u00e1n, deber\u00eda ser representada en N\u00e1poles e que, por\u00e9n, non foi representada ata o 10 de abril de 1986 no Teatro Petruzzelli de Bari. Foi a \u00faltima obra do compositor, que morreu 8 meses despois da s\u00faa estrea.\nA \u00f3pera narra o drama amoroso de Elvira e Arturo en plena revoluci\u00f3n entre os puritanos, partidarios de Oliver Cromwell, e os realistas que apoiaban \u00e1 casa de Estuardo.\nA pesar de que o libreto \u00e9 c\u00e9rtamente confuso e pouco crible, a m\u00fasica de Bellini est\u00e1 entre a m\u00e1is coidada e bela que escribiu. A foi o resultado do desexo de Bellini de compo\u00f1er unha \u00f3pera para o p\u00fablico parisiense. Para esta tarefa recibiu o apoio de Rossini, que daquela triunfaba en Par\u00eds."}
{"id": "198582", "revid": "98629", "url": "https://gl.wikipedia.org/wiki?curid=198582", "title": "La straniera", "text": "La straniera (en galego, \"A estranxeira\") \u00e9 unha \u00f3pera en dous actos con m\u00fasica de Vincenzo Bellini e libreto en italiano de Felice Romani, baseado na novela \"L'\u00e9trang\u00e8re\" (1825) de Charles-Victor Pr\u00e9vot, vizconde d'Arlincourt. Foi composta en outono de 1828 e estreada o 14 de febreiro de 1829 no Teatro alla Scala de Mil\u00e1n, nesta estrea Henriette M\u00e9ric-Lalande e Domenico Reina actuaron nos roles principais, mentres que Alessandro Sanquirico foi o encargado da escenograf\u00eda. Esta \u00f3pera caeu no esquecemento durante a \u00faltima parte do s\u00e9culo XIX e boa parte do s\u00e9culo XX, e s\u00f3 foi reposta en 1968 en Palermo (Teatro Massimo) con Renata Scotto no rol principal. A personaxe de Alaide foi posteriormente interpretado por Montserrat Caball\u00e9, Ren\u00e9e Fleming, e m\u00e1is recentemente, por Patrizia Ciofi.\nEsta \u00f3pera rara vez se representa na actualidade; nas estat\u00edsticas de Operabase aparece con s\u00f3 1 representaci\u00f3n no per\u00edodo 2005-2010.\nV\u00e9xase tam\u00e9n.\n[[Categor\u00eda:\u00d3peras de Vicenzo Bellini]]\n[[Categor\u00eda:\u00d3peras en italiano]]\n[[Categor\u00eda:\u00d3peras estreadas en Mil\u00e1n]]\n[[Categor\u00eda:\u00d3peras estreadas no Teatro alla Scala]]\n[[Categor\u00eda:\u00d3peras de 1829]]"}
{"id": "198583", "revid": "19415", "url": "https://gl.wikipedia.org/wiki?curid=198583", "title": "Gran Teatro do Liceo", "text": ""}
{"id": "198585", "revid": "89787", "url": "https://gl.wikipedia.org/wiki?curid=198585", "title": "Il pirata", "text": "Il pirata (en galego, \"O pirata\") \u00e9 unha \u00f3pera en dous actos con m\u00fasica de Vincenzo Bellini e libreto en italiano de Felice Romani, a partir dunha traduci\u00f3n francesa da obra tr\u00e1xica \"Bertram, or The Castle of Saint Aldobrand\" de Charles Maturin, a pesar de que o seu t\u00edtulo foi tomado, presumiblemente, da novela \"The Pirate\", de Walter Scott. Foi estreada no Teatro alla Scala de Mil\u00e1n o 27 de outubro de 1827.\nA obra orixinal ten sido comparada coa \u00f3pera de Bellini e se destacou a influencia de \"Il Pirata\" en \"Lucia di Lammermoor\" de Gaetano Donizetti. Tam\u00e9n se analizou a forma en que Bellini reciclou m\u00fasica propia nesta \u00f3pera, as\u00ed como o seu emprego dun \"estilo compositivo m\u00e1is conscientemente innovador\" e a s\u00faa maior participaci\u00f3n na elaboraci\u00f3n do libreto, en comparaci\u00f3n con esforzos precedentes onde mostraba unha maior deferencia cara aos libretistas elixidos polo empresario da \u00f3pera napolitana e os correspondentes textos. Ademais, un comentario do s\u00e9culo XIX observou a influencia musical de \"Il Pirata\" na \u00f3pera temper\u00e1 de Richard Wagner \"Das Liebesverbot\"\nEsta \u00f3pera, dunha considerable dificultade e moi poucas veces programada antes do renacemento belcantista da segunda metade do s\u00e9culo XX, tense difundido gradualmente a trav\u00e9s de gravaci\u00f3ns realizadas por grandes divas. A recuperaci\u00f3n de \"'Il pirata\" d\u00e9bese \u00e1 gravaci\u00f3n que realizou Maria Callas en 1959, que a\u00ednda que severamente curtada, deu a co\u00f1ecer a primeira \u00f3pera adulta de Bellini con t\u00f3dalas s\u00faas belezas. Callas fixo un esforzo pra dar dignidade a unha gravaci\u00f3n cun equipo vogal moi frouxo e un director que impulsaba \u00e1 orquestra de xeito verdiano. Por\u00e9n, na s\u00faa interpretaci\u00f3n cons\u00e9rvase todo o que se puido salvar deste naufraxio, sobre todo a famosa aria \"Col sorriso d'innocenza\", da cal existen outras gravaci\u00f3ns da diva italiana.\nEsta \u00f3pera rara vez se representa na actualidade; nas estat\u00edsticas de Operabase aparece con s\u00f3 5 representaci\u00f3ns para o per\u00edodo 2005-2010."}
{"id": "198586", "revid": "23204", "url": "https://gl.wikipedia.org/wiki?curid=198586", "title": "Primeira Divisi\u00f3n de Bolivia", "text": "A Primeira Divisi\u00f3n de Bolivia \u00e9 a categor\u00eda de m\u00e1ximo nivel dentro da liga profesional de f\u00fatbol que se disputa en Bolivia, organizada pola \"Liga del F\u00fatbol Profesional Boliviano\".\nO torneo actual naceu en 1977, sucedendo \u00e1 Copa Sim\u00f3n Bolivar (1960-1976) e \u00f3 Campionato Nacional (1950-1959). Actualmente consid\u00e9ranse o mesmo campionato profesional, mais con distintos nomes e formatos. Dende o ano 2003 ata o ano 2010 disput\u00e1ronse cada tempada dous torneos, Apertura e Clausura, de xeito que cada ano hab\u00eda dous equipos campi\u00f3ns. Non obstante a tempada 2011/12 est\u00e1 formada por 3 torneos (Adecuaci\u00f3n, Apertura e Clausura), con distintos formatos cada \u00fan, xa que a liga estase adaptando \u00f3 calendario europeo, para que as tempadas rematen antes do ver\u00e1n.\nO club m\u00e1is laureado na historia do campionato \u00e9 o F\u00fatbol Club Bol\u00edvar da Paz (23 t\u00edtulos), seguido do Club Jorge Wilstermann de Cochabamba (12 t\u00edtulos) e do Club The Strongest da Paz (11 t\u00edtulos). Mais lonxe est\u00e1n o Club Blooming e o Oriente Petrolero da cidade de Santa Cruz de la Sierra con 5 t\u00edtulos cada un. O primeiro campi\u00f3n foi o propio F\u00fatbol Club Bol\u00edvar, mentres que o campi\u00f3n actual \u00e9 o Club The Strongest.\nEsta liga pode ser considerada unha das d\u00faas menos competitivas de Suram\u00e9rica, coa liga venezolana, pois nunca un equipo destas d\u00faas ligas chegou a unha final da Copa Libertadores entre 1960 e 2011.\nEquipos 2012.\nOs seguintes 12 equipos compiten na tempada 2011/12. As cidades da Paz, Potos\u00ed e Santa Cruz est\u00e1n representadas con 2 equipos. \u00c9 salientable a ausencia do Club Jorge Wilstermann, que en 2010 descendeu de categor\u00eda por vez primeira na s\u00faa historia.\nPalmar\u00e9s.\nO palmar\u00e9s da liga est\u00e1 dominado polo Bolivar, con 23 t\u00edtulos:"}
{"id": "198587", "revid": "89787", "url": "https://gl.wikipedia.org/wiki?curid=198587", "title": "Petismo", "text": "O termo petismo define a filosof\u00eda non-oficial do Partido dos Trabalhadores (PT), principal partido pol\u00edtico brasileiro de centro-esquerda. A denominaci\u00f3n v\u00e9n da pr\u00e1ctica pol\u00edtico-electoral diferenciada do PT en relaci\u00f3n aos grandes partidos do pa\u00eds e aos demais partidos de esquerda. O \"Petismo\" nace co \"Manifesto de Fundaci\u00f3n do PT\", documento que marca o nacemento do partido, comprometido co socialismo democr\u00e1tico.\nO termo \"petista\" pode ser utilizado independente da filiaci\u00f3n partidaria, como no seu d\u00eda fixo Cristovam Buarque ao deixar o PT para afiliarse ao Partido Democr\u00e1tico Laborista (Brasil) (PDT), que dixo que inda que deixara o partido segu\u00eda a ser \"petista\"."}
{"id": "198588", "revid": "23204", "url": "https://gl.wikipedia.org/wiki?curid=198588", "title": "Rep\u00fablica do Banato", "text": "A Rep\u00fablica do Banato ( en roman\u00e9s \"Republica B\u0103n\u0103\u0163ean\u0103\", en alem\u00e1n \"Banater Republik\", en serbio \"Banatska republika\" / \u0411\u0430\u043d\u0430\u0442\u0441\u043a\u0430 \u0440\u0435\u043f\u0443\u0431\u043b\u0438\u043a\u0430, en h\u00fangaro \"B\u00e1n\u00e1ti K\u00f6zt\u00e1rsas\u00e1g\") foi un ef\u00e9mero estado proclamado en Timi\u015foara o 1 de novembro de 1918, o d\u00eda despois da disoluci\u00f3n do Imperio Austro-H\u00fangaro. Reco\u00f1ecida s\u00f3 por Hungr\u00eda, a Rep\u00fablica foi invadida polo ex\u00e9rcito da veci\u00f1a Serbia o 15 de novembro. O ano seguinte, o seu territorio foi dividido, nun principio, entre o Reino dos Serbios, Croatas e Eslovenos e o Reino de Roman\u00eda.\nOrixes.\nO Banato \u00e9 unha rexi\u00f3n xeogr\u00e1fica natural na chaira pan\u00f3nica. Desde 1552, foi unha provincia do Imperio otom\u00e1n denomianda Vilaiato de Teme\u015fvar. Despois de 1718, a ra\u00edz do Tratado de Passarowitz, a rexi\u00f3n pasou a ser unha provincia da monarqu\u00eda dos Habsburgo co nome de Banato de Temesvar, que foi suprimida en 1778. Entre 1849 e 1860, a rexi\u00f3n do Banato, xunto coa Ba\u010dka e Srem, foi parte dunha nova provincia austroh\u00fangara, o Voivodato de Serbia e Tami\u0161 Banat. A capital de todas estras provincias foi Timi\u015foara.\nHistoria.\nO 31 de outubro de 1918, os grupos \u00e9tnicos que viv\u00edan na rexi\u00f3n do Banato(romaneses, h\u00fangaros, alem\u00e1ns, xudeus e serbios) estableceron consellos militares. Nunha reuni\u00f3n, o Dr. Otto Roth, membro do Partido Socialdem\u00f3crata, propuxo a creaci\u00f3n dun Consello Popular do Banato aut\u00f3nomo, con representantes de cada grupo \u00e9tnico, pero os oficiais romaneses discreparon deste obxectivo e non houbo ningunha resoluci\u00f3n ao respecto.\nOs principais membros do Partido Socialdem\u00f3crata decidiron por\u00e9n a proclamaci\u00f3n da Rep\u00fablica o d\u00eda despois, e o 1 de novembro de 1918, Roth proclamou a Rep\u00fablica do Banato desde o balc\u00f3n do Consello local de Timi\u015foara. O presidente da Rep\u00fablica foi o Dr. Roth, mentres que o comandante militar foi Albert Barta. O Goberno de Hungr\u00eda reco\u00f1eceu a independencia da Rep\u00fablica.\nO mesmo d\u00eda tivo lugar a reuni\u00f3n fundacional do Consello Popular do Banato, con 20 membros do Consello da cidade, 60 membros dos Consellos Militares nacionais, 40 representantes dos \nConsellos dos Traballores e 70 dos partidos burgueses. Foi elixido un Comit\u00e9 Executivo de 20 membros.\nPor\u00e9n, os romaneses, o maior grupo \u00e9tnico, non quer\u00edan a autonom\u00eda, sen\u00f3n m\u00e1is ben a unificaci\u00f3n con Roman\u00eda.\nO 4 de novembro o Consello Nacional do Banato organizou escuadr\u00f3ns militares e unha garda civil, para establecer o control sobre o territorio do Banato. Por\u00e9n, o 15 de novembro, as tropas serbias entraron no Banato e puxeron fin \u00e1 Rep\u00fablica.\nOs Consellos Nacionais foron disolvidos pola nova administraci\u00f3n serbo-croata-eslovena o 1 de febreiro de 1919. Uns meses m\u00e1is tarde, tras a resoluci\u00f3n de Alba Iulia e a Grande Asemblea do Pobo en Novi Sad, a rexi\u00f3n do Banat foi dividida principalmente entre o Reino de Roman\u00eda e o Reino dos Serbios, Croatas e Eslovenos.\nO 16 de abril de 1920, a minor\u00eda alem\u00e1 do Banato enviou unha petici\u00f3n \u00e1 Conferencia de paz de Par\u00eds solicitando o restablecemento da Rep\u00fablica, como \"Rep\u00fablica de Banatia\", que inclu\u00edra non s\u00f3 o Banato, sen\u00f3n tam\u00e9n a rexi\u00f3n veci\u00f1a de Ba\u010dka. A Rep\u00fablica dividir\u00edase en cant\u00f3ns, cada un administrado polo grupo \u00e9tnico maioritariko, ou polo conxunto dos grupos \u00e9tnicos. Por\u00e9n, esta proposta foi rexeitada, e polo Tratado de Trianon o Banato dividuise entre Roman\u00eda, Serbia e Hungr\u00eda.\nPoboaci\u00f3n.\nA poboaci\u00f3n da Rep\u00fablica era de 1.582.133 habitantes, sos cales\nA composicio\u00f3n relixiosa era a seguinte:"}
{"id": "198590", "revid": "5863", "url": "https://gl.wikipedia.org/wiki?curid=198590", "title": "Terceira v\u00eda", "text": "A terceira v\u00eda \u00e9 unha corrente da ideolox\u00eda social-dem\u00f3crata en voga a partir da d\u00e9cada de 1990. Tenta reconciliar a dereita e a esquerda, a trav\u00e9s dunha pol\u00edtica econ\u00f3mica conservadora e dunha pol\u00edtica social progresista. A primeira vista, semella ser unha corrente que presenta unha conciliaci\u00f3n entre capitalismo de libre mercado e o socialismo democr\u00e1tico. Xa que os defensores da terceira v\u00eda a ven como algo al\u00e9n do capitalismo de libre mercado e do socialismo democr\u00e1tico. Esta afirmaci\u00f3n d\u00e1 p\u00e9 \u00e1 concepci\u00f3n alternativa da terceira v\u00eda como \"centrismo radical\".\nA terceira v\u00eda ten a s\u00faa orixe no goberno laborista que xurdiu en Australia a finais da d\u00e9cada de 1980. Ga\u00f1ou popularidade durante o goberno de Bill Clinton nos EUA, sendo tam\u00e9n defendido pola s\u00faa muller, Hillary, durante a campa\u00f1a presidencial de 2008. Tony Blair e a s\u00faa facci\u00f3n dentro do Partido Laborista, o \"Novo laborismo\", foron os defensores m\u00e1is entusiastas da corrente mentres este foi primeiro ministro brit\u00e1nico.\nEste pensamento defende un \"Estado necesario\", no que a s\u00faa interferencia non sexa, nin m\u00e1xima, como no socialismo, nin m\u00ednima, como no liberalismo. Tam\u00e9n defende, entre outros puntos, a responsabilidade fiscal dos gobernantes, a loita contra a pobreza, unha presi\u00f3n tributaria proporcional aos ingresos, co Estado como respons\u00e1bel d seguridade, sa\u00fade, educaci\u00f3n e seguridade social."}
{"id": "198591", "revid": "25871", "url": "https://gl.wikipedia.org/wiki?curid=198591", "title": "O Apaxo, Santaballa, Vilalba", "text": "O Apaxo \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198592", "revid": "25871", "url": "https://gl.wikipedia.org/wiki?curid=198592", "title": "Areabranca, Santaballa, Vilalba", "text": "Areabranca \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198593", "revid": "25871", "url": "https://gl.wikipedia.org/wiki?curid=198593", "title": "Bordelle, Santaballa, Vilalba", "text": "Bordelle \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198594", "revid": "1131", "url": "https://gl.wikipedia.org/wiki?curid=198594", "title": "Bordelle", "text": "O top\u00f3nimo galego Bordelle pode referirse a:"}
{"id": "198595", "revid": "23204", "url": "https://gl.wikipedia.org/wiki?curid=198595", "title": "Escuder\u00eda Compostela", "text": "A Escuder\u00eda Compostela \u00e9 unha escudar\u00eda deportiva dedicada \u00e1 organizaci\u00f3n de eventos automobil\u00edsticos, principalmente rallys e sl\u00e1loms. Ten a s\u00faa sede no Estadio de San L\u00e1zaro, sito na cidade de Santiago de Compostela, e \u00e9 co\u00f1ecida pola organizaci\u00f3n do Rally Botafumeiro, puntuable para o Campionato de Galicia de Rally, que organizou entre 1985 e 2014.\nAo longo dos anos centrouse tam\u00e9n na celebraci\u00f3n de subidas, como a Subida ao Barreiro, e sl\u00e1loms, como o Sl\u00e1lom Cidade de Santiago e o Sl\u00e1lom Vila de Muros.\nHistoria.\nAnos 80.\nNaceu no ano 1983, entre un grupo de amigos afeccionados \u00f3 automobilismo, que decidiron fundar un club con sede en Santiago. As primeiras reuni\u00f3ns celebr\u00e1banse no bar Zeus, ou o Pub Rallye Team. Dende 1983 tivo varios presidentes, sendo o primeiro deles Andr\u00e9s Manzano, e posteriormente, Rogelio Canedo, Jos\u00e9 Angel Ra\u00f1a, Manuel Ramos e Cesar Ra\u00f1a.\nO primeiro gran paso foi a organizaci\u00f3n da Subida \u00f3 Barreiro no ano 1984, proba xa co\u00f1ecida no automobilismo galego, que organizaba a desaparecida Escuder\u00eda Santiago. Realizouse co apoio do Concello de Santiago, que inclu\u00edu nos orzamentos unha partida como subvenci\u00f3n para facela subida. A proba repetiuse ao ano seguinte, pero desistiuse nos anos vindeiros, debido ao cambio de trazada da estrada que a convert\u00eda nunha proba moi r\u00e1pida, e consecuentemente mais perigosa. Da monta\u00f1a pasouse aos rallys, coa realizaci\u00f3n do 1\u00ba Rally do Botafumeiro, no ano 1985.\nA partir da creaci\u00f3n do rally, a escudar\u00eda iniciouse no karting. Dende 1986 ata 1991 organizou 6 edici\u00f3ns do Karting do Ap\u00f3stolo, proba que se competiu nas r\u00faas de Santiago de Compostela. Nela destacaron futuras promesas do automobilismo, como Fernando Alonso, Celso M\u00edguez, Cristobal Serantes etc., pero a r\u00e1pida evoluci\u00f3n dos karts, e sobre todo as grandes velocidades que pod\u00edan alcanzar sobre un trazado urbano, fac\u00eda que a proba se vise sometida a un gran risco, por ese motivo, no 1991 organizouse a \u00faltima edici\u00f3n desta carreira en Santiago. Dende ese mesmo ano a organizaci\u00f3n tentou sen \u00e9xito a creaci\u00f3n dun circu\u00edto de karting na cidade compostel\u00e1n.\nOs primeiros reveses foron unha d\u00e9beda econ\u00f3mica, por un lado, e as primeiras baixas, por diversos motivos, por outro. Con todo o Rally do Botafumeiro segu\u00eda celebr\u00e1ndose, formando parte do Campionato Galego de Rallys. No 1989, repet\u00edase a historia e outro rev\u00e9s deixaba tocada a organizaci\u00f3n, que decidiu non celebrar o Rally do Botafumeiro, para tomarse un ano sab\u00e1tico e intentar po\u00f1er \u00f3 d\u00eda as contas.\nAnos 90.\nNo ano 1990, recuperouse o rally, e no 91 asinouse un acordo coa Conseller\u00eda de Relaci\u00f3ns Institucionais, sendo conselleiro V\u00edctor Manuel V\u00e1zquez Portome\u00f1e, polo cal o Xacobeo 93 foi un dos m\u00e1is importantes soportes do programa deportivo da escudar\u00eda. O 1991 foi un dos de maior actividade, organizando a escudar\u00eda o Karting do Apostolo, o 6\u00ba Rally do Botafumeiro, o Rally de Terra Xacobeo 93, a Subida a Portomouro e unha Volta Todo Terreo a Santiago. Tantas probas provocaron que outro n\u00famero de persoas abandonaran o club, e debido a isto e a problemas econ\u00f3micos o 92 foi de novo un ano sab\u00e1tico.\nEn 1993 f\u00edxose de novo o Rally Botafumeiro e levouse a cabo a organizaci\u00f3n do F\u00f3rmula Rally Compostela 93, que obtivo grande \u00e9xito. A proba do 93 realizouse na zona de San L\u00e1zaro, arredor do estadio, cunha superficie moi esvarad\u00eda pola choiva e o barro. A ela acudiron grandes pilotos de automobilismo de Espa\u00f1a e Galicia. O ga\u00f1ador do Formula Rally, foi o canario Fernando Capdevila con Carlos Sainz segundo.\nNos seguintes anos continuouse celebrando o rally, que no 96 deixou unha edici\u00f3n pasada por auga, e no 97 a proba fixo un pequeno cambio de nome, pasando a chamarse Rally Botafumeiro, sen o \u201cdo\u201d. No 96 ademais do rally, contouse cunha proba de terra en conxunto co Concello de Touro.\nPrograma Buscamos Pilotos.\nNo ano 98 f\u00edxose realidade un dos proxectos mais ambiciosos e ansiados pola escudar\u00eda: conformar un equipo de competici\u00f3n. Tras un acordo co centro comercial \u00c1rea Central, Otero Carit\u00f3n, Peum\u00e1ticos Pernas e Grafitti, a escuder\u00eda ti\u00f1a dous veh\u00edculos participando no Campionato Galego de Rallys, formado polos pilotos, Pedro Casta\u00f1\u00f3n e Luis Penido. Por\u00e9n, de novo a mala fortuna caeu sobre a organizaci\u00f3n e no 99 diversos cambios de xesti\u00f3n no centro comercial fac\u00edan inviable a continuidade do equipo.\nAnos 00.\nDous anos despois un acordo co concesionario Brea Motor, e Otero Carit\u00f3n, fixeron realidade a continuaci\u00f3n do proxecto. Dous equipos formados por dous Seat Marbella, competiron durante os anos 2001, 2002 e 2003. O programa Buscamos pilotos, comp\u00faxose de d\u00faas fases de selecci\u00f3n, unha primeira de co\u00f1ecementos e unha segunda mais pr\u00e1ctica. De a\u00ed sa\u00edron dous pilotos que xunto cos primos Quintela a bordo do Seat Arosa, participaron no Trofeo Super 1000-Aycom que organizaba a Federaci\u00f3n Galega de Automobilismo. Un dos pilotos que sa\u00edron deste programa foron os irm\u00e1ns Pais, m\u00e1is tarde campi\u00f3ns galegos.\nO Rally Botafumeiro continuouse celebrando, salvo no ano 2002, que de novo non puido estar presente no calendario galego, e posteriormente no 2008, esta vez en gran parte, debido en parte \u00e1 crise econ\u00f3mica que xurdiu en Espa\u00f1a nese ano.\nNo 2007 a escudar\u00eda colaborou intensamente na celebraci\u00f3n do 1\u00ba Sl\u00e1lom Vila de Muros, en memoria do desaparecido Manolo Lojo, campi\u00f3n de Galicia de Sl\u00e1lom. Para dar continuidade ao sl\u00e1lom, a escudar\u00eda decidiu celebrar a s\u00faa propia proba e no 2009 organizou o 1\u00ba Sl\u00e1lom Cidade de Santiago, que ter\u00eda continuidade no 2010 e 2011. No ano 2008, a\u00ednda co recordo moi presente da perda de Manuel Lojo, a escudar\u00eda recibiu outra mala nova, Xes\u00fas Cebeiro, piloto compostel\u00e1n, moi querido pola afecci\u00f3n, perdeu a vida nun accidente de tr\u00e1fico. Inmediatamente a Escuder\u00eda Compostela decidiu no 2010 organizar o Rally Botafumeiro en recordo de Cebeiro, e entre outras homenaxes, o treito de Sarand\u00f3n recibiu o seu nome.\nEntre outras labores levadas a cabo pola Escuder\u00eda Compostela destacan a organizaci\u00f3n de cursos de copilotos, impartidos e dirixidos por Diego Vallejo, copiloto galego d\u00faas veces campi\u00f3n de Espa\u00f1a de rallys. No 2001 impart\u00edronse tres cursos polos que pasaron sesenta copilotos que recibiron m\u00e1is de dezaoito horas de formaci\u00f3n, para unhas como primeira experiencia e para outros como actualizaci\u00f3n e reciclaxe. Ademais destas actividades os membros da escudar\u00eda, tam\u00e9n te\u00f1en exercido como cronometradores noutras probas de Galicia, colaborando e participando activamente no automobilismo galego.\nAnos 2010.\nEn 2014 a escudar\u00eda organizou por \u00faltima vez o Rally Botafumeiro, fac\u00e9ndose cargo logo a Escuder\u00eda Santiago."}
{"id": "198596", "revid": "128862", "url": "https://gl.wikipedia.org/wiki?curid=198596", "title": "Categor\u00eda Primera A", "text": "A Categor\u00eda Primera A \u00e9 a primeira divisi\u00f3n da liga profesional de f\u00fatbol que se disputa en Colombia, organizada pola \"Divisi\u00f3n Mayor del F\u00fatbol Colombiano \"Dimayor\"\", que pertence \u00e1 Federaci\u00f3n Colombiana de F\u00fatbol.\nA primeira edici\u00f3n do campionato colombiano disputouse no ano 1948, composta por 12 equipos; con 2 equipos de Bogot\u00e1, 2 de Cali, 2 de Medell\u00edn, 2 de Manizales, 1 de Barranquilla e 1 de Pereira; resultando campi\u00f3n o Santa Fe CD de Bogot\u00e1. Dende 1948 at\u00e9 2023 15 clubs te\u00f1en acadado polo menos 1 t\u00edtulo de campi\u00f3n, sendo os m\u00e1is laureados o Atl\u00e9tico Nacional de Medell\u00edn, con 17 t\u00edtulos, o Millonarios de Bogot\u00e1, con 16 t\u00edtulos, e o Am\u00e9rica de Cali con 15 t\u00edtulos. O actual campi\u00f3n \u00e9 o Millonarios.\nDende 2002 disp\u00fatanse dous torneos por tempada, Apertura e Finalizaci\u00f3n, sa\u00edndo dous equipos campi\u00f3ns cada ano. Cada torneo componse por unha tempada regular de 18 xornadas, nas que cada equipo enfr\u00f3ntase unha vez cos outros 17, mais un encontro extra de rivalidade rexional. Trala tempada regular os 8 primeiros equipos da t\u00e1boa clasificatoria disp\u00fatanse o t\u00edtulo nas eliminatorias finais. As eliminatorias polo t\u00edtulo parten da rolda de cuartos de final, e son a ida e volta, inclu\u00edda a propia final.\nOs equipos campi\u00f3ns do torneo Apertura e do torneo Finalizaci\u00f3n, as\u00ed como o restante equipo que m\u00e1is puntos acada na suma dos 2 torneos, te\u00f1en dereito a disputar a Copa Libertadores no ano seguinte.\nA representaci\u00f3n dos equipos da liga colombiana na m\u00e1xima competici\u00f3n continental \u00f3 longo da historia foi pouco salientable. Dende 1960 at\u00e9 2016 houbo 10 finais da Copa Libertadores con presenza de equipos desta liga, das cales s\u00f3 3 remataron coa vitoria colombiana, en 1989 e 2016 (Atl\u00e9tico Nacional), e 2004 (Once Caldas).\nEquipos 2012.\nNa t\u00e1boa de equipos que participar\u00e1n polo t\u00edtulo do torneo Apertura 2012 cabe salientar a ausencia do CD Am\u00e9rica, que descendeu de categor\u00eda en 2011.\nPalmar\u00e9s.\nNa seguinte t\u00e1boa am\u00f3sase o palmar\u00e9s da liga colombiana de f\u00fatbol segundo o n\u00famero de t\u00edtulos acadados por cada club. No caso de igual n\u00famero de campionatos obtidos, vai en primeiro lugar o equipo con m\u00e1is subcampionatos. As\u00ed, Junior ten 10 subcampionatos, mentres Santa Fe ten 6."}
{"id": "198597", "revid": "56817", "url": "https://gl.wikipedia.org/wiki?curid=198597", "title": "As Cabras, Santaballa, Vilalba", "text": "As Cabras \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198598", "revid": "22570", "url": "https://gl.wikipedia.org/wiki?curid=198598", "title": "O Cadavello, Santaballa, Vilalba", "text": "O Cadavello \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198599", "revid": "56817", "url": "https://gl.wikipedia.org/wiki?curid=198599", "title": "Carballeira Moura, Santaballa, Vilalba", "text": "Carballeira Moura \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198600", "revid": "85894", "url": "https://gl.wikipedia.org/wiki?curid=198600", "title": "Carballolongo, Santaballa, Vilalba", "text": "Carballolongo \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198601", "revid": "23204", "url": "https://gl.wikipedia.org/wiki?curid=198601", "title": "Terceira posici\u00f3n", "text": "Terceira Posici\u00f3n, ou Terceira V\u00eda, \u00e9 o nome dunha ramificaci\u00f3n ideol\u00f3xica que tenta realzar a s\u00faa oposici\u00f3n tanto ao comunismo como ao capitalismo. O nome \"Terceira V\u00eda\" deriva da escola de pensamento que se considera \"nin de esquerdas nin de dereitas\" e \"al\u00e9n do capitalismo e do comunismo\".\nO nome Terceira V\u00eda ten sido utilizado ao longo dos tempos por varios movementos pol\u00edticos que pouco ou nada te\u00f1\u00e9n que ver uns con outros:"}
{"id": "198602", "revid": "89787", "url": "https://gl.wikipedia.org/wiki?curid=198602", "title": "C\u00e9lula de Paneth", "text": "As c\u00e9lulas de Paneth, son un tipo de c\u00e9lulas do epitelio do intestino delgado (fundamentalmente) con funci\u00f3ns protectoras. En dito epitelio est\u00e1n acompa\u00f1adas polas c\u00e9lulas caliciformes, enterocitos, e c\u00e9lulas enteroendocrinas. Poden identificarse microscopicamente pola s\u00faa localizaci\u00f3n no fondo das gl\u00e1ndulas intestinais (criptas de Lieberk\u00fchn), xusto debaixo das c\u00e9lulas nai ou troncais intestinais, e polos seus grandes gr\u00e1nulos eosin\u00f3filos refrinxentes secretores que ocupan a maior\u00eda do seu citoplasma. Estes gr\u00e1nulos conte\u00f1en varios compostos antimicrobianos e outros compostos que son importantes na inmunidade e defensa do h\u00f3spede. Cando est\u00e1n expostas a bacterias ou ant\u00edxenos bacterianos, as c\u00e9lulas de Paneth secretan alg\u00fans destes compostos na luz da gl\u00e1ndula intestinal, contribu\u00edndo dese modo ao mantemento da barreira gastrointestinal.\nAs c\u00e9lulas de Paneth reciben o seu nome en lembranza do m\u00e9dico austr\u00edaco Joseph Paneth (1857\u20131890), que as describiu.\nCaracter\u00edsticas.\nSon c\u00e9lulas piramidais con n\u00facleo redondo ou oval situado en posici\u00f3n basal. O citoplasma basal \u00e9 bas\u00f3filo, con cisternas paraleleas de ret\u00edculo endoplasm\u00e1tico rugoso, e un aparato de Golgi grande, o que \u00e9 t\u00edpico das c\u00e9lulas secretoras. As partes superior e central da c\u00e9lula est\u00e1n cheas de gr\u00e1nulos de densidade homox\u00e9nea no home, que se tinguen xeralmente con colorantes \u00e1cidos e conte\u00f1en substancias antimicrobianas. Estas c\u00e9lulas non se dividen .\nLocalizaci\u00f3n.\nAs c\u00e9lulas de Paneth at\u00f3panse no epitelio de todo o intestino delgado situadas na base das gl\u00e1ndulas intestinais, e en menor cantidade no cego e ap\u00e9ndice. Como ocorre con outros tipos de c\u00e9lulas epiteliais do intestino delgado, as c\u00e9lulas de Paneth orix\u00ednanse na rexi\u00f3n das c\u00e9lulas nai ou troncais situada preto do fondo da gl\u00e1ndula. Pero, a diferenza dos outros tipos de c\u00e9lulas epiteliais, as c\u00e9lulas de Paneth migran \"cara a abaixo\" da rexi\u00f3n de c\u00e9lulas nai e establ\u00e9cense xusto ao lado delas.\nFunci\u00f3n.\nAs criptas intestinais conte\u00f1en c\u00e9lulas nai, a partir das cales se repo\u00f1en as c\u00e9lulas epiteliais intestinais, que constante morren e se perden nas pilosidades (\"villi\") intestinais.\nA protecci\u00f3n destas c\u00e9lulas nai \u00e9 esencial para o mantemento a longo prazo do epoitelio intestinal, e a localizaci\u00f3n das c\u00e9lulas de Paneth en estreita asociaci\u00f3n coas c\u00e9lulas nai suxire que poden exercer unha funci\u00f3n esencial na defensa das c\u00e9lulas nai dos danos microbianos, asegurando a renovaci\u00f3n do epitelio , a\u00ednda que a s\u00faa funci\u00f3n non se co\u00f1ece completamente .\nAs c\u00e9lulas de Paneth detectan as bacterias por medio dunha activaci\u00f3n por un receptor de tipo Toll (TLR ou \"toll-like receptor\") dependente de MyD88, que desencadea a expresi\u00f3n de m\u00faltiples factores antimicrobianos. Deste modo controlan a penetraci\u00f3n na barreira intestinal tanto de bacterias comensais coma pat\u00f3xenas. \nSecreci\u00f3ns.\nDefensinas.\nAs principais mol\u00e9culas defensivas secretadas polas c\u00e9lulas de Paneth son as alfa-defensinas, tam\u00e9n chamadas criptidinas. Estes p\u00e9ptidos te\u00f1en dominios hidrof\u00f3bicos e cargados positivamente que poden interaccionar cos fosfol\u00edpidos nas membranas celulares. Esta estrutura permite \u00e1s defensinas inserirse nas membranas, onde interaccionan con outra para formar poros que distorsionan o funcionamento da membrana, orixinando a lise da c\u00e9lula. Debido \u00e1 maior concentraci\u00f3n de fosfol\u00edpidos cargados negativamente que hai nas membranas bacterianas comparados cos das membranas das c\u00e9lulas dos vertebrados, as defensinas \u00fanense preferentemente \u00e1s c\u00e9lulas bacterianas e promoven a s\u00faa lise, sen danaren \u00e1s c\u00e9lulas propias que tratan de protexer.\nAs c\u00e9lulas de Paneth son estimuladas a secretar defensinas cando est\u00e1n expostas a bacterias (tanto grampositivas coma gramnegativas) ou por produtos bacterianos como o lipopolisac\u00e1rido bacteriano, muramil dip\u00e9ptido e o l\u00edpido A.\nOutras secreci\u00f3ns.\nAdemais das defensinas, as c\u00e9lulas de Paneth secretan lisozima, factor de necrose tumoral alfa, e fosfolipase A2 . A lisozima e a fosfolipase A2 te\u00f1en ambas as d\u00faas unha clara actividade antimicrobiana. Esta bater\u00eda de mol\u00e9culas secretoras d\u00e1 \u00e1s c\u00e9lulas de Paneth un potente arsenal contra un amplo espectro de microbios, como bacterias, fungos e mesmo alg\u00fans virus con envoltura."}
{"id": "198603", "revid": "25871", "url": "https://gl.wikipedia.org/wiki?curid=198603", "title": "O Casal, Santaballa, Vilalba", "text": "O Casal \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198604", "revid": "25871", "url": "https://gl.wikipedia.org/wiki?curid=198604", "title": "A Caseta, Santaballa, Vilalba", "text": "A Caseta \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198605", "revid": "1131", "url": "https://gl.wikipedia.org/wiki?curid=198605", "title": "A Caseta", "text": "O top\u00f3nimo galego A Caseta pode referirse a:"}
{"id": "198607", "revid": "56817", "url": "https://gl.wikipedia.org/wiki?curid=198607", "title": "O Castro, Santaballa, Vilalba", "text": "O Castro \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198608", "revid": "22570", "url": "https://gl.wikipedia.org/wiki?curid=198608", "title": "Fontepis\u00f3n, Santaballa, Vilalba", "text": "Fontepis\u00f3n \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198609", "revid": "56817", "url": "https://gl.wikipedia.org/wiki?curid=198609", "title": "Fraga Moura, Santaballa, Vilalba", "text": "Fraga Moura \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198610", "revid": "25871", "url": "https://gl.wikipedia.org/wiki?curid=198610", "title": "A Furada, Santaballa, Vilalba", "text": "A Furada \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198611", "revid": "25871", "url": "https://gl.wikipedia.org/wiki?curid=198611", "title": "O Outeiro de Bordelle, Santaballa, Vilalba", "text": "O Outeiro de Bordelle \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1.\nToponimia.\nA orixe do top\u00f3nimo Outeiro \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "198612", "revid": "25871", "url": "https://gl.wikipedia.org/wiki?curid=198612", "title": "O Penedo, Santaballa, Vilalba", "text": "O Penedo \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198613", "revid": "56817", "url": "https://gl.wikipedia.org/wiki?curid=198613", "title": "A Portacabana, Santaballa, Vilalba", "text": "A Portacabana \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198614", "revid": "85894", "url": "https://gl.wikipedia.org/wiki?curid=198614", "title": "A Ribeira, Santaballa, Vilalba", "text": "A Ribeira \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198615", "revid": "25871", "url": "https://gl.wikipedia.org/wiki?curid=198615", "title": "Silva, Santaballa, Vilalba", "text": "Silva \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198616", "revid": "25871", "url": "https://gl.wikipedia.org/wiki?curid=198616", "title": "A Templanza, Santaballa, Vilalba", "text": "A Templanza \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198617", "revid": "25871", "url": "https://gl.wikipedia.org/wiki?curid=198617", "title": "A Vesura, Santaballa, Vilalba", "text": "A Vesura \u00e9 un lugar da parroquia de Santaballa, no concello lugu\u00e9s de Vilalba, na comarca da Terra Ch\u00e1."}
{"id": "198618", "revid": "1888", "url": "https://gl.wikipedia.org/wiki?curid=198618", "title": "Camilo F. Valdehorras", "text": ""}
{"id": "198620", "revid": "13097", "url": "https://gl.wikipedia.org/wiki?curid=198620", "title": "Radiaci\u00f3n de fondo de microondas", "text": ""}
{"id": "198621", "revid": "13097", "url": "https://gl.wikipedia.org/wiki?curid=198621", "title": "CMB", "text": ""}
{"id": "198622", "revid": "85894", "url": "https://gl.wikipedia.org/wiki?curid=198622", "title": "Bartolom\u00e9 Hermida Santabaia", "text": "Bartolom\u00e9 Hermida Santabaia, nado en Tui o 11 de xaneiro de 1801 e finado en Valladolid o 29 de maio de 1864, foi un avogado e pol\u00edtico galego.\nTraxectoria.\nEstudou filosof\u00eda, teolox\u00eda, leis e canons na Universidade de Santiago de Compostela (1824). Ocupou cargos pol\u00edticos nos gobernos do Partido Moderado. Foi alcalde de Tui en 1844, intendente de Lugo e da Coru\u00f1a, e foi designado gobernador da provincia da Coru\u00f1a en 1853. Foi deputado por Pontevedra (1844) e polo distrito de Betanzos en 1857. Foi gobernador civil de Zaragoza e Valladolid (1864).\nCasou con Teresa Romero, e tiveron catro fillos: Juan, Joaqu\u00edn, Ram\u00f3n e Vicenta."}
{"id": "198623", "revid": "89787", "url": "https://gl.wikipedia.org/wiki?curid=198623", "title": "C\u00e9lula caliciforme", "text": "As c\u00e9lulas caliciformes son c\u00e9lulas de epitelios glandulares columnares simples, que segregan mucina, que se disolve en auga formando mucus, que ten funci\u00f3n protectora, humidificante e lubricante. Est\u00e1n presentes sobre todo nos epitelios intestinal e das v\u00edas a\u00e9reas.\nO seu nome de caliciformes d\u00e9bese a que te\u00f1en forma de c\u00e1lice. A porci\u00f3n apical ten forma de copa, xa que se distende debido aos abundantes gr\u00e1nulos de mucin\u00f3xeno; a s\u00faa porci\u00f3n basal \u00e9 m\u00e1is estreita pola ausencia de gr\u00e1nulos. Hai outras c\u00e9lulas que segregan mucina (como no est\u00f3mago), que non se chaman caliciformes porque non te\u00f1en esta feitura caracter\u00edstica.\nCaracter\u00edsticas.\nC\u00e9lulas con forma de copa coa rexi\u00f3n apical, chamada teca, dilatada e a basal, chamada talo, estreita. A parte superior est\u00e1 chea de gr\u00e1nulos de muc\u00edxeno. Na parte basal est\u00e1 o n\u00facleo aplanado e un citoplasma moi bas\u00f3filo, con cisternas do ret\u00edculo endoplasm\u00e1tico paralelas \u00e1 base e laterais da c\u00e9lula, e un voluminoso aparato de Golgi entre o n\u00facleo e os gr\u00e1nulos de muc\u00edxeno, e mitocondrias. A superficie libre pode ter alg\u00fans \"microvilli\", pero o resto da membrana \u00e9 case liso. Os gr\u00e1nulos de muc\u00edxeno orix\u00ednanse no aparato de Golgi, est\u00e1n rodeados de membrana e poden fusionarse con outros e coa membrana plasm\u00e1tica. Utilizan tanto os modos de secreci\u00f3n ap\u00f3crina coma a mer\u00f3crina.\nLocalizaci\u00f3n.\nAt\u00f3panse espalladas nos revestimentos epiteliais de diversos \u00f3rganos, como o tracto intestinal e o respiratorio. Est\u00e1n presentes no epitelio da traquea, bronquios, e bronqu\u00edolos maiores, e no intestino delgado, e colon. Tam\u00e9n aparecen na conxuntiva na p\u00e1lpebra superior do ollo.\nPoden ser un indicativo de metaplasia, como ocorre no es\u00f3fago de Barrett.\nSecreci\u00f3n.\nAs c\u00e9lulas caliciformes son un exemplo de gl\u00e1ndula ex\u00f3crina unicelular.\nPresentan un nivel de secreci\u00f3n basal ou normal de mucus. Esta secreci\u00f3n l\u00e9vase a cabo polo movemento dos gr\u00e1nulos secretores axudada por elementos do citoesqueleto.\nTe\u00f1en tam\u00e9n unha secreci\u00f3n estimulada polo po, fume e outros irritantes. Outros est\u00edmulos son virus, bacterias, e outros pat\u00f3xenos.\nO moco que segregan \u00e9 unha glicoprote\u00edna de elevado peso molecular, que cont\u00e9n \u00e1cidos si\u00e1licos e \u00e9steres sulfatados, e que se tingue con PAS (\u00e1cido peri\u00f3dico-Schiff).\nA s\u00edntese da prote\u00edna real\u00edzase no ret\u00edculo endoplasm\u00e1tico rugoso da c\u00e9lula, e a do polisac\u00e1rido que leva unido e a sulfataci\u00f3n ten lugar no aparato de Golgi."}
{"id": "198624", "revid": "5132", "url": "https://gl.wikipedia.org/wiki?curid=198624", "title": "Guerra angloirlandesa", "text": ""}
{"id": "198625", "revid": "23204", "url": "https://gl.wikipedia.org/wiki?curid=198625", "title": "Irlanda do Sur", "text": "Irlanda do Sur (en ingl\u00e9s: \"Southern Ireland\", en irland\u00e9s: \"Deisceart \u00c9ireann\") foi unha rexi\u00f3n aut\u00f3noma do Reino Unido de Gran Breta\u00f1a e Irlanda establecida o 3 de maio de 1921, a\u00ednda que non foi plenamente efectiva at\u00e9 o 1 de xaneiro de 1922. Foi disolta o 6 de decembro mediante a sinatura do Tratado angloirland\u00e9s e substitu\u00edda polo Estado Libre Irland\u00e9s.\nAntecedentes.\nA sinatura da Home Rule en Irlanda permitiu partir a illa de Irlanda en d\u00faas zonas:\nAmbas rexi\u00f3ns ti\u00f1an parlamentos bicamerais e executivos separados, por\u00e9n unidos pola figura do Lord Tenente, que era o representante do Rei do Reino Unido. As\u00ed mesmo tam\u00e9n exist\u00eda o Consello de Irlanda, que os ingleses prometeron aos nacionalistas que se converter\u00eda no embri\u00f3n dun parlamento panirland\u00e9s.\nHome Rule.\nO establecemento do \"Home Rule\" foi pensado para proporcionar unha soluci\u00f3n ao problema que molestara a pol\u00edtica irlandesa dende a d\u00e9cada de 1880, as demandas establecidas entre unionistas e nacionalistas irlandeses. Estes \u00faltimos desexaban poder gobernar sen necesidade dun ditame de Londres e do Palacio de Westminster, \u00e1 vez que os unionistas tem\u00edan que un goberno nacionalista establecido a Dubl\u00edn discriminar\u00eda os protestantes e impor\u00eda elevadas taxas aos condados industriais da illa, dominados esencialmente por anglicanos e presbiterianos.\nOs unionistas, ante esta ameaza nacionalista, importaron armas dende o Imperio Alem\u00e1n e crearon o Corpo de Voluntarios do Ulster para previr a imposici\u00f3n al\u00ed do \"Home Rule\". En resposta a este armamento os nacionalistas crearon o corpo de Voluntarios Irlandeses. A partici\u00f3n de Irlanda foi pensada como soluci\u00f3n temporal ao problema, permitindo a Irlanda do Norte e Irlanda do Sur un goberno por separado como rexi\u00f3ns do Reino Unido de Gran Breta\u00f1a e Irlanda.\nHistoria.\nElecci\u00f3ns xerais de 1921.\nEn realidade mentres que Irlanda do Norte converteuse nunha entidade plenamente funcional, cun parlamento e un executivo que existiron at\u00e9 que se prorrogaron en 1972, Irlanda do Sur nunca foi unha realidade. O parlamento previsto foi boicoteado polos parlamentarios do Sinn F\u00e9in, que en 1918 institu\u00edran un parlamento paralelo \u00e1 marxe da Lei de 1920: o D\u00e1il \u00c9ireann ou Asemblea de Irlanda. En 1921, na votaci\u00f3n para a constituci\u00f3n do Parlamento de Irlanda do Sur, o Sinn F\u00e9in conseguiu 124 dos 128 escanos do parlamento. En xu\u00f1o de 1921, cando oficialmente empezaban as sesi\u00f3ns do parlamento, s\u00f3 se presentaron os catro representantes que conseguiron os unionistas e alg\u00fans senadores designados dende Londres. Por tanto, o parlamento desta rexi\u00f3n nunca se constitu\u00edu formalmente.\nO estado de Irlanda do Sur, ao contrario que o do Norte, nunca tivo unha existencia aut\u00f3noma, e a s\u00faa soberan\u00eda nunca pasou do papel escrito. Acabou sendo eclipsado pola Rep\u00fablica Irlandesa entre 1919-1922, que ti\u00f1a un apoio social maioritario e, m\u00e1is tarde, confirmar\u00edase a s\u00faa desaparici\u00f3n coa creaci\u00f3n do Estado Libre Irland\u00e9s.\nTratado angloirland\u00e9s.\nSegundo o dereito brit\u00e1nico o D\u00e1il \u00c9ireann non ti\u00f1a ningunha existencia legal ou constitucional. O parlamento irland\u00e9s v\u00e1lido segu\u00eda sendo a C\u00e1mara dos Com\u00fans de Irlanda do Sur. Con todo, segundo os republicanos, o D\u00e1il era o parlamento lex\u00edtimo da Rep\u00fablica de Irlanda. Consecuentemente o tratado angloirland\u00e9s, asinado polos representantes dos gobernos brit\u00e1nicos e irlandeses no ano 1921, foi sometido a ambas as asembleas que realmente eran ocupadas polos mesmos membros (a pesar de que os membros do Sinn F\u00e9in non formaban parte da C\u00e1mara dos Com\u00fans e os unionistas do D\u00e1il \u00c9ireann por decisi\u00f3n propia). En decembro de 1921 o D\u00e1il ratificou o tratado e en xaneiro de 1922 fix\u00f3o a C\u00e1mara dos Com\u00fans irlandesa.\nO Estado Libre Irland\u00e9s.\nFinalmente os dous parlamentos uniron os seus poderes, e Michael Collins foi escollido en xaneiro de 1922 Presidente do Goberno Provisional Irland\u00e9s, sendo Arthur Griffith nomeado presidente do D\u00e1il \u00c9ireann. Coa morte de Griffit e o asasinato de Collins en agosto do mesmo ano, William T. Cosgrave pasou liderar de forma interina o Goberno Provisional, conseguindo a sinatura da Constituci\u00f3n de 1922, que creou en decembro daquel ano o Estado Libre Irland\u00e9s."}
{"id": "198626", "revid": "5132", "url": "https://gl.wikipedia.org/wiki?curid=198626", "title": "Irlanda Meridional", "text": ""}
{"id": "198631", "revid": "98629", "url": "https://gl.wikipedia.org/wiki?curid=198631", "title": "Campionato Mundial de F\u00f3rmula 1 de 2013", "text": "O campionato Mundial de F\u00f3rmula 1 de 2013 \u00e9 o campionato anual n\u00famero 64 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Nel est\u00e1n inscritos para competiren once equipos e vinte e dous pilotos. A tempada comezar\u00e1 en Australia o 17 de marzo e finalizar\u00e1 no Brasil o 24 de novembro.\nEste ano ser\u00e1 o \u00faltimo ano en que se utilizar\u00e1n os motores V8 de 2,4 litros, sendo substitu\u00eddos en 2014 por un motor de 1,6 litros V6 turboalimentado m\u00e1is ecol\u00f3xico e m\u00e1is eficiente.\nVettel logrou o seu cuarto Campionato Mundial consecutivo no Gran Premio da India de 2013, convert\u00e9ndose no piloto m\u00e1is novo en consguilo e o terceiro logo de Juan Manuel Fangio e Michael Schumacher. Tam\u00e9n Red Bull Racing volveu a renovar o campionato de construtores no Gran Premio da India de 2013.\nEscuder\u00edas e pilotos.\nOs seguintes equipos e pilotos est\u00e1n contratados para pilotar na tempada de 2013, suxeitos \u00e1 ratificaci\u00f3n do novo Acordo da Concordia. No Gran Premio de Malaisia de 2012, Bernie Ecclestone anunciou que a \"maior\u00eda\" dos equipos que compiten na tempada acordaran competir na , a\u00ednda que non indicou que equipos, no seu caso, ofrec\u00edan resistencia ao novo Acordo da Concordia. No Gran Premio do Reino Unido de 2012, Ecclestone anunciou que todos os equipos acordaran \"en principio\" os termos do novo Acordo da Concordia.\nA FIA publicou unha lista provisional de inscritos, que foi presentada o 1 de decembro de 2012.\nCambios nos equipos.\nEn novembro de 2012, os propietarios de HRT anunciaron que \u00edan p\u00f3r o equipo \u00e1 venda, e que se reuniron con varios posibles compradores. O equipo necesitaba atopar un comprador antes do 30 de novembro, a data na que d\u00e9bense pagar os dereitos de inscrici\u00f3n para o , ou tendran que pechar e abandonar este deporte.\nHRT non logrou atopar un comprador a tempo, e o equipo foi eliminado da lista de inscritos para a tempada 2013.\nCalendario da tempada 2013.\nAs seguintes dazanove carreiras est\u00e1n contratadas para aparecer no calendario de 2013. Bernie Ecclestone, titular dos dereitos comerciais da F\u00f3rmula 1 a trav\u00e9s das s\u00faas empresas Formula One Management e Formula One Administration, dixo que cre que vinte carreiras \u00e9 o m\u00e1ximo que \u00e9 viable. O n\u00famero de carreiras no calendario de F\u00f3rmula Un \u00e9 ditado polo Acordo da Concordia, o acordo entre os equipos, a FIA e a Formula One Management. No momento dos comentarios de Ecclestone sobre a duraci\u00f3n do calendario, o Acordo da Concordia vixente nese momento expira ao final da tempada . Ser\u00edan posibles m\u00e1is de vinte carreiras se os equipos estivesen de acordo.\nNo Gran Premio de Hungr\u00eda de 2012, Ecclestone anunciou que o calendario de consistir\u00e1 en vinte carreiras, e ser\u00eda moi similar \u00f3 calendario de 2012. O calendario provisional foi anunciado no Gran Premio de Singapur de 2012, en espera da aprobaci\u00f3n final do Consello Mundial de Automobilismo da FIA.\nNotas:\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados."}
{"id": "198632", "revid": "6939", "url": "https://gl.wikipedia.org/wiki?curid=198632", "title": "Peido", "text": ""}
{"id": "198633", "revid": "15490", "url": "https://gl.wikipedia.org/wiki?curid=198633", "title": "Gumersindo Galego Feal", "text": "Gumersindo Pedro Galego Feal, nado en Fene en 1962, \u00e9 un pol\u00edtico galego do PPdeG.\nTraxectoria.\nFillo de Gumersindo Galego Veiga, que foi alcalde de Fene no franquismo. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Fene e foi elixido alcalde ao encabezar a lista m\u00e1is votada at\u00e9 o ano 2015. O 6 de abril de 2018 foi nomeado novamente alcalde tras prosperar unha moci\u00f3n de censura impulsada polo PP contra Juventino Trigo Rey (do BNG). Nas elecci\u00f3ns municipais de 2019 acadou de novo a alcald\u00eda como cabeza da lista m\u00e1is votada, pero perdeuna tras unha moci\u00f3n de censura en febreiro de 2020, que lle devolveu a alcald\u00eda \u00f3 nacionalista Juventino Trigo Rey."}
{"id": "198634", "revid": "1888", "url": "https://gl.wikipedia.org/wiki?curid=198634", "title": "Gumersindo Pedro Galego Feal", "text": ""}
{"id": "198637", "revid": "25871", "url": "https://gl.wikipedia.org/wiki?curid=198637", "title": "Radio ECCA", "text": "Radio ECCA \u00e9 unha emisora de radio orixinaria de Gran Canaria que emite programas culturais e educativos. Serve de soporte ao centro de educaci\u00f3n de persoas adultas do mesmo nome. ECCA son as iniciais de \"Emisora Cultural Canaria\" a\u00ednda que, trasladada a outras comunidades espa\u00f1olas, tam\u00e9n se interpretou como \"Emisora Cultural da Comunidade Aut\u00f3noma\". En Galicia, Radio ECCA disp\u00f3n dunha emisora en Vigo e de centros en cada provincia.\nHistoria.\nRadio ECCA naceu nas Illas Canarias en 1965 como organizaci\u00f3n sen \u00e1nimo de lucro dedicada \u00e1 educaci\u00f3n de persoas adultas. Empezaron coa alfabetizaci\u00f3n e foron ampliando a s\u00faa oferta con especial incidencia na formaci\u00f3n b\u00e1sica e a educaci\u00f3n non formal ampli\u00e1ndoa para a formaci\u00f3n profesional, tanto inicial como continua. Converteuse nunha fundaci\u00f3n en 1985 e conta tam\u00e9n cunha asociaci\u00f3n co gallo de lograr acordos e colaboraci\u00f3ns con instituci\u00f3ns tanto p\u00fablicas como privadas. Recibiu diversos premios pola s\u00faa traxectoria e contribuci\u00f3ns.\nFoi o xesu\u00edta Francisco Vill\u00e9n que levou esta iniciativa baseada nunha radio dedicada exclusivamente ao ensino a partir do modelo ofrecido pola emisora de radio colombiana Sutatenza, que estaba ensinando aos m\u00e1is desfavorecidos coa radio. Analizando as dificultades coas que se topaban, especialmente o abandono, Vill\u00e9n chegou ao que hoxe se chama \"sistema tridimensional ECCA\".\nSistema metodol\u00f3xico.\nRadio ECCA creou unha metodolox\u00eda propia que se co\u00f1ece como \"Sistema ECCA\" e que se basea en tres piares :\nPresenza territorial.\nAdemais das Canarias, Radio ECCA ten actualmente presenza en Andaluc\u00eda, as Illas Baleares, Estremadura, Galicia, Madrid e Murcia. Foi estendendo a s\u00faa influencia a Cabo Verde, Mauritania e Marrocos. Tam\u00e9n coopera con instituci\u00f3ns de catorce pa\u00edses latinoamericanos.\nOferta educativa.\nA oferta dos centros ECCA estrut\u00farase sobre cinco eixos formativos para persoas adultas:\nFormaci\u00f3n en li\u00f1a.\nECCA ofrece cursos en li\u00f1a adaptando o seu sistema \u00e1 nova realidade comunicativa e formativa. Segue a traballar coa voz como elemento central e o material mutilado pero o soporte dos cursos, a distribuci\u00f3n do material e a comunicaci\u00f3n real\u00edzase, se se desexa, a trav\u00e9s de Internet."}
{"id": "198639", "revid": "1987", "url": "https://gl.wikipedia.org/wiki?curid=198639", "title": "Empire State Building", "text": "O Empire State Building \u00e9 un ra\u00f1aceos de 102 plantas dedicado a oficinas situado na Quinta Avenida entre a intersecci\u00f3n das r\u00faas 33 e 34 de Manhattan no oeste da cidade de Nova York, en Estados Unidos. A s\u00faa altura \u00e9 de 381 metros, pero acada 443 metros contando coa antena. O nome do edificio deriva do alcume que ten o Estado de Nova York: \"Empire State\" (\"Estado do Imperio\"). Foi o edificio m\u00e1is alto do mundo durante m\u00e1is de corenta anos, desde a s\u00faa finalizaci\u00f3n en 1931 ata 1972, ano en que se completou a construci\u00f3n da torre norte do World Trade Center. Esta altura causou certos contratempos, como o sucedido o 28 de xullo de 1945, cando un bombardeiro B-25 Mitchell pilotado entre a n\u00e9boa bateu co edificio entre os andares 79 e 80, causando 14 mortes. Tras a destruci\u00f3n do World Trade Center o 11 de setembro de 2001, o Empire State Building converteuse novamente no edificio m\u00e1is alto da cidade de Nova York e do estado de Nova York, ata que foi outra vez superado polo One World Trade Center o 30 de abril de 2012, quedando o Empire State outra vez en segundo lugar.\nO Empire State Building foi nomeado pola Sociedade Estadounidense de Enxe\u00f1eiros Civ\u00eds como unha das Sete Marabillas do mundo moderno. O edificio e o seu interior son designados monumentos da Comisi\u00f3n para a Preservaci\u00f3n de Monumentos Hist\u00f3ricos de Nova York, e confirmado pola Xunta de Estimaci\u00f3n da Cidade de Nova York. Foi designado como un monumento Hist\u00f3rico Nacional en 1986. En 2007, ocupou o n\u00famero un na lista das edificaci\u00f3ns favoritas estadounidenses e hoxe d\u00eda tam\u00e9n. Actualmente \u00e9 propiedade e est\u00e1 xestionado pola empresa inmobiliaria \"W &amp; H Properties\", e est\u00e1 considerado un dos maiores atractivos tur\u00edsticos do mundo, ademais de ser designado Monumento Hist\u00f3rico Nacional.\nHistoria.\nO lugar que ocupa hoxe en d\u00eda o Empire State Building foi ocupado por primeira vez a finais de s\u00e9culo XVIII pola granxa de John Thomson. Nese momento, unha corrente de auga flu\u00eda a trav\u00e9s do sitio, desaugando na lagoa de Sunfish Pond, localizada a unha cuadra de distancia. A finais do s\u00e9culo XIX o lugar foi ocupado polo Hotel Waldorf-Astoria, e foi frecuentado por \"Os Catrocentos\", a elite social de Nova York.\nDese\u00f1o e construci\u00f3n.\nO Empire State Building foi dese\u00f1ado baseado no dese\u00f1o art d\u00e9co do arquitecto William F. Lamb, socio da empresa de arquitectura Shreve, Lamb e Harmon, quen realizou os debuxos do edificio en tan s\u00f3 d\u00faas semanas, utilizando como base anteriores dese\u00f1os, como os do Edificio Reynolds en Winston-Salem, Carolina do Norte e os ad Torre Carew de Cincinnati, Ohio, dese\u00f1ada esta polo arquitecto Walter W. Ahlschlager. Os principais construtores foron os Irm\u00e1ns Starrett e Eken, e o proxecto foi financiado principalmente polos empresarios John Jacob Raskob e Pierre Samuel du Pont, ligados coa empresa qu\u00edmica DuPont e coa General Motors. A empresa de construci\u00f3n foi presidida por Alfred E. Smith, un ex gobernador de Nova York.\nA escavaci\u00f3n do sitio iniciouse o 22 de xaneiro de 1930, e a construci\u00f3n do propio edificio comezou simbolicamente o 17 de marzo (d\u00eda de San Patricio). A construci\u00f3n era parte dunha competici\u00f3n en Nova York polo t\u00edtulo do edificio m\u00e1is alto do mundo. No proxecto participaron 3\u00a0400 traballadores, na s\u00faa maior\u00eda inmigrantes procedentes de Europa, xunto con centos de traballadores de mohawk especialistas no traballo co ferro, moitos deles procedian da reserva de Kahnawake, preto de Montreal. Segundo as contas oficiais, cinco traballadores morreron durante a construci\u00f3n, a\u00ednda que medios como o New York Daily News elevaban esa cifra ata os 14 mortos. \nO edificio foi inaugurado oficialmente o 1 de maio de 1931 de forma especial, os netos do gobernador Smith cortaron a cinta e o presidente dos Estados Unidos do momento (Herbert Hoover), premendo un bot\u00f3n dende Washington fixo que se acendesen t\u00f3dalas luces do edificio en Nova York.\nPrimeiros plans.\nBethlehem Engineering Corporation foi a empresa de enxe\u00f1er\u00eda responsable da construci\u00f3n dun edificio de 25 plantas de oficinas onde se asentaba no seu momento o hotel Waldorf-Astoria. O presidente da compa\u00f1\u00eda, Floyd De L. Brown pagou 100000 d\u00f3lares de anticipo do mill\u00f3n requirido para iniciar a construci\u00f3n do edificio, coa promesa de que a diferenza se pagar\u00eda \"a posteriori\". Brown conseguiu un pr\u00e9stamo dun banco, non podendo devolver o mesmo.\nO terreo foi vendido a Empire State Inc. un grupo de investidores podentes entre os que se atopaban Louis G. Kaufman, Ellis P. Earle, John J. Raskob, Coleman du Pont e Pierre S. du Pont. O nome do grupo vi\u00f1a polo alcume da cidade de Nova York. Alfred E. Smith, antigo gobernador de nova york e candidato presidencial cuxa campa\u00f1a, en 1928, hab\u00eda sigo xestionada por Raskob, foi nomeado encargado da empresa. O grupo adquiriu as terras contiguas de modo que puidese ter os 2 acres necesarios para realizar a base da torre, xunto coa medida de 130 por 61 metros necesario para a propia torre. O consorcio Empire State Inc. f\u00edxose p\u00fablico en agosto de 1929.\nEmpire State Inc. contratou a William F. Lamb, da firma de arquitectura Shreve, Lamb e Harmon, para realizar o dese\u00f1o. Lamb realizou os dese\u00f1os en apenas d\u00faas semanas usando dese\u00f1os previos que se utilizaron para o edificio Reynolds en Winston-Salem, en Carolina do Norte. \"A posteriori\" o seu socio Richmond Shreve realizou os diagramas cos requirimentos do proxecto. A acta de plan urban\u00edstico de 1916 forzou a Lamb a dese\u00f1ar a estrutura con retranqueos, co cal os pisos inferiores eran de maior tama\u00f1o que os superiores. Desta forma, a torre dese\u00f1ouse de arriba abaixo, tendo finalmente unha forma de lapis.\nCambios no dese\u00f1o.\nO plan orixinal era constru\u00edr un edificio de 50 plantas, increment\u00e1ndose posteriormente a 60 e logo a 80. Dispux\u00e9ronse restrici\u00f3ns de altura nos edificios pr\u00f3ximos, para asegurar que os 50 \u00faltimos pisos, do edificio de 300 metros de altura, tivesen vistas de toda a cidade, sen que estas estivesen obstruidas por ning\u00fan outro edificio. O New York Times eloxiou a proximidade do emprazamento as estaci\u00f3ns, tales como a estaci\u00f3n de tr\u00e1nsito da r\u00faa 34 Brooklyn-Manhattan e a terminal de ferrocarril da r\u00faa 33, a unha maz\u00e1 de distancia, as\u00ed como a estaci\u00f3n Pensilvania ou a estaci\u00f3n Grand Central Terminal, da que o separan 9 maz\u00e1s. Encomiouse as\u00ed mesmo a disposici\u00f3n de 280000 metros cadrados de chan para oficinas, nunha das zonas con maior actividade do mundo.\n\u00c1 vez que o proxecto para a realizaci\u00f3n do Empire State Building entraba na s\u00faa fase final, produc\u00edase un concurso na cidade de Nova York para ver cal era o edificio m\u00e1is alto. Tanto o n\u00famero 40 de Wall Street, naquela \u00e9poca sede do Banco de Manhattan, como o edificio Chrysler pugnaban por esta distinci\u00f3n e xa estaban en construci\u00f3n cando comezaron os traballos no Empire State. A \u00abcarreira cara ao ceo\u00bb, como se co\u00f1eceu no seu momento, representaba o optimismo reinante nos anos 20, estimulado polo boom inmobiliario nas grandes cidades. A revisi\u00f3n do n\u00famero 40 de Wall street levouno de 260 metros a 282, en abril de 1929, consider\u00e1ndose o m\u00e1is alto. O edificio Chrysler engadiu 56 metros coa antena, alcanzando os 319 metros e sendo considerado por iso o m\u00e1is alto. O promotor do edificio, Walter Chrysler, deuse conta de que o seu edificio ser\u00eda m\u00e1is alto que o propio Empire State, dando ordes ao arquitecto, William van Alen, de cambiar o teitume do edificio, pasando dunha b\u00f3veda a unha forma de agulla. Raskob, coa idea de que o Empire fose o edificio m\u00e1is alto do mundo, revisou os planos e engadiu cinco plantas extra as\u00ed como unha agulla; con todo, os novos pisos ter\u00edan que ser retranqueados debido \u00e1 presi\u00f3n do vento nesta nova zona. O 18 de novembro de 1929, Smith adquiriu un solar no 27-31 de West 33rd street, engadindo 23 metros de ancho ao edificio. Dous d\u00edas despois, Smith anunciou os novos plans para o ra\u00f1aceos que inclu\u00edan o observatorio no piso 86 a unha altura de 320 metros, superior ao observatorio do edificio Chrysler, situado no piso 71 do mesmo.\nCon estes datos o Empire State ser\u00eda tan s\u00f3 1,2 metros m\u00e1is alto que o edificio Chrysler e Raskob, temendo algunha truque no \u00faltimo momento de Chrysler, fixo que se revisasen os planos por \u00faltima vez, en decembro de 1929, inclu\u00edndo unha \"coroaci\u00f3n\" de 61 metros e un mastro para ancoraxe de dirixibles de 68 metros. A altura do teitume era ao final de 380 metros, convert\u00e9ndoo no edificio m\u00e1is alto do mundo con moita diferenza, mesmo sen contar a antena. O engadido da estaci\u00f3n de dirixibles significaba que outra planta, a n\u00famero 86, ter\u00eda que ser constru\u00edda por baixo da coroaci\u00f3n; con todo, ao contrario que a antena do edificio Chrysler, o mastro do Empire ter\u00eda un sentido pr\u00e1ctico. O plan final anunciouse ao p\u00fablico o 8 de xaneiro de 1930, antes do inicio da construci\u00f3n. O \"New York Times\" anunciou que a antena ti\u00f1a alg\u00fans problemas t\u00e9cnicos, pero non era gran cousa tendo en conta a modificaci\u00f3n levada a cabo. Neste momento, os planos do edificio sufriran uns 15 cambios antes de ser aprobados. Lamb describiu o resto de especificaci\u00f3ns que se lle deron no plan final:\nOs contratistas eran Starrett Brothers(\"a posteriori\" co\u00f1ecidos como Starrett Corporation) e Eken, isto \u00e9 Paul e William A. Starrett e Andrew J. Eken, que posteriormente construir\u00edan outros edificios na cidade de Nova York, tales como o residencial Stuyvesant, Starrett City ou a torre Trump. O proxecto foi financiado principalmente por Raskob e Pierre du Pont, mentres que a empresa de subministraci\u00f3ns de James Farley proporcionaba os materiais de construci\u00f3n. John W. Bowser tomou o papel de xefe de obra, sendo o enxe\u00f1eiro responsable da estrutura Homer G. Balcom. Os prazos tan axustados de construci\u00f3n fixeron que se iniciase a mesma a\u00ednda cando non se finalizou por completo o dese\u00f1o.\nApertura.\nA apertura do edificio coincidiu coa Gran Depresi\u00f3n nos Estados Unidos, e como resultado gran parte do seu espazo de oficinas non foi ocupado. No seu primeiro ano de funcionamento, a plataforma de observaci\u00f3n custou aproximadamente dous mill\u00f3ns de d\u00f3lares, tanto di\u00f1eiro como os seus propietarios recibiron polo alugamento dese ano. A falta de inquilinos levou \u00e1 xente de Nova York a burlarse da construci\u00f3n cham\u00e1ndoa o \"Baleiro State\" (\"Empty State Building\"). O edificio non foi rendible ata 1950. A famosa venda de 1951 do Empire State a Roger L. Stevens e os seus socios de negocios foi promovida pola destacada empresa inmobiliaria de Manhattan Charles F. Noyes &amp; Company, por unha cifra r\u00e9cord de 51 mill\u00f3ns de d\u00f3lares. No momento, ese foi o prezo m\u00e1is alto xamais pagado por unha estrutura \u00fanica en bens inmobles da historia.\nTerminal de dirixibles.\nO distintivo do edificio foi orixinalmente dese\u00f1ado para ser un mastro de amarre e estacionamento de dirixibles. O piso n\u00famero 102 foi dese\u00f1ado orixinalmente como plataforma de aterraxe para dirixibles. Un ascensor espec\u00edfico, entre os pisos 86 e 102, estaba destinado para o transporte dos pasaxeiros. Con todo, a idea resultou ser pouco pr\u00e1ctica e perigosa despois duns intentos con aeronaves, debido aos poderosos movementos causados polo tama\u00f1o da construci\u00f3n en si. Unha gran torre de emisi\u00f3n engadiuse \u00e1 parte superior da agulla en 1953.\nChoque a\u00e9reo de 1945.\n\u00c1s 9:40 do s\u00e1bado 28 de xullo de 1945, un bombardeiro B-25 Mitchell, pilotado entre a n\u00e9boa espesa polo Tenente Coronel William F. Smith Jr., estrelouse no lado norte do Empire State Building, entre os pisos 79 e 80. Un dos motores do avi\u00f3n atravesou o edificio ata sa\u00edr ao lado oposto do impacto e caeu sobre o tellado dun edificio no seguinte bloque, causando un incendio que destru\u00edu un \u00e1tico. O outro motor e parte do tren de aterraxe caeron polo oco dun ascensor. O lume causado foi extinguido en 40 minutos. Catorce persoas morreron no incidente. A ascensorista Betty Lou Oliver sobreviviu a unha ca\u00edda de 75 pisos dentro dun ascensor, este feito segue vixente como o R\u00e9cord Guinness de quen sobreviviu \u00e1 ca\u00edda m\u00e1is grande dentro dun ascensor. A pesar dos danos e a perda de vidas, o edificio foi aberto para moitos dos pisos de oficinas o martes seguinte.\nSuicidios.\nAo longo dos anos, m\u00e1is de trinta persoas suicid\u00e1ronse desde a parte superior do edificio. O primeiro suicidio produciuse mesmo antes da s\u00faa finalizaci\u00f3n, por un traballador que fora despedido. O valo ao redor da terraza do observatorio foi finalizado en 1947, despois de que cinco persoas trataran de saltar nun per\u00edodo de tres semanas. Un dos suicidios m\u00e1is famosos foi o da moza Evelyn McHale cuxa foto foi utilizada por Andy Warhol na s\u00faa obra \"Suicide (Fallen body)\" de 1962. En 1979, Elvita Adams saltou desde o piso 86, pero unha forte corrente de aire levouna de novo ao interior do edificio no piso 85, sobrevivindo s\u00f3 cunha fractura de cadeira. O edificio foi tam\u00e9n escenario de suicidios en 2004 e 2006.\nRexistros de altura e comparaci\u00f3ns.\nO Empire State Building foi a estrutura realizada polo home m\u00e1is alta do mundo durante 23 anos antes de ser superada por Griffin Television Tower Oklahoma (mastro KWTV) en 1954. Tam\u00e9n foi a estrutura libre m\u00e1is alta do mundo hai 36 anos antes de que fose superada pola Torre Ostankino en 1967.\nO r\u00e9cord que o Empire State Building mantivo durante m\u00e1is tempo \u00e9 o do ra\u00f1aceos m\u00e1is alto (alzado estrutural), que tivo durante 41 anos antes de ser superado pola torre norte do World Trade Center en 1972. Coa destruci\u00f3n do World Trade Center nos atentados do 11 de setembro de 2001 foi de novo o edificio m\u00e1is alto de Nova York e o segundo edificio m\u00e1is alto das Am\u00e9ricas, s\u00f3 superado pola Torre Sears de Chicago. Cando se mide coa altura do pin\u00e1culo, o Empire State Building \u00e9 a quinta estrutura libre m\u00e1is grande das Am\u00e9ricas, superada pola Torre CW, a Willis Tower, o Trump International Hotel and Tower e o John Hancock Center.\nEsp\u00e9rase que o Chicago Spire alcance a altura do Empire State Building cando estea rematado, pero a s\u00faa construci\u00f3n est\u00e1 detida por problemas econ\u00f3micos.\nArquitectura.\nO edificio Empire State el\u00e9vase ata os 381 metros (1\u00a0250 p\u00e9s) a nivel do piso 102, e inclu\u00edndo os 62 metros (203 p\u00e9s) do pin\u00e1culo, a s\u00faa altura total chega aos 443 metros ou 1\u00a0453 p\u00e9s e 8 polgadas. Disp\u00f3n de 85 v\u00edas de comunicaci\u00f3ns e o espazo de oficinas sup\u00f3n unha superficie de 200\u00a0500 m2. Ten unha cuberta ao aire libre e cuberta de observaci\u00f3n no piso 86.\nFoi o primeiro edificio en ter m\u00e1is de 100 pisos. Ten 6\u00a0500 fiestras e 73 ascensores, e hai 1\u00a0860 pasos desde o nivel da r\u00faa ata o piso 102. Ten unha superficie total de 257\u00a0211 m2; a base do Empire State ten uns 8\u00a0094 m2. Aloxa 1\u00a0000 negocios e ten o seu propio c\u00f3digo postal. Desde 2007, traballan aproximadamente 21\u00a0000 empregados nel diariamente, co que \u00e9 o segundo maior complexo de oficinas de Am\u00e9rica, logo do Pent\u00e1gono. Orixinalmente o edificio contaba con 64 ascensores que se atopan nun n\u00facleo central; hoxe, o Empire State conta con 73 ascensores en total, inclu\u00eddos os de servizo. T\u00e1rdase menos dun minuto por ascensor en chegar ao piso 80, onde se atopa unha plataforma de observaci\u00f3n e unha tenda de recordos. Ten 113\u00a0km de tubos, 760\u00a0km de cable el\u00e9ctrico, e preto de 9\u00a0000 billas. Qu\u00e9ntase por vapor a baixa presi\u00f3n, malia a s\u00faa altura, o edificio s\u00f3 require entre 2 e 3 libras por polgada cadrada (14 e 21 kPa) de presi\u00f3n de vapor para a calefacci\u00f3n. Pesa aproximadamente 370\u00a0000 toneladas (340\u00a0000 t). O seu exterior construiose con paneis de pedra calcaria de Indiana.\nA diferenza da maior\u00eda dos actuais ra\u00f1aceos, o Empire State conta cun dese\u00f1o art d\u00e9co, t\u00edpico da arquitectura de pre-segunda guerra mundial en Nova York. As modernistas marquesi\u00f1as das entradas dos pisos 33 e 34 conducen a dous pisos de altos corredores de todo o n\u00facleo de ascensores, atravesado por pontes pechadas de aceiro inoxidable e vidro no segundo piso.\nO vest\u00edbulo \u00e9 de tres pisos de altura. O corredor norte cont\u00e9n oito paneis de iluminaci\u00f3n, creados por Roy Sparkia e Ren\u00e9e Nemorov en 1963, que representa o edificio como a \"oitava marabilla do mundo\", xunto \u00e1s tradicionais sete.\nA longo prazo, durante a fase de dese\u00f1o tiv\u00e9ronse en conta as posibles demandas futuras para garantir que a construci\u00f3n puidese ser usada segundo as novas necesidades. Isto \u00e9 particularmente evidente no exceso de dese\u00f1o da construci\u00f3n do sistema el\u00e9ctrico. A construci\u00f3n do edificio Empire State custou 40\u00a0948\u00a0900 d\u00f3lares da \u00e9poca (equivalentes a aproximadamente 500 mill\u00f3ns de d\u00f3lares en 2010)\nIluminaci\u00f3n.\nEn 1964 engad\u00edronse focos para iluminar a parte superior do edificio pola noite, en cores elixidas en funci\u00f3n da tempada e outros eventos, tales como o D\u00eda de San Patricio e o Nadal. Despois do octox\u00e9simo aniversario e a posterior morte de Frank Sinatra, por exemplo, o edificio foi ba\u00f1ado en luz azul para representar ao cantante do alcumo de \"Ol' Blue Eyes\". Logo da morte da actriz Fay Wray (King Kong) a finais de 2004, o edificio estivo en completa escuridade durante 15 minutos.\nOs focos ba\u00f1\u00e1rono en vermello, branco e azul durante varios meses logo da destruci\u00f3n do World Trade Center e, a continuaci\u00f3n, volveu ao calendario normal. Tradicionalmente, e ademais en funci\u00f3n do calendario, o edificio \u00e9 iluminado coas cores dos equipos deportivos de Nova York nas noites que xogan cada un (laranxa, azul e branco para o New York Knicks; vermello, branco e azul para o New York Rangers; e as\u00ed sucesivamente).\nEn xu\u00f1o de 2002, durante o xubileu dourado da s\u00faa maxestade a ra\u00ed\u00f1a Elizabeth II do Reino Unido, a cidade de Nova York iluminou ao edificio Empire State en p\u00farpura e ouro (os cores mon\u00e1rquicos da Casa Real de Windsor). O alcalde de Nova York Michael Bloomberg dixo que era un xeito de dicir grazas a s\u00faa maxestade a ra\u00ed\u00f1a por cantar o Himno Nacional dos Estados Unidos no Palacio de Buckingham logo da traxedia do 11 de setembro de 2001, as\u00ed como o apoio que o Reino Unido sempre brindou logo.\nEn 1995, o edificio foi iluminado en azul, vermello, verde e amarelo pola sa\u00edda \u00e1 venda do novo sistema operativo de Microsoft, Windows 95, que se iniciou con 300 mill\u00f3ns de d\u00f3lares da campa\u00f1a.\nO edificio tam\u00e9n foi iluminado en p\u00farpura e branco en honor aos estudantes que se grad\u00faan na Universidade de Nova York.\nO 9 de xullo de 2006, iluminouse por primeira vez coas cores da bandeira da Arxentina, en honor \u00e1 s\u00faa independencia en 1816, as\u00ed tam\u00e9n como o 17 de agosto de 2008, no cal fac\u00edanse homenaxes a todos os pa\u00edses que participaban nos Xogos Ol\u00edmpicos de Pek\u00edn do 2008, data que coincidiu tam\u00e9n co falecemento do xeneral Jos\u00e9 de San Mart\u00edn. Igualmente, en 2010, luciu as cores da bandeira da Arxentina con motivo de celebraci\u00f3n do bicentenario deste pa\u00eds; tam\u00e9n nese ano luciu as cores da bandeira de Colombia igualmente polo bicentenario de devandito pa\u00eds.\nO edificio foi alumado en verde durante tres d\u00edas en honor da festa isl\u00e1mica de Eid al-Fitr, en outubro de 2007. A iluminaci\u00f3n, a primeira dunha festividade musulm\u00e1, est\u00e1 destinada a ser un evento anual, e repetiuse en 2008.\nXa en 2007, o edificio iluminouse de cor amarela para indicar a estrea da pel\u00edcula \"The Simpsons\".\nNa noite do 11 de xullo de 2010 puxo como luces as cores correspondentes \u00e1 bandeira de Espa\u00f1a, con motivo da vitoria no Mundial de Sur\u00e1frica da FIFA.\nNa noite do 15 de setembro de 2010, os seus focos prend\u00e9ronse en verde, branco e vermello, con motivo da celebraci\u00f3n do Bicentenario da Independencia de M\u00e9xico.\nPlataformas de observaci\u00f3n.\nO edificio Empire State \u00e9 un dos m\u00e1is populares observatorios ao aire libre do mundo, logo de ser visitado por m\u00e1is de 111 mill\u00f3ns de persoas. A plataforma de observaci\u00f3n do piso 86 ofrece unha impresionante vista de 360\u00ba da cidade. Hai unha segunda plataforma de observaci\u00f3n no piso 102 que est\u00e1 aberta ao p\u00fablico. Pechouse en 1999, pero volveu abrir en novembro de 2005. \u00c9 completamente pechada e moito m\u00e1is pequena que a primeira delas, que poden estar pechadas nos d\u00edas de alto tr\u00e1fico. Os turistas poden pagar para visitar a plataforma de observaci\u00f3n no piso 86 e unha cantidade adicional para a do piso 102. O observatorio aparece nuns cl\u00e1sicos cinem\u00e1ticos de Hollywood, inclu\u00edndo: \"An Affair to Remember\", \"Love Affair\" e \"Algo para recordar\". No cl\u00e1sico literario latinoamericano \"El imperio de los de sue\u00f1os\" de Giannina Braschi, a plataforma de observaci\u00f3n serve como escenario dunha revoluci\u00f3n pastoril; os pastores do campo invaden \u00e1 cidade de Nova York. A mesma plataforma \u00e9 invadida por marcianos nun episodio do programa de televisi\u00f3n \"I Love Lucy\". O edificio est\u00e1 situado nun punto estrat\u00e9xico para poder observar a cidade.\n \nNY Skyride.\nO edificio Empire State tam\u00e9n ten unha atracci\u00f3n dun simulador de movemento, situado no segundo piso. Inaugurado en 1994 como un complemento \u00e1 plataforma de observaci\u00f3n, o New York Skyride (ou Skyride NY) \u00e9 unha simulaci\u00f3n de viaxe a\u00e9rea pola cidade. A presentaci\u00f3n dura aproximadamente 25 minutos.\nEdificio sostible.\nLogo dun proceso de mellora enerx\u00e9tica, e cun investimento de 550 mill\u00f3ns de d\u00f3lares, durante o mes de setembro de 2011 o Empire State Building obtivo a certificaci\u00f3n LEDE \"Gold\" para edificios sostibles outorgada polo US Green Building Council a fin de xerar un aforro de enerx\u00eda e diminuci\u00f3n da pegada de carbono. Cun aforro estimado de 4,4 mill\u00f3ns de d\u00f3lares ao ano, previuse recuperar o investimento en tres anos."}
{"id": "198640", "revid": "23562", "url": "https://gl.wikipedia.org/wiki?curid=198640", "title": "Edificio Empire State", "text": ""}
{"id": "198641", "revid": "7523", "url": "https://gl.wikipedia.org/wiki?curid=198641", "title": "Isaiah Thomas", "text": "Isaiah Jamar Thomas, nado o 7 de febreiro de 1989 en Tacoma, Washington, \u00e9 un xogador americano de baloncesto profesional que xoga nos Los Angeles Lakers da National Basketball Association (NBA).\nInstituto.\nThomas foi ao Curtis Senior High School en University Place, Washington, e despois ao Kent High School en Kent, Connecticut, onde repetiu un curso debido a deficiencias acad\u00e9micas. Graduouse en Kent no ano 2008. En Curtis, Thomas fixo 31.2 puntos por partido coma j\u00fanior.\nTraxectoria profesional.\nNBA.\nO 23 de xu\u00f1o de 2011, Thomas foi elixido na 60\u00aa e derradeira posici\u00f3n do Draft da NBA de 2011 polos Sacramento Kings. O 19 de febreiro de 2012, Thomas fixo o seu primeiro dobre-dobre con 23 puntos e 11 asistencias contra os Cleveland Cavaliers.\nO 1 de marzo de 2012, Thomas foi nomeado Rookie do Mes de febreiro da Conferencia Oeste, tras facer 12.2 puntos e 4.4 asistencias por partido.\nO 12 de xullo de 2014, Thomas foi traspasado \u00f3s Phoenix Suns nun acordo que tam\u00e9n mandou os dereitos de Alex Oriakhi \u00f3s Kings.\nO 19 de febreiro de 2015, Thomas foi traspasado \u00f3s Boston Celtics, a cambio de Marcus Thornton e unha elecci\u00f3n da primeira rolda do Draft de 2016.\nO 22 de agosto de 2017, Thomas foi traspasado xunto a Jae Crowder, Ante \u017di\u017ei\u0107 e a elecci\u00f3n da primeira rolda desprotexida do Draft de 2018 dos Brooklyn Nets \u00f3s Cleveland Cavaliers, a cambio de Kyrie Irving.\nO 8 de febreiro de 2018, Thomas foi traspasado xunto a Channing Frye e unha elecci\u00f3n da primeira rolda do Draft de 2018 \u00f3s Los Angeles Lakers a cambio de Jordan Clarkson e Larry Nance, Jr..\nO 16 de xullo de 2018, Thomas asinou un contrato dun ano cos Denver Nuggets. Debutou cos Nuggets o 13 de febreiro de 2019, na vitoria dos Nuggets por 120-118 contra os Sacramento Kings."}
{"id": "198642", "revid": "1987", "url": "https://gl.wikipedia.org/wiki?curid=198642", "title": "Saddle Creek Records", "text": "Saddle Creek Records \u00e9 un selo discogr\u00e1fico estadounidense baseado en Omaha, Nebrasca. Comezou como un proxecto sobre o esp\u00edrito empresarial nunha clase da universidade, e foi fundado por Mike Mogis e Justin Oberst en 1993 (como Lumberjack Records). Ao pouco tempo Mogis deixou o seu lugar na empresa a Robb Nansel. O selo chamouse as\u00ed pola Saddle Creek Road, unha r\u00faa que atravesa a parte leste do centro da cidade de Omaha. Nos seus inicios contou con Conor Oberst (ent\u00f3n artista en solitario e na actualidade en Bright Eyes, Conor Oberst and the Mystic Valley Band e Monsters of Folk) e Tim Kasher (naquel momento en Dowdown Virginia e agora en Cursive e The Good Life), entre outros. Colectivamente, foron co\u00f1ecidos como \"Creekers\". A primeira aparici\u00f3n de Saddle Creek foi no \"flyer\" dun concerto, ofrecendo \"pasar unha tarde con Saddle Creek\" (posteriormente ese ser\u00eda o t\u00edtulo dun DVD do selo, \"Spend an evening with Saddle Creek\"). A s\u00faa distribuci\u00f3n corre a acargo da Alternative Distribution Alliance, que \u00e9 parte do Warner Music Group."}
{"id": "198643", "revid": "89787", "url": "https://gl.wikipedia.org/wiki?curid=198643", "title": "Tyler Honeycutt", "text": "Tyler Deon Honeycutt, nado o 15 de xullo de 1990 en Sylmar (California) e finado o 7 de xullo de 2018 en Sherman Oaks (California), foi un xogador de baloncesto profesional estadounidense.\nTraxectoria.\nUniversidade.\nHoneycutt foi pronto considerado coma un dos 10 mellores aleiros do pa\u00eds, tras chegar do Sylmar High School. No seu primeiro ano en UCLA, xogou 26 partidos, 18 de titular, e liderou ao equipo en rebotes capturados, con 6.5 por partido. Foi nomeado no equipo All-Pac 10 de xogadores de primeiro ano universitario. No seu ano coma sophomore, mellorou significativamente, nomeado MVP, no primeiro equipo do All-Pac 10, e liderou a conferencia en tap\u00f3ns, con 2.1 por partido. Declarouse elixible para o Draft da NBA ese mesmo ano.\nNBA.\nO 23 de xu\u00f1o de 2011, Honeycutt foi elixido na 35\u00aa posici\u00f3n do Draft da NBA de 2011 polos Sacramento Kings. Xogou o seu primeiro partido na NBA o 31 de decembro de 2011 contra os New York Knicks, e anotou 2 puntos en catro minutos de xogo. O 1 de xaneiro de 2012, Honeycutt foi asignado aos Reno Bighorns da NBA D-League. Foi chamado de volta polos Kings o 24 de xaneiro.\nO 20 de febreiro de 2013, Honeycutt foi traspasado \u00f3s Houston Rockets xunto a Francisco Garc\u00eda e Thomas Robinson a cambio de Cole Aldrich, Patrick Patterson e Toney Douglas. Foi cortado polos Rockets o 5 de marzo de 2013."}
{"id": "198644", "revid": "865", "url": "https://gl.wikipedia.org/wiki?curid=198644", "title": "Saddle Creek", "text": ""}
{"id": "198645", "revid": "89787", "url": "https://gl.wikipedia.org/wiki?curid=198645", "title": "De Havilland Comet", "text": "O de Havilland DH 106 Comet foi o primeiro reactor comercial de pasaxeiros do mundo en ser producido. Desenvolvido e fabricado por de Havilland na s\u00faa sede de Hatfield, Hertfordshire, no Reino Unido, realizou o seu primeiro voo en 1949 e foi un fito no dese\u00f1o aeron\u00e1utico. Conta cunhas li\u00f1as aerodin\u00e1micas extremadamente limpas, cos seus catro motores turborreactores de Havilland Ghost encerrados nas \u00e1s, unha cabina presurizada bastante silenciosa, e grandes fiestras cadradas. Para a \u00e9poca era un dese\u00f1o extremadamente c\u00f3modo para os pasaxeiros e mostrou sinais de ser un grande \u00e9xito no seu primeiro ano despois do lanzamento.\nPor\u00e9n, poucos anos despois de entrar en servizo, as fuselaxes do Comet comezaron a sufrir unha catastr\u00f3fica fatiga do metal que, en combinaci\u00f3n cos ciclos de presurizaci\u00f3n da cabina, causou dous accidentes onde o avi\u00f3n se partiu en pleno voo. O Comet tivo que ser retirado e amplamente probado para descubrir a causa; o primeiro accidente inicialmente pensouse que o provocara un incendio a bordo. O Comet foi redese\u00f1ado con fiestras ovais, reforzos estruturais e outras melloras para eliminar os seus defectos, mentres que os fabricantes rivais desenvolveron os seus propios modelos axudados polas lecci\u00f3ns aprendidas do Comet.\nA\u00ednda que as vendas nunca se recuperaron totalmente, a redese\u00f1ada serie Comet 4 tivo unha longa e produtiva carreira de 30 anos. O Comet foi adaptado para varios roles militares, como vixilancia, transporte VIP, m\u00e9dico ou de pasaxeiros; o derradeiro Comet 4, usado como plataforma de investigaci\u00f3n, fixo o seu derradeiro voo en 1997. A s\u00faa modificaci\u00f3n m\u00e1is importante foi para especializarse na patrulla mar\u00edtima, aparecendo as\u00ed a s\u00faa variante Hawker Siddeley Nimrod. Os Nimrods estiveron en servizo coa Royal Air Force ata o seu retiro en xu\u00f1o do ano 2011, m\u00e1is de 60 anos despois do primeiro voo do Comet.\nDesenvolvemento.\nOrixes.\nO 11 de marzo de 1943 o Gabinete do Reino Unido formou o comit\u00e9 Brabazon, que ti\u00f1a como tarefa determinar as necesidades de avi\u00f3ns comerciais do pa\u00eds tras o remate da segunda guerra mundial. Unha das s\u00faas recomendaci\u00f3ns foi o desenvolvemento e fabricaci\u00f3n dun avi\u00f3n de correo presurizado transatl\u00e1ntico que puidese transportar sen escalas unha tonelada de carga a unha velocidade de cruceiro de 640 km/h. A compa\u00f1\u00eda de Havilland interesouse por este requirimento, pero optou por desaf\u00edar a ampla opini\u00f3n que exist\u00eda na \u00e9poca de que os reactores consim\u00edan demasiado e non eran fiables para ese rol. Como resultado o membro do comit\u00e9 Sir Geoffrey de Havilland, presidente de Havilland, usou as s\u00faas influencias persoais e a experiencia da s\u00faa compa\u00f1\u00eda para defender o desenvolvemento dun avi\u00f3n a reacci\u00f3n, e propuxo unha especificaci\u00f3n para un dese\u00f1o impulsado por turborreactores.\nO comit\u00e9 aceptou a proposta, cham\u00e1ndoo \"Type IV\" (de cinco dese\u00f1os), e premiou a de Havilland cun contrato de desenvolvemento e produci\u00f3n do avi\u00f3n, designado despois \"Type 106\", en febreiro de 1945. O modelo ser\u00eda tan avanzado que de Havilland encargouse tanto do dese\u00f1o da estrutura do avi\u00f3n como dos motores. Isto debeuse a que en 1945 non hab\u00eda ning\u00fan fabricante de turborreactores no mundo que estivese traballando nun dese\u00f1o cos requirimentos de pulo e consumo que precisaba o Type 106. A primeira fase de desenvolvemento do DH.106 centrouse en avi\u00f3ns de correo de curto a medio alcance cun pequeno compartimento para pasaxeiros con non m\u00e1is de seis asentos, antes de redefinirse como un avi\u00f3n de longo alcance con capacidade para 24 pasaxeiros. De todos os dese\u00f1os de Brabazon, o DH.106 foi visto como o m\u00e1is arriscado, tanto en termos de introducir elementos de dese\u00f1o a\u00ednda non probados como en termos de compromisos financeiros involucrados. Por\u00e9n, British Overseas Airways Corporation (BOAC) atopou as especificaci\u00f3ns do Type IV atractivas, e inicialmente propuxo a compra de 25 avi\u00f3ns en decembro de 1945. Cando se estableceu un contrato en firme o pedido revisouse a 10 unidades.\nEn 1946 formouse un equipo de dese\u00f1o baixo o liderado do xefe de dese\u00f1o Ronald Bishop, que xa fora o responsable do cazabombardeiro Mosquito. Consider\u00e1ronse varias configuraci\u00f3ns pouco ortodoxas, dende dese\u00f1os con canard ata outros sen cola, pero todos foron rexeitados. Por\u00e9n, o Ministerio de Abastecemento interesouse no dese\u00f1o m\u00e1is radical dos propostos e solicitou dous DH 108 sen cola experimentais para servir como avi\u00f3ns de proba de concepto e testar configuraci\u00f3ns de \u00e1 en frecha tanto para voos a baixas velocidades como a altas. Durante as probas de voo o DH 108 ga\u00f1ou unha reputaci\u00f3n de ser propenso a accidentes e inestable, facendo que de Havilland e BOAC se movesen cara configuraci\u00f3ns convencionais e, necesariamente, dese\u00f1os con menos riscos t\u00e9cnicos. O DH 108 modificouse posteriormente para probar os controis de potencia do DH.106.\nEn setembro de 1946, antes de completarse o DH 108, BOAC solicitou un redese\u00f1o do DH.106 para pasar da configuraci\u00f3n de 24 asentos previa a unha versi\u00f3n maior de 36. Sen tempo para desenvolver a tecnolox\u00eda necesaria para a proposta configuraci\u00f3n sen cola, Bishop optou por un dese\u00f1o m\u00e1is convencional dunha \u00e1 con 20\u00ba de frecha e superficies de cola rectas, combinado cunha fuselaxe alongada que pod\u00eda acomodar a 36 pasaxeiros nunha configuraci\u00f3n de catro asentos por ringleira cun corredor central. Substitu\u00edndo os motores previamente especificados Halford H.1 Goblin, deb\u00edan incorporarse catro novos e m\u00e1is potentes Rolls-Royce Avon en pares encerrados nas ra\u00edces das \u00e1s; finalmente aplic\u00e1ronse os Halford H.2 Ghost como soluci\u00f3n provisional mentres os Avon consegu\u00edan a s\u00faa certificaci\u00f3n. O avi\u00f3n redese\u00f1ado foi chamado DH.106 \"Comet\" en decembro de 1947. Os primeiros pedidos revisados de BOAC e British South American Airways totalizaban 14 avi\u00f3ns con entregas programadas para 1952.\nProbas e prototipos.\nComo o Comet representaba unha nova categor\u00eda de avi\u00f3ns de pasaxeiros, unha prioridade no seu desenvolvemento foi a de realizar probas m\u00e1is rigorosas. Dende 1947 ata 1948 de Havilland realizou unha extensa fase de investigaci\u00f3n e desenvolvemento, inclu\u00eddo o uso de varias plataformas de probas de estr\u00e9s no aer\u00f3dromo Hatfield para compo\u00f1entes pequenos e grandes grupos. Secci\u00f3ns de fuselaxe presurizadas foron obxecto de condici\u00f3ns de voo a grande altitude a trav\u00e9s dunha gran c\u00e1mara de descompresi\u00f3n constru\u00edda no lugar, prob\u00e1ndose ata que fallasen. Por\u00e9n, rastrexar os puntos de fallo na fuselaxe usando este m\u00e9todo resultou ser dif\u00edcil, e finalmente a compa\u00f1\u00eda pasou a realizar as prbas estruturais nun tanque de auga que pod\u00eda ser configurado de forma m\u00e1is segura para incrementar a presi\u00f3n gradualmente. Probouse a fatiga do metal na totalidade da parte dianteira da fuselaxe presuriz\u00e1ndoa repetidamente a unha sobrepresi\u00f3n de 19 kPa e descomprim\u00edndoa durante m\u00e1is de 16 000 ciclos, equivalentes a unhas 40 000 horas de voo. Tam\u00e9n se probaron as fiestras baixo unha presi\u00f3n de 83 kPa, 32,8 kPa por riba das presi\u00f3ns que se esperaban na altitude normal de servizo (11 000 m). Un marco de fiestra sobreviviu a unha presi\u00f3n de 690 kPa, un 1 250% sobre o m\u00e1ximo de presi\u00f3n agardada nun voo.\nO primeiro prototipo do DH.106 Comet (con marcas G-5-1) rematouse en 1949 e inicialmente usouse para realizar probas en terra e voos curtos. O seu voo de estrea foi no aer\u00f3dromo de Hatfield o d\u00eda 27 de xullo de 1949 e durou 31 minutos. Aos mandos estaba o piloto xefe de probas de Havilland John \"Cats Eyes\" Cunningham, un famoso piloto de cazas nocturnos durante a segunda guerra mundial, xunto co copiloto Harold \"Tubby\" Waters, os enxe\u00f1eiros John Wilson (sistemas el\u00e9ctricos) e Frank Reynolds (sistemas hidr\u00e1ulicos), e o observador de probas de voo Tony Fairbrother.\nO prototipo foi rexistrado G-ALVG xusto antes de que fose mostrado publicamente no Farnborough Airshow de 1949 antes de iniciar as probas de voo. Un ano despois o segundo prototipo, G-5-2, realizou o seu primeiro voo. Este segundo avi\u00f3n foi rexistrado G-ALZK en xullo de 1950 e foi usado pola BOAC Comet Unit en Hurn dende abril de 1951 para realizar 500 horas de voo de adestramento de tripulaci\u00f3ns e probas de rutas. A aeroli\u00f1a australiana Qantas tam\u00e9n enviou aos seus propios expertos t\u00e9cnicos para observar o rendemento dos prototipos, procurando calmar a incerteza interna sobre a s\u00faa futura compra de Comet. Os dous prototipos pod\u00edan distinguirse externamente de Comet posteriores polo tren de aterraxe principal cunha \u00fanica gran roda, que foi substitu\u00eddo non modelos de produci\u00f3n por un con catro rodas.\nDese\u00f1o.\nDescrici\u00f3n xeral.\nO Comet era un monoplano de construci\u00f3n totalmente met\u00e1lica con \u00e1 baixa \"cantilever\" impulsado por catro motores a reacci\u00f3n. Ti\u00f1a unha cabina de mando de catro prazas ocupadas por dous pilotos, un enxe\u00f1eiro de voo e un navegante. O dese\u00f1o limpo de baixa resistencia do avi\u00f3n contaba con moitos elementos que non eran moi com\u00fans na \u00e9poca. como un bordo de ataque da \u00e1 en frecha, tanques de combustible nas \u00e1s, e un tren de aterraxe principal con catro rodas en cada lado dese\u00f1ado por de Havilland. Dous pares de motores turborreactor foron encerrados nas \u00e1s.\nO Comet orixinal ti\u00f1a aproximadamente a mesma lonxitude que o posterior Boeing 737-100, a\u00ednda que non era tan ancho, e levaba a menos persoas nun ambiente significativamente m\u00e1is espazoso. BOAC instalou 36 asentos reclinables con centros de 1,1 m nos seus primeiros Comet, permitindo m\u00e1is espazo para as pernas diante e detr\u00e1s; Air France ti\u00f1a 11 filas de catro asentos nos seus Comet. Grandes fiestras panor\u00e1micas e asentos con mesas d\u00e1ban unha sensaci\u00f3n de comodidade e luxo pouco com\u00fan pra o transporte da \u00e9poca. Tam\u00e9n inclu\u00eda unha coci\u00f1a que pod\u00eda servir comida quente ou fr\u00eda e bebibas, un bar, e ba\u00f1os separados para homes e mulleres. En previsi\u00f3n para unha situaci\u00f3n de emerxencia inclu\u00edanse varias balsas salvavidas nas \u00e1s preto dos motores e chalecos individuais baixo cada asento. \nUn dos aspectos m\u00e1is sorprendentes de viaxar no Comet era o voo silencioso e sen vibraci\u00f3ns que promocionaba BOAC. Para os pasaxeiros acostumados aos avi\u00f3ns de h\u00e9lice, o voo solencioso e suave dun reactor era unha experiencia novidosa. \nAvi\u00f3nica e sistemas.\nPara facilitar o adestramento e a conversi\u00f3n da frota, de Havilland dese\u00f1ou a cabina de voo do Comet cun certo grao de semellanza ao do Lockheed Constellation, un avi\u00f3n popular na \u00e9poca con clientes clave BOAC. A cabina de mando inclu\u00eda controis duais completos para o capit\u00e1n e o primeiro oficial, encarg\u00e1ndose un enxe\u00f1eiro de voo de varios sistemas clave, como combustible, aire acondicionado e sistemas el\u00e9ctricos. O navegante ti\u00f1a unha estaci\u00f3n propia, cunha mesa fronte ao posto do enxe\u00f1eiro.\nVarios dos sistemas de avi\u00f3nica do Comet eran novos na aviaci\u00f3n civil. Unha de esas caracter\u00edsticas eran os controis de voo motorizados irreversibles, que facilitaban o control dos pilotos e a seguridade do avi\u00f3n evitando que as forzas aerodin\u00e1micas movesen as posici\u00f3ns das superficies de control. Moitas das superficies de control, como os elevadores, estaban equipadas cun complexo sistema de engrenaxes como salvagarda contra a tensi\u00f3n excesiva accidental das superficies ou a fuselaxe a grandes velocidades.\nO Comet ti\u00f1a catro sistemas hidr\u00e1ulicos, dous primarios, un secundario e un sistema de emerxencia para funci\u00f3ns b\u00e1sicas como baixar o tren de aterraxe. O tren de aterraxe tam\u00e9n pod\u00eda baixarse por unha combinaci\u00f3n de gravidade e unha bomba de man. Os motores proporcionaban a potencia dos sistemas hidr\u00e1ulicos, do aire acondicionado da cabina, e do sistema anti-xeo; eses sistemas ti\u00f1an redundancia operativa e pod\u00edan seguir traballando incluso cun \u00fanico motor activo. A meirande parte dos compo\u00f1entes hidr\u00e1ulicos centr\u00e1banse nunha \u00fanica ba\u00eda de avi\u00f3nica. Un sistema de repostaxe presurizado, desenvolvido por Flight Refuelling Ltd, permit\u00eda aos dep\u00f3sitos de combustible do Comet ser repostados a un ritmo moito maior que con outros m\u00e9todos.\nA cabina de mando cambiose significativamente coa introduci\u00f3n do Comet 4, que ti\u00f1a un dese\u00f1o mellorado centrado na suite de navegaci\u00f3n. No cono do morro do Comet 4 instalouse un r\u00e1dar EKCO E160, proporcionando funci\u00f3ns de busca as\u00ed como capacidades de mapeo, e instalouse unha interface do r\u00e1dar na cabina xunto con instrumentos redese\u00f1ados.\nA oficina de dese\u00f1o de Sud-Est, mentres traballaba no Sud Aviation Caravelle en 1953, obtivo a licenza de varias caracter\u00edsticas de dese\u00f1o de de Havilland, grazas a colaboraci\u00f3ns anteriores, como o DH 100 Vampire; o nariz e a cabina de mando do Comet 1 inert\u00e1ronse no Caravelle. En 1969, cando Hawker Siddeley modificou o dese\u00f1o do Comet 4 para converterse na base do Nimrod, a cabina de mando redese\u00f1ouse completamente, parec\u00e9ndose moi pouco \u00e1 dos seus predecesores.\nFuselaxe.\nOs diversos destinos xeogr\u00e1ficos e a necesidade de presurizar a cabina do Comet demendaron o uso dunha gran proporci\u00f3n de aliaxes, pl\u00e1sticos e outros materiais novos na aviaci\u00f3n civil co obxectivo de acadar os requirimentos para a s\u00faa certificaci\u00f3n. A alta presi\u00f3n da cabina e a velocidade de operaci\u00f3n do Comet non ti\u00f1an precedentes na aviaci\u00f3n comercial, facendo que o dese\u00f1o da fuselaxe fose un proceso de experimentaci\u00f3n. Cando se indroduciu, a fuselaxe do Comet estaba sometida a un programa operativo intenso, tanto polas condici\u00f3ns atmosf\u00e9ricas como polo n\u00famero de voos. A aeronave ti\u00f1a que operar tanto en temperaturas tropicais como en temperaturas baixo cero.\nA delgada pel de metal do Comet estaba formada por novas aliaxes e estaba tanto remachada como pegada quimicamente, aforrando peso e reducindo o risco de as grietas por fatiga se propagasen dende os remaches. O proceso de encolado qu\u00edmico logrouse usando un novo adhesivo, Redux, utilizado xenerosamente na construci\u00f3n das \u00e1s e da fuselaxe do Comet; tam\u00e9n ti\u00f1a a vantaxe de simplificar o proceso de fabricaci\u00f3n.\nCando se descubriu que varias das aliaxes da fuselaxe eran vulnerables ao debilitamento por fatiga do metal, introduc\u00eduse unha detallada rutina de inspecci\u00f3n. Ademais de realizar inspecci\u00f3ns visuais da capa externa da pel, lev\u00e1ronse mostraxes estruturais obrigatorios. A necesidade de inspeccionar \u00e1reas dificilmente accesibles a simple vista levou \u00e1 introduci\u00f3n do exame radiogr\u00e1fico xeneralizado na aviaci\u00f3n; isto tam\u00e9n ti\u00f1a a vantaxe de detectar grietas e defectos demasiado pequenos como para ser detectados doutro xeito.\nOperacionalmente, o dese\u00f1o das bodegas de carga supuxo unha dificultade considerable para o persoal de terra, especialmente para os manipuladores de equipaxe nos aeroportos. As bodegas de carga ti\u00f1an as s\u00faas portas xusto debaixo do avi\u00f3n, polo que cada peza de equipaxe ou carga ti\u00f1a que cargarse verticalmente cara a arriba dende a parte superior do cami\u00f3n de equipaxe, e despois ti\u00f1a que deslizarse polo chan da bodega para apilala dentro. No aeroporto de desino esas pezas ti\u00f1an que recuperarse de forma semellante.\nPropulsi\u00f3n.\nO Comet estaba impulsado por dous pares de motores turborreactor encerrados nas \u00e1s, pr\u00f3ximos \u00e1 fuselaxe. O xefe de dese\u00f1o Bishop elixiu a configuraci\u00f3n de motores integrados do Comet debido a que as\u00ed evit\u00e1base a resistencia de motores en g\u00f3ndolas e permit\u00eda unha deriva e tim\u00f3n m\u00e1is pequenos xa que se reduc\u00edan os riscos de pulo asim\u00e9trico. Os motores equip\u00e1ronse con deflectores para reducir as emisi\u00f3ns de ru\u00eddo, e o avi\u00f3n tam\u00e9n foi insonorizado para mellorar as condici\u00f3ns dos pasaxeiros.\nSituar os motores dentro das \u00e1s ti\u00f1a a vantaxe de reducir o risco de danos por obxectos estra\u00f1os, que poder\u00edan danalos seriamente. A posici\u00f3n baixa e a boa localizaci\u00f3n dos paneirs de servizo facilitaban tam\u00e9n as tarefas de mantemento do avi\u00f3n. Por outra banda, a configuraci\u00f3n de motores encerrados aumentaba o peso estrutural e a complexidade. T\u00edvose que po\u00f1er blindaxe ao redor das c\u00e9lulas dos motores para conter restos no caso dun fallo grave. Ademais, integrar os motores nas \u00e1s requir\u00eda tam\u00e9n unha estrutura alar m\u00e1is complicada.\nO Comet 1 ti\u00f1a motores turborreactor de Havilland Ghost 50 Mk1 de 22,5 kN. Orixinalmente planeouse instalar dous foguetes de reforzo de Havilland Sprite, propulsados por per\u00f3xido de hidr\u00f3xeno, para axudar nas engalaxes en aeroportos en ambientes c\u00e1lidos e altos, como Khart\u00fan e Nairobi. Estes prob\u00e1ronse en 30 voos, pero os Ghosts consider\u00e1ronse suficientemente potentes eles s\u00f3s e algunhas aeroli\u00f1as conclu\u00edron que os foguetes eran impracticables. Os Comet 1 posteriormente recibiron os m\u00e1is potentes Ghost DGT3 de 25 kN.\nA partir do Comet 2, os motores Ghost foron substitu\u00eddos polos m\u00e1is novos e potentes Rolls-Royce Avon AJ.65 de 31 kN. Para acadar a a eficiencia \u00f3ptima cos novos motores ampli\u00e1ronse as entradas de aire para aumentar o fluxo. No Comet 3 introduc\u00edronse motores Avon actualizados, e os Comet 4 foron eloxiados polo seu comportamente en engalaxes en localizaci\u00f3n a grande altitude, como a Cidade de M\u00e9xico.\nHistorial operacional.\nIntroduci\u00f3n.\nA primeira aeronave de produci\u00f3n, rexistrada G-ALYP (\"Yoke Peter\"), voou por vez primeira o 9 de xaneiro de 1951 e posteriormente foi prestado a BOAC para o seu desenvolvemento voando na s\u00faa Unidade Comet. O 22 de xaneiro de 1952 o quinto avi\u00f3n de produci\u00f3n, con rexistro G-ALYS, cecibiu o primeiro Certificado de Aeronavegabilidade outorgado ao Comet, seis meses antes do previsto. O 2 de maio de 1952, como parte das probas de rutas de BOAC, o G-ALYP engalou co primeiro voo a reacci\u00f3n do mundo con pasaxeiros de pago, inaugurando o servizo entre Londres e Xohanesburgo. O \u00faltimo Comet do pedido inicial de BOAC, rexistrado G-ALYZ, comezou a voar en setembro de 1952 e transportou carga por rutas en Suram\u00e9rica mentres simulaba horarios de pasaxeiros.\nO pr\u00edncipe Filipe regresou dos Xogos Ol\u00edmpicos de Helsinqui no G-ALYS o 4 de agosto de 1952. A ra\u00ed\u00f1a consorte Isabel e a princesa Margarida foron invitadas a un voo especial do Comet o 30 de xu\u00f1o de 1953 con Sir Geoffrey e Lady de Havilland. Os voos no Comet eran un 50% m\u00e1is r\u00e1pidos que en avanzados avi\u00f3ns con motores de pist\u00f3ns como o Douglas DC-6, e unha velocidade de ascenso maior reduciu a\u00ednda m\u00e1is os tempos de voo. En agosto de 1953 BOAC programou co Comet os voos con nove escalas entre Londres e Toquio cunha duraci\u00f3n de 36 horas, comparadas coas 86 horas e 35 minutos utilizando un Argonaut de pist\u00f3ns. O voo con cinco paradas entre Londres e Xohanesburgo duraba 21 horas e 20 minutos.\nNo seu primeiro ano os Comet transportaron a 30 000 pasaxeiros. Como o avi\u00f3n pod\u00eda ser rendible cun factor de carga tan baixo como o 43%, agard\u00e1base un grande \u00e9xito comercial. Os motores Ghost permit\u00edan ao Comet voar por riba de condici\u00f3ns meteorol\u00f3xicas adversas que os competidores ti\u00f1an que atravesar. Funcionaban sen problemas e eran menos ruidosos que os motores de pist\u00f3ns, ti\u00f1an custos de mantemento menores e eran m\u00e1is eficientes por riba dos 30 000 p\u00e9s. En ver\u00e1n de 1953 oito Comet da BOAC deixaban Londres cada semana: tres cara Xohanesburgo, dous cara Toquio, dous cara Singapur e un a Colombo.\nEn 1953, o Comet parec\u00eda ter acadado o \u00e9xito para de Havilland. \"Popular Mechanics\" escribiu que Reino Unido ti\u00f1a unha vantaxe de treas a cinco anos sobre o resto do mundo nos av\u00f3ns comerciais a reacci\u00f3n. Ademais das vendas a BOAC, d\u00faas aeroli\u00f1as francesas, Union A\u00e9romaritime de Transport e Air France, mercaran cada unha tres Comet 1A, unha versi\u00f3n mellorada con m\u00e1is capacidade de combustible, para voos a \u00c1frica Occidental e Oriente Medio. Unha versi\u00f3n lixeiramente m\u00e1is longa do Comet 1 e con motores m\u00e1is potentes, o Comet 2, estaba sendo desenvolvida, e aeroli\u00f1as como Air India, British Commonwealth Pacific Airlines, Japan Air Lines, L\u00ednea Aeropostal Venezolana, e Panair do Brasil realizaron pedidos. As aeroli\u00f1as estadounidenses Capital Airlines, National Airlines, e Pan Am realizaron pedidos para o planeado Comet 3, unha versi\u00f3n m\u00e1is longa e potente para operaci\u00f3ns transatl\u00e1nticas. Qantas estivo interesada no Comet 1 pero conclu\u00edu que precisaba unha versi\u00f3n con m\u00e1is alcance e mellor rendemento na engalaxe para a rura entre Camberra e Londres.\nPrimeiras perdas de casco.\nO 26 de outubro de 1952 o Comet tivo a s\u00faa primeiro perda de casco cando un voo de BOAC que part\u00eda do aeroporto de Roma Ciampino fallou ao engalar e chocou contra terreo accidentado ao final da pista. Dous pasaxeiros resultaron feridos leves, pero o avi\u00f3n, o G-ALYZ, tivo que retirarse. O 3 de marzo de 1953 un Comet 1A de Canadian Pacific Airlines, co rexistro CF-CUN e bautizado \"Empress of Hawaii,\" fallou tam\u00e9n durante unha engalaxe nocturna e Karachi, Paquist\u00e1n, nun voo de entrega a Australia. A aeronave afund\u00eduse nunha canle seca de drenaxe e chocou cun terrapl\u00e9n, matando aos cinco tripulantes e seis pasaxeiros a bordo. Foi o primeiro accidente mortal dun reactor comercial. En resposta, Canadian Pacific cancelou o seu segundo Comet 1A e nunca operou o modelo en servizo comercial.\nOs dous primeiros accidentes atribu\u00edronse orixinalmente a un erro do piloto, xa que a sobrerrotaci\u00f3n levara a unha perda de sustentaci\u00f3n do bordo de ataque das \u00e1s. Posteriormente determinouse que o perfil alar do Comet experimentaba unha perda de sustentaci\u00f3n cun \u00e1ngulo de ataque alto, e as entradas dos motores tam\u00e9n sufr\u00edan unha falta de recuperaci\u00f3n de presi\u00f3n nesas condici\u00f3ns. Como resultado modificou o perfil do bordo de ataque das \u00e1s cunha ca\u00edda pronunciada, e engad\u00edronse barreiras de capa l\u00edmite para controlar o fluxo lonxitudinal. Unha investigaci\u00f3n ficticia sobre estes dous accidentes do Comet foi o tema da novela \"Cone of Silence\" (1959) de Arthur David Beaty, un antigo capit\u00e1n de BOAC. \"Cone of Silence\" converteuse nunha pel\u00edcula en 1960, e Beaty tam\u00e9n contou a historia dos accidentes do Comet nun cap\u00edtulo da s\u00faa obra \"Strange Encounters: Mysteries of the Air\" (1984).\nO segundo accidente fatal do Comet ocorreu o 2 de maio de 1953, cando o voo 783 de BOAC, un Comet 1 con rexistro G-ALYV, esnafrouse durante unha tormenta el\u00e9ctrica seis minutos despois de engalar do aeroporto de Calcuta-Dum Dum na India, matando aos 43 ocupantes do avi\u00f3n. Testemu\u00f1as observaron ao Comet sen \u00e1s esnafr\u00e1ndose en chamas contra a vila de Jagalgori, o que levou aos investigadores a sospeitar dun fallo estrutural.\nTribunal de Investigaci\u00f3n da India.\nTras a perda do G-ALYV o goberno da India convocou un tribunal de investigaci\u00f3n para examinar as causas do accidente. O profesor Natesan Srinivasan uniuse \u00e1 investigaci\u00f3n como principal experto t\u00e9cnico. Gran parte do avi\u00f3n recuperouse e montouse en Farnborough, e descubr\u00edse que a desintegraci\u00f3n comezara nun fallo do largueiro do elevador esquerdo do estabilizador horizontal. A investigaci\u00f3n conclu\u00edu que o avi\u00f3n atopara forzas G negativas extremas durante a engalaxe; xer\u00e1ranse graves turbulencias nunhas condici\u00f3ns meteorol\u00f3xicas adversas que fixeron que o avi\u00f3n acabase perdendo as \u00e1s. O exame dos controis da cabina de mando suxeriu que o piloto puido ter sobrecargado inadvertidamente o avi\u00f3n ao sa\u00edr dun picado pronunciado pola manipulaci\u00f3n excesiva dos controis de voo totalmente motorizados. Os investigadores non consideraron a fatiga d metal como un factor que axudase.\nAs recomendaci\u00f3ns da investigaci\u00f3n xiraron en torno \u00e1 aplicaci\u00f3n de l\u00edmites de velocidade m\u00e1is estritos durante as turbulencias, e resultaron tam\u00e9n en dous significativos cambios de dese\u00f1o: todos os Comets equip\u00e1ronse con radar meteorol\u00f3xico e introduc\u00eduse o sistema \"Q feel\", que aseguraba que as forzas da columna de control fosen proporcionais \u00e1s cargas de control. Esta sensaci\u00f3n artificial foi a primeira do seu tipo en ser introducida nunha aeronave. Os Comet 1 e 1A foran criticados por unha falta de \"sensaci\u00f3n\" nos seus controis, e os investigadores suxeriron que este feito quizais axudou \u00e1 suposta sobrecarga do avi\u00f3n; o xefe de pilotos do Comet John Cunningham sostivo que o avi\u00f3n voaba sen problemas e que respostaba moi ben, ao igual que outros avi\u00f3ns de de Havilland.\nDesastres de 1954.\nAlgo m\u00e1is dun ano despois, no aeroporto de Roma Ciampino, o lugar da primeira perda dun Comet, orixinouse un voo m\u00e1is desastroso. O 10 de xaneiro de 1954, 20 minutos despois de engalar de Roma, o primeiro Comet de produci\u00f3n, o G-ALYP, rompeuse no aire mentres operaba o voo 781 de BOAC e esnafrouse no Mediterr\u00e1neo preto da illa de Elba morrendo os seus 35 ocupantes. Non houbo testemu\u00f1as do accidente e s\u00f3 transmisi\u00f3ns parciais de radio como evidencias incompletas, polo que inicialmente non se puideron deducir raz\u00f3ns para o desastre. Os enxe\u00f1eiros de de Havilland recomendaron inmediatamente 60 modificaci\u00f3ns dirixidas a calquera posible fallo de dese\u00f1o, mentres que o Comit\u00e9 Abell se reun\u00eda para determinar as causas potenciais do accidente. BOAC tam\u00e9n deixou en terra voluntariamente toda a s\u00faa frota de Comet pendente da investigaci\u00f3n.\nComit\u00e9 Abell.\nOs medios centraron a s\u00faa atenci\u00f3n nunha potencial sabotaxe; outras especulaci\u00f3ns \u00edan dende unha turbulencia ata un estoupido de vap\u00f3r nun tanque de combustible baleiro. O Comit\u00e9 Abell centrouse en seis potenciais causas aerodin\u00e1micas e mec\u00e1nicas: flameo (que xa levara \u00e1 perda dos prototipos do DH 108), fallo estrutural debido a altas cargas ou fatiga do metal na estrutura da \u00e1, fallo dos controis de voo motorizados, fallo dos paneis das fiestras que levase a unha descompresi\u00f3n explosiva, ou lume e outros problemas dos motores. O comit\u00e9 conclu\u00edu que o lume era a causa m\u00e1is probable, e realiz\u00e1ronse cambios no avi\u00f3n para protexer os motores e as \u00e1s de danos que puidesen conducir a outro incendio.\nDurante a investigaci\u00f3n a Royal Navy realizou operaci\u00f3ns de recuperaci\u00f3n. As primeiras pezas do avi\u00f3n atop\u00e1ronse o 12 de febreiro de 1954 e a busca continuou ata o mes de setembro dese ano, cando xa se atopara o 70% da estrutura principal, o 80% dos motores, e o 50% dos sistemas e equipamentos do avi\u00f3n. A reconstruci\u00f3n forense acababa de comezar cando o Comit\u00e9 Abell informou das s\u00faas conclusi\u00f3n. Non se atoparon fallos aparentes no avi\u00f3n, e o goberno brit\u00e1nico decidiu non abrir unha nova investigaci\u00f3n p\u00fablica sobre o accidente. A prestixiosa natureza do proxecto Comet, particularmente para a industria aeroespacial brit\u00e1nica, e o impacto econ\u00f3mico de deixar os avi\u00f3ns en terra serviron para meter presi\u00f3n e que non se abrise unha nova investigaci\u00f3n. Os voos do Comet reinici\u00e1ronse o 23 de marzo de 1954.\nO 8 de abril de 1954, o Comet G-ALYY (\"Yoke Yoke\"), nun voo ch\u00e1rter para South African Airways, estaba voando de Roma ao Cairo cando se esnafrou no Mediterr\u00e1neo preto de N\u00e1poles, morrendo os 21 pasaxeiros e tripulantes a bordo. A frota de Comet quedou en terra novamente e formouse unha gran xunta de investigaci\u00f3n baixo a direcci\u00f3n do Royal Aircraft Establishment (RAE). O Primeiro Ministro Winston Churchill solicitou \u00e1 Royal Navy que axudase a localizar e recuperar os restos do avi\u00f3n para que se puidese determinar a causa do accidente. O Certificado de Aeronavegabilidade do Comet revocouse e a li\u00f1a de produci\u00f3n do avi\u00f3n paralizouse na f\u00e1brica de Hatfield, mentres que toda a frota de BOAC foi almacenada.\nComit\u00e9 Cohen.\nO 19 de outubro de 1954 creouse o Comit\u00e9 Cohen para examinar os accidentes do Comet. Presidido por Lord Cohen, o comit\u00e9 encargou a un equipo de investigaci\u00f3n liderado por Sir Arnold Hall, director do RAE en Farnborough, realizar unha investigaci\u00f3n m\u00e1is detallada. O equipo de Hall comezou a considerar a fatiga como a causa m\u00e1is probable dos dous accidentes e iniciou m\u00e1is investigaci\u00f3ns sobre la tensi\u00f3n medible na pel da aeronave. Coa recuperaci\u00f3n de grandes secci\u00f3ns do G-ALYP do accidente en Elba e a doaz\u00f3n por parte de BOAC dunha fuselaxe id\u00e9ntica, o G-ALYU, para ser examinada, unha extensa proba de \"tortura de auga\" finalmente proporcionou resultados conclu\u00edntes. Desta vez probouse a fuselaxe enteira nun tanque de auga dedicado que foi fabricado especificamente en Farnborough para que puidese entrar totalmente. Atopouse que a tensi\u00f3n ao redor das esquinas das fiestras era moito maior da agardada e a tensi\u00f3n na pel era polo xeral m\u00e1is alta do agardado ou previamente probado. A forma cadrada das fiestras causaba a concentraci\u00f3n de tensi\u00f3ns nesa zona, con niveis dous ou tres veces m\u00e1is grandes que no resto da fuselaxe. En 2012 realizouse unha an\u00e1lise de elementos finitos para atopar os valores de tensi\u00f3n nun modelo dixital da fiestra da cabina do Comet cargada cun diferencial de presi\u00f3n de 8,25 psi. Neste modelo, o m\u00e1ximo nivel de presi\u00f3n no bordo da fila exterior de remaches preto da esquina da fiestra era case cinco veces maior que nas \u00e1reas de pel afastadas das fiestras.\nNas probas no tanque de auga, os enxe\u00f1eiros someteron repetidamente ao G-ALYU a represurizaci\u00f3ns e sobrepresurizaci\u00f3ns, e o 24 de xu\u00f1o de 1954, tras 3 057 ciclos de voo (1 221 reais e 1 836 simulados), o G-ALYU rebentou. Inmediatamente chamouse a Hall, Geoffrey de Havilland e Bishop ao lugar, onde o tanque de auga estaba sendo drenado para revelar que a fuselaxe rasg\u00e1rase na esquina do marco da fiestra de emerxencia dianteira de babor. O fallo ent\u00f3n ocorreu lonxitudinalmente ao longo do largueiro dafuselaxe na s\u00faa parte m\u00e1is ancha. Os marcos da fuselaxe non ti\u00f1an suficiente forza para evitar que a grieta se propagase. A\u00ednda que a fuselaxe fallou tras un n\u00famero de ciclos que representaban tres veces a vida do G-ALYP no momento do accidente, a\u00ednda era moito antes do agardado. Unha proba m\u00e1is reproduciu os mesmo resultados. En base a estes descubrimentos, os fallos estruturais no Comet 1 pod\u00edan agardarse en calquera momento entre os 1 000 e os 9 000 ciclos. Antes do accidente en Elba, o G-ALYP realizara 1 290 voos presurizados, mentres que o G-ALYY realizara 900 voos presurizados antes de esnafrarse. O doutor P. B. Walker, director do departamento de estruturas do RAE, dixo que iso non lle sorprendera, destacando que a diferenza era de tres a un, e que a experiencia previa coa fatiga do metal suxer\u00eda un rango total de nove a un entre o experimento e o resultado no campo que poder\u00eda resultar nun fallo.\nO RAE tam\u00e9n reconstru\u00edu un dous terzos do G-ALYP en Farnborough e atopou grietas de fatiga medrando dende o burato dun remache na apertura dianteira de fibra de vidro de baixa resistencia ao redor do comp\u00e1s de radio, que causou unha rotura catastr\u00f3fica do avi\u00f3n en voo a grande altura. A t\u00e9cnica de construci\u00f3n de remaches perforados empregada no dese\u00f1o do Comet empeorara os seus problemas de fatiga estrutural; as fiestras da aeronave foran dese\u00f1adas para ser encoladas e remachadas, pero finalmente s\u00f3 estaban remachadas. A diferenza de remachar tras tradear, a imperfecta natureza dos buratos creados por perforaci\u00f3n pod\u00eda causar grietas por fatiga que se comezaban a desenvolver ao redor do remache. O principal investigador Hall aceptou a conclusi\u00f3n do RAE de fallos de dese\u00f1o e construci\u00f3n como a explicaci\u00f3n posible para o fallo estrutural do G-ALYU tras 3 060 ciclos de presurizaci\u00f3n.\nResposta.\nEn resposta ao informe de Havilland afirmou: \"Agora que foi xeralmente apreciado o perigo de fatiga de alto nivel en cabinas presurizadas, de Havillands tomar\u00e1 medidas axeitadas para solucionar este problema. Para este fin propo\u00f1emos usar materiais de calibre m\u00e1is groso na \u00e1rea da cabina presurizada e reforzar e redese\u00f1ar fiestras e recortes e as\u00ed reducir a tensi\u00f3n xeral a un nivel no que as concentraci\u00f3ns de tensi\u00f3ns locais, xa sexa nos remaches, nos buratos dos pernos ou por que poida ocorrer por raz\u00f3ns de grietas causadas accidentalmente durante a fabricaci\u00f3n ou posteriormente, non constituan un perigo\".\nA investigaci\u00f3n Cohen pechouse o 24 de novembro de 1954, tendo \"atopado que o dese\u00f1o b\u00e1sico do Comet era s\u00f3lido\", e non realizou observaci\u00f3ns ou recomendaci\u00f3ns con respecto \u00e1 forma das fiestras. Por\u00e9n, de Havilland iniciou un programa de reacondicionamento para reforzar a estrutura da fuselaxe e das \u00e1s, empregando pel de calibre m\u00e1is groso e substitu\u00edndo as fiestras e paneis cadradospor versi\u00f3ns redondas. Os recortes da escotilla de escape da fuselaxe conservou a s\u00faa forma rectangular.\nTras a investigaci\u00f3n do Comet, os avi\u00f3ns foron dese\u00f1ados baixo est\u00e1ndars \"Fail safe\" ou \"Safe Life\", a\u00ednda que posteriormente ocorreron alg\u00fans fallos por fatiga catastr\u00f3ficos, como o voo 243 de Aloha Airlines o 28 de abril de 1988.\nEn xu\u00f1o de 1956, alg\u00fans restos m\u00e1is do G-ALYP foron arrastrados a unha \u00e1rea a unhas 15 millas ao sur de onde apareceron os restos orixinais. Estes restos eran do lado de estribor da cabina, xusto enriba das tres fiestras de diante. A investigaci\u00f3n realizada en Farnborough suxeriu que o fallo principal produciuse probablemente preto desa \u00e1rea en vez da fiestra traseira do comp\u00e1s de radio, como se pensara inicialmente. Estes descubrimentos mantiv\u00e9ronse en segredo ata que se publicaron m\u00e1is detalles en 2015.\nReanudaci\u00f3n do servizo.\nCo descubrimento dos problemas estruturais das primeiras series, todos os Comet restantes retir\u00e1ronse do servizo, mentres de Havilland iniciaba un gran traballo para constru\u00edr unha nova versi\u00f3n que fose m\u00e1is grande e resistente. Todos os pedidos pendentes do Comet 2 foron cancelados polas aeroli\u00f1as clientes. As fiestras cadradas do Comet 1 substitu\u00edronse polas versi\u00f3ns ovais usadas no Comet 2, que voou por vez primeira en 1953, e o grosor da pel incrementouse lixeiramente. Os Comet 1 e 1A restantes foron descartados ou modificados con fiestras ovais e dispositivos para deter as grietas.\nTodos os Comet 2 de produci\u00f3n mod\u00edfic\u00e1ronse tam\u00e9n para aliviar os problemas de fatiga (a meirande parte deles serivon coa Royal Air Force como o Comet C2); un programa para fabricar un Comet 2 con motores Avon m\u00e1is potentes foi adiado. O prototipo do Comet 3 realizou o seu primeiro voo en xullo de 1954 e probouse nun estado despresurizado en espera \u00e1 finalizaci\u00f3n da investigaci\u00f3n Cohen. Os voos comerciais do Comet non se reanudar\u00edan ata o ano 1958.\nO desenvolvemento de voos e probas de rutas co Comet 3 permitiu a aceleraci\u00f3n da que ser\u00eda a variante m\u00e1is exitosa do avi\u00f3n, o Comet 4. Todos as aeroli\u00f1as clientes do Comet 3 cancelaron os seus pedidos e cambi\u00e1ronos polo Comet 4, que estaba baseado no Comet 3 pero con maior capacidade de combustible. BOAC mercou 19 Comet 4 en marzo de 1955, e o operador estadounidense Capital Airlines pediu 14 Comet en xullo de 1956. O pedido de Capital inclu\u00eda 10 Comet 4A, unha variante para operaci\u00f3ns de curto alcance coa fuselaxe alongada e \u00e1s m\u00e1is curtas, sen os depositos de combustible dos extremos das \u00e1s do Comet 4. Problemas econ\u00f3micos e unha adquisici\u00f3n por parte de United Airlines fixeron que Capital finalmente nunca chegase a operar o Comet.\nO Comet 4 voou por primeira vez o 27 de abril de 1958 e recibiu o seu Certificado de Aeronavegabilidade o 24 de setembro dese ano; o primeiro entregouse a BOAC o d\u00eda seguinte. O prezo base dun Comet 4 novo era de aproximadamente 1,14 mill\u00f3ns de libras (24,81 mill\u00f3ns de libras en 2019). O Comet 4 permitiu a BOAC inaugurar os primeiros servizos regulares transatl\u00e1nticos cun reactor o 4 de outubro, voando dende Londres a Nova York (a\u00ednda que precisaba realizar unha parada para repostar no aeroporto de Gander, en Newfoundland, nos cruces cara o oeste). A\u00ednda que BOAC ga\u00f1ou publicidade como a primeira aeroli\u00f1a en realizar voos transatlanticos con reactores, a finais dese mes o seu rival Pan American World Airways comezou a usar o Boeing 707 na ruta entre Nova York Par\u00eds, cunha parada en Gander en \u00e1mbalas d\u00faas direcci\u00f3ns, e en 1960 comezou a voar o Douglas DC-8 tam\u00e9n nas s\u00faas rutas transatl\u00e1nticas. Os reactores estadounidenses eran m\u00e1is grandes, r\u00e1pidos, con maior alcance e m\u00e1is eficientes que o Comet. Despois de analizar a estrutura de rutas para o Comet, BOAC buscou de mala gana un sucesor, e en 1956 acordou con Boeing mercar o 707.\nO Comet 4 foi mercado por outras d\u00faas aeroli\u00f1as: Aerol\u00edneas Argentinas obtivo seis Comet 4 de 1959 a 1960, us\u00e1ndoos entre Buenos Aires e Santiago de Chile, Nova York e Europa, e East African Airways recibiu tres novos Comet 4 de 1960 a 1962, oper\u00e1ndoos en voos cara Reino Unido, Kenya, Tanzania, e Uganda. Os Comet 4A pedidos por Capital Airlines foron no seu lugar fabricados para BEA como Comet 4B, cunha fuselaxe 970 mm m\u00e1is longa e capacidade para 99 pasaxeiros. O primeiro Comet 4B voou o 27 de xu\u00f1o de 1959 e BEA comezou os servizos entre Tel Aviv e Londres-Heathrow o 1 de abril de 1960. Olympic Airways foi o \u00fanico outro cliente en pedir este tipo. A derradeira variante do Comet 4, o Comet 4C, voou por vez primeira o 31 de outubro de 1959 e entrou en servizo con Mexicana en 1960. O Comet 4C ti\u00f1a a fuselaxe do Comet 4B, as \u00e1s m\u00e1is longas, e os tanques de combustible extra do Comet 4 orixinal, que lle daban un maior alcance que o 4B. Pedido por Kuwait Airways, Middle East Airlines, Misrair (despois United Arab Airlines), e Sudan Airways, foi a variante m\u00e1is popular do Comet.\n\u00daltimos anos de servizo.\nEn 1959 BOAC comezou a cambiar os seus Comet das rutas transatl\u00e1nticas e entregouno a empresas asociadas, facendo que o Comet 4 volvese brevemente a ser un avi\u00f3n de pasaxeiros de primeira li\u00f1a. Ademais dos 707 e DC-8, a introduci\u00f3n do Vickers VC10 permitiu que os avi\u00f3ns da competencia asumisen os servizos de gran velocidade e longo alcance iniciados polo Comet. En 1960, como parte dunha consolidaci\u00f3nda industria aeroespacial brit\u00e1nica respaldada polo goberno, de Havilland foi adquirida por Hawker Siddeley.\nNon anos 60 os pedidos baixaron, un total de 76 Comet 4 foron entregados entre 1958 e 1964. En novembro de 1965, BOAC retirou os seus Comet 4 do servizo; outros operadores continuaron realizando voos comerciais de pasaxeiros co Comet ata 1981. Dan-Air xogou un papel significativo nos \u00faltimos anos da historia da frota dos Comet, chegando a posuir \u00e1 vez os 49 Comet civ\u00eds que quedaban en voo. O 14 de marzo de 1997 un Comet 4C co n\u00famero de serie XS235 e bautizado \"Canopus\", que fora mercado polo Ministerio de Tecnolox\u00eda brit\u00e1nico e usado para probas de radio, radar e avi\u00f3nica, realizou o derradeiro voo documentado dun Comet de produci\u00f3n.\nLegado.\nO Comet \u00e9 amplamente reco\u00f1ecido tanto como un aventureiro paso adiante como unha gran traxedia; o legado do avi\u00f3n inclue avances no dese\u00f1o de aeronaves e na investigaci\u00f3n de accidentes. As investigaci\u00f3ns dos accidentes que plagaron o Comet 1 estiveron entre as m\u00e1is extensas e revolucionarias que tiveron lugar, establecendo precedentes na investigaci\u00f3n de accidentes; moitas das t\u00e9cnicas de salvamento en augas profundas e de reconstruci\u00f3n de aeronaves empregadas a\u00ednda se mante\u00f1en en uso dentro da industria aeron\u00e1utica. A pesar de que o Comet someteuse \u00e1s probas m\u00e1is rigorosas da \u00e9poca en comparaci\u00f3n con calquera avi\u00f3n contempor\u00e1neo, a presurizaci\u00f3n e as tensi\u00f3ns din\u00e1micas implicadas a\u00ednda non se entend\u00edan completamente cando o avi\u00f3n foi desenvolvido, como tampouco sen entend\u00eda o concepto de fatiga do metal. A\u00ednda que esas lecci\u00f3ns puideron ser implementadas no dese\u00f1o de futuros avi\u00f3ns, no Comet s\u00f3 se puideron aplicar modificaci\u00f3ns retroactivamente.\nSegundo o xefe de pilotos de de Havilland John Cunningham, que voara no primeiro voo do prototipo, representantes de fabricantes estadounidenses como Boeing e Douglas revelaron en privado que se de Havilland non experimentase os problemas de presurizaci\u00f3n do Comet primeiro, eses problemas ter\u00edalles pasado a eles. Cunningham comparou o Comet co posterior Concorde e engadiu que asimiu que o avi\u00f3n cambiar\u00eda o mundo da aviaci\u00f3n, algo que finalmente fixo. O autor Bill Withuhn conclu\u00edu que o Comet hab\u00eda empurrado \"'o m\u00e1is avanzado' m\u00e1is al\u00f3 dos seus l\u00edmites\".\nAs firmas de enxe\u00f1er\u00eda aeron\u00e1utica responderon rapidamente tanto \u00e1s vantaxes comerciais do Comet como aos fallos t\u00e9cnicos; outros fabricantes de avi\u00f3ns aprenderon e benefici\u00e1ronse das lecci\u00f3ns aprendidas co de Havilland's Comet. Os motores encerrados do Comet us\u00e1ronse noutros dos primeiros reactores comerciais, como o Tupolev Tu-104, a\u00ednda que avi\u00f3ns posteriores, como o Boeing 707 e o Douglas DC-8, empregaron motores en g\u00f3ndolas debaixo das \u00e1s. Boeing afirmou que elixira os motores en g\u00f3ndolas para os seus avi\u00f3ns de pasaxeiros porque os motores encerrados implican un maior risco de fallo catastr\u00f3fico nas \u00e1s no caso dun incendio nos motores. En resposta \u00e1s traxedias do Comet, os fabricantes tam\u00e9n desenvolveron formas de probar a presurizaci\u00f3n, \u00e1s veces indo tan lonxe como para investigar a descompresi\u00f3n r\u00e1pida; posteriores peles da fuselaxe eran dun grosos superior \u00e1 do Comet.\nVariantes.\nComet 1.\nO Comet 1 de fiestras cadradas foi o primeiro modelo producido, fabric\u00e1ndose un total de 12 avi\u00f3ns. Seguindo de preto as caracter\u00edsticas de dese\u00f1o dos dous prototipos, o \u00fanico cambio destacable foi a adopci\u00f3n dunha tren de aterraxe principal con catro rodas cada lado, substitu\u00edndo ao dunha \u00fanica roda. O Comet 1 estaba equipado con catro motores Ghost 50 Mk 1 (despois substitu\u00eddos polos m\u00e1is potentes Ghost DGT3). A emvergadura era de 35 m, e a lonxitude total de 28 m. O seu peso m\u00e1ximo de engalaxe estaba por riba dos 48 000 kg e pod\u00eda transportar ata 44 pasaxeiros.\nComet 2.\nO Comet 2 ti\u00f1a unha \u00e1 lixeiramente m\u00e1is longa, maior capacidade de combustible e motores Rolls-Royce Avon m\u00e1is potentes, mellorando todo iso o alcance e o rendemento do avi\u00f3n; a s\u00faa fuselaxe era 0,94 metros m\u00e1is longa que a do Comet 1. Tam\u00e9n se ralizaron alg\u00fan cambios para adaptalo mellor a operaci\u00f3ns transatl\u00e1nticas. Tras os desastres do Comet 1, estes modelos reconstru\u00edronse cun recubrimento m\u00e1is groso e fiestras redondas, e os motores Avon pasaron a ter entradas de aire maiores e as sa\u00eddas de chorro curvadas cara a f\u00f3ra. BOAC pediu 12 unidades do Comet 2 con 44 asentos para a s\u00faa ruta do Atl\u00e1ntico Sur. O primeiro avi\u00f3n de produci\u00f3n (G-AMXA) voou o 27 de agosto de 1953. A\u00ednda que eses avi\u00f3ns comport\u00e1ronse ben nos voos de proba no Atl\u00e1ntico Sur, o seu alcance a\u00ednda non se adaptaba ao Atl\u00e1ntico Norte. Todos os Comet 2 ag\u00e1s catro asign\u00e1ronse \u00e1 Royal Air Force e as s\u00faas entregas comezaron en 1955. A modificaci\u00f3n do seu interior permitiu que o Comet 2 puidese ser usado en varios roles. Para transporte VIP, modific\u00e1ronse os asentos e comodidades e incorpor\u00e1ronse disposici\u00f3ns para transportar equipos m\u00e9dicos, inclu\u00eddos pulm\u00f3ns de ferro. M\u00e1is tarde engad\u00edronse a alg\u00fans dos avi\u00f3ns capacidades especializadas de intelixencia de sinais e vixilancia electr\u00f3nica.\nComet 3.\nO Comet 3, que voou por vez primeira o 19 de xullo de 1954, era un Comet 2 alongado 4,70 m e impulsado por motores Avon M502 que desenvolv\u00edan 44 kN. A variante engad\u00eda tanques de combustible en vainas nas \u00e1s, e ofrec\u00eda unha maior capacidade e alcance. O Comet 3 estaba destinado a seguir sendo unha serie de desenvolvemento xa que non incorporaba as modificaci\u00f3ns de reforzo da fuselaxe da \u00faltima serie do avi\u00f3n, e non era capaz de ser totalmente presurizado. S\u00f3 se comezaron a constru\u00edr dous Comet 3; G-ANLO, o \u00fanico Comet 3 con capacidade para voar, realizou demostraci\u00f3ns no Farnborough SBAC Show en setembro de 1954. O outro Comet 3 non chegou a completarse ata os est\u00e1ndares de produci\u00f3n e usouse principalmente para probas estruturais baseadas en terra e tecnol\u00f3xicas durante o desenvolvemento do Comet 4, que ti\u00f1a un tama\u00f1o semellante. Outras nove fuselaxes de Comet 3 non chegaron a completarse e a s\u00faa construci\u00f3n abandonouse en Hatfield. Coas cores de BOAC, o G-ANLO foi pilotado por John Cunningham nunha maratoniana xira de promoci\u00f3n ao redor do mundo en decembro de 1955. Como banco de probas voante, posteriormente foi modificado coa instalaci\u00f3n de motores Avon RA29, ademais de colocarlle \u00e1s con menor envergadura como o Comet 3B e realizou voos de demostraci\u00f3n coa librea de British European Airways (BEA) no Farnborough Airshow en setembro de 1958. Asignado en 1961 \u00e1 Blind Landing Experimental Unit (BLEU) na base de RAE Bedford, o derradeiro rol como banco de probas do G-ANLO foi en experimentos con sistemas autom\u00e1ticos de aterraxe. Cando se retirou en 1973, a fuselaxe usouse para probas con amortecedores de escuma antes de que fose rescatado en BAE Woodford, para servir como maqueta para o Nimrod.\nComet 4.\nO Comet 4 foi unha mellora do alongado Comet 3 con a\u00ednda m\u00e1is capacidade de combustible. O dese\u00f1o progresara significativamente dende o Comet 1 orixinal, medrando 5,64 metros e sentando nunha configuraci\u00f3n t\u00edpica entre 74 e 81 pasaxeiros en comparaci\u00f3n cos 36-44 do Comet 1 (pod\u00edan acomodarse ata 119 nunha configuraci\u00f3n especial ch\u00e1rter na serie 4C). O Comet 4 foi consideradoa serie definitiva, con maior alcance, m\u00e1is velocidade de cruceiro e maior peso m\u00e1ximo na engalaxe. Esas melloras foron posibles principalmente grazas aos motores Avon, co dobre de pulo que os Ghost do Comet 1. As entregas a BOAC comezaron o 30 de setembro de 1958 con dous avi\u00f3ns de 48 asentos que foron usados para iniciar os primeiros servizos transatl\u00e1nticos.\nAs d\u00faas derradeiras fuselaxes de Comet 4C us\u00e1ronse para constru\u00edr prototipos do avi\u00f3n de patrulla mar\u00edtima Hawker Siddeley Nimrod. Un Comet 4C (SA-R-7) foi pedido por Saudi Arabian Airlines cunha eventual disposici\u00f3n para a Real Forza A\u00e9rea de Arabia Saudita, para ser usado en exclusiva polo rei Saud bin Abdul Al-Aziz. Extensamente modificado na f\u00e1brica, o avi\u00f3n inclu\u00eda unha cabina VIP na parte dianteira, unha cama, ba\u00f1os especiais con accesorios de ouro, e ti\u00f1a unha distingueda librea verde, ouro e branco coas \u00e1s e a parte baixa da fuselaxe pu\u00eddas, comisionada ao artista John Stroud. Tras o seu primeiro voo este Comet 4C especial foi descrito como \"o primeiro reactor executivo do mundo\".\nProposta de Comet 5.\nO Comet 5 prop\u00faxose como unha mellora dos anteriores modelos, inclu\u00edndo unha fuselaxe m\u00e1is ancha con cinco filas de asentos, unha \u00e1 con maior \u00e1ngulo e motores Rolls-Royce Conway en g\u00f3ndolas. Sen o apoio do Ministerio de Transporte, a proposta languideceu como un avi\u00f3n hipot\u00e9tico e nunca se chegou a realizar.\nHawker Siddeley Nimrod.\nOs dous derradeiros Comet 4C producidos modific\u00e1ronse como os prototipos XV148 e XV147 para cumprir un requisito para un avi\u00f3n de patrulla mar\u00edtima para a Royal Air Force; inicialmente chamado \"Maritime Comet\", o dese\u00f1o finalmente designouse Type HS 801. Esta variante converteuse no Hawker Siddeley Nimrod e os avi\u00f3ns de produci\u00f3n fabric\u00e1ronse na factor\u00eda de Hawker Siddeley no aer\u00f3dromo de Woodford. O Nimrod entrou en servizo en 1969 e produc\u00edronse cinco variantes. O derradeiro Nimrod retirouse no mes de xu\u00f1o de 2011.\nOperadores.\nOs operadores orixinais dos primeiros Comet 1 e Comet 1A forn BOAC, Union A\u00e9romaritime de Transport e Air France. Todos os primeiros Comet retir\u00e1ronse do servizo debido \u00e1s investigaci\u00f3ns dos accidentes, durante as cales os pedidos de British Commonwealth Pacific Airlines, Japan Air Lines, L\u00ednea Aeropostal Venezolana, National Airlines, Pan American World Airways e Panair do Brasil foron cancelados. Cando o redese\u00f1ado Comet 4 entrou en servizo foi operado por BOAC, Aerol\u00edneas Argentinas e East African Airways, mentres que a variante Comet 4B foi usado por BEA e Olympic Airways e a Comet 4C por Kuwait Airways, Mexicana, Middle East Airlines, Misrair Airlines e Sudan Airways.\nOutros operadores usaron o Comet a trav\u00e9s de acordos de alugueiro ou a trav\u00e9s de compras de aparellos de segunda man. Os Comet 4 de BOAC alug\u00e1ronse a Air Ceylon, Air India, AREA Ecuador, Central African Airways e Qantas Empire Airways; despois de 1965 os aparellos vend\u00e9ronse a AREA Ecuador, Dan-Air, Mexicana, Malaysian Airways, e aos Ministerio de Defensa. Os Comet 4B de BEA voaron para Cyprus Airways, Malta Airways e Transportes A\u00e9reos Portugueses. Channel Airways obtivo cinco Comet 4B de BEA en 1970 para viaxes ch\u00e1rter inclusivas. Dan-Air mercou todos os Comet 4 en voo de finais dos 60 aos 70; alg\u00fans foron para conseguir pezas de reposto, pero a meirande parte deles foron operados nos voos ch\u00e1rter da aeroli\u00f1a; un total de 48 Comet foron mercados por Dan-Air.\nEn servizo militar, a Royal Air Force brit\u00e1nica foi o operador m\u00e1is grande, co 51 Squadron (1958-1975; Comet C2, 2R), 192 Squadron (1957-1958; Comet C2, 2R), 216 Squadron (1956-1975; Comet C2 e C4), e o Royal Aircraft Establishment usaron o avi\u00f3n. A Real Forza A\u00e9rea do Canad\u00e1 tam\u00e9n operou Comet 1As (posteriormente actualizado ao 1XB) no seu 412 Squadron dende 1953 ata 1963.\nAccidentes e incidentes.\nA Comet estivo implicado en 26 accidentes con perda de casco, inclu\u00eddos 13 deles fatais con 426 mortes. O primeiro accidente mortal, ocorrido durante un engalaxe en Karachi o 3 de marzo de 1953 cu Comet 1A de Canadian Pacific Airlines, achacouse a un erro do piloto. Tres accidentes fatais do Comet 1 debido a problemas estruturais, o voo 783 de BOAC o 2 de maio de 1953, o voo 781 de BOAC o 10 de xaneiro de 1954 e o voo 201 de South African Airways o 8 de abril de 1954, levaron a que toda a frota de Comet quedase en terra. Despois de que se implemantasen modificaci\u00f3ns no dese\u00f1o, os servizos reanud\u00e1ronse o 4 de outubro de 1958 co Comet 4.\nO erro dos pilotos co resultado de voo controlado contra o terreo foi a causa de cinco accidentes fatais do Comet 4: un de Aerol\u00edneas Argentinas esnafrouse preto de Asunci\u00f3n o 27de agosto de 1959, o voo 322 de Aerol\u00edneas Argentinas en Campinas, preto de S\u00e3o Paulo, o 23 de novembro de 1961, o voo 869 de United Arab Airlines na monta\u00f1as Khao Yai en Tailandia o 19 de xullo de 1962, un exemplar so Goberno de Arabia Saudita nos Alpes italianos o 20 de marzo de 1963, e o voo 844 de United Arab Airlines en Tripoli o 2 de xaneiro de 1971. Un Comet de Dan-Air esnafrouse no macizo do Montseny o 3 de xullo de 1970 e o accidente atribu\u00eduse a erros de navegaci\u00f3n do control de tr\u00e1fico a\u00e9reo e dos pilotos. Outros accidentes fatais do Comet 4 inclu\u00edron un avi\u00f3n de British European Airways esnafrado en Ancara por un erro nos instrumentos o 21 de decembro de 1961, o voo 869 de United Arab Airlines esnafrado en Bombai en severas condici\u00f3ns meteorol\u00f3xicas o 28 de xullo de 1963, e o ataque terrorista do voo 284 de Cyprus Airways preto da costa turca o 12 de outubro de 1967.\nNove Comet, inclu\u00eddos Comet 1 operados por BOAC e Union Aeromaritime de Transport e Comet 4 voados por Aerol\u00edneas Argentinas, Dan-Air, Malaysian Airlines e United Arab Airlines, quedaron danados sen posibilidade de ser reparados durante accidentes en engalaxes ou aterraxes tendo sobrevivido todos os seus ocupantes. Un incendio nun hangar danou un Comet 2R do No. 192 Squadron da RAF Comet 2R, que non puido ser reparado, o 13 de setembro de 1957, e tres Comet 4 de Middle East Airlines Comet 4C foron destru\u00eddos por tropas de Israel en Beirut o 28 de decembro de 1968.\nAvi\u00f3ns en exhibici\u00f3n.\nDende o seu retiro sobreviviron tres Comet da primeira xeraci\u00f3n en museos. O \u00fanico Comet 1 completo que queda, un Comet 1XB with co rexistro G-APAS, o derradeiro Comet 1 en ser fabricado, est\u00e1 exposto no Museo da RAF de Cosford. A\u00ednda que est\u00e1 pintado coas cores de BOAC, nunca voou coa aeroli\u00f1a, tendo sido entregado primeiro a Air France e despois ao Ministerio de Subministraci\u00f3ns tras ser convertido nun 1XB; este avi\u00f3n tam\u00e9n operou coa RAF como XM823. A \u00fanica fuselaxe supervivente coas fiestras cadradas orixinais, parte dun Comet 1A rexistrado F-BGNX, foi restaurada e at\u00f3pase exposta no de Havilland Aircraft Museum en Hertfordshire, Inglaterra. Un Comet C2 \"Sagittarius\" con n\u00famero de serie XK699, estivo exposto na entrada da base RAF Lyneham en Wiltshire dende 1987. En 2012, cos plans de peche da base, o avi\u00f3n \u00eda ser desmantelado e enviado ao Museo da RAF de Cosford onde ser\u00eda montado para expo\u00f1elo. O movemento cancelouse debido ao seu nivel de corrosi\u00f3n e a meirande parte da fuselaxe desg\u00fcazouse en 2013, acabando a s\u00faa cabina de mando na Boscombe Down Aviation Collection, no aer\u00f3dromo Old Sarum.\nExisten seis Comet 4 completos en museos. O Museo Imperial da Guerra de Duxford ten un Comet 4 (G-APDB), orixinalmente estivo coas cores de Dan-Air como parte da s\u00faa Flight Line Display, e despois coa librea de BOAC no seu edificio AirSpace. Un Comet 4B (G-APYD) est\u00e1 almacenado en instalaci\u00f3ns do Museo de Ciencia de Wroughton, en Wiltshire, Inglaterra. Existen Comet 4C en exposici\u00f3n no \"Flugausstellung Peter Junior\" de Hermeskeil, Alema\u00f1a (G-BDIW), o Museo do Centro de Restauraci\u00f3n de Voo preto de Everett, Washington (N888WA), e no Museo Nacional de Voo preto de Edinburgo (G-BDIX).\nO derradeiro Comet en voar, o Comet 4C \"Canopus\" (XS235), mantense en condici\u00f3ns de funcionamento no aer\u00f3dromo de Bruntingthorpe, onde realiza carreiras de rodaxe de forma regular. Dende os anos 2000s, varias partes propuxeron restaurar o \"Canopus\", que \u00e9 mantido por un grupo de voluntarios, para que puidese voar. O aer\u00f3dromo de Bruntingthorpe tam\u00e9n ten en exposici\u00f3n un Hawker Siddeley Nimrod MR2."}
{"id": "198646", "revid": "89787", "url": "https://gl.wikipedia.org/wiki?curid=198646", "title": "Salvador, Ba\u00eda", "text": "Salvador \u00e9 a capital do estado de Ba\u00eda e a terceira cidade do Brasil en poboaci\u00f3n. Ti\u00f1a 2.443.107 habitantes segundo o censo demogr\u00e1fico 2000. Foi fundada en 1549 co nome de \"Cidade de S\u00e3o Salvador da Bahia de Todos os Santos\". Foi a primeira capital do Brasil, de 1549 ata o 1763.\nHistoria.\nA historia urbana de Salvador deu inicio coa chegada de europeos ao territorio dos tupinambas en dita ba\u00eda. En concreto foi un naufraxio en 1510 o que trouxo os primeiros colonos \u00f3 lugar, sinaladamente o portugu\u00e9s Diogo \u00c1lvares Correia, que os indios chamaron Caramur\u00fa e que se integrou entre eles. En 1535 coa s\u00faa muller, a india Catarina Paragua\u00e7u convertida ao catolicismo, erixiron a Capela de Nossa Senhora de Gra\u00e7a preto de onde viv\u00edan e no ano seguinte arribou o primeiro \"donatario\" pola coroa portuguesa da Capitan\u00eda da Bahia, Francisco Pereira quen, coa s\u00faa axuda ante os ind\u00edxenas, fundou un primeiro asentamento naquel sitio, a \"Vila de Pereira\" na boca da ba\u00eda (barrio de Barra, uns dous quil\u00f3metros ao sur da fundaci\u00f3n posterior), a car\u00f3n do Alto de San Antonio con porto na pequena enseada costeira, erguendo o chamado Castelo de Pereira. En 1545 os tupinambas arrasaron o poboado.\nFundaci\u00f3n como capital da colonia.\nCatro anos despois, en 1549, chegou Tom\u00e9 de Sousa como gobernador xeral da colonia do Brasil co mandato de fundar al\u00ed (pola posici\u00f3n central da Capitan\u00eda da Bahia) unha vila para sede do goberno. Elixiu a defendible posici\u00f3n dos altos ou cant\u00eds (75 m ) sobor da costa m\u00e1is ao interior da ba\u00eda. Un recinto triangular reticulado e fortificado de tres portas e baixada \u00f3 mar (con peirao no ancoradoiro) que foi nomeada \"S\u00e3o Salvador\" (pasando a chamarse \"Vila Velha\" o antigo asentamento) conti\u00f1a unha praza principal coa casa do goberno (hoxe a Praza do Municipio) e outra pequena cunha igrexa parroquial (Ajuda) erixida polos xesu\u00edtas. Axi\u00f1a estes quixeron constru\u00edren un colexio e un templo maior (despois a S\u00e9, 1581) e as\u00ed a cidade ampliouse \u00f3 norte da praza principal , onde ga\u00f1ou un novo centro arredor da Praza da S\u00e9. Ata finais do s\u00e9culo XVI a\u00ednda seguiu a s\u00faa expansi\u00f3n setentrional, co Terreiro de Xes\u00fas entre un novo e m\u00e1is grande colexio xesu\u00edta (1558) e San Francisco , cara \u00f3 convento do Carmo fora do novo cinto de murallas. Na franxa costeira, servindo ao porto, foi conform\u00e1ndose a \"Cidade Baixa\" a car\u00f3n da igrexa da Concepci\u00f3n da Praia .\nS\u00e9culos XVII e XVIII: Esplendor.\nDespois dos ataques e breve ocupaci\u00f3n holandesa (que represaron o r\u00edo das Tripas no leste) no primeiro terzo do s\u00e9culo XVII, Salvador prosperou coma centro administrativo e unha florecente econom\u00eda baseada na exportaci\u00f3n de cana de azucre e o comercio de escravos.\nLimitada orograficamente na direcci\u00f3n oeste-leste polos cant\u00eds do mar e o barranco do r\u00edo das Tripas respectivamente, a consolidaci\u00f3n urbana era obrigada na direcci\u00f3n norte-sur: ao norte, entre o Terreiro de Xes\u00fas e o convento do Carmo configurouse o que devir\u00eda en chamarse o Pelourinho (cuxo centro, o Largo do Pelourinho, ocupou a Porta do Carmo demolida en 1780) continuando m\u00e1is al\u00f3 ata Santo Ant\u00f3nio al\u00e9m do Carmo; ao sur creceu o barrio de S\u00e3o Bento arredor do mosteiro hom\u00f3nimo e m\u00e1is al\u00f3, na porta hom\u00f3nima (tam\u00e9n demolida a fins do XVIII) configurouse a Praza da Piedade que abr\u00eda os futuros crecementos burgueses do sur (barrio da Vit\u00f3ria).\nO s\u00e9culo XVIII foi o do esplendor tardobarroco da capital do ent\u00f3n vicerreinado, cando se erixiron numerosos templos e residencias palacianas nese estilo. Despois de 1763 a capitalidade colonial mudou para R\u00edo de Xaneiro e trala independencia do Brasil en 1823 a cidade declinou lentamente en beneficio do industrializado sur do pa\u00eds.\nS\u00e9culos XIX e XX: Decadencia.\nEn 1873 foi inaugurado o \"Elevador Lacerda\", importante novidade na dif\u00edcil comunicaci\u00f3n entre as cidades Alta e Baixa e futura icona da vila . Precisamente na Cidade Baixa os sucesivos recheos, que comezaran no s\u00e9culo XVIII, tiveron o seu pulo m\u00e1is importante entre 1860 e 1915 ga\u00f1ando superficie para as ampliaci\u00f3ns portuarias e unha nova \u00e1rea urbana, Comercio .\nFoi unha \u00e9poca na que, co gallo da modernizaci\u00f3n, se crearon novas infraestruturas (Avenida J.J. Seabra, 1912-16, que abr\u00eda o crecemento ao leste no canto do r\u00edo das Tripas xa soterrado a finais do XIX) pero tam\u00e9n se destru\u00edu gran parte do legado da cidade hist\u00f3rica, sinaladamente a S\u00e9 (1933), para deixar paso aos tranv\u00edas; substitu\u00edda pola igrexa xesu\u00edta do Terreiro de Xes\u00fas como nova Bas\u00edlica Catedral ). As clases acomodadas foron deixando a Cidade Alta cara \u00f3 sur (bordo litoral) mentres que aquela se deterioraba caendo na marxinaci\u00f3n. A pen\u00ednsula de Itapagipe ao noroeste foi ocupada por unha incipiente industria e clases populares .\nEn 1939 descubriuse petr\u00f3leo no norte do termo municipal. Foi o comezo da verdadeira industrializaci\u00f3n da vila (1953, asentamento de Petrobras e despois outras industrias do refino) e con ela a chegada de continxentes de inmigraci\u00f3n do rural que en poucas d\u00e9cadas fixeron da decadente vila colonial unha pequena metr\u00f3pole .\nClima.\nSalvador ten un clima tropical c\u00e1lido, con choivas no inverno e no ver\u00e1n. As temperaturas m\u00ednimas no inverno poden descender ao redor de 20\u00a0\u00b0C, e as m\u00e1ximas no ver\u00e1n roldan os 36\u00a0\u00b0C. A brisa, proveniente do Oc\u00e9ano Atl\u00e1ntico, mant\u00e9n unha temperatura agradable ata nos d\u00edas m\u00e1is quentes de ver\u00e1n. A zona da cidade contigua \u00e1 costa atl\u00e1ntica recibe fortes ventos que chegan dende o mar.\nEconom\u00eda.\nA cidade ten un desenvolvido comercio e servizos, un importante porto e unha zona industrial (Complexo Petroqu\u00edmico de Cama\u00e7ari) na s\u00faa rexi\u00f3n metropolitana.\nTurismo.\nSalvador ten como atracci\u00f3ns tur\u00edsticas os seus edificios e monumentos hist\u00f3ricos, como os da rexi\u00f3n do Pelourinho, e as s\u00faas praias.\nPraias.\nSalvador ten numerosas praias ao longo da costa atl\u00e1ntica e da Ba\u00eda de Todos os Santos. As principais praias urbanas son Itapu\u00e3, Praia dos Artistas, e Porto da Barra. As praias da cidade atraen tanto aos habitantes locais como a turistas, principalmente debido \u00e1 agradable temperatura da auga. Algunhas praias contan con restaurantes t\u00edpicos situados sobre a area onde se preparan mariscos e diversas bebidas. Ademais, nas praias p\u00f3dense atopar postos de \"bahianas\", onde se pode comer o \"acaraj\u00e9\", comida t\u00edpica afro-brasileira a base de feix\u00f3n e camar\u00f3n."}
{"id": "198647", "revid": "85894", "url": "https://gl.wikipedia.org/wiki?curid=198647", "title": "Agualta, Aguasantas, Cerdedo-Cotobade", "text": "Agualta \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198648", "revid": "85894", "url": "https://gl.wikipedia.org/wiki?curid=198648", "title": "O Campo, Aguasantas, Cerdedo-Cotobade", "text": "O Campo \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198649", "revid": "85894", "url": "https://gl.wikipedia.org/wiki?curid=198649", "title": "A Casa Grande, Aguasantas, Cerdedo-Cotobade", "text": "A Casa Grande \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198650", "revid": "85894", "url": "https://gl.wikipedia.org/wiki?curid=198650", "title": "O Castro, Aguasantas, Cerdedo-Cotobade", "text": "O Castro \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198651", "revid": "85894", "url": "https://gl.wikipedia.org/wiki?curid=198651", "title": "O Coto, Aguasantas, Cerdedo-Cotobade", "text": "O Coto \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198652", "revid": "85894", "url": "https://gl.wikipedia.org/wiki?curid=198652", "title": "A Covi\u00f1a, Aguasantas, Cerdedo-Cotobade", "text": "A Covi\u00f1a \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198653", "revid": "85894", "url": "https://gl.wikipedia.org/wiki?curid=198653", "title": "Penelas, Aguasantas, Cerdedo-Cotobade", "text": "Penelas \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado.\nNo lugar at\u00f3pase a ermida de San Xos\u00e9."}
{"id": "198654", "revid": "85894", "url": "https://gl.wikipedia.org/wiki?curid=198654", "title": "A Portela, Aguasantas, Cerdedo-Cotobade", "text": "A Portela \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198655", "revid": "85894", "url": "https://gl.wikipedia.org/wiki?curid=198655", "title": "Trasdonabal, Aguasantas, Cerdedo-Cotobade", "text": "Trasdonabal \u00e9 un lugar da parroquia de Aguasantas, no concello pontevedr\u00e9s de Cerdedo-Cotobade. Actualmente est\u00e1 deshabitado."}
{"id": "198660", "revid": "865", "url": "https://gl.wikipedia.org/wiki?curid=198660", "title": "B-52 Stratofortress", "text": ""}
{"id": "198661", "revid": "865", "url": "https://gl.wikipedia.org/wiki?curid=198661", "title": "B-36 Peacemaker", "text": ""}
{"id": "198666", "revid": "1576", "url": "https://gl.wikipedia.org/wiki?curid=198666", "title": "A-10 Thunderbolt II", "text": ""}
{"id": "198669", "revid": "865", "url": "https://gl.wikipedia.org/wiki?curid=198669", "title": "F-14 Tomcat", "text": ""}
{"id": "198670", "revid": "865", "url": "https://gl.wikipedia.org/wiki?curid=198670", "title": "F-15 Eagle", "text": ""}
{"id": "198671", "revid": "131329", "url": "https://gl.wikipedia.org/wiki?curid=198671", "title": "Alberto V\u00e1zquez", "text": "Alberto V\u00e1zquez Rico, nado na Coru\u00f1a en 1980, \u00e9 un debuxante de banda dese\u00f1ada, ilustrador e director de cine galego.\nPolo seu traballo no cine ga\u00f1ou tres Premios Goya.\nTraxectoria.\nComezou a estudar Belas Artes na Universidade de Vigo e licenciouse pola Universidade de Valencia. O seu labor como debuxante de banda dese\u00f1ada arrinca en 2001. Foi un dos cofundadores do selo editorial Polaqia, co que publicou o seu primeiro \u00e1lbum en solitario en 2002. Tam\u00e9n dirixiu el mesmo fanzines, como \"Fanzine enfermo\", e participado noutros de relevancia ib\u00e9rica como \"Nostros somos los muertos\" ou \"Dos veces breve\". Como ilustrador, ten desenvolvido diversos traballos para xornais e revistas, entre eles \"El Pa\u00eds\".\nPero \u00e9 sobre todo co\u00f1ecido pola s\u00faa faceta como autor de novelas gr\u00e1ficas. Unha desas obras, \"Psiconautas\", foi levada ao cinema nunha produci\u00f3n guionizada e dirixida conxuntamente por el e mais polo vasco Pedro Rivero, baixo o nome \"Birdboy\". Esta curtametraxe de animaci\u00f3n ga\u00f1ou o Premio Goya \u00e1 mellor curtametraxe de animaci\u00f3n e foi preseleccionada para os Oscar.\nPosteriormente realizou unha longametraxe baseada nesa curta, \"Psiconautas, los ni\u00f1os olvidados\". O filme ga\u00f1ou o Goya \u00e1 mellor pel\u00edcula de animaci\u00f3n en 2017. Nese mesmo ano, Alberto V\u00e1zquez levou outro Goya pola s\u00faa curta \"Decorado\".\nAdemais \u00e9 percusionista na banda de pop Mano de obra."}
{"id": "198678", "revid": "1505", "url": "https://gl.wikipedia.org/wiki?curid=198678", "title": "Lady Di", "text": ""}
{"id": "198679", "revid": "1576", "url": "https://gl.wikipedia.org/wiki?curid=198679", "title": "F-16 Fighting Falcon", "text": ""}
{"id": "198680", "revid": "1576", "url": "https://gl.wikipedia.org/wiki?curid=198680", "title": "F-22 Raptor", "text": ""}
{"id": "198681", "revid": "865", "url": "https://gl.wikipedia.org/wiki?curid=198681", "title": "F-4 Phantom II", "text": ""}
{"id": "198683", "revid": "865", "url": "https://gl.wikipedia.org/wiki?curid=198683", "title": "F/A-18 Hornet", "text": ""}
{"id": "198684", "revid": "865", "url": "https://gl.wikipedia.org/wiki?curid=198684", "title": "F-86 Sabre", "text": ""}
{"id": "198686", "revid": "56817", "url": "https://gl.wikipedia.org/wiki?curid=198686", "title": "Aroldo", "text": "Aroldo \u00e9 unha \u00f3pera en catro actos con m\u00fasica de Giuseppe Verdi e libreto en italiano de Francesco Maria Piave, baseado e adaptado a partir da s\u00faa anterior colaboraci\u00f3n de 1850, \"Stiffelio\". Foi estreada no Teatro Nuovo Comunale de R\u00edmini o 16 de agosto de 1857 baixo a direcci\u00f3n de Angelo Mariani."}
{"id": "198689", "revid": "1576", "url": "https://gl.wikipedia.org/wiki?curid=198689", "title": "P-39 Airacobra", "text": ""}
{"id": "198690", "revid": "865", "url": "https://gl.wikipedia.org/wiki?curid=198690", "title": "P-40 Warhawk", "text": ""}
{"id": "198691", "revid": "865", "url": "https://gl.wikipedia.org/wiki?curid=198691", "title": "P-47 Thunderbolt", "text": ""}
{"id": "198692", "revid": "865", "url": "https://gl.wikipedia.org/wiki?curid=198692", "title": "B-17 Flying Fortress", "text": ""}
{"id": "198698", "revid": "89787", "url": "https://gl.wikipedia.org/wiki?curid=198698", "title": "Simon Boccanegra", "text": "Simon Boccanegra \u00e9 unha \u00f3pera cun pr\u00f3logo e tres actos, con m\u00fasica de Giuseppe Verdi e libreto en italiano de Francesco Maria Piave, Giuseppe Montanelli e Arrigo Boito (responsable da revisi\u00f3n), baseado nunha obra teatral hom\u00f3nima de Antonio Garc\u00eda Guti\u00e9rrez. A versi\u00f3n orixinal foi estreada en Teatro La Fenice de Venecia o 12 de marzo de 1857. Debido \u00e1s dificultades coa trama orixinal, presentouse unha versi\u00f3n revisada, con trocos de Arrigo Boito, no Teatro alla Scala de Mil\u00e1n o 24 de marzo de 1881. Esta \u00e9 a versi\u00f3n, coa s\u00faa escena da C\u00e1mara do Consello como final do Acto I, que normalmente se representa na actualidade.\nEsta \u00f3pera segue no repertorio, a\u00ednda que non est\u00e1 entre as m\u00e1is representadas; nas estat\u00edsticas de Operabase aparece no posto n.\u00ba 70 das cen \u00f3peras m\u00e1is representadas no per\u00edodo 2005-2010, sendo a 28.\u00aa en Italia e a d\u00e9cimo terceira de Verdi, con 56 representaci\u00f3ns."}
{"id": "198699", "revid": "19415", "url": "https://gl.wikipedia.org/wiki?curid=198699", "title": "Simon Bocanegra", "text": ""}
{"id": "198701", "revid": "89787", "url": "https://gl.wikipedia.org/wiki?curid=198701", "title": "I masnadieri", "text": "I masnadieri (en galego \"Os bandoleiros\") \u00e9 unha \u00f3pera en catro actos con m\u00fasica de Giuseppe Verid e libreto en italiano de Andrea Maffei, baseado na obra teatral \"Die R\u00e4uber\" de Friedrich von Schiller. A s\u00faa estrea tivo lugar no Her Majesty's Theatre de Londres o 22 de xullo de 1847 baixo a direcci\u00f3n do propio compositor.\nEsta \u00f3pera representase pouco; nas estat\u00edsticas de Operabase aparece no posto n.\u00ba 229 das \u00f3peras representadas no per\u00edodo 2005-2010, sendo a 68.\u00aa en Italia e a d\u00e9cimo novena de Verdi, con 11 representaci\u00f3ns no per\u00edodo."}
{"id": "198702", "revid": "98629", "url": "https://gl.wikipedia.org/wiki?curid=198702", "title": "Caterina Cornaro (\u00f3pera)", "text": "Caterina Cornaro ossia La Regina di Cipro (en galego \"Catalina Cornaro ou A ra\u00ed\u00f1a de Chipre\") \u00e9 unha traxedia l\u00edrica ou \u00f3pera nun pr\u00f3logo e dous actos con m\u00fasica de Gaetano Donizetti e libreto en italiano de Giacomo Sacch\u00e8ro, baseado no libreto de Jules-Henri Vernoy de Saint-Georges para a \u00f3pera \"La reine de Chypre\" (1841) de Hal\u00e9vy. Bas\u00e9ase na vida de Caterina Cornaro (1454-1510), ra\u00ed\u00f1a de Chipre de 1474 a 1489. Estreouse no Teatro San Carlo de N\u00e1poles o 12 de xaneiro de 1844.\nEsta \u00f3pera rara vez se representa na actualidade; nas estat\u00edsticas de Operabase aparece con s\u00f3 1 representaci\u00f3n no per\u00edodo 2005-2010."}
{"id": "198704", "revid": "1987", "url": "https://gl.wikipedia.org/wiki?curid=198704", "title": "Erik Axel Karlfeldt", "text": "Erik Axel Karlfeldt, nado en Karlbo o 20 de xullo de 1864 e finado en Estocolmo o 8 de abril de 1931, foi un poeta sueco, secretario da Academia Sueca e premio Nobel de Literatura.\nTraxectoria.\nNacido no seo dunha familia de mineiros, estudou na Universidade de Uppsala e, m\u00e1is tarde, deu clases nunha escola de Djursholm, suburbio de Estocolmo, e nunha escola para adultos. Traballou para a Biblioteca Real de Suecia, en Estocolmo.\nEn 1904, Karlfeldt foi escolleito membro da Academia Sueca, ocupando a cadeira n\u00famero 11. En 1905 foi elixido membro do Instituto Nobel da Academia e, en 1907, do Comit\u00e9 Nobel. En 1912 foi escollido para secretario permanente da Academia, posto que mantivo at\u00e9 a morte.\nA Universidade de Uppsala, \"alma m\u00e1ter\" de Karlfeldt, galardoouno co t\u00edtulo de \"Doctor honoris causa\" en 1917. En 1931 foi galardoado co premio Nobel de Literatura, honra que rexeitara en 1918.\nComo poeta, acadou desde o principio gran popularidade, figurando hoxe en d\u00eda como un dos m\u00e1is poetas suecos m\u00e1is importantes, dotado cun gran sentido do humor e da fantas\u00eda, como se reflicte en \"Fridolins visor\" (\"Baladas de Fridol\u00edn\", 1898), en \"Fridolins lustg\u00e5rd\" (\"O xard\u00edn de Fridol\u00edn\", 1901), \"Flora och Pomona\" (1906) e \"Flora och Bellona\" (1918). A natureza e a vida no campo acostuman ser os temas principais das s\u00faas obras."}
{"id": "198705", "revid": "98629", "url": "https://gl.wikipedia.org/wiki?curid=198705", "title": "Sigrid Undset", "text": "Sigrid Undset, nada en Kalundborg (Dinamarca) o 20 de maio de 1882 e finada en Lillehammer o 10 de xu\u00f1o de 1949, foi unha escritora norueguesa.\nBiograf\u00eda.\nFilla de Ingvald Undset, arque\u00f3logo de renome internacional especializado na Idade de Ferro en Europa, naceu en Dinamarca, pero a s\u00faa familia trasladouse a Noruega cando ela contaba con dous anos. Realizou os seus estudos en Oslo, pero non puido ir \u00e1 universidade a causa da morte do seu pai. Traballou como secretaria nunha importante empresa de enxe\u00f1ar\u00eda cando contaba con dezaseis anos.\nAs s\u00faas primeiras novelas foron \"Fru Marta Oulie\" (1907), \"Jenny\" (1911) e \"Vaaren\" (1914), nas que escribe en contra dos defensores do \u00abamor libre\u00bb. Incrementou e consolidou a s\u00faa fama con \"De kloge jomfruer\" (1918) e o ensaio \"Et kvindesynspunk\" (1919).\nAs s\u00faas obras m\u00e1is co\u00f1ecidas son \"Kristin Lavransdatter\" (1920-1922) e \"Olav Audunss\u00f6n\" (1925-1927), nas que trata o permanente conflito entre o amor terreal e o divino.\nConverteuse ao catolicismo en 1924, experiencia que narrou en \"Gymnadenia\" (1929) e en \"Den br\u00e6ndende busk\" (1930). Profesou na Terceira Orde da Penitencia de Predicadores como Dominica segrar. En 1940 trasladouse aos Estados Unidos, a causa da s\u00faa oposici\u00f3n \u00e1 Alema\u00f1a nazi e a ocupaci\u00f3n alem\u00e1 de Noruega, onde participou activamente en movementos de loita contra os nazis. Volveu a Noruega en 1945, tras a finalizaci\u00f3n da segunda guerra mundial.\nOutras obras que cabe destacar son as novelas \"Den trofaste hustru\" (1936) e \"Madame Dorothea\" (1939), a s\u00faa autobiograf\u00eda, \"Elleve aar\" (1934) e a s\u00faa famosa biograf\u00eda sobre \"Catarina de Siena\" (1951).\nFoi galardoada en 1928 co premio Nobel de Literatura."}
{"id": "198706", "revid": "1131", "url": "https://gl.wikipedia.org/wiki?curid=198706", "title": "Valent\u00edn Garc\u00eda G\u00f3mez", "text": "Valent\u00edn Garc\u00eda G\u00f3mez, nado en Abades (Silleda) o 10 de xu\u00f1o de 1970, \u00e9 un socioling\u00fcista e pol\u00edtico galego.\nTraxectoria.\nLicenciado en Filolox\u00eda Galego-Portuguesa pola Universidade de Santiago de Compostela, cursou mestrado en Administraci\u00f3n Local na mesma universidade. Foi respons\u00e1bel do Servizo de Normalizaci\u00f3n Ling\u00fc\u00edstica do Concello da Estrada (1994-2011). Foi presidente da Coordinadora de Traballadores/as de Normalizaci\u00f3n da Lingua (CTNL) (1996-2002). A finais de 2011 asumiu a coordinaci\u00f3n t\u00e9cnica da Rede de Dinamizaci\u00f3n Ling\u00fc\u00edstica. En xaneiro de 2012 foi nomeado secretario xeral de Pol\u00edtica Ling\u00fc\u00edstica substitu\u00edndo a Anxo Lorenzo Su\u00e1rez.\nNo ano 2017 foi reco\u00f1ecido como Xu\u00edz Honorario do Couto Mixto."}
{"id": "198709", "revid": "15490", "url": "https://gl.wikipedia.org/wiki?curid=198709", "title": "Justus von Liebig", "text": "O bar\u00f3n Justus von Liebig, nado o 12 de maio de 1803 en Darmstadt e finado o 18 de abril de 1873 en M\u00fanic, foi un qu\u00edmico alem\u00e1n que fixo importantes contribuci\u00f3ns \u00e1 qu\u00edmica biol\u00f3xica e agr\u00edcola."}
{"id": "198710", "revid": "75439", "url": "https://gl.wikipedia.org/wiki?curid=198710", "title": "C\u00e9lula principal", "text": "Unha c\u00e9lula principal ou c\u00e9lula principal g\u00e1strica, tam\u00e9n chamada c\u00e9lula cimox\u00e9nica g\u00e1strica ou c\u00e9lula p\u00e9ptica, \u00e9 unha c\u00e9lula da parede estomacal que libera encimas dixestivos como o pepsin\u00f3xeno ou a lipase g\u00e1strica. Estas c\u00e9lulas local\u00edzanse no terzo ou metade inferior das gl\u00e1ndulas g\u00e1stricas da parede do est\u00f3mago, fundamentalmente da zona do \"corpo\" do est\u00f3mago.\nLiberan o pepsin\u00f3xeno cando son estimuladas por unha variedade de factoroes, como a actividade colin\u00e9rxica do nervio vago, a acidez do est\u00f3mago, as hormonas gastrina e secretina, que son secretagogas (promoven a secreci\u00f3n).\nNomenclatura.\nOs termos \"c\u00e9lula principal\" ou \"c\u00e9lula cimox\u00e9nica\" util\u00edzanse para referirse a estas c\u00e9lulas g\u00e1stricas, pero tam\u00e9n se denominan as\u00ed outras c\u00e9lulas doutros tecidos con outras caracter\u00edsticas. Tam\u00e9n se denominan \"c\u00e9lulas principais\" certas c\u00e9lulas da gl\u00e1ndula paratiroide (c\u00e9lula principal paratiroide), dos paraganglios e dos t\u00fabulos colectores dos riles.\nCaracter\u00edsticas.\nSon c\u00e9lulas cuboideas que conte\u00f1en numerosos gr\u00e1nulos secretorios apicais esf\u00e9ricos e moderadamente densos, que conte\u00f1en pepsin\u00f3xeno. No home, entre os gr\u00e1nulos hai uns corpos densos, que probablemente son lisosomas. O n\u00facleo \u00e9 grande. O citoplasma \u00e9 bas\u00f3filo. Os org\u00e1nulos est\u00e1n en posici\u00f3n basal e entre eles destaca un aparato de Golgi supranuclear moi desenvovlvido e un extenso ret\u00edculo endoplasm\u00e1tico rugoso, caracter\u00edsticas ambas das c\u00e9lulas secretoras de prote\u00ednas. A membrana \u00e9 lisa, pero na parte luminal (que d\u00e1 \u00e1 luz da gl\u00e1ndula g\u00e1strica) poden ter uns poucos \"microvilli\" e un delgado glicoc\u00e1lix.\nSecreci\u00f3ns.\nO pepsin\u00f3xeno \u00e9 a principal secreci\u00f3n das c\u00e9lulas principais g\u00e1stricas. O pepsin\u00f3xeno \u00e9 un cim\u00f3xeno, \u00e9 dicir, un proencima que no seu estado inicial est\u00e1 inactivo, pero que ao verterse ao est\u00f3mago sofre unha rotura proteol\u00edtica que o converte na s\u00faa forma activa, que no caso do pepsin\u00f3xeno se denomina pepsina. A pepsina \u00e9 unha protease que degrada as prote\u00ednas dos alimentos, iniciando a dixesti\u00f3n das mesmas, que se completar\u00e1 no duodeno. \nAs c\u00e9lulas principais funcionan en conxunci\u00f3n coas c\u00e9lulas parietais, que liberan o \u00e1cido clorh\u00eddrico g\u00e1strico, que crea un pH \u00e1cido que fai que a estrutura do pepsin\u00f3xeno se abra, e este, de forma autocatal\u00edtica, escinda un segmento da s\u00faa propia mol\u00e9cula, convert\u00e9ndose en pepsina activa.\nA quimosina (ou renina g\u00e1strica) serve para coagular o leite, e secr\u00e9tana moitos animais lactantes, especialmente ruminantes, pero a s\u00faa produci\u00f3n declina despois rapidamente e pasa a predominar a secreci\u00f3n de pepsin\u00f3xeno. Secr\u00e9tase como un proencima chamado proquimosina, que se activa a quimosina en medio \u00e1cido. Nos humanos identificouse un pseudoxene non funcional para unha protease similar \u00e1 quimosina situado no cromosoma 1, pero non se identificou unha protease neonatal humana funcional similar \u00e1 quimosina.\nA produci\u00f3n da lipase g\u00e1strica foi localizada por inmunocitolocalizaci\u00f3n nas c\u00e9lulas principais da mucosa f\u00fandica. \u00c9 unha lipase \u00e1cida que hidroliza os l\u00edpidos, que completar\u00e1n a s\u00faa dixesti\u00f3n no intestino delgado."}
{"id": "198711", "revid": "23204", "url": "https://gl.wikipedia.org/wiki?curid=198711", "title": "Peter Stormare", "text": "Peter Stormare nado como Rolf Peter Ingvar Storm o 27 de agosto de 1953 en Kumla, \u00e9 un actor sueco de cine, teatro e televisi\u00f3n."}
{"id": "198712", "revid": "55340", "url": "https://gl.wikipedia.org/wiki?curid=198712", "title": "Ivor Guest", "text": "Ivor Churchill Guest, 1\u00ba Visconde Wimborne, Conselleiro Privado da S\u00faa Maxestade, nado o 16 de xaneiro de 1873 e finado o 14 de xu\u00f1o de 1939, co\u00f1ecido como The Lord Ashby St Ledgers entre 1910 e 1914 e como The Lord Wimborne entre 1914 e 1918, foi un pol\u00edtico brit\u00e1nico e un dos \u00faltimos Lord Tenente de Irlanda, estando neste cargo durante o Alzamento de Pascua de 1916 en Dubl\u00edn."}
{"id": "198714", "revid": "23204", "url": "https://gl.wikipedia.org/wiki?curid=198714", "title": "Lena Headey", "text": "Lena Kathren Headey, nada o 3 de outubro de 1973 nas Illas Bermudas, \u00e9 unha actriz inglesa."}
{"id": "198715", "revid": "34681", "url": "https://gl.wikipedia.org/wiki?curid=198715", "title": "Augustine Birrell", "text": "Augustine Birrell, Conselleiro Privado da S\u00faa Maxestade e Conselleiro da Ra\u00ed\u00f1a, nado o 19 de xaneiro de 1850 en Wavertree (Inglaterra) e finado o 20 de novembro de 1933 en Londres, foi un escritor e pol\u00edtico ingl\u00e9s. Foi Xefe da Secretar\u00eda de Irlanda entre 1907 e 1916, estando no cargo durante o Alzamento de Pascua de 1916 en Dubl\u00edn, tralo cal presentou a s\u00faa dimisi\u00f3n."}
{"id": "198716", "revid": "23204", "url": "https://gl.wikipedia.org/wiki?curid=198716", "title": "Anxo Lorenzo Su\u00e1rez", "text": "Anxo Lorenzo Su\u00e1rez, nado en Vigo en 1964, \u00e9 un socioling\u00fcista e pol\u00edtico galego.\nTraxectoria.\nLicenciado en Filolox\u00eda Hisp\u00e1nica e doutor pola Universidade Aut\u00f3noma de Barcelona. Foi profesor de Filolox\u00eda Galega e Latina da Universidade de Vigo desde 1992. Foi secretario da comisi\u00f3n de Normalizaci\u00f3n Ling\u00fc\u00edstica en 2004 e coordinador da exposici\u00f3n itinerante As Nosas Palabras. En 2009 foi nomeado secretario xeral de Pol\u00edtica Ling\u00fc\u00edstica. En 2012 foi nomeado secretario xeral de Cultura."}
{"id": "198717", "revid": "6939", "url": "https://gl.wikipedia.org/wiki?curid=198717", "title": "Jos\u00e9 Ram\u00f3n G\u00f3mez Besteiro", "text": ""}
{"id": "198718", "revid": "98629", "url": "https://gl.wikipedia.org/wiki?curid=198718", "title": "A Scanner Darkly (filme)", "text": "A Scanner Darkly \u00e9 un filme estadounidense de ficci\u00f3n cient\u00edfica dirixido por Richard Linklater que se estreou no 2006. Bas\u00e9ase na novela \"A Scanner Darkly\" de Philip K. Dick. \u00d3 igual que xa fixera \"Waking Life\", Linklater mestura animaci\u00f3n e personaxes reais, como nunha novela gr\u00e1fica.\nSinopse.\nNo Condado de Orange, en California, nun futuro onde os Estados Unidos perderon a batalla contra as drogas, un polic\u00eda de inc\u00f3gnito (Keanu Reeves) recibe a orde de espiar \u00f3s seus amigos."}
{"id": "198720", "revid": "23204", "url": "https://gl.wikipedia.org/wiki?curid=198720", "title": "Referendo de independencia de Escocia de 2014", "text": "O goberno de Escocia, presidido por Alex Salmond, propuxo o 10 de xaneiro do 2012 a celebraci\u00f3n dun referendo de independencia de Escocia, que se celebrar\u00eda a m\u00e1is tardar en 2014.\nO goberno brit\u00e1nico presidido por David Cameron declarou o mesmo xaneiro de 2012 que o referendo deber\u00eda convocarse antes de 18 meses e que ter\u00eda que contar coa aprobaci\u00f3n expresa do Parlamento brit\u00e1nico para ser legal. O referendo foi precedido da aprobaci\u00f3n dunha lei que permitiu a celebraci\u00f3n da consulta vinculante que permitir\u00eda a independencia efectiva de Escocia do Reino Unido.\nOs plans para celebrar a consulta rem\u00f3ntanse ao 2009, cando se programaron unha serie de consultas entre diferentes axentes escoceses para acadar os apoios pol\u00edticos necesarios. O programa lexislativo que haber\u00eda de permitir o referendo foi unha peza central das propostas lexislativas do Partido Nacional Escoc\u00e9s durante os anos 2009 e 2010, as\u00ed como durante a campa\u00f1a electoral para as elecci\u00f3ns ao Parlamento de Escocia de 2011, nas cales conseguiron uns resultados excelentes e a maior\u00eda absoluta no Parlamento de Escocia.\nA idade legal para votar no referendo foi situada nos 16 anos no canto dos 18 habituais noutras elecci\u00f3ns en Escocia e no Reino Unido.\nO referendo celebrouse o 18 de setembro do ano 2014 cun resultado favorable a uni\u00f3n co resto do Reino Unido cunha alta participaci\u00f3n do 84'59% do censo. Os votos contrarios \u00e1 independencia acadaron o 55'3% contra o 44'7% que votou a favor de se converter nun estado independente. Como consecuencia da derrota o primeiro ministro escoc\u00e9s, Alex Salmonds, dimitiu do cargo.\nA pesar do resultado negativo \u00e1 independencia, a importante cantidade de votos a prol da mesma fixo que o parlamento brit\u00e1nico e o escoc\u00e9s pactasen un aumento das competencias deste \u00faltimo que se plasmaron na reforma da chamada lei de Escocia no ano 2016.\nTras o referendo sobre a permanencia na UE do Reino Unido, no que a maior\u00eda do pobo brit\u00e1nico decidiu marchar da UE, o goberno escoc\u00e9s veu en pedir un novo referendo pola independencia de Escocia xa que en t\u00f3dolos distritos electorais escoceses ga\u00f1ara a opci\u00f3n da permanencia na UE.\nAntecedentes.\nNon existen precedentes dun referendo de independencia realizado en Escocia. En 1979 realizouse un referendo para reinstaurar a asemblea lexislativa de Escocia trala s\u00faa suspensi\u00f3n en 1707 que non prosperou, mais que sa\u00edu favorable nunha nova consulta levada a cabo en 1997, o que supuxo a recuperaci\u00f3n do Parlamento escoc\u00e9s."}
{"id": "198721", "revid": "98629", "url": "https://gl.wikipedia.org/wiki?curid=198721", "title": "Os amigos de Peter", "text": "Os amigos de Peter (en ) \u00e9 un filme brit\u00e1nico dirixido por Kenneth Branagh que se estreou en 1992. Estreouse en galego na TVG o 11 de xullo de 2000.\nSinopse.\nPeter (Stephen Fry) convida os seus mellores amigos, \u00f3s que non ve dende hai dez anos, a festexa-la Noitevella na s\u00faa mansi\u00f3n: son os amigos entra\u00f1\u00e1beis do colexio, cos que representaba obras de teatro e revistas musicais. Xuntos, div\u00edrtense, pero tam\u00e9n saen a relucir os seus problemas, os seus so\u00f1os e esperanzas rotos, pero o que ning\u00fan imaxina \u00e9 a sorpresa que Peter lles ten agochada para o final da festa."}
{"id": "198722", "revid": "98629", "url": "https://gl.wikipedia.org/wiki?curid=198722", "title": "Once (filme)", "text": "Once \u00e9 un filme irland\u00e9s dirixido por John Carney que se estreou no 2007. Est\u00e1 protagonizado por Glen Hansard e Mark\u00e9ta Irglov\u00e1 que interpretan a dous m\u00fasicos que se co\u00f1ecen en Dubl\u00edn, Irlanda. Hansard e Irglov\u00e1 xa ti\u00f1an colaborado xuntos como m\u00fasicos no grupo Swell Season, e eles compuxeron e interpretaron as canci\u00f3ns orixinais do filme.\n\"Once\" estivo varios anos en desenvolvemento no Irish Film Board e tivo un orzamento de \u20ac112\u00a0000. Foi un \u00e9xito comercial, acadando importantes recadaci\u00f3ns nos Estados Unidos. Recibiu premios como o premio Spirit \u00f3 mellor filme estranxeiro no ano 2007. A canci\u00f3n de Hansard e Irglov\u00e1 \"Falling Slowly\" ga\u00f1ou o Oscar \u00e1 mellor canci\u00f3n orixinal, e a banda sonora conseguiu un nomeamento \u00f3s Premios Grammy.\nSinopse.\nGlen Hansard interpreta a un cantante e compositor que act\u00faa nas r\u00faas de Dubl\u00edn, cando non est\u00e1 traballando na tenda do seu pai (Bill Hodnett). Durante o d\u00eda, para ga\u00f1ar alg\u00fans cartos, interpreta temas co\u00f1ecidos para os transe\u00fantes, pero polas noites, toca os seus propios temas nos que fala de como o deixou a s\u00faa moza. O seu talento non pasa desapercibido a unha inmigrante checa (Mark\u00e9ta Irglov\u00e1) que vende flores na r\u00faa. Ela tampouco tivo sorte no amor e, para sentirse un pouco mellor, escribe canci\u00f3ns sobre o tema, pero, a diferenza de Glen, nunca as interpreta en p\u00fablico. Os dous acaban de improviso facendo un dueto nunha tenda de m\u00fasica, e ser\u00e1 ent\u00f3n cando descubran que hai algo os une."}
{"id": "198723", "revid": "25871", "url": "https://gl.wikipedia.org/wiki?curid=198723", "title": "Rafa S\u00e1ez", "text": "Rafael Carlos S\u00e1ez Aboal, nado na Seca (Pontevedra) o 2 de abril de 1962, \u00e9 un exfutbol\u00edsta e adestrador galego.\nTraxectoria.\nComezou a s\u00faa carreira como futbolista no Cultural Mourente, Salgueiri\u00f1os CF e Arousa SC, onde iniciou a s\u00faa traxectoria profesional na tempada 1979-1980. Despois pasou ao Pontevedra CF, onde estivo 6 campa\u00f1as, chegando a ser capit\u00e1n do equipo.\nCon 18 anos fundou a Agrupaci\u00f3n Cultural Deportiva A Seca da que foi presidente e adestrador durante 15 tempadas, convert\u00e9ndoa nun referente do f\u00fatbol base. Comezou a exercer como adestrador como seleccionador da Delegaci\u00f3n de Pontevedra, e da Federaci\u00f3n Galega de F\u00fatbol nas categor\u00edas Sub-15 e Sub-17.\nSeis anos despois debutou como adestrador no Pontevedra FC pasando de ser o segundo adestrador de Roberto Robles a substitu\u00edlo no cargo. En 2001 pasou a adestrar as categor\u00edas inferiores do Celta de Vigo, destacando a tempada 2003-2004 co Celta de Vigo B, clasificado para a fase de ascenso a Segunda Divisi\u00f3n Espa\u00f1ola. Despois foi co-adestrador do primeiro equipo xunto con Ram\u00f3n Carnero durante as \u00faltimas 8 xornadas.\nTras un breve paso polo CD Logro\u00f1\u00e9s e Pontevedra CF dende o ano 2011 desempe\u00f1a o cargo de Director da Escola de Adestradores da Federaci\u00f3n Galega de F\u00fatbol."}
{"id": "198724", "revid": "54334", "url": "https://gl.wikipedia.org/wiki?curid=198724", "title": "Mantiq al-Tair", "text": "Mantiq al-Tair ( \u0645\u0646\u0637\u0642\u200c\u0627\u0644\u0637\u06cc\u0631 en persa, \"A conferencia dos paxaros\" ou \"Coloquio dos paxaros\" en galego) \u00e9 un libro escrito \u00f3 redor dos s\u00e9culos XII/XIII polo poeta persa Farid Udd\u00edn Attar.\nArgumento.\n\u00c9 unha epopea m\u00edstica que relata coma trinta paxaros, baixo a gu\u00eda espiritual da bubela, re\u00fanense e deciden ir en busca do rei-paxaro ou Simurg. O Simurg \u00e9 a analox\u00eda da divindade, orixe e destino de todo paxaro viaxeiro. Est\u00e1 considerada unha das obras m\u00e1is salientables dentro da tradici\u00f3n relixiosa e cultural do sufismo. Servindo coma unha gu\u00eda de iniciaci\u00f3n para calquera persoa seguidora desta corrente m\u00edstica musulm\u00e1 coa fin de achegarse a Al\u00e1 ou \u00e1 divindade. Ademais do relato da viaxe, o libro incl\u00fae diversos contos, lendas semihist\u00f3ricas, citas do Cor\u00e1n ou relatos extra\u00eddos da tradici\u00f3n cultural persa que serven para ilustrar as dificultades da viaxe inici\u00e1tica e de como superalas.\nGaler\u00eda.\nColecci\u00f3n no Museo Metropolitano de Arte , Nova York. Folio dun manuscrito de data c.1600 ilustrado.\nTraduci\u00f3ns.\nA primeira traduci\u00f3n a unha lingua europea data do s\u00e9culo XVI, na obra de Garcin de Tassy titulada \"Language des oiseaux\" . Posteriormente, no s\u00e9culo XIX Edward FitzGerald traduciu o poema \u00f3 ingl\u00e9s. Jorge Luis Borges inspirouse na versi\u00f3n inglesa para escribir o seu relato \"El enigma de Edward FitzGerald\", no volume \"Otras Inquisiciones\" "}
{"id": "198725", "revid": "89787", "url": "https://gl.wikipedia.org/wiki?curid=198725", "title": "Banato Sur", "text": "O Banato Sur, tam\u00e9n com\u00f1ecido como distrito do Banato do Sur ou do Banato meridional (serbio cir\u00edlico: \u0408\u0443\u0436\u043d\u043e\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0433 / serbio latino \"Ju\u017enobanatski okrug\"), \u00e9 un distrito ao nordeste de Serbia, na provincia aut\u00f3noma de Voivodina, na rexi\u00f3n do Banato, con capital en Pan\u010devo. A s\u00faa poboaci\u00f3n (censo de 2011) era de habitantes. \nNomes.\nAdemais dos nomes serbios anteditos, o distrito co\u00f1\u00e9cese como \"Ju\u017enobanatski okrug\" en croata, como \"D\u00e9l-b\u00e1ns\u00e1gi k\u00f6rzet\" en h\u00fangaro, como \"Juhoban\u00e1tsky okres\" en eslovaco, como \"Districtul Banatul de Sud\" en roman\u00e9s e como \u0408\u0443\u0436\u043d\u043e\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0445 en ruteno.\nDistribuci\u00f3n da poboaci\u00f3n por nacionalidades (2002).\nNo censo de 2002, o distrito ti\u00f1a habitantes, distribu\u00eddos da maneira seguinte:\nTodos os municipaios do distrito ti\u00f1an unha maior\u00eda de serbios, coa excepci\u00f3n do municipio de Kova\u010dica de poboaci\u00f3n mixta, cunha maior\u00eda relativa de eslovacos (41 %).\nCultura.\nPan\u010devo dist\u00ednguese polas s\u00faas numerosas instituci\u00f3ns culturais: a Biblioteca Nacional \"Veljko Vlahovi\u0107\", os arquivos hist\u00f3ricos e o Instituto para a Protecci\u00f3n dos Monumentos Culturais.\nOs monumentos culturais m\u00e1is not\u00e1beis desta rexi\u00f3n son o mosteiro de Vojlovica, constru\u00eddo en 1405, a Igrexa da Asunci\u00f3n, a Igrexa da Transfiguraci\u00f3n, constru\u00edda en 1811, e o Museo Nacional, constru\u00eddo en 1833."}
{"id": "198726", "revid": "22795", "url": "https://gl.wikipedia.org/wiki?curid=198726", "title": "Distrito do Banato Sur", "text": ""}
{"id": "198727", "revid": "22795", "url": "https://gl.wikipedia.org/wiki?curid=198727", "title": "Distrito do Banato do Sur", "text": ""}
{"id": "198728", "revid": "22795", "url": "https://gl.wikipedia.org/wiki?curid=198728", "title": "Banato meridional", "text": ""}
{"id": "198729", "revid": "22795", "url": "https://gl.wikipedia.org/wiki?curid=198729", "title": "Distrito do Banato meridional", "text": ""}
{"id": "198730", "revid": "98629", "url": "https://gl.wikipedia.org/wiki?curid=198730", "title": "Parabola GNU/Linux-libre", "text": "Par\u00e1bola GNU/Linux-libre \u00e9 un proxecto de software libre que ten como obxectivo proporcionar unha versi\u00f3n do Arch Linux completamente libre, con paquetes optimizados para i686, x86 64 e mips64. Par\u00e1bola pretende que as ferramentas para a s\u00faa xesti\u00f3n e os paquetes sexan simples. O obxectivo \u00e9 proporcionar total control sobre sistema con aplicaci\u00f3ns 100% libres. Par\u00e1bola GNU/Linux \u00e9 reco\u00f1ecido pola Free Software Foundation como un sistema operacional totalmente libre.\nO desenvolvemento c\u00e9ntrase na simplicidade do sistema, a inclusi\u00f3n da comunidade no desenvolvemento e en ofrecer os paquetes m\u00e1is recentes en software libre. O seu dese\u00f1o lixeiro e simple, fai que sexa f\u00e1cil de entender a calquera outro tipo de sistema que desexe constru\u00edr.\nO contrato social do Par\u00e1bola GNU/Linux.\nO contrato social do Par\u00e1bola GNU/Linux \u00e9 un compromiso da distribuci\u00f3n coa comunidade de software libre en xeral, e dos seus usuarios en particular. \u00c9 por iso que o seu \"contrato social\" pretende seguir a filosof\u00eda do co\u00f1ecemento libre na s\u00faa totalidade. Ten como obxectivo que todas as alteraci\u00f3ns a ese contrato social sexan fieis ao esp\u00edrito do movemento do software libre. Este contrato indica que:\nHistoria.\nPar\u00e1bola foi orixinalmente unha idea dos membros do canal de IRC en ingl\u00e9s da gNewSense en 2009. Nese mesmo ano, xunt\u00e1ronse os membros de diferentes comunidades do Arch, especialmente da lingua espa\u00f1ola, a\u00ednda que persoas de m\u00e1is pa\u00edses contribu\u00edron tanto no desenvolvemento e manutenci\u00f3n de software e documentaci\u00f3n. Hoxe, a comunidade de Par\u00e1bola est\u00e1 dispersa internacionalmente.\nO 20 de maio de 2011 o Par\u00e1bola foi aceptada como unha distribuci\u00f3n completamente libre polo proxecto GNU, cambiando parte da s\u00faa lista de distribuci\u00f3ns de GNU/Linux libres.\nDiferenzas c\u00f3 Arch Linux.\nO proxecto caracter\u00edzase por ofrecer apenas contido de software 100% libre nos repositorios oficiais do Arch Linux para as arquitecturas i686 e x86 84, ademais de proporcionar substitutos libres, cando fora posible, como no caso do kernel Linux-libre en vez de Linux.\nO proceso de filtrado elimina nos repositorios cerca de 400 paquetes de software que non cumpren as catro liberdades do software por cada arquitectura.\nDesde o inicio de 2011 est\u00e1 sendo desenvolvido unha versi\u00f3n da distribuci\u00f3n orientada para computadores que utilizan procesadores Loongson, que \u00e9 un derivado da Arquitectura MIPS de 64 bits. Este desenvolvemento \u00e9 realizado enteiramente polo proxecto da comunidade.\nCaracter\u00edsticas.\nComo na distribuci\u00f3n principal, Par\u00e1bola usa o mesmo xestor de paquetes Pacman, e tam\u00e9n \u00e9 caracterizado por ser \"rolling release\", \u00e9 dicir, unha distribuci\u00f3n que \u00e9 constantemente actualizada, deste xeito os usuarios te\u00f1an sempre a versi\u00f3n mais recente do sistema.\nHai d\u00faas maneiras de obtelo, sexa por imaxes ISO instalables ou migrando dun sistema do tipo Arch Linux instalado anteriormente modificando a lista de repositorios polos repositorios do Parabola.\nA maior\u00eda dos seus paquetes son comprimidos usando o formato XZ, que usa o algoritmo LZMA."}
{"id": "198732", "revid": "27155", "url": "https://gl.wikipedia.org/wiki?curid=198732", "title": "C\u00e9lula p\u00e9ptica", "text": ""}
{"id": "198733", "revid": "27155", "url": "https://gl.wikipedia.org/wiki?curid=198733", "title": "C\u00e9lula cimox\u00e9nica", "text": ""}
{"id": "198741", "revid": "89787", "url": "https://gl.wikipedia.org/wiki?curid=198741", "title": "Banato Central", "text": "O Banato Central (en serbio \u0421\u0440\u0435\u0434\u045a\u0435\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0433, \"Srednjebanatski okrug\"), \u00e9 un distrito do norte de Serbia, na povincia aut\u00f3noma de Voivodina, na rexi\u00f3n do Banato. A s\u00faa poboaci\u00f3n en 2011 era de 186\u00a0951 habitantes. A capital do distrito \u00e9 Zrenjanin. \nNomes.\nAdemais do nome serbios citado anteriormente, o distrito co\u00f1\u00e9cese en croata como \"Srednjebanatski okrug\", en h\u00fangaro como \"K\u00f6z\u00e9p-b\u00e1ns\u00e1gi k\u00f6rzet\", en eslovaco como \"Sredoban\u00e1tsky okres\", en roman\u00e9s como \"Districtul Banatul Central\" e en ruteno como \"\u0421\u0442\u0440\u0435\u0434\u043e\u0431\u0430\u043d\u0430\u0442\u0441\u043a\u0438 \u043e\u043a\u0440\u0443\u0445\".\nDemograf\u00eda.\nDe acordo co censo de 2002, no distrito viv\u00edan:\nCultura.\nNo distrito hai moitos edificios que destacan pola s\u00faa beleza: a igrexa ortodoxa da Asunci\u00f3n, constru\u00edda en 1746; a igrexa cat\u00f3lica de Ara\u010d, que data do s\u00e9culo XIII, e a catedral cat\u00f3lica, de 1868. \nEconom\u00eda.\nA econom\u00eda do distrito \u00e9 diversa: industria, agricultura, forestal, industria da construci\u00f3n e transportes. La rama principal \u00e9 a industria alimentaria, integrada no complexo industrial \"\"Servo Mihalj\" - Combine\".\nOutras industrias de produtos derivados da agricultura son a cerveceira \"ZIP\" DD, o DD \"Luxol\" industria qu\u00edmica e do azucre. \nPor\u00e9n, moitas instalaci\u00f3ns est\u00e1n en moi malas condici\u00f3ns, excepto a industria petroleira de \"Dijamant\" e a central leiteira de \"Mlekoprodukt\".\nA cidade de Zrenjanin era o cuarto maior centro industrial da antiga Iugoslavia."}
{"id": "198742", "revid": "22795", "url": "https://gl.wikipedia.org/wiki?curid=198742", "title": "Distrito do Banato Central", "text": ""}
{"id": "198743", "revid": "98629", "url": "https://gl.wikipedia.org/wiki?curid=198743", "title": "Eurorrexi\u00f3n", "text": "Unha eurorrexi\u00f3n \u00e9 unha estrutura administrativa de cooperaci\u00f3n transfronteiriza entre dous ou varios territorios de diferentes Estados europeos.\nEn xeral, as eurorrexi\u00f3ns non corresponden a instituci\u00f3s gobernamentais ou rexionais, non te\u00f1en poder pol\u00edtico, e as s\u00faas competencias lim\u00edtanse \u00e1s s\u00faas propias estruturas. O seu obxectivo \u00e9 o de promover os intereses com\u00fans transfroiterizos. Un exemplo delas \u00e9 a Eurorrexi\u00f3n Galicia-Norte de Portugal.\nEn 2007, o Consello de Europa relacionou m\u00e1is de 90 eurorrexi\u00f3ns de diferentes naturezas.\nCriterios para a constituci\u00f3n dunha eurorrexi\u00f3n.\nA Asociaci\u00f3n das rexi\u00f3ns fronteirizas europeas, que agrupa a numerosas eurorrexi\u00f3ns, d\u00e1 os seguintes criterios para a identificaci\u00f3n das eurorrexi\u00f3s:\nA eurorrexi\u00f3ns var\u00edan na s\u00faa forma e a s\u00faa natureza. Polo tanto non \u00e9 pos\u00edbel asocialas a un cadro xuridico preciso.\nAs eurorrexi\u00f3ns de Europa.\nEsta \u00e9 unha lista de eurorrexi\u00f3ns. Obs\u00e9rvese que as rexi\u00f3ns normalmente te\u00f1en diferentes nomes (locais) en cada pa\u00eds participante. As eurorexi\u00f3ns est\u00e1n listadas en orde alfab\u00e9tico dos nomes correspondentes en galego (suprimindo a palabra \"Eurorrexi\u00f3n\"). Tam\u00e9n se listan os pa\u00edses participantes e o ano en que se fundou a eurorrexi\u00f3n. (O ano ref\u00edrese case sempre \u00e1 fundaci\u00f3n da Comit\u00e9 ou Comunidade de Traballo de Cooperaci\u00f3n Transfronteiriza (CTCT); no caso da de Galicia-Norte de Portugal, o ano \u00e9 o da fundaci\u00f3n da eurorrexi\u00f3n)."}
{"id": "198744", "revid": "6140637", "url": "https://gl.wikipedia.org/wiki?curid=198744", "title": "David Trimble", "text": "William David Trimble, nado en Belfast o 15 de outubro de 1944 e finado o 22 de xullo de 2022, foi un pol\u00edtico de Irlanda do Norte e premio Nobel da Paz.\nTraxectoria.\nFoi l\u00edder do Partido Unionista do Ulster entre 1995 e 2005, sendo Primeiro Ministro de Irlanda entre 1998 e 2002 e membro do Parlamento brit\u00e1nico entre 1990 e 2005. En 1998 obtivo o Premio Nobel da Paz compartido con John Hume."}
{"id": "198745", "revid": "4817", "url": "https://gl.wikipedia.org/wiki?curid=198745", "title": "DODGE", "text": "DODGE (acr\u00f3nimo de \"Department of Defense Gravity Experiment\") \u00e9 un sat\u00e9lite artificial colaboraci\u00f3n da NASA e o Departamento de Defensa dos Estados Unidos lanzado o 1 de xullo de 1967 mediante un foguete Titan IIIC desde Cabo Ca\u00f1averal.\nCaracter\u00edsticas.\nA misi\u00f3n de DODGE consistiu en probar novas t\u00e9cnicas de estabilizaci\u00f3n de sat\u00e9lites mediante gradente gravitatorio en \u00f3rbitas pr\u00f3ximas \u00e1 xeoestacionaria. A maiores, levou a cabo medici\u00f3ns do campo magn\u00e9tico terrestre e fotografou a Terra en branco e negro e en color.\nA forma do sat\u00e9lite era octogonal, con 2,41 m de longo e 1,22 m de di\u00e1metro, cunha pir\u00e1mide truncada nun dos extremos e un mastro cil\u00edndrico de 25,4\u00a0cm de di\u00e1metro sa\u00edndo do outro extremo unha lonxitude de 1,57 m.\nA bordo do sat\u00e9lite hab\u00eda dez protuberencias con mastros retr\u00e1ctiles que pod\u00edan alongarse ou recollerse nos tres eixos a unha distancia de ata 45,75 m. O extremo cil\u00edndrico albergaba un mastro que pod\u00eda alongarse ata 4,6 m, dous mastros de ata 15,25 m que se estend\u00edan no plano x-y e un magnet\u00f3metro triaxial. Os restantes sete mastros iban dentro do corpo principal do sat\u00e9lite xunto co sistema de televisi\u00f3n encargado de tomar fotos.\nO sat\u00e9lite funcionou durante tres anos e tomou miles de imaxes da Terra. A principios de 1971 problemas coas bater\u00edas limitaron o funcionamento aos per\u00edodos nos que o sat\u00e9lite estaba iluminado polo Sol. Pouco despois foi apagado e deixado f\u00f3ra de servizo."}
{"id": "198746", "revid": "98629", "url": "https://gl.wikipedia.org/wiki?curid=198746", "title": "Miguel Colmeiro", "text": "Miguel Colmeiro Penido, nado en Santiago de Compostela o 22 de outubro de 1816 e finado en Madrid o 21 de xu\u00f1o de 1901, foi un bot\u00e1nico galego , irm\u00e1n do xurisconsulto Manuel Colmeiro Penido.\nTraxectoria.\nDoutorouse en Medicina na Universidade de Madrid en 1842. Comezou o seu labor profesional no Xard\u00edn Bot\u00e1nico cando tomou posesi\u00f3n da c\u00e1tedra de Bot\u00e1nica e Agricultura no Instituto Balmes da Xunta de Comercio de Barcelona en 1842, onde permaneceu ata 1847. Logo foi profesor de Historia Natural da Universidade de Sevilla desde 1847 ata 1857, onde organizou o Xard\u00edn Bot\u00e1nico e introduciu novas especies. Durante a s\u00faa estad\u00eda en Sevilla colaborou con Esteban Boutelou na elaboraci\u00f3n dunha memoria sobre o x\u00e9nero Quercus.\nPosteriormente, e logo dunha etapa de agreas acusaci\u00f3ns e enfrontamentos con Mariano de la Paz Graells, director do Museo de Ciencias Naturais de Madrid, Colmeiro foi nomeado Director do Real Xard\u00edn Bot\u00e1nico de Madrid, cargo que ostentou desde 1857 a 1900, aumentando fundamentalmente a colecci\u00f3n de plantas e reestruturando o parque zool\u00f3xico\nXa na Universidade Central de Madrid, exerceu a docencia nas c\u00e1tedras de Organograf\u00eda e Fisiolox\u00eda Vexetal e de Fitograf\u00eda e Xeograf\u00eda Bot\u00e1nica. Foi decano da Facultade de Ciencias e Reitor da Universidade Central.\nNomeado en 1859 membro da Real Academia das Ciencias Exactas, F\u00edsicas e Naturais, foi socio fundador e primeiro presidente da Real Sociedade Espa\u00f1ola de Historia Natural (1871-1872).\nMorreu en Madrid en 1901.\nAbreviatura.\nA abreviatura Colmeiro empr\u00e9gase para indicar a Miguel Colmeiro Penido como autoridade na descrici\u00f3n e clasificaci\u00f3n cient\u00edfica dos vexetais."}
{"id": "198747", "revid": "89787", "url": "https://gl.wikipedia.org/wiki?curid=198747", "title": "Eurorrexi\u00f3n Galicia-Norte de Portugal", "text": "A Eurorrexi\u00f3n Galicia-Norte de Portugal \u00e9 unha eurorrexi\u00f3n localizada no noroeste da pen\u00ednsula Ib\u00e9rica, e formada por Galicia e o Norte de Portugal. O territorio constitu\u00eddo polas d\u00faas rexi\u00f3ns ocupa unha superficie total duns 51.000\u00a0km\u00b2, dos que 29.575 corresponden a Galicia, e 21.284 ao Norte de Portugal, e concentra unha poboaci\u00f3n duns 6,4 mill\u00f3ns de habitantes, dos que 2\u00a0796\u00a0089 corresponde a Galicia, e 3\u00a0745\u00a0439 ao Norte de Portugal, o que se traduce nunha densidade de poboaci\u00f3n de 125,8 hab./km\u00b2.\nNo que respecta \u00e1 din\u00e1mica de actividade e emprego na eurorrexi\u00f3n, esta conc\u00e9ntrase principalmente no sector servizos (57,1 %), na industria e construci\u00f3n (32,7 %) e no sector primario (10,2 %) (datos do IGE 2009). A Eurorrexi\u00f3n Galicia-Norte de Portugal config\u00farase actualmente como un espazo de forte interrelaci\u00f3n social, econ\u00f3mica e cultural, cheo de oportunidades e cun gran potencial de desenvolvemento futuro.\nConstituci\u00f3n.\nA Eurorrexi\u00f3n Galicia-Norte de Portugal constitu\u00eduse en setembro de 2008, coa constituci\u00f3n da Agrupaci\u00f3n Europea de Cooperaci\u00f3n Transfronteiriza (AECT). Foi a primeira eurorrexi\u00f3n da pen\u00ednsula Ib\u00e9rica, e s\u00f3 ti\u00f1a dous referentes en Europa: a agrupaci\u00f3n Francia-B\u00e9lxica, con sede en Lille, e Hungr\u00eda-Eslovaquia, con sede na cidade h\u00fangara de Esztergom. Vigo ser\u00eda o centro de operaci\u00f3ns da terceira eurorrexi\u00f3n. O respons\u00e1bel da Comisi\u00f3n para o Desenvolvemento do Norte de Portugal, Carlos Lage, comentou o \"grande interese\" que ti\u00f1a nela o presidente da Xunta: \"ser\u00eda desagrad\u00e1bel discutir\", engadiu.\nAs AECT te\u00f1en unha entidade xur\u00eddica propia, o que sup\u00f3n \"unha nova etapa\" e unha \"v\u00eda innovadora\" para a colaboraci\u00f3n entre Galicia e Portugal, segundo afirmou o presidente da Xunta, Emilio P\u00e9rez Touri\u00f1o, despois de reunirse con Carlos Lage. O organismo que at\u00e9 ent\u00f3n coordinaba as iniciativas com\u00fans entre ambos os territorios, a Comunidade de Traballo Galicia-Norte de Portugal, creada en 1991, no ti\u00f1a entidade xur\u00eddica.\nActividades.\nA eurorrexi\u00f3n xestiona fondos europeos e proxectos de cooperaci\u00f3n transfronteiriza. Ademais, levar\u00e1 a cabo o plan Galicia-Norte de Portugal, que conta cun orzamento de 100 mill\u00f3ns de euros e que xa puxo en marcha 130 proxectos.\nUnha das vari\u00e1beis que mellor traduce a influencia da conxuntura econ\u00f3mica na calidade de vida da poboaci\u00f3n \u00e9, sen d\u00fabida, a taxa de desemprego en torno ao 11,7 % (datos do IGE 2009). Neste \u00e1mbito, ambas as d\u00faas rexi\u00f3ns ti\u00f1an, nesa data, niveis de desemprego menos graves que as respectivas medias nacionais.\nCabe destacar que o tr\u00e1fico medio diario de veh\u00edculos pesados e lixeiros por esta zona fronteiriza sup\u00f3n o 49 % de todos os intercambios existentes ao longo de toda a fronteira entre Espa\u00f1a e Portugal.\nEn suma, este breve escenario caracterizador dos dous espazos que constit\u00faen a Eurorrexi\u00f3n Galicia-Norte de Portugal asume un car\u00e1cter de forte complementariedade pero, simultaneamente, converte este espazo nunha plataforma territorial fortemente competitiva nun contexto de crecente globalizaci\u00f3n e internacionalizaci\u00f3n da econom\u00eda.\nNa actualidade, a eurorrexi\u00f3n forma parte do Programa de Cooperaci\u00f3n Transfonteiriza Espa\u00f1a-Portugal (2003-2013).\nCara \u00e1 Macrorrexi\u00f3n \"Rexi\u00f3ns do Suroeste Europeo\" (RESOE).\nPrimeiros pasos.\nA cooperaci\u00f3n transfronteiriza entre Espa\u00f1a e Portugal comezou o 31 de outubro de 1991 cando, impulsada pola Xunta de Galicia e a \"Comiss\u00e3o de Coordena\u00e7\u00e3o e Desenvolvimento Regional da Regi\u00e3o Norte de Portugal\" (CCDRN), se constitu\u00edra, ao abeiro do \"Acordo Constitutivo\", elaborado en virtude do Convenio Marco Europeo sobre Cooperaci\u00f3n Transfronteiriza entre Comunidades e Autoridades Territoriais do Consello de Europa de 1980, con apoio das administraci\u00f3ns da Uni\u00f3n Europea, Espa\u00f1a e Portugal.\nO 27 de setembro de 2007, o daquela director xeral de Caixa Galicia, Jos\u00e9 Luis M\u00e9ndez L\u00f3pez falou, en Ponferrada, da posibilidade duna ampliaci\u00f3n da Eurorrexi\u00f3n. Indicou que, segundo os estudos dos expertos da Caixa, a comarca do Bierzo entrar\u00eda de cheo na Macrorrexi\u00f3n que eles contemplan que se crear\u00eda co Norte de Portugal, \u00abdesde Porto, e que incluir\u00eda Galicia, Asturias e boa parte de Le\u00f3n\u00bb. M\u00e1is que birrexionalidade \u00abos medios est\u00e1n postos, falta algunha comunicaci\u00f3n, pero cando chegue o ferrocarril de alta velocidade aqu\u00ed vai contar esta zona con magn\u00edficos portos lox\u00edsticos competitivos con todo os do Canal\u00bb. A s\u00faa reflexi\u00f3n causou a satisfacci\u00f3n do rexedor ponferradino, quen insistira sempre sobre a necesidade dunha relaci\u00f3n infraestrutural e econ\u00f3mica de Ponferrada con Vigo e o Porto: \u00abcreo que os que estades aqu\u00ed veredes que se identifica co que n\u00f3s sempre pens\u00e1ramos\u00bb, dixo o alcalde.\nPosteriormente, no ano 2000, Castela e Le\u00f3n creou unha comunidade de traballo coa rexi\u00f3n Centro de Portugal co mesmo prop\u00f3sito.\nConstituci\u00f3n da macrorrexi\u00f3n \"Rexi\u00f3ns do Suroeste Europeo\".\nAs macrorrexi\u00f3ns, tal e como as define a propia Uni\u00f3n Europea, son territorios de rexi\u00f3ns pertencentes a diferentes pa\u00edses asociados por un ou m\u00e1is trazos ou desaf\u00edos com\u00fans, \u00e9 dicir, unha uni\u00f3n de rexi\u00f3ns que se unen para facer un cami\u00f1o xuntos e alcanzar obxectivos conxuntos en base a intereses e recursos com\u00fans.\nAs macrorrexi\u00f3ns son unha innovaci\u00f3n na arquitectura da Europa a 27 (agora xa a 28). A d\u00eda de hoxe est\u00e1n constitu\u00eddas s\u00f3 d\u00faas, unha nas rexi\u00f3ns do mar B\u00e1ltico, denominada \"B\u00e1ltico\", na que participan oito estados membros da UE, e outra na conca do r\u00edo Danubio, chamada \"Danubio\", con seis estados membros involucrados, a\u00ednda que outra estrutura deste tipo prep\u00e1rase tam\u00e9n para unir forzas en torno ao mar do Norte e o Canal da Mancha.\nO 17 de setembro de 2010, o presidente da Comisi\u00f3n de Coordinaci\u00f3n e Desenvolvemento Rexional da Rexi\u00f3n Norte de Portugal (CCDR-N), Carlos Cardoso Lage, o presidente da Xunta de Galicia, Alberto N\u00fa\u00f1ez Feij\u00f3o e o presidente da Xunta de Castela e Le\u00f3n, Juan Vicente Herrera, asinaron en Valladolid o convenio polo que se constit\u00fae a Macrorrexi\u00f3n \"Rexi\u00f3ns do Sudoeste Europeo (RESOE)\", a primeira deste tipo que se pon en marcha no territorio ib\u00e9rico.\nPortugal e Espa\u00f1a analizar\u00edan, no seguinte cumio bilateral luso-espa\u00f1ol, en decembro, en Elvas, a creaci\u00f3n da primeira macrorrexi\u00f3n ib\u00e9rica, un espazo de nove mill\u00f3ns de habitantes que abre novas perspectivas de negocio e investigaci\u00f3n cient\u00edfica. O paso seguinte ser\u00eda o reco\u00f1ecemento, por parte dos dous gobernos, da importancia estrat\u00e9xica deste novo modelo de cooperaci\u00f3n, que xorde das experiencias bilaterais e transfronteirizas. A idea que subxace nesta iniciativa ib\u00e9rica non \u00e9 da creaci\u00f3n de novos organismos, sen\u00f3n a de complementar \u00e1s comunidades de traballo xa existentes. Se os dous Estados estiveran de acordo na importancia da constituci\u00f3n da macrorrexi\u00f3n do Suroeste Europeo (como as\u00ed sucedeu), a proposta ser\u00eda presentada \u00e1 instancias comunitarias.\nNa perspectiva portuguesa, a macrorrexi\u00f3n ser\u00eda unha nova oportunidade para estreitar relaci\u00f3ns e contactos coas rexi\u00f3ns veci\u00f1as. \u00abO Norte \u00e9 a maior rexi\u00f3n exportadora de Portugal, e necesita articularse m\u00e1is con outras rexi\u00f3ns\u00bb, afirmou o respons\u00e1bel da CCDR-N, engadindo que \u00abo movemento da cooperaci\u00f3n transfronteiriza xa est\u00e1 en marcha; c\u00f3mpre intensificalo\u00bb. Se at\u00e9 o de agora as relaci\u00f3ns con Galicia privilexiaran a beira mar\u00edtima e con Castela e Le\u00f3n as potencialidades da conca hidrogr\u00e1fica com\u00fan do Douro, a macrorrexi\u00f3n, ao promover lazos tripartidos, abre novas oportunidades de negocio e de desenvolvemento, segundo Carlos Lage.\nA industria do autom\u00f3bil, as universidades e a investigaci\u00f3n, o fomento do emprego, a protecci\u00f3n e aproveitamento do patrimonio ambiental e a promoci\u00f3n da cultura e o turismo son as \u00e1reas fundamentais que se incl\u00faen no documento de constituci\u00f3n desta uni\u00f3n de forzas de Galicia, Castela e Le\u00f3n e a Rexi\u00f3n Norte de Portugal.\nAs tres rexi\u00f3ns da nova RESOE constit\u00faen un espazo que re\u00fane a m\u00e1is de nove mill\u00f3ns de habitantes repartidos entre os tres territorios, cunha extensi\u00f3n superior aos 145.000\u00a0km2, nos que se asentan unha vintena de universidades e sete aeroportos de diferente tama\u00f1o, como recursos potenciais de desenvolvemento econ\u00f3mico.\nA nova macrorrexi\u00f3n nac\u00eda aberta \u00e1 incorporaci\u00f3n doutras autonom\u00edas \u2014no caso de Espa\u00f1a\u2014 e rexi\u00f3ns do resto de Europa que compartan intereses estrat\u00e9xicos, xa que neste tipo de estrutura non \u00e9 necesario que se comparta fronteira, como ocorre no caso das eurorrexi\u00f3ns.\nPrimeira ampliaci\u00f3n da RESOE.\nA ampliaci\u00f3n da nova macrorrexi\u00f3n tivo unha xestaci\u00f3n longa. Cerca de tres anos despois do anuncio do proxecto, a idea da ampliaci\u00f3n da macrorrexi\u00f3n europea recuperou o 25 de setembro de 2013 o impulso que perdera desde 2010. Os presidentes da Comiss\u00e3o de Coordena\u00e7\u00e3o e Desenvolvimento Regional do Norte (CCDRN), Em\u00eddio Gomes, o presidente da Xunta de Castela e Le\u00f3n, Juan Vicente Herrera, e o vicepresidente do goberno galego, Alfonso Rueda, reun\u00edronse en Salamanca para reanimar a macrorrexi\u00f3n do Suroeste Europeo.\nFinalmente, o 9 de maio de 2014 prod\u00facese a primeira ampliaci\u00f3n da macrorrexi\u00f3n RESOE coa incorporaci\u00f3n de dous socios m\u00e1is, Asturias e a Rexi\u00f3n Centro de Portugal, nun acto no que se asinou, no Porto, o memorando que formalizou ditas incorporaci\u00f3ns. No acto tomaron a palabra o presidente da Xunta de Galicia, Alberto N\u00fa\u00f1ez Feij\u00f3o; o presidente da Xunta de Castela e Le\u00f3n, Juan Vicente Herrera, os presidentes das Comisi\u00f3ns de Coordinaci\u00f3n e Desenvolvemento Rexional (CCDR) das rexi\u00f3ns Norte e Centro de Portugal, Em\u00eddio Gomes e Pedro Saraiva, e o presidente do Principado de Asturias, Javier Fern\u00e1ndez Fern\u00e1ndez. Con estas d\u00faas incorporaci\u00f3ns a macrorrexi\u00f3n conta xa con once mill\u00f3ns de habitantes, m\u00e1is que ningunha outra comunidade da pen\u00ednsula Ib\u00e9rica, e ocupa o 30 % do seu territorio.\nNeste acto o presidente da Xunta de Galicia, Alberto N\u00fa\u00f1ez Feij\u00f3o, subli\u00f1ou \u00aba aposta da macrorrexi\u00f3n por impulsar a cooperaci\u00f3n para se erixir en referencia do crecemento intelixente, sost\u00edbel e integrador\u00bb que preconiza a Uni\u00f3n Europea. O xefe do executivo galego destacou que a ampliaci\u00f3n da macrorrexi\u00f3n prod\u00facese \u00abno momento preciso\u00bb, xa que ten lugar cando comeza a programarse o destino dos fondos europeos at\u00e9 o 2020. As cinco rexi\u00f3ns que rubricaron o acordo no Porto comparten dificultades como a ca\u00edda da natalidade, o envellecemento e a perda de poboaci\u00f3n. Feij\u00f3o sinalou, ao respecto deste grave problema demogr\u00e1fico, que \u00abdesde esta macrorrexi\u00f3n estamos convencidos de que temos que levalo, en primeiro lugar \u00e1s axendas nacionais dos nosos pa\u00edses e, simultaneamente, as axendas europeas, tanto no Comit\u00e9 das Rexi\u00f3ns como na propia Comisi\u00f3n Europea\u00bb.\nPola s\u00faa parte, o presidente asturiano no seu discurso manifestou que a a macrorrexi\u00f3n as\u00ed conformada constit\u00fae unha alianza para \u00abalentar o progreso das nosas rexi\u00f3ns dentro da Uni\u00f3n Europea\u00bb e para \u00ablograr melloras para os nosos cidad\u00e1ns; a pesar de que este \u00e9 un desaf\u00edo que afecta a partes importantes do territorio, segundo Fern\u00e1ndez \u00abnin as instituci\u00f3ns nacionais nin as europeas deron at\u00e9 agora unha resposta suficiente\u00bb. O memorando de adhesi\u00f3n de Asturias destaca tres \u00e1mbitos de actuaci\u00f3n prioritarios: transportes e lox\u00edstica, competitividade industrial mediante o impulso da investigaci\u00f3n e o desenvolvemento (I+D) nos procesos industriais, e investigaci\u00f3n e excelencia universitaria, defendendo a creaci\u00f3n dunha \u00e1rea de excelencia dentro do Espazo Europeo de Educaci\u00f3n Superior que implique \u00e1s universidades da macrorrexi\u00f3n. Tam\u00e9n alentar\u00e1n a colaboraci\u00f3n entre as universidades e as empresas, con prioridade para a cooperaci\u00f3n tecnol\u00f3xica e o desenvolvemento de actividades de I+D+i.\nSobre a mellora das comunicaci\u00f3ns, o presidente asturiano destacou que a construci\u00f3n do Corredor Atl\u00e1ntico \u00abten que ser prioritaria, porque falamos dunha infraestrutura vertebral para a pen\u00ednsula Ib\u00e9rica e para a propia Uni\u00f3n Europea\u00bb; unha obra que, advertiu, \u00abs\u00f3 cumprir\u00e1 a s\u00faa finalidade de se completa co despregue das infraestruturas previstas no Noroeste peninsular\u00bb.\nA macrorrexi\u00f3n RESOE ampl\u00edase nun momento en que as tres comunidades aut\u00f3nomas espa\u00f1olas concernidas deixar\u00e1n de ser para a UE obxectivo n\u00famero 1, o que significa a perda de axudas comunitarias como as percibidas at\u00e9 agora. O novo escenario orzamentario prima as alianzas territoriais para optar aos fondos destinados a fomentar a econom\u00eda produtiva e xeradora de emprego. A Comisi\u00f3n Europea formulou favorecer estas f\u00f3rmulas de cooperaci\u00f3n interterritorial cunha nova li\u00f1a de subvenci\u00f3ns e propiciar unha maior racionalidade no gasto p\u00fablico.\nGaler\u00eda.\nMapas indicando a situaci\u00f3n xeogr\u00e1fica dos territorios que forman na actualidade a macrorrexi\u00f3n:"}
{"id": "198748", "revid": "89787", "url": "https://gl.wikipedia.org/wiki?curid=198748", "title": "Farelo", "text": "O farelo (do lat\u00edn vulgar *\"farellu\", derivado do lat\u00edn \"far\", \"farris\" \u2018especie de trigo\u2019) \u00e9 a parte envolvente dos grans de cereais que se separa da fari\u00f1a despois da moenda. Tradicionalmente separ\u00e1base para obter unha fari\u00f1a m\u00e1is branca e, consecuentemente, un pan tam\u00e9n m\u00e1is branco porque parec\u00eda de m\u00e1is calidade. Hoxe en d\u00eda, co desenvolvemento das ciencias da nutrici\u00f3n, reco\u00f1\u00e9cese o seu valor nutritivo polo seu contido sobre todo rico en fibra. Adoita tomarse s\u00f3 ou mesturado con l\u00edquidos ou iogur para facilitar o tr\u00e1nsito intestinal.\nComposici\u00f3n.\nO farelo \u00e9 o resultado dun proceso de peneirado da fari\u00f1a despois da moenda dos grans de cereais. Est\u00e1 formado polo envoltorio dos grans, que conta con cinco capas que, desde f\u00f3ra para dentro, son:\nO farelo cont\u00e9n celulosa, polisac\u00e1ridos, prote\u00ednas, graxa, minerais e auga. Sup\u00f3n preto do 15% en peso do cereal.\nUsos.\nQuizais o m\u00e1is usado \u00e9 o farelo de trigo, pero tam\u00e9n se comercializan doutros cereais, como a avea, o centeo, o arroz etc.\nTradicionalmente us\u00e1base en gandar\u00eda como alimento para os animais, como suced\u00eda con outros subprodutos da actividade agroalimentaria.\nActualmente, converteuse nun complemento nutricional com\u00fan polos seus nutrientes e a fibra que cont\u00e9n. Recom\u00e9ndase a toma especialmente para facilitar as evacuaci\u00f3ns intestinais cando se volven duras ou insuficientes."}
{"id": "198750", "revid": "5863", "url": "https://gl.wikipedia.org/wiki?curid=198750", "title": "Transall C-160", "text": "O Transall C-160 \u00e9 un avi\u00f3n de transporte militar desenvolvido por un consorcio de fabricantes alem\u00e1ns e franceses para as forzas a\u00e9reas deses dous pa\u00edses e Sur\u00e1frica. O C-160 ser\u00e1 substitu\u00eddo en Francia e Alema\u00f1a polo Airbus A400M, que est\u00e1 a ser desenvolvido na actualidade."}
{"id": "198751", "revid": "98629", "url": "https://gl.wikipedia.org/wiki?curid=198751", "title": "Boeing 367-80", "text": "O Boeing 367-80, ou \"Dash 80\" como foi chamado por Boeing, \u00e9 un prototipo dun reactor de transporte de pasaxeiros fabricado para demostrar as vantaxes dos avi\u00f3ns deste tipo sobre os impulsados por motores de pist\u00f3ns.\nO Dash 80 est\u00e1 considerado o prototipo do avi\u00f3n cisterna KC-135 Stratotanker e do modelo de pasaxeiros Boeing 707. Foi constru\u00eddo en menos de dous anos, lanz\u00e1ndose o proxecto en 1952 e realizando o seu voo de estrea o 15 de xullo de 1954, custando todo o proceso ao redor dos 16 mill\u00f3ns de d\u00f3lares (dous terzos das ganancias netas da empresa nos anos de posguerra). Na s\u00faa \u00e9poca foi un enorme risco para a Boeing Company, xa que non hab\u00eda clientes comprometidos co proxecto.\nS\u00f3 se fabricou un exemplar do avi\u00f3n. Na actualidade at\u00f3pase no Steven F. Udvar-Hazy Center, un anexo do Smithsonian Institution's National Air and Space Museum, localizado no aeroporto internacional de Washington Dulles, en Virxinia.\nDese\u00f1o.\nCara finais dos anos 40 dous acontecementos alentan a Boeing a desenvolver un reactor de pasaxeiros. O primeiro foi o voo inaugural do primeiro avi\u00f3n deste tipo, o de Havilland Comet. O presidente da compa\u00f1\u00eda, Bill Allen, liderou unha delegaci\u00f3n de Boeing ao Reino Unido no ver\u00e1n de 1950 onde viu ao Comet voar no Farnborough Airshow, e tam\u00e9n visitou a f\u00e1brica de de Havilland en Hatfield, Hertfordshire, onde os Comets eran ensamblados. O segunto evento foi a finalizaci\u00f3n en 1947 do desenvolvemento do B-47 Stratojet. Boeing sentiu que dominaba a \u00e1 en frecha e os motores en g\u00f3ndolas, d\u00faas tecnolox\u00edas que consideraba claves para poder mellorar o Comet.\nEn 1950 Boeing intentou producir unha especificaci\u00f3n para un reactor co\u00f1ecido como Model 473-60C. As aeroli\u00f1as non quedaron convencidas debido a que non ti\u00f1an experiencia co transporte a reacci\u00f3n e gozaban do \u00e9xito dos avi\u00f3ns impulsados por motores de pist\u00f3n, como os Douglas DC-4, DC-6, Boeing 377 e Lockheed Constellation.\nBoeing ti\u00f1a experiencia en vender aeronaves militares pero non tivo o mesmo \u00e9xito cos avi\u00f3ns civ\u00eds. Ese mercado estaba dominados por Douglas, que era un experto en satisfacer as necesidades das aeroli\u00f1as, desenvolvendo e perfeccionando a s\u00faa gama de avi\u00f3ns de h\u00e9lice, comezando a comercializar en 1950 o futuro DC-7. Boeing decidiu que o \u00fanico xeito de superar as sospeitas das aeroli\u00f1as era amosarlles un avi\u00f3n completado.\nComo o primeiro da nova xeraci\u00f3n de reactores de pasaxeiros, Boeing quer\u00eda que o n\u00famero de modelo do novo dese\u00f1o enfatizase a diferenza entre el e os seus anteriores avi\u00f3ns de h\u00e9lice, que foran bautizados con n\u00famero da serie 300. As series 400, 500 e 600 xa estaban ocupadas por m\u00edsiles e outros produtos, polo que Boeing decidiu usar a serie 700 para designar aos seus reactores, sendo o primeiro deles o 707. Xusto despois de que o programa fose aprobado a compa\u00f1\u00eda mudou a designaci\u00f3n para enganar aos seus competidores; \"367\" foi o n\u00famero do modelo KC-97 Stratotanker, un avi\u00f3n de pist\u00f3ns ao que o Dash non lle deb\u00eda nada. A\u00ednda que o dese\u00f1o foi anunciado como o Model 707, os prototipos eran co\u00f1ecidos sinxelamente como o \"-80\" ou Dash 80. \nA fuselaxe do -80 era o suficientemente amplo como para levar cinco asentos por ringleira; dous nun lado do corredor e tres no outro. Cando Boeing comprometeu a produci\u00f3n, tomou a decisi\u00f3n de que o modelo 707 final levar\u00eda 6 asentos, tendo un di\u00e1matro un pouco m\u00e1is grande de cabina, 3,76 m, debido a uns comentarios de C.R. Smith, CEO de American Airlines, que lle dixo a Boeing que non mercar\u00eda o 707 a menos que fose un polgada m\u00e1is ancho que o ent\u00f3n proposto reactor Douglas DC-8. Esta decisi\u00f3n non atrasou excesivamente a introduci\u00f3n do modelo de produci\u00f3n xa que o -80 foi fabricado principalmente de xeito artesanal.\nHistorial operacional.\nA comezos de 1952 complet\u00e1ronse os dese\u00f1os e en abril a comisi\u00f3n de Boeing aprobou o programa. A construci\u00f3n do Dash 80 comezou en novembro nunha secci\u00f3n amurallada da planta da compa\u00f1\u00eda en Renton. Como era unha proba dun prototipo conceptual non hab\u00eda certificaci\u00f3n de ning\u00fan tipo: li\u00f1a de produci\u00f3n e a maior\u00eda das partes foron feitas a medida. O avi\u00f3n non estaba equipado cunha cabina de pasaxe e a instrumentaci\u00f3n ubicouse nun forro de contrachapado para o programa de probas de voo.\nO Dash 80 abandonou a factor\u00eda o 14 de maio de 1954, dous anos despois de que o proxecto fose aprobado, e 18 meses despois de que se iniciase a s\u00faa fabricaci\u00f3n. A este acto asistiu o fundador da compa\u00f1\u00eda, William Boeing, e a s\u00faa muller Bertha foi a encargada de bautizar o avi\u00f3n. Durante unha serie de probas en terra o porto do tren de aterraxe colapsou o 22 de maio; o dano foi rapidamente reparado e o avi\u00f3n realizou o seu primeiro voo o 15 de xullo.\nOs voos revelaron unha propensi\u00f3n ao \"Dutch roll\" (unha inestabilidade que se manifesta na aeronave, que consiste nunha combinaci\u00f3n desfasada de movementos de gui\u00f1ada e movementos de rolamento). Boeing xa ti\u00f1a experiencia con este fen\u00f3meno que tam\u00e9n aparecera nos B-47 Stratojet e B-52 Stratofortress, e desenvolvera un sistema de amortiguaci\u00f3n de gui\u00f1ada no B-47 que poder\u00eda ser adaptado para o Dash 80. Atop\u00e1ronse outros problemas nos motores e nos freos, o \u00faltimo deles fac\u00eda que fallasen completamente ao aterrar, causando que o avi\u00f3n sobrepasase a pista.\nBoeing usou o Dash 80 en voos de demostraci\u00f3n para executivos de aeroli\u00f1as e outras figuras da industria. Estes centraron a s\u00faa atenci\u00f3n en como deber\u00eda ser a cabina nun reactor de pasaxeiros. Deixando de lado as s\u00faas pr\u00e1cticas habituais, Boeing contratou \u00e1 firma de dese\u00f1o industrial Walter Dorwin Teague para crear unha cabina tan radical como o propio avi\u00f3n.\nO tonel.\nComo parte do programa de demostraci\u00f3n do Dash 80, Bill Allen invitou a representantes da Aircraft Industries Association (AIA) e da International Air Transport Association (IATA) \u00e1 Seafair and Gold Cup Hydroplane Races de Seattle en 1955, celebrada no Lake Washington o 6 de agosto. O Dash-80 ti\u00f1a programado un voo sinxelo, pero o piloto de probas de Boeing Alvin \"Tex\" Johnston realizou dous toneis para amosar o reactor.\nNo d\u00eda seguinte, Allen convocou a Johnston \u00e1 s\u00faa oficina e d\u00edxolle que non realizase esa manobra outra vez, a pesar de que Johnston afirmou que era completamente segura. A historia do tonel aparece nun v\u00eddeo chamado \"Frontiers of Flight \u2013 The Jet Airliner\", producido polo National Air and Space Museum en asociaci\u00f3n coa Smithsonian Institution en 1992.\nO piloto de probas xefe de Boeing John Cashman dixo que xusto antes de que realizase o voo de estrea do Boeing 777 o 12 de xu\u00f1o de 1994, a \u00faltima indicaci\u00f3n que lle deu o ent\u00f3n presidente da compa\u00f1\u00eda, Phil Condit, foi \"Nada de toneis\".\nUso como avi\u00f3n experimental.\nDespois da chegada do primeiro exemplar de produci\u00f3n do 707 en 1957, o Dash 80 foi adaptado como avi\u00f3n experimental e usado por Boeing para probar tecnolox\u00edas e sistemas novos. Unha das s\u00faas tarefas m\u00e1is importantes durante finais dos anos 50 foi probar os sistemas do novo Boeing 727. Estas probas requir\u00edan a instalaci\u00f3n dun quinto motor na parte traseira da fuselaxe. Tem\u00e1n realizou experimentos con diferentes perf\u00eds alares e distintos dispositivos de sustentaci\u00f3n, como flaps soprados que expulsaban aire procedente dos motores para aumentar a sustentaci\u00f3n durante as engalaxes e as aterraxes.\nO derradeiro voo.\nDespois de 2.350 horas e de 1.691 voos, o avi\u00f3n foi retirado en 1969 e almacenado. O 26 de maio de 1972 Boeing doou o 367-80 ao Smithsonian Air and Space Museum, que o designou como un dos 12 avi\u00f3ns m\u00e1is importantes da historia. Durante os seguintes 18 anos o aparello estivo estacionado nun cemiterio de avi\u00f3ns no deserto de Arizona antes de ser recuperado por Boeing en 1990 para a s\u00faa restauraci\u00f3n. O derradeiro voo do Dash 80 foi cara o Dulles International Airport, preto de Washington, D.C., o 27 de agosto de 2003. Repintado coa s\u00faa librea orixinal amarela e vermella, foi posto en exposici\u00f3n no Steven F. Udvar-Hazy Center, un anexo do Smithsonian Institution's National Air and Space Museum."}
{"id": "198752", "revid": "98629", "url": "https://gl.wikipedia.org/wiki?curid=198752", "title": "Boeing 377", "text": "O Boeing 377, tam\u00e9n chamado \"Stratocruiser\", foi un avi\u00f3n de pasaxeiros de longo alcance fabricado tras a segunda guerra mundial por Boeing. Foi desenvolvido a partir do C-97 Stratofreighter, un derivado do B-29 Superfortress usado para o transporte de tropas. O primeiro voo do Stratocruiser realizouse o 8 de xullo de 1947.\nAparecido a finais dos anos 40, o avi\u00f3n estaba impulsado por catro motores de pist\u00f3ns, consum\u00eda pouco combustible para a \u00e9poca e era capaz de voar a unha altura de 9.700 metros. Ti\u00f1a tam\u00e9n unha cabina presurizada, que era unha caracter\u00edstica relativamente nova na aviaci\u00f3n comercial do tempo.\nCon este modelo, as aeroli\u00f1as foron capaces de realizar voos transoce\u00e1nicos m\u00e1is r\u00e1pida e doadamente. O avi\u00f3n realizou frecuentemente voos transoce\u00e1nicos a lugares como Hawai, destinos complicados antes da aparici\u00f3n do 377. Por\u00e9n, non era moi fiable e s\u00f3 se constru\u00edron 56 unidades.\nO avi\u00f3n ti\u00f1a dous pisos. O superior para pasaxeiros de clase turista, mentres que o inferior estaba ocupado para pasaxeiros VIP e ti\u00f1a un sal\u00f3n con bar. Os viaxeiros pad\u00edan baixar e tomar unha bebida nos voos longos, unha vez que o avi\u00f3n chegaba \u00e1 altura de cruceiro. De todos os xeitos, a meirande parte dos Stratocruisers ti\u00f1an asentos de clase turista nos dous pisos.\nCando se introduciron os reactores a finais dos anos 50, os avi\u00f3ns de h\u00e9lice non pod\u00edan facerlle a competencia aos novos modelos, e moitos foron vendidos. Outros foron descartados e alg\u00fans a compa\u00f1\u00eda Aero Spacelines convert\u00edunos en Guppys, versi\u00f3ns do Stratocruiser cunha fuselaxe m\u00e1is longo e turboh\u00e9lices. Unha versi\u00f3n, o Super Guppy, foi usada por Airbus como avi\u00f3n de transporte de partes dos seus aparellos entre as distintas f\u00e1bricas, ata que foron substitu\u00eddos polo Airbus Beluga."}
{"id": "198754", "revid": "5863", "url": "https://gl.wikipedia.org/wiki?curid=198754", "title": "Roger Martin du Gard", "text": "Roger Martin Du Gard, nado en Neuilly-sur-Seine o 23 de marzo de 1881, finado en Bell\u00eame, Orne o 22 de agosto de 1958, foi un novelista franc\u00e9s.\nTraxectoria.\nNacido nunha familia acomodada, de avogados e maxistrados, a s\u00faa situaci\u00f3n permitiulle dedicarse \u00e1 literatura. De vocaci\u00f3n literaria precoz, foi consciente dela tras ler a novela de Lev Tolstoi, \"A guerra e a paz\". Para intentar consolidar a s\u00faa vocaci\u00f3n de novelista, iniciou estudos de Letras, a\u00ednda que non os rematou. Presentouse logo \u00e1 unha oposici\u00f3n da \u00c9cole des chartes, obtendo a praza de arquiveiro-pale\u00f3grafo, cunha tese sobre a abad\u00eda de Jumi\u00e8ges.\nEn 1908 publicou a s\u00faa primeira novela \"Devenir\". Tras a publicaci\u00f3n en 1913 de \"Jean Barois\", na que Martin du Gard abordou o caso Dreyfus, trabou amizade con Andr\u00e9 Gide e Jacques Copeau.\nParticipou como soldado na primeira guerra mundial. Cando esta rematou, empezou a redacci\u00f3n da que foi a s\u00faa obra magna: a saga de \"Les Thibault\". Nela non trata de demostrar nada. Non xulga nin condena: mostra \u00e1s veces de modo demasiado fragmentario a evoluci\u00f3n da relixi\u00f3n contempor\u00e1nea, como o feito da separaci\u00f3n entre a Igrexa e o Estado Franc\u00e9s en 1905.\nRecibiu o Premio Nobel de Literatura en 1937. A partir dese momento a s\u00faa obra deixou de ser considerada relevante por parte da cr\u00edtica, at\u00e9 que Albert Camus a volveu reivindicar.\nPode considerarse un herdeiro da novela realista tradicional do s\u00e9culo XIX; mais a certeza das s\u00faas descrici\u00f3ns, os seus detalles narrativos e a penetraci\u00f3n psicol\u00f3xica que fai dos seus personaxes, fan que non se poida cualificar como un escritor falto de innovaci\u00f3n e forza.\nPasou a maior parte da segunda guerra mundial en Niza. Al\u00ed empezou a elaborar unha novela que quedou inconclusa, \"Le Lieutenant-colonel de Maumort\", que se publicou postumamente. Esta publicaci\u00f3n, ao igual que outras que tam\u00e9n foron p\u00f3stumas (correspondencia, diario, relatos curtos) fai m\u00e1is complexa a figura dun escritor que se reivindicou a si mesmo como novelista."}
{"id": "198755", "revid": "15490", "url": "https://gl.wikipedia.org/wiki?curid=198755", "title": "Luigi Pirandello", "text": "Luigi Pirandello, nado en Agrigento (Sicilia) o 28 de xu\u00f1o de 1867 e finado en Roma o 10 de decembro de 1936, foi un reco\u00f1ecido dramaturgo, novelista e escritor de relatos curtos italiano, ga\u00f1ador en 1934 do Premio Nobel de Literatura.\nTraxectoria.\nNaceu en Villaseta de C\u00e0vusu, chamada actualmente Xaos (en todo caso a etimolox\u00eda de tal lugar, segundo o mesmo Pirandello, derivar\u00eda da palabra grega Kaos). No s\u00e9culo XX C\u00e0vusu/Xaos transformouse nunha \"contrada\" ou suburbio da cidade siciliana de Agrigento, motivo polo que \u00e9 frecuente que en moitos textos se dea como lugar de nacemento a cidade de Agrigento, e mesmo a cidade veci\u00f1a de Porto Empedocle.\nLuigi Pirandello era fillo de Caterina Ricci-Gramitto e de Stefano Pirandello, comerciante garibaldino de clase media pero de ascendencia ilustre, investidor na industria do sulfuro. Tanto os Pirandello como os Ricci-Gramitto eran fortemente antiborb\u00f3nicos e participaban activamente no movemento \"Il Risorgimento\", destinado \u00e1 unificaci\u00f3n democr\u00e1tica de Italia. Stefano chegou a participar na famosa aventura dos \"Mil\", seguindo a Garibaldi \u00e1 batalla de Aspromonte mentres Caterina, que apenas contaba con trece anos, debeu emigrar xunto co seu pai a Malta onde fora enviado ao exilio pola monarqu\u00eda borb\u00f3nica reinante.\nDos sentimentos de decepci\u00f3n que os seus pais (especialmente Caterina) acu\u00f1aron tras o establecemento da unificaci\u00f3n e a s\u00faa posterior e traum\u00e1tica realidade, Pirandello extraer\u00eda boa parte da atmosfera emocional que caracterizar\u00eda os seus escritos, especialmente a novela \"I Vecchi e I Giovani\" (\"Os vellos e os novos\"). \u00c9 tam\u00e9n posible que a sensaci\u00f3n de traiz\u00f3n e resentimento inculcara no mozo Luigi a desproporci\u00f3n entre ideais e realidade que explica no seu ensaio \"L'Umorismo\" (\"O humorismo\").\nComo moitos nenos acomodados da \u00e9poca, Pirandello recibiu a s\u00faa educaci\u00f3n b\u00e1sica no seu propio fogar. Quedou fascinado polas f\u00e1bulas e lendas de ton m\u00e1xico que a s\u00faa titora Maria Stella adoitaba narrarlle. \u00c1 precoz idade de doce anos escribiu a s\u00faa primeira traxedia. A insistencia do seu pai inscribiuse nunha escola t\u00e9cnica, educaci\u00f3n que complementou co estudo de humanidades, polas que sent\u00eda moita maior afinidade.\nA s\u00faa infancia transcorreu entre Girgenti (actual Agrigento, cambiado por Mussolini), e Porto Empedocle \u00e1 beira do mar. Logo de ser v\u00edtimas de manobras fraudulentas, a familia trasladouse a Palermo en 1880. Foi en Palermo onde rematou o liceo, enfrascouse na lectura de poes\u00eda italiana do s\u00e9culo XIX, especialmente de escritores como Giosu\u00e8 Carducci e Graf, empezou a escribir os seus primeiros poemas e namorouse da s\u00faa curm\u00e1 Lina. Durante este per\u00edodo comenzan os primeiros signos do serio contraste que o separar\u00eda do seu pai, cando Luigi encontrou certa correspondencia que insinuaba a existencia dunha relaci\u00f3n extramarital por parte de Stefano. Pirandello comezou a achegarse emocionalmente \u00e1 s\u00faa nai, relaci\u00f3n que se transformar\u00eda nunha verdadeira veneraci\u00f3n que ter\u00eda o seu punto cume, tras a morte de Caterina, nas profundas p\u00e1xinas da novela \"Colloqui con i personaggi\" de 1915.\nO seu amor por s\u00faa curm\u00e1, inicialmente visto con desagrado, foi de pronto tomado con gran seriedade pola familia de Lina, que demandou que Luigi abandonara os seus estudos para dedicarse de cheo \u00e1 administraci\u00f3n dos investimentos familiares no negocio do xofre, co fin de que puideran casar prontamente. En 1886, durante unhas vacaci\u00f3ns, Luigi visitou as minas de xofre de Porto Empedocle e comezou a traballar co seu pai: esta experiencia resultou esencial para a s\u00faa obra, e as s\u00faas impresi\u00f3ns reflectir\u00edanse en relatos como \"Il Fumo\" e \"Ci\u00e0ula scopre la Luna\".\nO casamento, que parec\u00eda inminente, foi posposto e Pirandello inscribiuse na Universidade de Palermo nos departamentos de Leis e Letras. No campus da universidade cultivou amizade de mozos ide\u00f3logos como Enrico La Loggia, Giusseppe De Felice Giuffrida e Francesco De Luca.\nDe al\u00ed pasou en 1887 \u00e1 Universidade de Roma, onde protagonizou un serio incidente cun profesor, feito polo que se viu obrigado a abandonar a Casa de Estudos. Trasladouse a Bonn, onde se doutorou o 21 de marzo de 1891 cunha tese en alem\u00e1n que versa sobre a lingua siciliana. Pouco despois, regresou a Italia.\nO 27 de xaneiro de 1894 en Girgenti contrae matrimonio con Mar\u00eda Antonietta Portulano.\nDesde 1897 ensinou literatura italiana no Instituto Superior de Maxisterio. Un cataclismo provoca danos irreparables na mina de xofre na que o seu pai ti\u00f1a investidos os seus bens e o dote de Maria Antonietta, o que lle causou graves dificultades econ\u00f3micas e unha forte depresi\u00f3n. Publicou en 1904 a s\u00faa novela \"Il Fu Mattia Pascal\", posiblemente baseada nesa traum\u00e1tica experiencia, que se constitu\u00edu nun enorme \u00e9xito, sendo traducida rapidamente a varios idiomas.\nO seu acercamento ao partido fascista nos anos vinte foi un feito estra\u00f1o, a\u00ednda que non pode desligarse da s\u00faa proximidade a certa vangarda italiana. Pero pediu a entrada directamente a Mussolini, tras o asasinato de Giacomo Matteotti en 1924, e apoiou ao mandatario por ese feito. Todo iso causou unha grande desilusi\u00f3n entre os seus lectores e na cidadan\u00eda italiana; para alg\u00fans foi un xeito de ir contra a corrente intelectual, pero o certo \u00e9 que o R\u00e9xime nomeouno presidente da Accademia italiana de nova fundaci\u00f3n, o cal, iso si, afastouno desa compa\u00f1\u00eda pol\u00edtica. E se ben logrou tanto o premio Nobel en 1934 como o reco\u00f1ecemento do seu valor como novelista e autor teatral, ese xesto de 1924 non deixa de lixar a s\u00faa imaxe. Queda o recordo do seu individualismo total, do seu enterro asc\u00e9tico nunha humilde caixa, da s\u00faa orixinal literatura, especialmente dos relatos e as pezas teatrais.\nObra.\nPoes\u00eda.\nLuigi Pirandello foi tam\u00e9n poeta, e publicou de cinco libros de poes\u00eda na s\u00faa vida:"}
{"id": "198756", "revid": "89787", "url": "https://gl.wikipedia.org/wiki?curid=198756", "title": "Flumpet", "text": "O flumpet \u00e9 un instrumento de vento-metal h\u00edbrido entre unha trompeta e un fliscorno.\nFoi inspirado por Art Farmer, un m\u00fasico virtuoso de jazz que utilizaba tanto a trompeta como o fliscorno. Interpretaba coa mesma soltura ambos instrumentos, pasando dun a outro aproveitando as s\u00faas respectivas cualidades tonais. A trompeta \u00e9 m\u00e1is estridente, o fliscorno m\u00e1is suave.\nA Corporaci\u00f3n Monette realizou o primeiro dese\u00f1o e fabricaci\u00f3n dun prototipo de flumpet para Art Farmer en 1989.\nMark Isham tam\u00e9n empregou o flumpet de Monette (constru\u00eddo por el en 1995)."}
{"id": "198758", "revid": "865", "url": "https://gl.wikipedia.org/wiki?curid=198758", "title": "Boeing 314", "text": "O Boeing 314 Clipper foi un hidroavi\u00f3n de alcance longo producido pola Boeing Airplane Company entre 1938 e 1941comparable ao brit\u00e1nico Short S.26. Foi un dos avi\u00f3ns m\u00e1is grandes no seu tempo e usou a gran \u00e1 do prototipo do bombardeiro XB-15 para conseguir o alcance necesario para vos a trav\u00e9s dos oc\u00e9anos Atl\u00e1ntico e Pac\u00edfico. Fabric\u00e1ronse un total de 12 Clippers para Pan Am, tres dos cales foron vendidos a BOAC en 1941 despois da s\u00faa entrega."}
{"id": "198759", "revid": "85894", "url": "https://gl.wikipedia.org/wiki?curid=198759", "title": "Modesto Dom\u00ednguez Hervella", "text": "Modesto Dom\u00ednguez Hervella, nado en Ver\u00edn o 24 de febreiro de 1827 e finado en Madrid o 8 de abril de 1913, foi un matem\u00e1tico e enxe\u00f1eiro galego.\nTraxectoria.\nFormouse como enxe\u00f1eiro na Escola de Guadalaxara. Viviu en Bordeos, onde ocupou a c\u00e1tedra de Matem\u00e1ticas e Lingua Espa\u00f1ola. En 1855 volveu a Espa\u00f1a e ingresou no corpo de enxe\u00f1eiros da Armada. Ampliou estudos en Francia e Inglaterra. Dirixiu as obras civ\u00eds e hidr\u00e1ulicas de Ferrol, as obras do dique de pedra do arsenal ferrol\u00e1n e a construci\u00f3n de buques neste estaleiro. Foi director das Escuelas Especiales del Cuerpo y de la Maestranza, comandante de enxe\u00f1eiros en Ferrol e A Habana, e presidente da Xunta de Exames para o ingreso no corpo de enxe\u00f1eiros da Armada. Foi membro da Real Academia de Ciencias Exactas, F\u00edsicas y Naturales."}
{"id": "198761", "revid": "89787", "url": "https://gl.wikipedia.org/wiki?curid=198761", "title": "La Fille du r\u00e9giment", "text": "La Fille du r\u00e9giment (en galego, \"A filla do rexemento\") \u00e9 unha \u00f3pera c\u00f3mica en dous actos con m\u00fasica de Gaetano Donizetti e libreto en franc\u00e9s de Jean Fran\u00e7ois Bayard e J. H. Vernoy de Saint-Georges, baseado nunha peza de Gollmick. Foi estreada o 11 de febreiro de 1840 na Op\u00e9ra-Comique de Par\u00eds. Unha versi\u00f3n lixeiramente diferente en italiano (en traduci\u00f3n de Callisto Bassi: \"La figlia del reggimento\") foi adaptada aos gustos do p\u00fablico italiano.\nEsta obra segue no repertorio, a\u00ednda que non est\u00e1 entre as m\u00e1is representadas; nas estat\u00edsticas de Operabase aparece no posto n.\u00ba 76 entre as 100 \u00f3peras m\u00e1is representadas no per\u00edodo 2005-2010, sendo a n\u00famero 31 en Italia e a cuarta de Donizetti, con 53 representaci\u00f3ns."}
{"id": "198762", "revid": "98629", "url": "https://gl.wikipedia.org/wiki?curid=198762", "title": "Hidroavi\u00f3n", "text": "Un hidroavi\u00f3n ou avi\u00f3n anfibio \u00e9 un aeroplano de \u00e1s (\"planos\") fixas con casco, o que lle permite \"aterrar\" na auga (amarar).\nDifer\u00e9nciase dos avi\u00f3ns con flotadores en que usan unha fuselaxe dese\u00f1ada para manterse sobre a auga, que garante a s\u00faa flotabilidade. Os hidroavi\u00f3ns poden estabilizarse con flotadores baixo as s\u00faas \u00e1s, ou con protecci\u00f3ns flotantes que saen da fuselaxe chamadas \"sponsons\".\nOs hidroavi\u00f3ns foron alg\u00fans dos avi\u00f3ns m\u00e1is grandes da priemira metade do s\u00e9culo XX, superados s\u00f3 en tama\u00f1o polos bombardeiros desenvolvidos na segunda guerra mundial. A s\u00faa vantaxe radica no uso da auga en vez das custosas pistas de aterraxe terrestres, facendo deles a base para as aeroli\u00f1as internacionais no per\u00edodo de entreguerras. Tam\u00e9n se usaron comunmente para tarefas de patrulla mar\u00edtima e para labores de rescate.\nA aparici\u00f3n do hidroavi\u00f3n produciuse despois de que o \"The Daily Mail\" ofrecese un gran premio en met\u00e1lico para un avi\u00f3n con alcance transoce\u00e1nico en 1914. Isto levou \u00e1 colaboraci\u00f3n entre construtores brit\u00e1nicos e estadounidenses que desenvolveron o \"Curtiss Model H\".\nDespois da segunda guerra mundial, o seu uso decaeu progresivamente, en parte debido ao investimento en aeroportos durante a guerra.\nNo s\u00e9culo XXI os hidroavi\u00f3ns \u00fasanse para diversas tarefas, como o de lanzar auga nos incendios forestais, o transporte a\u00e9reo a arquip\u00e9lagos, e o acceso a zonas subdesenvolvidas ou sen estradas.\nMoitos hidroavi\u00f3ns modernos usan sistemas combinados de aterraxe, dispo\u00f1endo tam\u00e9n dun tren est\u00e1ndar para poder aterrar en pistas convencionais."}
{"id": "198764", "revid": "4604256", "url": "https://gl.wikipedia.org/wiki?curid=198764", "title": "Pagliacci", "text": "Pagliacci (en galego, \"Pallasos\") \u00e9 unha \u00f3pera nun pr\u00f3logo e dous actos con m\u00fasica de Ruggero Leoncavallo e libreto en italiano do propio compositor. A \u00f3pera relata a traxedia dun marido celoso nunha \"troupe\" da Commedia dell'arte. O seu nome \u00e9 presentado, \u00e1s veces, de xeito incorrecto como \"I Pagliacci\". Foi estreada no Teatro dal Verme de Mil\u00e1n o 21 de maio de 1892 baixo a batuta de Arturo Toscanini.\nEsta \u00f3pera, debido \u00e1 s\u00faa curta duraci\u00f3n, \u00e9 representada e gravada xeralmente xunto con \"Cavalleria rusticana\" de Mascagni. Estas d\u00faas \u00f3peras te\u00f1en en com\u00fan que se centran na morte por celos amorosos. O pr\u00f3logo de Pagliacci constit\u00fae un verdadeiro manifesto do verismo musical, que pretend\u00eda converter a \u00f3pera nun abrupto \"fragmento de vida\" extra\u00eddo da realidade social m\u00e1is dura en contraposici\u00f3n aos excesos dos rom\u00e1nticos. Este movemento, que proced\u00eda directamente do verismo literario italiano inspirado polo naturalismo franc\u00e9s de \u00c9mile Zola, afectou tam\u00e9n \u00e1 linguaxe musical, cunha continuidade narrativa asegurada pola orquestra e pola abolici\u00f3n das estruturas pechadas da \u00f3pera do decimon\u00f3nica.\n\"Pagliacci\" mostra o tr\u00e1xico desenlace dun conflito amoroso. A acci\u00f3n \u2212inspirada nun feito real que tivo que xulgar, como maxistrado, o pai de Leoncavallo\u2212 sit\u00faase entre uns c\u00f3micos ambulantes que act\u00faan nunha vila en Calabria, o d\u00eda da Asunci\u00f3n da Virxe."}
{"id": "198766", "revid": "25871", "url": "https://gl.wikipedia.org/wiki?curid=198766", "title": "Boeing KC-135 Stratotanker", "text": "O Boeing KC-135 Stratotanker \u00e9 un avi\u00f3n militar de repostaxe en voo estadounidense fabricado por Boeing. O avi\u00f3n, ao igual que o Boeing 707, foi desenvolvido a partir do prototipo Boeing 367-80. O KC-135 foi o primeiro repostador en voo da USAF impulsado por reactores e substitu\u00edu ao KC-97 Stratotanker. O Stratotanker foi inicialmente destinado a repostar bombardeiros estrat\u00e9xicos, pero foi usado amplamente na Guerra de Vietnam e en conflitos posteriores como a Guerra do Golfo para ampliar o alcance dos cazas e bombardeiros t\u00e1cticos da USAF.\nLeva servindo na Forza A\u00e9rea dos Estados Unidos dende 1957, e \u00e9 un dos seis avi\u00f3ns militares de \u00e1 fixa con m\u00e1is de 50 anos de servizo co seu operador orixinal. O KC-135 \u00e9 complementedo polo maior KC-10. A pesar de incrementarse os custos de mantemento, varios estudos chegaron \u00e1 conclusi\u00f3n de que poder\u00eda voar ata o ano 2040. O avi\u00f3n ser\u00e1 substitu\u00eddo polo Boeing KC-46."}
{"id": "198767", "revid": "98629", "url": "https://gl.wikipedia.org/wiki?curid=198767", "title": "Heinkel He 46", "text": "O Heinkel He 46 foi un monoplano alem\u00e1n dese\u00f1ado en 1931 para realizar tarefas de reco\u00f1ecemento pr\u00f3ximo e de cooperaci\u00f3n co ex\u00e9rcito. A\u00ednda que serviu con unidades da \"Luftwaffe\" establecidas na li\u00f1a de fronte brevemente s\u00f3 ao principio da segunda guerra mundial, o He 46 serviu ata finais de 1943 como bombardeiro nocturno e na Forza A\u00e9rea H\u00fangara."}
{"id": "198768", "revid": "98629", "url": "https://gl.wikipedia.org/wiki?curid=198768", "title": "Comunidade de Traballo Galicia-Norte de Portugal", "text": "A Comunidade de Traballo Galicia-Norte de Portugal \u00e9 unha entidade transfonteiriza creada coa finalidade de favorecer unha din\u00e1mica de encontros regulares na Eurorrexi\u00f3n Galicia-Norte de Portugal (entre Galicia e o Norte de Portugal), para tratar asuntos de interese com\u00fan, intercambiar informaci\u00f3ns, coordinar iniciativas e examinar as posibilidades de solucionar os problemas com\u00fans ou de contribu\u00edr \u00e1 s\u00faa soluci\u00f3n por medio de acordos, de decisi\u00f3ns tendentes a unha soluci\u00f3n coordinada, ou de recomendaci\u00f3ns e propostas \u00e1s autoridades competentes, as\u00ed como a elaboraci\u00f3n e presentaci\u00f3n de proxectos de cooperaci\u00f3n conxuntos.\nA constituci\u00f3n da Comunidade de Traballo supuxo a consolidaci\u00f3n dunha frut\u00edfera etapa de relaci\u00f3ns entre Galicia e o Norte de Portugal, tanto a nivel de Iniciativas Comunitarias Transfronteirizas coma a un nivel m\u00e1is amplo que abrangue as relaci\u00f3ns interrexionais.\nHistoria.\nImpulsada pola Xunta de Galicia e a Comiss\u00e3o de Coordena\u00e7\u00e3o e Desenvolvimento Regional da Regi\u00e3o Norte de Portugal, constitu\u00eduse o 31 de outubro de 1991 ao abeiro do Acordo Constitutivo, elaborado en virtude do Convenio Marco Europeo sobre Cooperaci\u00f3n Transfronteiriza entre Comunidades e Autoridades Territoriais do Consello de Europa de 1980, con apoio das administraci\u00f3ns da Uni\u00f3n Europea, Espa\u00f1a e Portugal.\nNa actualidade, o Acordo Constitutivo da Comunidade de Traballo foi adaptado, o d\u00eda 24 de febreiro de 2006, \u00e1s disposici\u00f3ns do \"Tratado entre o Reino de Espa\u00f1a e a Rep\u00fablica Portuguesa sobre Cooperaci\u00f3n Transfronteiriza entre Entidades e Instancias Territoriais\" do 30 de outubro de 2002, cuxa entrada en vigor se produciu o 30 de xaneiro de 2004 (Tratado de Valencia).\nA Presidencia da Comunidade de Traballo \u00e9 asumida alternativamente polo Presidente da Xunta de Galicia e polo Presidente da \"Comiss\u00e3o de Coordena\u00e7\u00e3o e Desenvolvimento Regional da Regi\u00e3o Norte de Portugal\", por per\u00edodos de dous anos.\nA Comunidade de Traballo est\u00e1 formada, na actualidade, por 15 Comisi\u00f3ns:\nNo ano 2014 conc\u00e9deselle o reco\u00f1ecemento como Xu\u00edz Honorario do Couto Mixto."}
{"id": "198769", "revid": "98629", "url": "https://gl.wikipedia.org/wiki?curid=198769", "title": "The Order", "text": "The Order, tam\u00e9n co\u00f1ecido como The Sin Eater \u00e9 un filme xermano-estadounidense escrito e dirixido por Brian Helgeland que se estreou no 2003. Est\u00e1 protagonizado por Heath Ledger, Benno F\u00fcrmann, Mark Addy, e Shannyn Sossamon. Helgeland xa ti\u00f1a traballado con Ledger, Addy e Sossamon no filme de 2001 \"A Knight's Tale\".\nSinopse.\nUn sacerdote rebelde viaxa a Roma para investigar a estra\u00f1a morte do seu mentor. Al\u00ed descobre que quizais o misterioso falecemento pode ser obra do \"Devorador de Pecados\", unha antiga figura que com\u00eda os pecados das persoas \u00e1s que non pod\u00eda salvar a Igrexa, como os suicidas, para facerse cargo dos seus pecados e absolvelos."}
{"id": "198770", "revid": "23204", "url": "https://gl.wikipedia.org/wiki?curid=198770", "title": "The Sin Eater", "text": ""}
{"id": "198771", "revid": "98629", "url": "https://gl.wikipedia.org/wiki?curid=198771", "title": "The Constant Gardener (filme)", "text": "The Constant Gardener \u00e9 un filme estadounidense dirixido por Fernando Meirelles que se estreou no 2005. Bas\u00e9ase na novela \"The Constant Gardener\" de John le Carr\u00e9.\nSinopse.\nJustin Quayle (Ralph Fiennes) \u00e9 un diplom\u00e1tico brit\u00e1nico destinado en Kenya, cuxa muller \u00e9 asasinada xunto a un home sospeitoso de ser o seu amante, un activista defensor dos dereitos humanos da rexi\u00f3n. Quayle decide ent\u00f3n investigar os asasinatos, e comeza a descubrir moito m\u00e1is do que esperaba."}
{"id": "198779", "revid": "88215", "url": "https://gl.wikipedia.org/wiki?curid=198779", "title": "Primeira Divisi\u00f3n de Costa Rica", "text": "A Primeira Divisi\u00f3n de Costa Rica \u00e9 a competici\u00f3n de m\u00e1ximo nivel da liga profesional de f\u00fatbol que se disputa en Costa Rica, organizada pola \"Uni\u00f3n de Clubs de F\u00fatbol da Primeira Divisi\u00f3n\". Actualmente recibe o nome de Campionato Progol por raz\u00f3ns de patrocinio.\nVarios dos clubs m\u00e1is importantes do pa\u00eds fundaron en 1921 a Federaci\u00f3n Costarrique\u00f1a de F\u00fatbol, e nese mesmo ano naceu a Liga de Primeira Divisi\u00f3n. Durante moitos anos o campionato contou tan s\u00f3 con 7 equipos. En 1999 foi refundada a federaci\u00f3n, o que provocou tam\u00e9n trocos na liga, que pasou a estar dividida en dous torneos, de Ver\u00e1n e de Inverno. Os dous equipos ga\u00f1adores xogaban unha final entre si para determinar cal era o campi\u00f3n desa tempada. Dende 2007 cada tempada ten dous campi\u00f3ns, correspondentes a cada torneo.\nO actual formato da competici\u00f3n consiste nunha liga de 12 equipos que disputan 22 xornadas en d\u00faas voltas, de xeito que cada equipo enfr\u00f3ntase \u00f3s outros 11 na casa e fora. Tralo remate das 22 xornadas, os 4 primeiros equipos da t\u00e1boa disputan as semifinais e final polo t\u00edtulo de campi\u00f3n. Tanto o torneo de Inverno como o de Ver\u00e1n te\u00f1en o mesmo funcionamento.\nOs dous campi\u00f3ns acadan o dereito a participar na seguinte edici\u00f3n da Liga de Campi\u00f3ns da Concacaf. No caso de que un mesmo equipo ga\u00f1e o dous torneos, participar\u00e1 en competici\u00f3ns continentais o equipo subcampi\u00f3n con maior puntuaci\u00f3n.\nO potencial competitivo da liga costarrique\u00f1a de f\u00fatbol dem\u00f3strase no feito de que os seus equipos acadaron a vitoria final na Liga de Campi\u00f3ns da Concacaf en 6 ocasi\u00f3ns, unha cifra superior \u00e1 acadada polos equipos norteamericanos da MLS, sendo superados tan s\u00f3 polos equipos do campionato mexicano, que acadaron a vitoria final na m\u00e1xima competici\u00f3n continental 27 veces.\nEquipos 2012.\nOs seguintes 11 equipos competir\u00e1n polo campionato de Ver\u00e1n 2012. A ausencia dun 12\u00ba equipo \u00e9 debida a raz\u00f3ns econ\u00f3micas, que levaron \u00f3 club AD Barrio M\u00e9xico a abandonar a competici\u00f3n:"}
{"id": "198780", "revid": "98629", "url": "https://gl.wikipedia.org/wiki?curid=198780", "title": "En terra hostil", "text": "En terra hostil (en ) \u00e9 un filme estadounidense dirixido por Kathryn Bigelow que se estreou no 2008. Ga\u00f1ador de seis Oscars no 2009, inclu\u00edndo o \u00d3scar \u00f3 mellor filme e o Oscar \u00f3 mellor director.\nSinopse.\nDurante a Guerra de Iraq, unha unidade de elite de artificieiros norteamericanos act\u00faa na ca\u00f3tica cidade de Bagdad, onde calquera persoa pode ser un inimigo e calquera obxecto, unha bomba. O xefe do grupo, o sarxento Thompson, morre no transcurso dunha misi\u00f3n e \u00e9 substitu\u00eddo polo temerario sarxento William James (Jeremy Renner). Cando falta pouco para que a brigada sexa relevada, o imprudente comportamento de James far\u00e1 que os seus dous subordinados cavilen seriamente no risco que corren."}
{"id": "198784", "revid": "1131", "url": "https://gl.wikipedia.org/wiki?curid=198784", "title": "Telef\u00e9rico de Fuente D\u00e9", "text": "O telef\u00e9rico de Fuente D\u00e9 \u00e9 un telef\u00e9rico situado en Camale\u00f1o, na comarca de Li\u00e9bana (Cantabria, Espa\u00f1a). Une a localidade de Fuente D\u00e9 e o miradoiro de El Cable, salvando un desnivel de 750 metros.\nHistoria.\nA idea da s\u00faa construci\u00f3n xurdiu de Jos\u00e9 Antonio Odriozola (expresidente da Uni\u00f3n Europea de Monta\u00f1ismo), ori\u00fando da comarca de Li\u00e9bana. Foi dese\u00f1ado polo enxe\u00f1eiro de cami\u00f1os, canais e portos Jos\u00e9 Calavera Ruiz e o arquitecto \u00c1ngel Hern\u00e1ndez Morales, comez\u00e1ndose a constru\u00edr o 20 de novembro de 1962 e sendo aberto ao p\u00fablico o 21 de agosto de 1966.\nCaracter\u00edsticas.\nO telef\u00e9rico salva un desnivel de 750 metros. A estaci\u00f3n base at\u00f3pase a 1.090 metros de altitude e a base superior a 1.850 m. A capacidade das cabinas \u00e9 de 20 prazas. Alcanza en 3 minutos e 40 segundos a cota de 1.847 metros, o que permite un r\u00e1pido acceso ao macizo central dos Picos de Europa. O telef\u00e9rico est\u00e1 composto dun tramo, con d\u00faas secci\u00f3ns independentes, cun transportador en cada unha delas, de funcionamento independente e con regulaci\u00f3n de velocidade. O cable ten unha lonxitude de 1.640 metros e as cabinas despr\u00e1zanse a 10 metros por segundo."}
{"id": "198785", "revid": "1131", "url": "https://gl.wikipedia.org/wiki?curid=198785", "title": "Arenas de Cabrales", "text": "Las Arenas (co\u00f1ecida tam\u00e9n como Arenas de Cabrales ou simplemente Arenas) \u00e9 unha vila e parroquia do concello de Cabrales (Asturias, Espa\u00f1a). Ten unha poboaci\u00f3n de 853 persoas (INE 2007) e unha densidade de poboaci\u00f3n de 42,33 hab/km\u00b2. Dista 3 km de Carre\u00f1a, a capital do concello.\nLugares de interese.\nA igrexa de Santa Mar\u00eda de Llas \u00e9 unha pequena igrexa cualificada de patrimonio hist\u00f3rico-art\u00edstico que foi recentemente reacondicionada. A s\u00faa portada \u00e9 rom\u00e1nica, as\u00ed como alg\u00fans outros elementos. Consta dunha nave principal e d\u00faas pequenas capelas laterais. Disp\u00f3n dun p\u00f3rtico exterior do s\u00e9culo XVIII. Como \u00e9 frecuente na zona, ao seu lado vive un ancestral teixo."}
{"id": "198786", "revid": "98629", "url": "https://gl.wikipedia.org/wiki?curid=198786", "title": "Juan Casares Long", "text": "Juan Jos\u00e9 Casares Long, nado na Coru\u00f1a en 1950, \u00e9 un qu\u00edmico galego, que ocupou o posto de reitor da Universidade de Santiago de Compostela dende o 2010 ata 2014.\nTraxectoria.\nEn 1972 licenciouse en Qu\u00edmica pola Universidade de Santiago de Compostela. Posteriormente doutorouse na mesma especialidade na Universidade Aut\u00f3noma de Barcelona e en enxe\u00f1ar\u00eda qu\u00edmica na Universidade de Salford (Manchester, UK).\nDurante a primeira metade da d\u00e9cada dos oitenta foi profesor na Universidade Rei Fahd de Petr\u00f3leo e Minerais (KFUPM), en Dhahran (Arabia Saudita), ata que no ano 1984 regresa para impartir docencia na Universidade de Santiago de Compostela.\nNo ano 1988 obtivo a c\u00e1tedra de Enxe\u00f1er\u00eda Qu\u00edmica na Universidade de Sevilla, e posteriormente na Universidade de Cantabria. En 1993 foi nomeado director do Centro de Supercomputaci\u00f3n de Galicia (CESGA), e posteriormente, ao deixar este posto, director do Centro de Informaci\u00f3n e Tecnolox\u00eda Ambiental da Xunta de Galicia (1997). En 2001 deixa ese cargo e ded\u00edcase por completo \u00e1 universidade compostel\u00e1.\nNo ano 2006 presentouse como candidato independente a reitor, pero foi derrotado polo daquela candidato a estender o mandato, Sen\u00e9n Barro quen contaba co apoio das plataformas. En 2010, Casares Long presentouse de novo como candidato \u00e1 fronte dunha candidatura independente, e venceu tanto na primeira como na segunda volta das elecci\u00f3ns a reitor, neste caso ao candidato Lourenzo Fern\u00e1ndez Prieto, acadando o 57% dos votos ponderados.\nEn 2017, foi nomeado novo membro no comit\u00e9 de direcci\u00f3n do Instituto Wessex de Tecnolox\u00eda do Reino Unido."}
{"id": "198788", "revid": "7523", "url": "https://gl.wikipedia.org/wiki?curid=198788", "title": "Jonny Buckland", "text": ""}
{"id": "198791", "revid": "1131", "url": "https://gl.wikipedia.org/wiki?curid=198791", "title": "Punta de Tarifa", "text": "A punta de Tarifa, tam\u00e9n chamada punta Marroqu\u00ed, \u00e9 un promontorio ou cabo espa\u00f1ol pertencente ao termo municipal de Tarifa, situado na costa atl\u00e1ntica da provincia de C\u00e1diz, en Andaluc\u00eda.\nSituada no extremo suroeste da illa das Pombas ou illa de Tarifa constit\u00fae o punto m\u00e1is meridional de Europa continental (36\u00ba de latitude norte e 5\u00ba 34' de lonxitude oeste), ademais de ser a divisoria xeogr\u00e1fica entre o oc\u00e9ano Atl\u00e1ntico e o mar Mediterr\u00e1neo, situ\u00e1ndose xusta fronte ao centro urbano de Tarifa. Sobre a punta \u00e1lzase a cota m\u00e1is alta da illa, e al\u00ed est\u00e1 constru\u00eddo o faro de punta de Tarifa."}
{"id": "198792", "revid": "1131", "url": "https://gl.wikipedia.org/wiki?curid=198792", "title": "Cabo Trafalgar", "text": "O cabo de Trafalgar (do \u00e1rabe: \u0631\u0623\u0633 \u0627\u0644\u0637\u0631\u0641 \u0627\u0644\u0623\u063a\u0631\u0651 \"Taraf al Ghar\", o cabo da cova) \u00e9 un cabo espa\u00f1ol pertencente ao termo municipal de Barbate, situado na costa atl\u00e1ntica da provincia de C\u00e1diz, en Andaluc\u00eda.\nTr\u00e1tase dun pequeno illote situado entre as enseadas de Conil e Barbate unido ao continente por un dobre t\u00f3mbolo de area, que se considera o extremo noroccidental do estreito de Xibraltar. Nel hai un faro e restos arqueol\u00f3xicos dunha factor\u00eda romana de salgaduras e dun asentamento hispano-musulm\u00e1n.\nNas s\u00faas inmediaci\u00f3ns tivo lugar o 21 de outubro de 1805 a soada batalla de Trafalgar, na que a escuadra franco-espa\u00f1ola foi derrotada pola inglesa ao mando do almirante Nelson.\nForma parte da Rede de Espazos Naturais Protexidos de Andaluc\u00eda (RENPA), coa categor\u00eda de monumento natural e baixo o nome de T\u00f3mbolo de Trafalgar."}
{"id": "198793", "revid": "10599", "url": "https://gl.wikipedia.org/wiki?curid=198793", "title": "Cabo de Trafalgar", "text": ""}
{"id": "198794", "revid": "865", "url": "https://gl.wikipedia.org/wiki?curid=198794", "title": "Boeing 307", "text": "O Boeing Model 307 Stratoliner foi o primeiro avi\u00f3n de transporte comercial con cabina presurizada. Esta caracter\u00edstica permit\u00edalle ao avi\u00f3n voar a unha altitude de cruceiro de 6.000 m, moi por riba das perturbaci\u00f3ns atmosf\u00e9ricas. O Model 307 ti\u00f1a capacidade para 5 tripulantes e 33 pasaxeiros. Foi o priemiro avi\u00f3ns baseado en terra en inclu\u00edr un enxe\u00f1eiro de voo como tripulante (varios hidroavi\u00f3ns xa inclu\u00edran este posto anteriormente)."}
{"id": "198795", "revid": "89787", "url": "https://gl.wikipedia.org/wiki?curid=198795", "title": "C\u00e9lula glial", "text": "As c\u00e9lulas gliais ou c\u00e9lulas da gl\u00eda, tam\u00e9n chamadas xenericamente neurogl\u00eda ou gl\u00eda (do grego \u03b3\u03bb\u03af\u03b1, \u03b3\u03bb\u03bf\u03af\u03b1 \"uni\u00f3n, ligaz\u00f3n, cola, pegamento\"), son c\u00e9lulas non neuronais do tecido nervioso, que mante\u00f1en a homeostase de dito tecido, forman a mielina, e proporcionan sost\u00e9n e protecci\u00f3n \u00e1s neuronas.. No cerebro humano, hai aproximadamente unha c\u00e9lula glial por cada neurona, e na materia gris cerebral ch\u00e9gase a unha proporci\u00f3n de d\u00faas neuronas por cada c\u00e9lula de gl\u00eda (ver o cap\u00edtulo \"Cantidade\" m\u00e1is abaixo).\nAs c\u00e9lulas de gl\u00eda desempe\u00f1an catro funci\u00f3ns principais: rodean as neuronas sost\u00e9ndoas no seu sitio, fornecen nutrientes e os\u00edxeno \u00e1s neuronas, illan as neuronas das demais, e destr\u00faen os pat\u00f3xenos e eliminan as neuronas mortas. Durante un s\u00e9culo pensouse que non exerc\u00edan ningunha funci\u00f3n na neurotransmisi\u00f3n. Esa idea est\u00e1 agora posta en cuesti\u00f3n, porque se sabe que poden modular a neurotransmisi\u00f3n que fan as neuronas, a\u00ednda que non se co\u00f1ecen a\u00ednda os mecanismos exactos.&lt;ref name=\"doi:10.1126/science.1190721\"&gt;&lt;/ref&gt;&lt;ref name=\"doi:10.1111/j.1742-4658.2008.06515.x\"&gt;&lt;/ref&gt;\nFunci\u00f3ns.\nAlgunhas c\u00e9lulas gliais funcionan principalmente como sost\u00e9n f\u00edsico das neuronas. Outras regulan o medio interno do cerebro, especialmente o flu\u00eddo que rodea as neuronas e as s\u00faas sinapses, e nutren as neuronas. Durante as fases iniciais da embriox\u00e9nese as c\u00e9lulas gliais dirixen a migraci\u00f3n das neuronas e producen mol\u00e9culas que modifican o crecemento dos ax\u00f3ns e as dendritas. Investigaci\u00f3ns recentes descubriron que as c\u00e9lulas gliais do hipocampo e cerebelo participan na transmisi\u00f3n sin\u00e1ptica, regulan a eliminaci\u00f3n de neurotransmisores da fenda sin\u00e1ptica, e liberan gliotransmisores como o ATP, que modula a funci\u00f3n sin\u00e1ptica.\nAlgunhas c\u00e9lulas gliais tam\u00e9n poden dividirse por mitose. Polo contrario, as neuronas adultas en xeral non se dividen, a\u00ednda que parece que poder\u00edan facelo en certos casos.\nAntes consider\u00e1base que as c\u00e9lulas gliais non pod\u00edan realizar sinapses qu\u00edmicas ou liberar neurotransmisores, e consider\u00e1base que ti\u00f1an un papel pasivo na transmisi\u00f3n neural, mais estudos recentes indican que isto non \u00e9 as\u00ed.\nPor exemplo, os astrocitos son esenciais na eliminaci\u00f3n do neurotransmisor na fenda sin\u00e1ptica, o cal permite distinguir entre os potenciais de acci\u00f3ns que chegan e prev\u00e9n a acumulaci\u00f3n t\u00f3xica de certos neurotransmisores como o glutamato (excitotoxicidade). Tam\u00e9n se pensa que a gl\u00eda xoga un papel en moitas enfermidades neurol\u00f3xicas, como o Alzheimer. Ademais, polo menos in vitro, os astrocitos poden liberar o gliotransmisor glutamato en resposta a certas estimulaci\u00f3ns. Outro tipo de c\u00e9lula glial, a c\u00e9lula precursora do oligodendrocitos, establece sinapses ben definidas e funcionais con polo menos dous grupos de neuronas . Tendo en conta todo isto, as diferenzas m\u00e1is importantes que existen entre as neuronas e as c\u00e9lulas gliais son a posesi\u00f3n de ax\u00f3ns e dendritas, e a capacidade de xerar potenciais de acci\u00f3n, polo que a gl\u00eda non deber\u00eda considerarse como unha simple \"cola\" ou \"adhesivo\" do sistema nervioso, sen\u00f3n como unha socia das neuronas.\nA gl\u00eda \u00e9 tam\u00e9n crucial no desenvolvemento do sistema nervioso en procesos como a plasticidade sin\u00e1ptica e a sinaptox\u00e9nese. A gl\u00eda exerce un papel na regulaci\u00f3n da reparaci\u00f3n das neuronas despois dun dano. No sistema nervioso central a gl\u00eda suprime a reparaci\u00f3n, xa que os astrocitos agr\u00e1ndanse e proliferan formando unha cicatriz e producen mol\u00e9culas inhibitorias que dete\u00f1en o recrecemento dos ax\u00f3ns danados ou seccionados. No sistema nervioso perif\u00e9rico as c\u00e9lulas gliais chamadas c\u00e9lulas de Schwann promoven a reparaci\u00f3n. Despois dun dano nos ax\u00f3ns, as c\u00e9lulas de Schwann sofren unha regresi\u00f3n a un estadio de desenvolvemento temper\u00e1n no que estimulan o recrecemento do ax\u00f3n.\nTipos.\nPolo seu tama\u00f1o e funci\u00f3n clasif\u00edcanse en c\u00e9lulas da microgl\u00eda e da macrogl\u00eda.\nMicrogl\u00eda.\nA microgl\u00eda est\u00e1 formada por macr\u00f3fagos especializados que poden realizar a fagocitose e protexeren as neuronas do sistema nervioso central. Derivan de precursores hematopo\u00e9ticos e non do tecido ectod\u00e9rmico; pero consid\u00e9ranse comunmente como pertencentes \u00e1 gl\u00eda polo seu papel de apoio \u00e1s neuronas.\nComprenden aproximadamente do 5 ao 15% do total das c\u00e9lulas do sistema nervioso central. At\u00f3panse en todas as rexi\u00f3ns do enc\u00e9falo e espi\u00f1a dorsal. En tama\u00f1o, as c\u00e9lulas da microgl\u00eda son m\u00e1is pequenas ca as da macrogl\u00eda, te\u00f1en n\u00facleos oblongos e formas cambiantes. Son m\u00f3biles no cerebro e multipl\u00edcanse cando o cerebro sofre danos. No sistema nervioso central san a microgl\u00eda funciona comprobando o estado de todos os elementos do medio cerebral (neuronas, macrogl\u00eda e vasos sangu\u00edneos).\nCapacidade de divisi\u00f3n.\nA gl\u00eda conserva a capacidade de divisi\u00f3n celular no adulto, e as neuronas non. Esta idea est\u00e1 baseada na imposibilidade xeral do sistema nervioso maduro de substitu\u00edr as neuronas despois dun dano neurol\u00f3xico, como o causado por un ictus cerebral ou traumatismo, entanto que as c\u00e9lulas da gl\u00eda a mi\u00fado proliferan (gliose) preto ou no lugar mesmo do dano. Consid\u00e9rase xeralmente que esta proliferaci\u00f3n se debe principalmente aos astrocitos .\nPor outra parte, no que se refire \u00e1s neuronas, hai poucas rexi\u00f3ns do sistema nervioso maduro onde se observase a xeraci\u00f3n de novas neuronas, como son o circunvoluci\u00f3n dentada do hipocampo e a zona subventricular.\nOs tumores de c\u00e9lulas da gl\u00eda denom\u00ednanse gliomas .\nDesenvolvemento embrionario.\nA maior\u00eda das c\u00e9lulas da gl\u00eda derivan do ectoderma do embri\u00f3n en desenvolvemento, concretamente do tubo neural e da crista neural. A excepci\u00f3n son as c\u00e9lulas da microgl\u00eda, que derivan de c\u00e9lulas hematopo\u00e9ticas. Nos adultos, a microgl\u00eda \u00e9 en gran parte unha poboaci\u00f3n que se autorrenova e son diferentes dos macr\u00f3fagos e monocitos, os cales se infiltran no tecido danado e enfermo do sistema nervioso central.\nNo sistema nervioso central, a gl\u00eda desenv\u00f3lvese a partir da zona ventricular do tubo neural. Esta gl\u00eda incl\u00fae os oligodendrocitos, c\u00e9lulas ependimais, e astrocitos. No sistema nervioso perif\u00e9rico, a gl\u00eda deriva da crista neural. Esta gl\u00eda do sistema nervioso perif\u00e9rico incl\u00fae as c\u00e9lulas de Schwann nos nervios e as c\u00e9lulas sat\u00e9lites gliais nos ganglios.\nHistoria.\nA gl\u00eda foi descuberta en 1846 polo pat\u00f3logo alem\u00e1n Rudolf Virchow cando estaba buscando o \"tecido conectivo\" do cerebro (), pero caracterizouna como un tipo de cola ou adhesivo nervioso funcional, que consideraba un elemento est\u00e1tico sen funci\u00f3n relevante. Foi Santiago Ram\u00f3n y Cajal en 1891 quen descubriu as c\u00e9lulas gliais, diferenci\u00e1ndoas das neuronas e identific\u00e1ndoas claramente como parte do tecido nervioso.\nCantidade.\nA cantidade estimada de c\u00e9lulas da gl\u00eda no noso cerebro var\u00eda en distintas fontes, e con frecuencia c\u00edtanse datos antigos. Unha estimaci\u00f3n de 2009 indica que o cerebro humano cont\u00e9n aproximadamente o mesmo n\u00famero de c\u00e9lulas gliais ca de neuronas. Por\u00e9n, a proporci\u00f3n var\u00eda dunha parte do cerebro a outra. A proporci\u00f3n gl\u00eda/neurona no c\u00f3rtex cerebral \u00e9 3,72, e no cerebelo \u00e9 de s\u00f3 0,23. A proporci\u00f3n na materia gris do c\u00f3rtex cerebral \u00e9 de 1,48 (a materia branca ten poucas neuronas). A proporci\u00f3n combinada dos ganglios basais, dienc\u00e9falo e tronco cerebral \u00e9 de 11,35.\nA maior\u00eda da gl\u00eda do c\u00f3rtex cerebral est\u00e1 formada por oligodendrocitos (75,6%); os astrocitos supo\u00f1en o 17,3% e a microgl\u00eda o 6,5%.\nA cantidade de tecido cerebral formado por c\u00e9lulas gliais increm\u00e9ntase co tama\u00f1o do cerebro no Reino animal: o cerebro dun nematodo cont\u00e9n pouca gl\u00eda; o da mosca da froita cont\u00e9n un 25% de gl\u00eda; o do rato un 65%; o humano o 90%; e o dun elefante un 97%."}
{"id": "198796", "revid": "624", "url": "https://gl.wikipedia.org/wiki?curid=198796", "title": "Illa Marettimo", "text": ""}
{"id": "198797", "revid": "85894", "url": "https://gl.wikipedia.org/wiki?curid=198797", "title": "Glen Hansard", "text": "Glen Hansard, nado o 21 de abril de 1970 en Dubl\u00edn, \u00e9 un cantante e compositor do grupo irland\u00e9s de rock The Frames. Tam\u00e9n ten traballado como presentador de televisi\u00f3n e actor, destacando a s\u00faa actuaci\u00f3n no filme \"Once\".\nTraxectoria.\nHansard deixou a escola \u00e1 idade de 13 anos para ga\u00f1a-la vida tocando polas r\u00faas de Dubl\u00edn. A primeira vez que se deu a co\u00f1ecer \u00f3 gran p\u00fablico foi como o guitarrista Outspan Foster no filme \"The Commitments\". No 2003 presentou o programa de televisi\u00f3n da RT\u00c9, . En abril do 2006 publicou o seu primeiro \u00e1lbum musical en solitario The Swell Season, coa colaboraci\u00f3n da cantante e instrumentista checa Mark\u00e9ta Irglov\u00e1, a finesa Marja Tuhkanen \u00f3 viol\u00edn e o franc\u00e9s Bertrand Galen \u00f3 violoncello. Tam\u00e9n colaborou con Eddie Vedder no seu \u00faltimo traballo Ukelele Song. Tam\u00e9n no 2006, actuou no filme \"Once\", onde interpreta a un m\u00fasico da r\u00faa xunto con Mark\u00e9ta Irglov\u00e1, que fai dunha inmigrante checa que vende flores pola r\u00faa. O filme tivo moi boa acollida no Festival de Cinema de Sundance e foi ga\u00f1adora dun \u00d3scar \u00e1 mellor canci\u00f3n orixinal."}
{"id": "198798", "revid": "27155", "url": "https://gl.wikipedia.org/wiki?curid=198798", "title": "C\u00e9lula da gl\u00eda", "text": ""}
{"id": "198799", "revid": "865", "url": "https://gl.wikipedia.org/wiki?curid=198799", "title": "Boeing 247", "text": "O Boeing Model 247 foi un dos primeiros avi\u00f3ns de pasaxeiros estadounidenses, considerado o primeiro avi\u00f3n en incorporar completamente avances como a construci\u00f3n semi-monocasco totalmente met\u00e1lica (aluminio anodizado), unha \u00e1 totalmente en sa\u00ednte e unha tren de aterraxe retra\u00edble. Outras avanzadas caracter\u00edsticas eran constrois de superficie de compensaci\u00f3n, un piloto autom\u00e1tico e limpadores de desxeo nas \u00e1s e na deriva.\nO 247 realizou o seu primeiro voo o 8 de febreiro de 1933, e entrou en servizo ese mesmo ano. Posteriormente, o desenvolvemento de avi\u00f3ns de pasaxeiros levou a motores e fuselaxes maiores, e apareceron os avi\u00f3ns de catro motores, pero non houbo cambios significativos na f\u00f3rmula b\u00e1sica que Boeing aplicou no 247 ata a aparici\u00f3n da cabina presurizada, introducida a principios dos anos 40 no 307 Stratoliner."}
{"id": "198801", "revid": "27155", "url": "https://gl.wikipedia.org/wiki?curid=198801", "title": "Gl\u00eda", "text": ""}
{"id": "198802", "revid": "1131", "url": "https://gl.wikipedia.org/wiki?curid=198802", "title": "Maxi Iglesias", "text": "Maximiliano Teodoro Iglesias Acevedo, m\u00e1is co\u00f1ecido como Maxi Iglesias, nado en Madrid o 6 de febreiro de 1991, \u00e9 un actor espa\u00f1ol.\nBiograf\u00eda.\nMaxi Iglesias estudou no colexio Cardenal Sp\u00ednola (Madrid) e profesionalmente saltou \u00e1 fama grazas a interpretar a Cabano en \"F\u00edsica o qu\u00edmica\" (Antena 3)."}
{"id": "198803", "revid": "98629", "url": "https://gl.wikipedia.org/wiki?curid=198803", "title": "Deportivo Saprissa", "text": "O Deportivo Saprissa \u00e9 un club profesional de f\u00fatbol da localidade de Tib\u00e1s, San Jos\u00e9, fundado o 16 de xullo de 1935, que compite no torneo da Primeira Divisi\u00f3n de Costa Rica.\nTr\u00e1tase dun dos clubs m\u00e1is laureados do continente americano, con 29 campionatos de liga (r\u00e9cord), 5 Copas Interclubs da UNCAF (r\u00e9cord) e 3 Ligas de Campi\u00f3ns da CONCACAF. Por todo iso, a IFFHS elixiu o Deportivo Saprissa como mellor equipo do s\u00e9culo XX da Concacaf, por diante doutros grandes equipos mexicanos ou norteamericanos. En 2005 acadou o 3\u00ba posto nesa edici\u00f3n da Copa Mundial de Clubs da FIFA, feito que non foi igualado por ning\u00fan outro equipo da Concacaf at\u00e9 a actualidade.\nO seu nome deriva dun dos seus fundadores: Ricardo Saprissa (1901-1990), un destacado xogador de f\u00fatbol (xogou 10 anos no RCD Espanyol) e de tenis (representou a Espa\u00f1a na Copa Davis e nos Xogos Ol\u00edmpicos de 1924). En 1931 foi chamado polo seu irm\u00e1n Rogelio para que o axudase na creaci\u00f3n dun negocio t\u00e9xtil en San Jos\u00e9 (Costa Rica), e Ricardo Saprissa marchou cara a al\u00f3. Cando en 1935 alg\u00fans veci\u00f1os da cidade quixeron crear un novo equipo, decidiron que ese equipo se chamase Saprissa FC coa idea de que el o patrocinase, cousa que accedeu a facer. Dende 1935 at\u00e9 1981 el foi o presidente do club.\nO Deportivo Saprissa xoga os seus encontros como local no Estadio Ricardo Saprissa, situado 3'5 quil\u00f3metros \u00f3 norte do centro da cidade de San Jos\u00e9. O estadio foi inaugurado o 27 de agosto de 1972, e ten capacidade para acoller a 23 112 seareiros nas s\u00faas bancadas. Este recinto recibe o alcume de \"A Cova do Monstro\". A Selecci\u00f3n de f\u00fatbol de Costa Rica ten xogado neste estadio mais encontros que en ning\u00fan outro estadio.\nO club mant\u00e9n unha intensa rivalidade co LD Alajuelense e co Club Sport Herediano.\nXogadores.\n "}
{"id": "198804", "revid": "27155", "url": "https://gl.wikipedia.org/wiki?curid=198804", "title": "Neurogl\u00eda", "text": ""}
{"id": "198805", "revid": "89787", "url": "https://gl.wikipedia.org/wiki?curid=198805", "title": "Eragon", "text": "Eragon \u00e9 unha novela escrita por Christopher Paolini \u00e9 o primeiro libro da saga \"Inheritance Cycle\", que comezou a escribir con 15 anos. Despois de escribir o primeiro borrador durante un ano, pasou un segundo ano re escrib\u00edndoo e d\u00e1ndolle contido \u00e1 historia e \u00f3s personaxes. Os pais de Paolini viron o manuscrito final e decidiron auto publicar \"Eragon\". Paolini pasou o ano seguinte viaxando polos Estados Unidos promocionando a s\u00faa novela. Por sorte, o libro foi descuberto por Carl Hiaasen, e foi publicado outra vez por Alfred A. Knopf. A versi\u00f3n re-publicada foi lanzada o 26 de agosto do 2003.\nAdaptaci\u00f3n \u00f3 cine.\nA adaptaci\u00f3n de \"Eragon\" foi estreada nos Estados Unidos o 15 de decembro de 2006. Foi dirixido por Stefen Fangmeier, e guionizado por Peter Buchman. Edward Speleers foi seleccionado para o papel de Eragon. Jeremy Irons, John Malkovich, Chris Egan e Djimon Gaston Hounsou foron os artistas que completaron o resto do elenco de actores. A rodaxe principal do filme tivo lugar en Hungr\u00eda e Eslovaquia."}
{"id": "198806", "revid": "839", "url": "https://gl.wikipedia.org/wiki?curid=198806", "title": "Walker Percy", "text": "Walker Percy, nado en Birmingham (Alabama) o 28 de maio de 1916 e finado en Covington (Louisiana) o 10 de maio de 1990, foi un novelista estadounidense.\nTraxectoria.\nPasou a s\u00faa infancia en Mississippi. Tras licenciarse na Universidade de Carolina do Norte en 1937, ingresou na Universidade de Columbia onde, en 1941, obtivo o t\u00edtulo de doutor en Medicina. Cando traballou como pat\u00f3logo contraeu tise e mentres se recuperaba da enfermidade leu a Kierkegaard e Dostoievski, autores que influir\u00edan na s\u00faa obra posterior, decidiu converterse ao catolicismo e comezar a s\u00faa carreira como escritor.\nPercy publicou o \"bestseller\" \"A conxura dos necios\" de John Kennedy Toole, pois foi empe\u00f1o seu que se editase un libro que ti\u00f1a sido rexeitado por moitas editoriais, e que finalmente acadar\u00eda ao n\u00famero un da listas de vendas de gran cantidade de pa\u00edses.\nAutor de nove libros, a s\u00faa primeira gran novela foi \"The Moviegoer\" de 1961, onde introduciu o seu concepto de \"indisposici\u00f3n\", que mereceu o National Book Award. Despois escribiu \"\" en 1971, \"The Second Coming\" en 1980 e \"The Thanatos Syndrome\" en 1987."}
{"id": "198807", "revid": "23204", "url": "https://gl.wikipedia.org/wiki?curid=198807", "title": "Patricia Vico", "text": "Patricia Vico Gonz\u00e1lez, nada en Madrid o 27 de agosto de 1972, \u00e9 unha actriz espa\u00f1ola.\nTraxectoria.\nAbandona a carreira de Publicidade para dedicarse ao mundo da interpretaci\u00f3n. As\u00ed, comeza os seus estudos de interpretaci\u00f3n na famosa escola de Cristina Rota.\nA s\u00faa carreira profesional comeza en 1992 da man de Jes\u00fas Hermida no espazo de Antena 3, \"La noche de Hermida\".\nLogo de participar en varias pel\u00edculas e series con pequenos papeis, converter\u00edase nun rostro habitual da pequena pantalla por mor de converterse nunha das protagonistas fixas da serie \"La casa de los l\u00edos\", na que traballou durante m\u00e1is de tres anos xunto a Lola Herrera, Arturo Fern\u00e1ndez, Miriam D\u00edaz Aroca, Natalia Men\u00e9ndez ou Emma Ozores entre outros.\nLogo desta serie vir\u00eda o serial \"Esencia de poder\" (onde coincidiu con Jes\u00fas Olmedo con quen tam\u00e9n compartiu pantalla en Hospital Central), que non logrou o resultado esperado e foi retirada precipitadamente das pantallas. M\u00e1is sorte ter\u00eda con \"Para\u00edso\", produci\u00f3n estival gravada na Rep\u00fablica Dominicana da que rodou catro tempadas \u00e1 beira de Luis Fernando Alv\u00e9s e Esperanza Campuzano.\nPosteriormente rodou pel\u00edculas como \"Pacto de brujas\" (2003), de Javier Elorrieta ou \"El asombroso mundo de Borjamari y Pocholo\" (2004), de Juan Cavestany e Enrique L\u00f3pez Lavigne. Pero o papel que a devolver\u00eda \u00e1 actualidade \u00e9 o que interpreta en Hospital Central desde 2004, o da doutora guapa e atractiva lesbiana Macarena Fern\u00e1ndez Wilson, que lle outorgou un grande \u00e9xito e reco\u00f1ecemento, especialmente por parte do colectivo gai. \nGa\u00f1ou o premio Mostra lambda xunto coa s\u00faa compa\u00f1eira de repartici\u00f3n, F\u00e1tima Baeza (Esther Garc\u00eda Ruiz, na serie), pola s\u00faa grande interpretaci\u00f3n e traballo na serie \"Hospital Central\".\nA s\u00faa parella \u00e9 o director de cine Daniel Calparsoro, co que tivo o seu primeiro fillo, Hugo, en xullo de 2006. Ao estar embarazada durante a gravaci\u00f3n de Hospital Central, os guionistas decidiron que o seu personaxe tam\u00e9n o estivese. Tras dar a luz, estivo practicamente unha tempada enteira sen aparecer, reincorpor\u00e1ndose posteriormente.\nGa\u00f1ou d\u00faas veces o \"Premio Shangay\" pola s\u00faa interpretaci\u00f3n de Maca en Hospital Central, xunto coa s\u00faa compa\u00f1eira F\u00e1tima Baeza polo papel l\u00e9sbico que representan.\nDesde xaneiro de 2012 representa a Violante de Arag\u00f3n, esposa do rei Afonso X, na serie \"Toledo\" de Antena 3."}
{"id": "198808", "revid": "89787", "url": "https://gl.wikipedia.org/wiki?curid=198808", "title": "Eldest", "text": "Eldest \u00e9 o segundo libro do \"Inheritance Cycle\" de Christopher Paolini e a secuela de \"Eragon\". \"Eldest\" foi publicado en tapas duras o 23 de agosto do 2005, e foi lanzado en edici\u00f3n de peto en setembro do 2006. \"Eldest\" tam\u00e9n foi publicado en formato de audiolibro, e para libro electr\u00f3nico. \u00f3 igual que \"Eragon\", \"Eldest\" converteuse nun \u00e9xito de vendas segundo a Lista de bestsellers do New York Times. A edici\u00f3n de luxo de \"Eldest\" foi lanzada o 26 de setembro de 2006, inclu\u00edndo nova informaci\u00f3n e arte tanto do ilustrador como do autor."}
{"id": "198809", "revid": "98629", "url": "https://gl.wikipedia.org/wiki?curid=198809", "title": "Phyllida Law", "text": "Phyllida Ann Law, nada o 8 de maio de 1932 en Glasgow, \u00e9 unha actriz escocesa de cinema, televisi\u00f3n e teatro."}
{"id": "198810", "revid": "56817", "url": "https://gl.wikipedia.org/wiki?curid=198810", "title": "Brisingr", "text": "Brisingr \u00e9 o terceiro libro do \"Inheritance Cycle\" de Christopher Paolini e a secuela de \"Eldest\". Foi lanzado o 20 de setembro de 2008. Orixinalmente, Paolini ti\u00f1a pensado presentar o \"Inheritance Cycle\" en tres libros, pero durante a creaci\u00f3n do terceiro decidiu que a serie era demasiado complexa para comprimila toda nun libro. A versi\u00f3n de luxo de \"Brisingr\", na que se incl\u00faen escenas eliminadas e curiosidades, foi estreada o 13 de outubro de 2009.\n\"Brisingr\" c\u00e9ntrase na historia de Eragon e a s\u00faa dragona Saphira a medida que contin\u00faan a s\u00faa viaxe para derrocar \u00f3 gobernante corrupto do Imperio, Galbatorix. Eragon \u00e9 un dos derradeiros \"Xinetes de Drag\u00f3n\", un grupo que gobernou o mundo ficticio de Alaga\u00ebsia, que \u00e9 o lugar onde ocorren t\u00f3dolos feitos. \"Brisingr\" comeza no punto inmediatamente despois no que concl\u00fae a anterior, \"Eldest\"."}
{"id": "198811", "revid": "89787", "url": "https://gl.wikipedia.org/wiki?curid=198811", "title": "Inheritance", "text": "Inheritance \u00e9 o cuarto e \u00faltimo libro do Inheritance Cycle escrito polo americano Christopher Paolini.\nO \"Inheritance Cycle\" foi orixinalmente concibido como unha trilox\u00eda, pero Paolini comentou que durante a creaci\u00f3n do terceiro, o tama\u00f1o de \"Brisingr\" medrou, e o libro foi dividido en d\u00faas partes que foron publicadas por separado. Debido a isto, moitos elementos da trama previsto orixinalmente para \"Brisingr\", at\u00f3panse en \"Inheritance\".\nDende a realizaci\u00f3n de \"Inheritance\", Paolini expresou o seu interese na futura expansi\u00f3n de Alaga\u00ebsia e do Inheritance Cycle. Nunha entrevista, fala sobre un potencial quinto libro, unha precuela centrada arredor do personaxe de Brom, e dixo que ten previsto arredor de sete historias m\u00e1is ambientada en Alaga\u00ebsia, e unha delas \u00e9 de feito unha serie."}
{"id": "198812", "revid": "13097", "url": "https://gl.wikipedia.org/wiki?curid=198812", "title": "Li\u00f1a de nodos", "text": ""}
{"id": "198814", "revid": "5132", "url": "https://gl.wikipedia.org/wiki?curid=198814", "title": "Carlos Cobos", "text": ""}
{"id": "198816", "revid": "23204", "url": "https://gl.wikipedia.org/wiki?curid=198816", "title": "Serbia de Nedi\u0107", "text": "A Serbia de Nedi\u0107 (en serbio latino: \"Nedi\u0107eva Srbija\", serbio cir\u00edlico \u041d\u0435\u0434\u0438\u045b\u0435\u0432\u0430 \u0421\u0440\u0431\u0438\u0458\u0430), tam\u00e9n co\u00f1ecida como Goberno de Salvaci\u00f3n Nacional, foi o nome co que se co\u00f1eceu o estado serbio baixo a ocupaci\u00f3n militar da Alema\u00f1a nazi, durante a segunda guerra mundial, despois da invasi\u00f3n de Iugoslavia.\nHistoria.\nNo curso da segunda guerra mundial, o 6 de abril de 1940, tropas alem\u00e1s, italianas, h\u00fangaras e b\u00falgaras invadiron o Reino de Iugoslavia e, en poucos d\u00edas, o goberno capitulou (18 de abril).\nIugoslavia desapareceu, desmembrada entre os seus veci\u00f1os. O III Reich, que se consideraba herdeiro dos pretendidos dereitos hist\u00f3ricos austr\u00edacos, anexionou o sur de Estiria (\"Steiermarke\"), e a parte de Carintia (\"K\u00e4rnten\") que estaban integradas en Eslovenia; ademais, anexionou a Voivodina (parte do Banato serbio) que, formalmente, foi parte do protectorado alem\u00e1n de Serbia.\nItalia fixo realidade unha antiga aspiraci\u00f3n do seu vello irredentismo, incorporando a outra provincia eslovena, Carniola (inclu\u00edndo a cidade de Liubliana, capital de Eslovenia), m\u00e1is unha boa parte do litoral d\u00e1lmata (a zona entre Zadar [Zara] e Split [Spalato], pertencente a Croacia, e Kotor [Cattaro], de Montenegro) e a rexi\u00f3n de Kosovo (Serbia), que foi incorporada \u00e1 s\u00faa colonia albanesa.\nOs b\u00falgaros obtiveron a Macedonia iugoslava, excepto unha pequena porci\u00f3n que se uniu \u00e1 Albania italiana (que ademais recuperou a s\u00faa sa\u00edda ao Exeo, a costa de Grecia).\nE os h\u00fangaros quedaron con varias zonas fronteirizas do norte (o extremo oriental de Eslovenia, o tri\u00e1ngulo formado entre os r\u00edos Drava e Danubio, que pertenc\u00eda a Croacia), m\u00e1is a rexi\u00f3n de Ba\u010dka (a outra parte do Banato serbio).\nSobre solo iugoslavo s\u00f3 permaneceron dous estados teoricamente independentes. Croacia, que rompera os seus lazos con Belgrado ao producirse a invasi\u00f3n, constitu\u00eduse como reino, con inclusi\u00f3n da Eslavonia oriental (que pasara anteriormente a Serbia), \u00e9 dicir, todo o territorio entre o Sava e o Drava, at\u00e9 as aforas de Belgrado, e de Bosnia-Herzegovina (pero sen a parte do litoral d\u00e1lmata que pasara a Italia), gobernado ditatorialmente polo \"Poglavnik\" (Caudillo) Ante Paveli\u0107.\nE ao leste quedou unha reducida Serbia, que recobrou unha sombra de soberan\u00eda baixo a protecci\u00f3n alem\u00e1 e o goberno autoritario do colaboracionista xeneral Milan Nedi\u0107 (a chamada Serbia de Nedi\u0107), que inclu\u00eda a Voivodina.\nPero nesta parte do Banato os ocupantes alem\u00e1ns estableceron unha rexi\u00f3n aut\u00f3noma, practicamente independente, cun goberno entregado \u00e1 minor\u00eda alem\u00e1 aut\u00f3ctona, que se puxo incondicionalmente \u00e1s ordes do III Reich.\nAdministraci\u00f3n.\nO estado estaba encabezado polo xeneral serbio Milan Nedi\u0107, baixo o mando militar alem\u00e1n e co o nome oficial de Vlada Nacionalnog Spasa (\u0412\u043b\u0430\u0434\u0430 \u041d\u0430\u0446\u0438\u043e\u043d\u0430\u043b\u043d\u043e\u0433 \u0421\u043f\u0430\u0441\u0430, ou Goberno de Salvaci\u00f3n Nacional), entre 1941 e 1944 e, debido a iso, recibe os nomes informais de \"r\u00e9xime de Nedi\u0107\" ou \"Serbia de Nedi\u0107\".\nXeograficamente, o novo goberno administraba un territorio formado pola maior parte de Serbia Central, o sector norte de Kosovo, en torno a Kosovska Mitrovica, e a rexi\u00f3n aut\u00f3noma do Banato, que se mantivo baixo o mando da minor\u00eda \u00e9tnica alem\u00e1 que viv\u00eda al\u00ed.\nEste goberno serbio foi, a pesar das s\u00faas afirmaci\u00f3ns de ser o dun estado independente, durante todo o per\u00edodo, \"de facto\", estivo subordinado a unha administraci\u00f3n militar alem\u00e1 co\u00f1ecida como a Administraci\u00f3n Militar en Serbia (en alem\u00e1n, \"Milit\u00e4rverwaltung em Serbien\", en serbocroata \u0412\u043e\u0458\u043d\u0430 \u0443\u043f\u0440\u0430\u0432\u0430 \u0443 \u0421\u0440\u0431\u0438\u0458\u0438 / \"Vojna uprava u Srbiji\" ).\nO goberno militar estableceuse 1941, despois de varios meses de ocupaci\u00f3n de Iugoslavia polo Eixe.\nIncapaz de opo\u00f1erse \u00e1s ordes alem\u00e1s, o xeneral Nedi\u0107 va permitiu a existencia de campos de concentraci\u00f3n no seu territorio. En total, calc\u00falase que aproximadamente 80.000 persoas morreron nestes campos.\nLiberaci\u00f3n.\nComo noutros lugares da Europa ocupada, as duras condici\u00f3ns impostas polos alem\u00e1ns provocaron a aparici\u00f3n da resistencia antifascista, que foi adquirindo progresiva importancia. Esta resistencia non tardou en manifestarse en Iugoslavia; ao principio, en forma de sabotaxes e, m\u00e1is tarde, dun poderoso movemento guerrilleiro. Nun primeiro momento a iniciativa correspondeu aos \"chetniks\", patriotas serbios mon\u00e1rquicos dirixidos polo coronel Draza Mihailovi\u0107, que actuaban apoiados polos brit\u00e1nicos. Pero, tras a invasi\u00f3n alem\u00e1 da URSS, en 1941, foron os comunistas quen asumiron un maior protagonismo e mantiveron o peso dunha guerra sen cuartel.\nDirixidos polo croata Josip Broz, Tito, foron capaces de organizar un aut\u00e9ntico ex\u00e9rcito regular, que recibiu o apoio dos aliados, e que foi quen de liberar por si mesmo (coa axuda do Ex\u00e9rcito Vermello a maior parte do territorio nacional.\nCoa axuda do Ex\u00e9rcito Vermello, os partis\u00e1ns iugoslavos acabaron co goberno de Nedi\u0107 en maio de 1944. Os l\u00edders serbios colaboracionistas fuxiron a Eslovenia ao final da guerra, a\u00ednda que moitos deles foron capturados e executados.\nLegado.\nO ano 1941, despois da invasi\u00f3n alem\u00e1 do Reino de Iugoslavia, os soldados alem\u00e1ns fix\u00e9ronse co control de Radio Belgrado. Rapidamente puxeron en antena a canci\u00f3n \"Lili Marleen\", que chegar\u00eda a ser co tempo unha canci\u00f3n popular a nivel internacional.\nA canci\u00f3n, traducida a diversas linguas, chegou a ser nalg\u00fans pa\u00edses unha marcha militar, unha canci\u00f3n para os soldados ou, polo menos, unha canci\u00f3n deportiva durante os adestramentos militares.\nPor outra parte, o ano 2008 o Partido Liberal de Serbia, que non ti\u00f1a xa daquela representaci\u00f3n parlamentaria, lanzou unha proposta de lei para rehabilitar a figura do xeneral Milan Nedi\u0107. Esta proposta non recibiu o apoio de ning\u00fan outro partido pol\u00edtico, e foi duramente criticada pola comunidade xud\u00eda de Serbia."}
{"id": "198817", "revid": "22795", "url": "https://gl.wikipedia.org/wiki?curid=198817", "title": "Goberno de Salvaci\u00f3n Nacional (Serbia, 1941-1944)", "text": ""}
{"id": "198818", "revid": "22795", "url": "https://gl.wikipedia.org/wiki?curid=198818", "title": "Serbia (1941-1944)", "text": ""}
{"id": "198819", "revid": "5132", "url": "https://gl.wikipedia.org/wiki?curid=198819", "title": "Monarca Brit\u00e1nico", "text": ""}
{"id": "198820", "revid": "5132", "url": "https://gl.wikipedia.org/wiki?curid=198820", "title": "Monarqu\u00eda Brit\u00e1nica", "text": ""}
{"id": "198821", "revid": "5132", "url": "https://gl.wikipedia.org/wiki?curid=198821", "title": "Rei de Reino Unido", "text": ""}
{"id": "198822", "revid": "5132", "url": "https://gl.wikipedia.org/wiki?curid=198822", "title": "Rei do Reino Unido", "text": ""}
{"id": "198823", "revid": "85894", "url": "https://gl.wikipedia.org/wiki?curid=198823", "title": "Arnelas, Doro\u00f1a, Vilarmaior", "text": "Arnelas \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 13 habitantes no ano 2010 segundo datos do INE, dos cales 6 eran homes e 7 eran mulleres."}
{"id": "198824", "revid": "23204", "url": "https://gl.wikipedia.org/wiki?curid=198824", "title": "Se\u00f1or\u00edo de Irlanda", "text": "O Se\u00f1or\u00edo de Irlanda (en ) foi un per\u00edodo de r\u00e9xime feudal en Irlanda entre os anos 1177 e 1541 baixo o Rei de Inglaterra, denominado \"Se\u00f1or de Irlanda\". O Se\u00f1or\u00edo foi creado como unha posesi\u00f3n papal trala invasi\u00f3n normanda da illa entre 1169 e 1171. Como o Se\u00f1or de Irlanda era \u00e1 s\u00faa vez o Rei de Inglaterra, estaba representado localmente polo Lord Tenente de Irlanda.\nA\u00ednda que aparentemente o Se\u00f1or\u00edo estend\u00edase por toda a Illa de Irlanda, en realidade, os reis s\u00f3 gobernaron sobre extensas partes da mesma. As \u00e1reas baixo dominio Ingl\u00e9s ampli\u00e1banse e retra\u00edanse co tempo. Algunhas zonas quedaron fora do dominio ingl\u00e9s at\u00e9 o s\u00e9culo XVI. A delicada situaci\u00f3n pol\u00edtica e o sistema feudal permitiron unha significativa de autonom\u00eda para nobreza Hiberno-Normanda, que dividiron a illa en condados e con atribuci\u00f3ns case equiparables \u00e1s dalg\u00fans dos reis ga\u00e9licos nativos. Este per\u00edodo chegou \u00e1 s\u00faa fin coa creaci\u00f3n do Reino de Irlanda en 1541.\nHistoria.\nO Se\u00f1or\u00edo de Irlanda foi creado nos comezos da invasi\u00f3n normanda da costa leste da illa en 1169, unha \u00e1rea que na Idade Media tard\u00eda co\u00f1eceuse como \"The Pale\" ou \"A Empalizada\" de Dubl\u00edn. Este nome foi debido \u00e1s s\u00faas defensas, en imitaci\u00f3n da anteriormente chamada empalizada de Calais. A s\u00faa autoridade nunca foi estendida a trav\u00e9s de toda a illa en ning\u00fan momento durante a s\u00faa existencia. Debe as s\u00faas orixes \u00e1 decisi\u00f3n de Diarmait Mac Murchada, deposto Rei de Leinster, de levar un cabaleiro normando procedente de Gales, Richard de Clare (alcumando \"Strongbow\"), para que lle axudase a recuperar o seu trono despois de ser destronado por unha confederaci\u00f3n dirixida polo novo Gran Rei Irland\u00e9s. Henrique II de Inglaterra, invadiu Irlanda para controlar a de Strongbow, de quen se tem\u00eda estaba a se converter en ameaza \u00e1 estabilidade do seu propio reino nos seus extremos occidentais.\nOutra raz\u00f3n pola que o Henrique invadiu a illa foi porque o Papa Hadri\u00e1n IV fixera unha bula papal (a bula laudabiliter) autorizando ao monarca Ingl\u00e9s tomar posesi\u00f3n de Irlanda. Isto foi porque Irlanda ti\u00f1a unha Igrexa cristi\u00e1 independente da cat\u00f3lica que cr\u00eda en varias doutrinas her\u00e9ticas. O Papa quer\u00eda que o Rei Ingl\u00e9s tomase posesi\u00f3n de Irlanda para que el puidese incorporar \u00e1 Igrexa Cristi\u00e1 Irlandesa dentro da Igrexa Cat\u00f3lica. O Papa ti\u00f1a o dereito de outorgar soberan\u00eda sobre as illas a diferentes monarcas por un documento chamado a Doaz\u00f3n de Constantino. Entreg\u00f3uselle a illa de Irlanda ao monarca Ingl\u00e9s como un territorio feudal baixo o se\u00f1or\u00edo nominal do Papa. A bula papal concedeu o t\u00edtulo ao Rei Ingl\u00e9s de \"Se\u00f1or de Irlanda\"."}
{"id": "198825", "revid": "22570", "url": "https://gl.wikipedia.org/wiki?curid=198825", "title": "Breanca, Doro\u00f1a, Vilarmaior", "text": "Breanca \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 46 habitantes no ano 2010 segundo datos do INE, dos cales 22 eran homes e 24 eran mulleres."}
{"id": "198826", "revid": "22570", "url": "https://gl.wikipedia.org/wiki?curid=198826", "title": "Valb\u00f3n, Doro\u00f1a, Vilarmaior", "text": "Valb\u00f3n \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 4 habitantes no ano 2010 segundo datos do INE, dos cales 2 eran homes e 2 eran mulleres."}
{"id": "198827", "revid": "85894", "url": "https://gl.wikipedia.org/wiki?curid=198827", "title": "O Casal, Doro\u00f1a, Vilarmaior", "text": "O Casal \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 5 habitantes no ano 2010 segundo datos do INE, dos cales 3 eran homes e 2 eran mulleres."}
{"id": "198828", "revid": "98629", "url": "https://gl.wikipedia.org/wiki?curid=198828", "title": "Banato (1941\u20131944)", "text": "Unha parte do Banato hist\u00f3rico, entre os anos 1941 e 1944, foi unha rexi\u00f3n aut\u00f3noma, formalmente adscrita ao estado serbio, co\u00f1ecido como Goberno de Salvaci\u00f3n Nacional ou, m\u00e1is correntemente, como a Serbia de Nedi\u0107, pero de feito practicamente independente deste e gobernado pola minor\u00eda alem\u00e1 al\u00ed residente.\nHistoria.\nNo curso da segunda guerra mundial, o 6 de abril de 1940, tropas alem\u00e1s, italianas, h\u00fangaras e b\u00falgaras invadiron o Reino de Iugoslavia e, en poucos d\u00edas, o goberno capitulou (18 de abril).\nIugoslavia desapareceu, desmembrada entre os seus veci\u00f1os. O III Reich, herdeiro dos pretendidos dereitos austr\u00edacos, anexionou o sur de Estiria (\"Steiermarke\"), e a parte de Carintia (\"K\u00e4rnten\") que estaban integradas en Eslovenia; ademais, anexionou a Voivodina (parte do Banato serbio) que, formalmente, foi parte do protectorado alem\u00e1n de Serbia.\nItalia fixo realidade unha antiga aspiraci\u00f3n do seu vello irredentismo, incorporando a outra provincia eslovena, Carniola (inclu\u00edndo a cidade de Liubliana, capital de Eslovenia), m\u00e1is unha boa parte do litoral d\u00e1lmata (a zona entre Zadar [Zara] e Split [Spalato], pertencente a Croacia, e Kotor [Cattaro], de Montenegro) e a rexi\u00f3n de Kosovo (Serbia), que foi incorporada \u00e1 s\u00faa colonia albanesa.\nOs b\u00falgaros obtiveron a Macedonia iugoslava, excepto unha pequena porci\u00f3n que se uniu \u00e1 Albania italiana (que ademais recuperou a s\u00faa sa\u00edda ao Exeo, a costa de Grecia).\nE os h\u00fangaros varias zonas fronteirizas do norte (o extremo oriental de Eslovenia, o tri\u00e1ngulo formado entre os r\u00edos Drava e Danubio, que pertenc\u00eda a Croacia), m\u00e1is a rexi\u00f3n de Ba\u010dka (a outra parte do Banato serbio).\nSobre solo iugoslavo s\u00f3 permaneceron dous estados teoricamente independentes. Croacia, que rompera os seus lazos con Belgrado ao producirse a invasi\u00f3n, constitu\u00eduse como reino, con inclusi\u00f3n da Eslavonia oriental (que pasara anteriormente a Serbia), \u00e9 dicir, todo o territorio entre o Sava e o Drava, at\u00e9 as aforas de Belgrado, e de Bosnia-Herzegovina (pero sen a parte do litoral d\u00e1lmata que pasara a Italia). Foi proclamado rei un italiano, o pr\u00edncipe Aimone de Aosta, e foi gobernado ditatorialmente polo \"Poglavnik\" (Caudillo) Ante Paveli\u0107.\nE ao leste quedou unha reducida Serbia, que recobrou unha sombra de soberan\u00eda baixo a protecci\u00f3n alem\u00e1 e o goberno autoritario do colaboracionista xeneral Milan Nedi\u0107 (a chamada Serbia de Nedi\u0107), que inclu\u00eda a Voivodina.\nPero nesta parte do Banato os ocupantes alem\u00e1ns estableceron unha rexi\u00f3n aut\u00f3noma, practicamente independente, cun goberno entregado \u00e1 minor\u00eda alem\u00e1 aut\u00f3ctona, que se puxo incondicionalmente \u00e1s ordes do III Reich.\nLiberaci\u00f3n.\nComo noutros lugares da Europa ocupada, as duras condici\u00f3ns impostas polos alem\u00e1ns provocaron a aparici\u00f3n da resistencia antifascista, que foi adquirindo progresiva importancia. Esta resistencia non tardou en manifestarse en Iugoslavia; ao principio, en forma de sabotaxes e, m\u00e1is tarde, dun poderoso movemento guerrilleiro. Nun primeiro momento a iniciativa correspondeu aos \"chetniks\", patriotas serbios mon\u00e1rquicos dirixidos polo coronel Draza Mihailovi\u0107, que actuaban apoiados polos brit\u00e1nicos. Pero, tras a invasi\u00f3n alem\u00e1 da URSS, en 1941, foron os comunistas quen asumiron un maior protagonismo e mantiveron o peso dunha guerra sen cuartel. Dirixidos polo croata Josip Broz, Tito, foron capaces de organizar un aut\u00e9ntico ex\u00e9rcito regular, que recibiu o apoio dos aliados, e que foi quen de liberar por si mesmo (coa axuda do Ex\u00e9rcito Vermello a maior parte do territorio nacional."}
{"id": "198829", "revid": "85894", "url": "https://gl.wikipedia.org/wiki?curid=198829", "title": "A Casanova, Doro\u00f1a, Vilarmaior", "text": "A Casanova \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 19 habitantes no ano 2010 segundo datos do INE, dos cales 12 eran homes e 7 eran mulleres."}
{"id": "198830", "revid": "85894", "url": "https://gl.wikipedia.org/wiki?curid=198830", "title": "O Castelo, Doro\u00f1a, Vilarmaior", "text": "O Castelo \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 7 habitantes no ano 2010 segundo datos do INE, dos cales 3 eran homes e 4 eran mulleres."}
{"id": "198831", "revid": "85894", "url": "https://gl.wikipedia.org/wiki?curid=198831", "title": "O Castrill\u00f3n, Doro\u00f1a, Vilarmaior", "text": "O Castrill\u00f3n \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 13 habitantes no ano 2010 segundo datos do INE, dos cales 6 eran homes e 7 eran mulleres."}
{"id": "198832", "revid": "85894", "url": "https://gl.wikipedia.org/wiki?curid=198832", "title": "O Castro, Doro\u00f1a, Vilarmaior", "text": "O Castro \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 10 habitantes no ano 2010 segundo datos do INE, dos cales 7 eran homes e 3 eran mulleres."}
{"id": "198833", "revid": "23204", "url": "https://gl.wikipedia.org/wiki?curid=198833", "title": "Formula One Group", "text": "O Formula One Group \u00e9 o grupo de empresas encargadas da promoci\u00f3n do campionato mundial de F\u00f3rmula 1 da FIA e a explotaci\u00f3n dos dereitos comerciais deste deporte. O grupo \u00e9 propiedade en \u00faltima instancia de Delta Topco, unha empresa con sede en Jersey propiedade do fondo com\u00fan de investimentos CVC Capital Partners (70%) e JPMorgan (aproximadamente o 20%). O trust formado pola familia de Bernie Ecclestone \u00e9 a propietaria do resto, \u00e1 parte de pequenas acci\u00f3ns en mans dos asesores financeiros e do mesmo Ecclestone.\n\"Formula One group\" ref\u00edrese estritamente a Formula One Management, Formula One Administration e Formula One Licensing BV, que son filiais da sociedade de carteira Formula One Holdings. Con todo, Delta Topco pos\u00fae outros negocios na F\u00f3rmula Un.\nHistoria.\nEn 1974, a Asociaci\u00f3n de Construtores de F\u00f3rmula Un, ou FOCA, fundouse co fin de incrementar a organizaci\u00f3n comercial da F\u00f3rmula Un para o beneficio dos equipos de carreiras. En 1978, Bernie Ecclestone, converteuse en executivo da FOCA e loitou contra a F\u00e9d\u00e9ration Internationale du Sport Automobile (FISA) para o control dos dereitos comerciais de F1. As disputas resolv\u00edanse en marzo de 1981, cando o Acordo da Concordia deu a FOCA o dereito de negociar os contratos de televisi\u00f3n. En virtude de acordos anteriores, os contratos de televisi\u00f3n non eran moi lucrativos e eran perigosos. Cando o Acordo da Concordia terminou en 1987, Bernie Ecclestone, deixou de ser propietario dun equipo e fundou a Formula One Promotions and Administration (FOPA), para xestionar os dereitos de televisi\u00f3n para os equipos. A FOPA m\u00e1is tarde ser\u00eda co\u00f1ecida como Formula One Management (FOM). A FOPA recibiu o 49% dos ingresos de TV, os equipos o 1%, e o 50% restante foi para a FIA. A FOPA, recibiu todos os honorarios pagados polos promotores. A cambio a FOPA pagou premios aos equipos. Actualmente a FOA se queda un 23% dos beneficios televisivos. O 77% restante repartese un 47% para os equipos participantes, e un 30% para a FIA.\nEn 1995, a FIA decidiu outorgar os dereitos comerciais da F1 a Formula One Administration (xestionados polo FOM) para un per\u00edodo de 14 anos. A cambio, Ecclestone proporcionar\u00eda un pago anual. Co FOM tendo os dereitos exclusivos de equipos tan populares como McLaren, WilliamsF1 e Tyrrell Racing, os equipos antes mencionados protestaron rexeitando o seguinte Acordo da Concordia en 1997. McLaren, WilliamsF1, Scuderia Ferrari e Renault F1, fundaron GPWC Holdings e ameazaron formar unha franqu\u00edcia de carreiras rival en 2008, cando o seu contrato terminou en 2007.\nEcclestone vende acci\u00f3ns da F1.\nSLEC Holdings, foi creada como unha sociedade holding de empresas da F\u00f3rmula Un en 1996, cando Bernie Ecclestone transferiu a s\u00faa propiedade das s\u00faas empresas de F\u00f3rmula Un \u00e1 s\u00faa esposa, Slavica Ecclestone, na preparaci\u00f3n dunha emisi\u00f3n do grupo en 1997.\nEn outubro de 1999 Morgan Grenfell Private Equity (MGPE) adquiriu o 12,5% de SLEC por 234 mill\u00f3ns de \u00a3. En febreiro de 2000 Hellman and Friedman comprou unha participaci\u00f3n do 37,5% de SLEC por 625 mill\u00f3ns de \u00a3 e combinada coa de MGPE formaron Speed Investments, polo tanto ti\u00f1an unha participaci\u00f3n combinada do 50% de SLEC. O 22 de marzo de 2000 a empresa alem\u00e1 de medios EM.TV &amp; Merchandising comprou Speed Investments por mil cen mill\u00f3ns de \u00a3.\nA adquisici\u00f3n causoulle a EM.TV dificultades financeiras, tras o anuncio de que os seus ingresos de 2000 ser\u00edan inferiores \u00e1s expectativas e que estaba loitando coas s\u00faas d\u00e9bedas, o prezo da acci\u00f3n caeu o 90%. En febreiro, o Kirch Group acordou rescatar a EM.TV a cambio dunha participaci\u00f3n na compa\u00f1\u00eda e o control de Speed Investments. As d\u00faas compa\u00f1\u00edas tam\u00e9n acordaron exercer a opci\u00f3n de EM.TV para comprar o outro 25% de SLEC por aproximadamente 600 mill\u00f3ns de \u00a3 a finais de marzo de 2001. Para aumentar a cota de Speed Investments en SLEC ao 75%. Kirch pediu un prestamo de 1600 mill\u00f3ns de \u20ac, 1 mil mill\u00f3ns \u00f3 Bayerische Landesbank e o resto a Lehman Brothers e JPMorgan Chase. A participaci\u00f3n de Kirch suscitou preocupaci\u00f3n entre os principais fabricantes de motores que compiten na F\u00f3rmula Un, BMW, DaimlerChrysler, Fiat, Ford e Renault formaron GPWC Holding BV para asegurar unha mellor representaci\u00f3n dos fabricantes na F1 , a mellora das condici\u00f3ns financeiras dos equipos, a estabilidade do campionato, e o mantemento de emisi\u00f3n en aberto da cobertura televisiva.\nComo consecuencia SLEC foi controlado por Kirch, que polo tanto, controlaba o consello de Formula One Holdings (FOH). Debido \u00e1s enormes perdas e os gastos enormes, os acredores de Kirch levaron \u00e1 empresa \u00e1 suspensi\u00f3n de pagos en 2002. Os bancos desmantelaron o grupo. A participaci\u00f3n de Kirch en SLEC foi retido por Bayerische Landesbank, JPMorgan Chase e Lehman Brothers (a trav\u00e9s de Speed Investments).\nAntes de que puidesen exercer os seus dereitos como accionista ti\u00f1an que solicitar a autorizaci\u00f3n da Comisi\u00f3n Europea. No per\u00edodo intermedio Ecclestone instituiu cambios nas xuntas directivas de SLEC, FOH, Formula One Administration (FOA) e Formula One Management (FOM), que como resultado, deu o control desas empresas a Bambino Holdings.\nA mediados de novembro de 2004, os tres bancos demandaron a Ecclestone para ter un maior control sobre o deporte, o que provocou especulaci\u00f3ns de que Ecclestone poder\u00eda perder todo o control que mantivo durante m\u00e1is de trinta anos. Unha audiencia de dous d\u00edas comezou o 23 de novembro, pero despois de que o proceso terminara, o xu\u00edz Andrew Park anunciou a s\u00faa intenci\u00f3n de reservase o fallo durante varias semanas. O 6 de decembro de 2004, Park leu o seu veredicto, sinalando que \"no seu xu\u00edzo, est\u00e1 claro que as reclamaci\u00f3ns de Speed son correctas e que polo tanto, (Ecclestone) debe atender o que se lle solicita\". Con todo, Ecclestone insistiu en que o veredicto - visto case universalmente como un golpe legal ao seu control da F\u00f3rmula Un - non significa \"nada en absoluto\". El manifestou a s\u00faa intenci\u00f3n de apelar a decisi\u00f3n.\nAo d\u00eda seguinte, nunha reuni\u00f3n de xefes de equipo no aeroporto de Heathrow de Londres, Ecclestone ofreceu aos equipos un total de 260 mill\u00f3ns de \u00a3 en tres anos a cambio da renovaci\u00f3n un\u00e1nime do Acordo da Concordia, que expirar\u00eda en 2008. Semanas m\u00e1is tarde, Gerhard Gibkowsky, membro do Consello de Bayerische Landesbank e o presidente de SLEC, declarou que os bancos non ti\u00f1an ningunha intenci\u00f3n de quitar Ecclestone da s\u00faa posici\u00f3n de control.\nAdquisici\u00f3n de CVC.\nEn novembro de 2005 CVC Capital Partners anunciou que \u00eda adquirir o 25% e o 48% das acci\u00f3ns de Bambino e Bayerische Landesbank en SLEC e adquiriu as acci\u00f3ns de JPMorgan Chase en decembro de 2005. Este acordo recibiu a aprobaci\u00f3n pola Comisi\u00f3n Europea o 21 de marzo de 2006 e finalizou o 28 de marzo. Ecclestone utilizou os ingresos da venda da participaci\u00f3n en Bambino Holdings para investir en Alpha Prema para dar \u00e1 familia Ecclestone unha participaci\u00f3n non especificada en Alpha Prema O 30 de marzo de 2006 CVC comprou a participaci\u00f3n dun 14,1% de SLEC en poder de Lehman Brothers para dar Alpha Prema o control total de Formula One Group.\nEmpresas do grupo.\nFormula One Group est\u00e1 controlado polos seus accionistas a trav\u00e9s do holding Delta Topco, que a trav\u00e9s dunha serie de sociedades de carteira rexistradas no Reino Unido, Illa de Jersey e Luxemburgo controla a sociedade SLEC Holdings, propietario directo da Formula One Group. Form\u00fala One Group est\u00e1 composto por varias filiais, que controlan os distintos dereitos, a xesti\u00f3n e as operaci\u00f3ns de concesi\u00f3n de licenzas do Campionato do Mundo de F\u00f3rmula Un.\nOs dereitos comerciais da F\u00f3rmula Un son controlados pola Formula One World Championship Ltd. (FOWC), que recibiu os dereitos da F\u00f3rmula Un durante un per\u00edodo de 100 anos da FIA. O control dos deritos por Formula One World Championship comezou desde o inicio de 2011, que os recibiu da s\u00faa compa\u00f1\u00eda irm\u00e1 Formula One Administration, que controlou os dereitos por un per\u00edodo de 14 anos desde 1996. FOWC, como titular dos dereitos comerciais, negocia os contratos para a celebraci\u00f3n de Grandes Premios, a organizaci\u00f3n dos contratos coas emisoras de televisi\u00f3n e a recepci\u00f3n de dereitos de licenza para o uso de material da F\u00f3rmula Un. A compa\u00f1\u00eda tam\u00e9n ten un asento no FIA World Motor Sport Council, o \u00f3rgano responsable da regulaci\u00f3n internacional dos deportes de motor. Formula One Licensing BV \u00e9 unha compa\u00f1\u00eda holandesa relacionada con Formula One Group, que pos\u00fae as marcas rexistradas da F\u00f3rmula Un, os logotipos da F1, \"F\u00f3rmula 1\", \"F\u00f3rmula Un\", \"F1\" e o \"Sweeping Curves device\" que aparece antes dos grandes premios.\nFormula One Management (FOM) \u00e9 a empresa principal do grupo, e controla a difusi\u00f3n, organizaci\u00f3n e promoci\u00f3n dos dereitos da F\u00f3rmula Un. A compa\u00f1\u00eda proporciona o sinal de televisi\u00f3n de todos os Grandes Premios da tempada, que logo se fornece a trav\u00e9s de Eurovision e os sat\u00e9lites da rede (UER) \u00e1s emisoras que ofrecen comentarios e distrib\u00faen o sinal aos organismos de radiodifusi\u00f3n de cada zona. O equipo de produci\u00f3n da FOM ten a s\u00faa base no aeroporto de Biggin Hill, Kent, para facilitar a viaxe dos equipos necesarios para transmitir a carreira. Financieiramente, o FOM ofrece investimento parcial para novas pistas e equipos, que lles permita establecerse no deporte e facer crecer a presenza da F\u00f3rmula Un nos novos mercados. O calendario do campionato est\u00e1 estruturado polo FOM, coa supervisi\u00f3n do WMSC. Os pagos aos equipos est\u00e1n determinadas polo Acordo da Concordia, que d\u00e1 aos equipos o 50% do di\u00f1eiro da televisi\u00f3n para o campionato de construtores, e outorga un fondo de premios aos equipos baseado nos seus resultados, que se saca dos honorarios que pagan os promotores de cada Gran Premio para a escenificaci\u00f3n da carreira. A lox\u00edstica dos equipos m\u00f3biles e persoal de cada carreira \u00e9 tam\u00e9n a cargo do FOM, que proporciona aos equipos unha cantidade fixa de transporte para as carreiras f\u00f3ra de Europa.\nEmpresas relacionadas.\nFormula One Group util\u00edzase para referirse a varias empresas relacionadas, que a\u00ednda que non forman parte do Grupo est\u00e1n controladas pola compa\u00f1\u00eda holding Delta Topco e te\u00f1en negocios relacionados coa F\u00f3rmula Un. GP2 Motorsport Ltd foi adquirida por CVC en 2007, coa s\u00faa propiedade controlada por sociedades de carteira da F\u00f3rmula Un. A GP2 \u00e9 a principal serie fornecedora da F\u00f3rmula Un, e corre carreiras nas roldas europeas do campionato de F1, co fin de dar aos pilotos a experiencia e un escaparate ante os equipos de F\u00f3rmula Un. A GP3 series, \u00e9 o seguinte nivel por baixo da GP2, tam\u00e9n est\u00e1 controlada por Motorsport GP2. Formula One Group tam\u00e9n \u00e9 propietario de Istanbul Park AS, que dirixe o circu\u00edto de carreiras de Istambul Park, a sede do Gran Premio de Turqu\u00eda. \nAllsport Management SA \u00e9 unha empresa su\u00edza que xestiona a venda da publicidade nos circu\u00edtos de F\u00f3rmula Un e no F\u00f3rmula Un Paddock Club. Allsport Management foi fundada por Paddy McNally que comezara a traballar con Bernie Ecclestone a finais de 1970. McNally, quen foi un antigo consultor de patrocinio de Marlboro, ocorr\u00e9uselle unha soluci\u00f3n para p\u00f3r orde \u00e1 publicidade nos circu\u00edtos; Esta soluci\u00f3n denom\u00ednase \"themed advertising\" (publicidade tem\u00e1tica), onde un anunciante benef\u00edciase dunha visibilidade total nunha parte da pista. Isto est\u00e1 en contraste co Gran Premio de M\u00f3naco, o \u00fanico Gran Premio onde Allsport non est\u00e1 involucrado, e onde os espazos v\u00e9ndense de forma que m\u00faltiples anunciantes son visibles en cada imaxe, que \u00e9 unha estratexia de mercadotecnia menos eficaz. O Paddock Club \u00e9 a organizaci\u00f3n da F\u00f3rmula Un para a hospitalidade corporativa, que proporciona unha zona de luxo para os VIP e os patrocinadores na fin de semana do Gran Premio, e tam\u00e9n d\u00e1 acceso a equipos e pilotos, e visitas aos pits. En 2006 Allsport Management (e as empresas relacionadas con Parker Allsopp &amp; Marsh) foron adquiridas por CVC a trav\u00e9s de Delta Topco, o que significa que os ingresos completos deste deporte son controlados por Form\u00fala One Group."}
{"id": "198834", "revid": "22570", "url": "https://gl.wikipedia.org/wiki?curid=198834", "title": "Cioi, Doro\u00f1a, Vilarmaior", "text": "Cioi \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 9 habitantes no ano 2010 segundo datos do INE, dos cales 6 eran homes e 3 eran mulleres."}
{"id": "198835", "revid": "54488", "url": "https://gl.wikipedia.org/wiki?curid=198835", "title": "Doro\u00f1eira, Doro\u00f1a, Vilarmaior", "text": "Doro\u00f1eira \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 15 habitantes no ano 2010 segundo datos do INE, dos cales 7 eran homes e 8 eran mulleres."}
{"id": "198836", "revid": "22570", "url": "https://gl.wikipedia.org/wiki?curid=198836", "title": "Fontebieita, Doro\u00f1a, Vilarmaior", "text": "Fontebieita \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 3 habitantes no ano 2010 segundo datos do INE, dos cales 2 eran homes e 1 era muller."}
{"id": "198837", "revid": "85894", "url": "https://gl.wikipedia.org/wiki?curid=198837", "title": "A Fraga, Doro\u00f1a, Vilarmaior", "text": "A Fraga \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 13 habitantes no ano 2010 segundo datos do INE, dos cales 5 eran homes e 8 eran mulleres."}
{"id": "198838", "revid": "22570", "url": "https://gl.wikipedia.org/wiki?curid=198838", "title": "A Greleira, Doro\u00f1a, Vilarmaior", "text": "A Greleira \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 19 habitantes no ano 2010 segundo datos do INE, dos cales 11 eran homes e 8 eran mulleres."}
{"id": "198839", "revid": "54488", "url": "https://gl.wikipedia.org/wiki?curid=198839", "title": "Libureo, Doro\u00f1a, Vilarmaior", "text": "Libureo \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 4 habitantes no ano 2010 segundo datos do INE, dos cales 2 eran homes e 2 eran mulleres."}
{"id": "198840", "revid": "22570", "url": "https://gl.wikipedia.org/wiki?curid=198840", "title": "Palai, Doro\u00f1a, Vilarmaior", "text": "Palai \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 17 habitantes no ano 2010 segundo datos do INE, dos cales 7 eran homes e 10 eran mulleres."}
{"id": "198841", "revid": "85894", "url": "https://gl.wikipedia.org/wiki?curid=198841", "title": "O Pazo, Doro\u00f1a, Vilarmaior", "text": "O Pazo \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 5 habitantes no ano 2010 segundo datos do INE, dos cales 2 eran homes e 3 eran mulleres."}
{"id": "198842", "revid": "85894", "url": "https://gl.wikipedia.org/wiki?curid=198842", "title": "Pousada, Doro\u00f1a, Vilarmaior", "text": "Pousada \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Segundo o INE en 2010 ti\u00f1a 23 habitantes (once homes e doce mulleres)."}
{"id": "198843", "revid": "85894", "url": "https://gl.wikipedia.org/wiki?curid=198843", "title": "Refuxio de Fonte da Cova", "text": "O refuxio de Fonte da Cova, \u00e9 un refuxio de monta\u00f1a situado na parroquia de Casaio, no concello de Carballeda de Valdeorras. Situado no porto de monta\u00f1a de Fonte da Cova (1837 m), nas proximidades de Pena Trevinca, \u00e9 propiedade da Federaci\u00f3n Galega de Monta\u00f1ismo e est\u00e1 cedido ao Club Pe\u00f1a Trevinca-Barco. Inaugurouse en 1946.\nHistoria.\nEn 1944, Gonzalo Gurriar\u00e1n ideou a posibilidade de constru\u00edr un refuxio ou albergue de monta\u00f1a nas proximidades de Pena Trevinca, facendo as xesti\u00f3ns coa Federaci\u00f3n Espa\u00f1ola de Monta\u00f1ismo. As\u00ed, tras varios estudos, en maio de 1945 iniciouse a construci\u00f3n do mesmo, que estivo financiado (\u00e1 parte da FEM) pola Deputaci\u00f3n de Ourense e os concellos de Carballeda de Valdeorras, O Barco de Valdeorras e A Veiga. Tras varios meses de duros traballos derivados das dificultades de achegar at\u00e9 o lugar o material e a man de obra, finalmente o 12 de setembro de 1946 foi inaugurado.\nNa d\u00e9cada de 1970 o refuxio foi obxecto de diferentes melloras, as\u00ed como unha remodelaci\u00f3n do interior. En febreiro de 1988 foi cedido en propiedade \u00e1 Federaci\u00f3n Galega de Monta\u00f1ismo, que cedeu o uso ao Club Pe\u00f1a Trevinca-Barco en 1990 por un per\u00edodo de 30 anos. En 1999 acometeuse unha nova reforma do interior, culminada en 2003 coa instalaci\u00f3n da luz el\u00e9ctrica no refuxio. No ver\u00e1n de 2004 instalouse a auga corrente.\nCaracter\u00edsticas.\nO refuxio disp\u00f3n dunha ampla tarima para durmir, con capacidade para 50 persoas. Ademais, conta con luz el\u00e9ctrica e auga quente."}
{"id": "198844", "revid": "22570", "url": "https://gl.wikipedia.org/wiki?curid=198844", "title": "Puz\u00e1s, Doro\u00f1a, Vilarmaior", "text": "Puz\u00e1s \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 6 habitantes no ano 2010 segundo datos do INE, dos cales 2 eran homes e 4 eran mulleres."}
{"id": "198845", "revid": "54488", "url": "https://gl.wikipedia.org/wiki?curid=198845", "title": "Rieiro, Doro\u00f1a, Vilarmaior", "text": "Rieiro \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 19 habitantes no ano 2010 segundo datos do INE, dos cales 5 eran homes e 14 eran mulleres."}
{"id": "198846", "revid": "54488", "url": "https://gl.wikipedia.org/wiki?curid=198846", "title": "A Rocha, Doro\u00f1a, Vilarmaior", "text": "A Rocha \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 29 habitantes no ano 2010 segundo datos do INE, dos cales 16 eran homes e 13 eran mulleres."}
{"id": "198847", "revid": "22570", "url": "https://gl.wikipedia.org/wiki?curid=198847", "title": "Sucami\u00f1o, Doro\u00f1a, Vilarmaior", "text": "Sucami\u00f1o \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 20 habitantes no ano 2010 segundo datos do INE, dos cales 8 eran homes e 12 eran mulleres."}
{"id": "198848", "revid": "22570", "url": "https://gl.wikipedia.org/wiki?curid=198848", "title": "A Viaxe, Doro\u00f1a, Vilarmaior", "text": "A Viaxe \u00e9 un lugar da parroquia de Doro\u00f1a no concello coru\u00f1\u00e9s de Vilarmaior na comarca de Betanzos. Ti\u00f1a 12 habitantes no ano 2010 segundo datos do INE, dos cales 6 eran homes e 6 eran mulleres."}
{"id": "198849", "revid": "23204", "url": "https://gl.wikipedia.org/wiki?curid=198849", "title": "Don Caballero", "text": "Don Caballero \u00e9foi unha banda estadounidense de post-rock procedente de Pittsburgh, Pensilvania. O grupo toma o seu nome da personaxe Guy Caballero, interpretada por Joe Flaherty, no programa de \"sketches\" canadense \"Second City Television\". Nunha parodia do programa \u00e1 pel\u00edcula \"The Godfather\", Guy Caballero \u00e9 chamado \"Don Caballero\".\nDon Caballero (afectuosamente chamada \"Don Cab\" ou \"The Don\" polos seareiros) formouse no ver\u00e1n de 1991, editou cinco \u00e1lbums a trav\u00e9s de Touch and Go Records entre 1993 e 2000 e separouse en novembro dese ano. O bater\u00eda Damon Che recrutou novos m\u00fasicos para reformar Don Caballero en 2003, e con esa nova formaci\u00f3n lanzou dous \u00e1lbums polo selo Relapse Records. Don Caballero entrar\u00eda en hiato no ano 2009. A obra da banda \u00e9 case toda instrumental e c\u00e9ntrase en Damon Che, que ven sendo o \u00fanico membro permanente de Don Caballero.\nTraxectoria.\nA banda formouse en Pittsburgh, Pensilvania en 1991. A formaci\u00f3n orixinal de Don Caballero consist\u00eda en Damon Che (bater\u00eda), Mike Banfield (guitarra) e Pat Morris (baixo). Ian Williams unir\u00edase a eles no ano 1992 como segundo guitarrista.\nO estilo enerx\u00e9tico e pouco convencional de Che na bater\u00eda foi eloxiado con frecuencia, ga\u00f1\u00e1ndose o alcume de \"The Octopus\" (o polbo) debido \u00e1 forma salvaxe de axitar os brazos mentres tocaba. Os membros de Don Caballero orixinalmente intentaron recrutar un cantante para que se unise a eles. Por\u00e9n, os primeiros ensaios xeraron tanto interese que o grupo ofreceu varios concertos e decidiron ser unha banda instrumental.\nA banda publicou dous sinxelos para os selos de Pittsburgh Pop Bus e Broken Giraffe, e outro para a etiqueta de Detroit Third Gear. Un contrato coa prestixiosa discogr\u00e1fica de Chicago Touch and Go Records levou \u00e1 edici\u00f3n doutro sinxelo e finalmente \u00e1 do seu \u00e1lbum de estrea, \"For Respect\", en 1993.\nNo outono de 1994 o baixista Pat Morris deixou Don Caballero para formar a banda Six Horse con Shannon Burns e Bill Baxter. Durante os anos 1994 e 1995 varios m\u00fasicos da zona de Pittsburgh ocuparon o posto de baixista no grupo, entre os que se incl\u00faen Len Jarabeck, Dave Reid, Matt Jencik e George Draguns.\nNo ano 1995 lanzaron o seu segundo \u00e1lbum de estudio, \"Don Caballero 2\". Tras a publicaci\u00f3n deste disco, Che e Williams expandiron as s\u00faas respectivas paletas musicais: Che con Speaking Canaries (que contaba co baixista Karl Hendricks e o bater\u00eda Noah Leger) e Williams con Storm &amp; Stress, un tr\u00edo de rock experimental co baixista Eric Emm e o bater\u00eda Kevin Shea.\nEn 1997 o grupo volveu a reunirse tras un par\u00f3n de case dous anos, desta vez co baixista orixinal Pat Morris de volta \u00e1 banda. No seguinte ano editar\u00edan o seu terceiro \u00e1lbum de estudio, \"What Burns Never Returns\".\nNo outono de 1998 Pat Morris deixar\u00eda a banda novamente e foi substitu\u00f1ido polo baixista de Storm &amp; Stress Eric Emm. Don Caballero realizou un feixe de exitosas xiras polos Estados Unidos e Europa, e finalmente publicou unha colecci\u00f3n de sinxelos e canci\u00f3ns aparecidas en recompilatorios nun diso chamado \"Singles Breaking Up (Vol. 1)\". Durante este per\u00edodo Mike Banfield sa\u00edu do grupo sendo substitu\u00eddo pola antigo guitarrista de Bitch Magnet Fine briefly o que permitiu a Don Caballero completar as xiras de promoci\u00f3n de \"What Burns Never Returns\".\nA banda, novamente un tr\u00edo e agora baseada en Chicago, xirou extensamente durante 1999 e 2000, tocando principalmente material novo. Para encher o oco deixado por Banfield, Williams e Emm tocaron con pedais Akai HeadRush que lles permit\u00edan facer \"loops\" e distintas capas nas s\u00faas partes. "}
{"id": "198851", "revid": "89787", "url": "https://gl.wikipedia.org/wiki?curid=198851", "title": "M\u00e1ximos anotadores da NBA por tempada", "text": "O t\u00edtulo de M\u00e1ximo anotador da NBA reco\u00f1ece cada tempada \u00f3 xogador que acada a mellor media de puntos por encontro durante a tempada regular. Ata a tempada 1968-69 o t\u00edtulo reco\u00f1ec\u00eda \u00f3 xogador que acadaba m\u00e1is puntos en total \u00f3 remate da tempada regular. Para ser candidato a este t\u00edtulo, actualmente \u00e9 preciso ter xogado polo menos 70 dos 82 encontros da tempada ou ter anotado polo menos 1400 puntos."}
{"id": "198852", "revid": "1131", "url": "https://gl.wikipedia.org/wiki?curid=198852", "title": "Dolmen Novo Milenio", "text": "Dolmen Novo Milenio \u00e9 unha escultura de Silverio Rivas do ano 2000 situada no Parque da M\u00fasica en Santiago de Compostela, fronte ao Auditorio de Galicia. A obra inaugurouse no marco das celebraci\u00f3ns da Capital Europea da Cultura do ano 2000."}
{"id": "198853", "revid": "89787", "url": "https://gl.wikipedia.org/wiki?curid=198853", "title": "Miguel Louzao Outeiro", "text": "Miguel Louzao Outeiro, nado en Orazo (A Estrada) o 24 de febreiro de 1974, \u00e9 un fil\u00f3logo e ensa\u00edsta galego.\nTraxectoria.\nLicenciado en Filolox\u00eda Galego-Portuguesa, Hisp\u00e1nica e Rom\u00e1nica pola Universidade de Santiago de Compostela. Foi investigador do Centro Ram\u00f3n Pi\u00f1eiro para a Investigaci\u00f3n en Humanidades e profesor-lector de lingua, literatura e cultura galegas na Universidade Complutense de Madrid, cidade onde cursou un m\u00e1ster de Xesti\u00f3n Cultural na Universidade Carlos III. Membro do comit\u00e9 de redacci\u00f3n do \"Bolet\u00edn Galego de Literatura\" e secretario da revista \"Madrygal. Revista de Estudios Gallegos\". Ten colaborado tam\u00e9n en publicaci\u00f3ns como \"Tabeir\u00f3s Terra de Montes\", \"A Trabe de Ouro\", \"Revista de Lenguas y Literaturas Catalana, Gallega y Vasca\" e \"Tempos Novos\", as\u00ed como nos xornais \"Vieiros\" e \"Faro de Vigo\".\nDesde 2005 exerce como profesor de lingua e literatura galegas no ensino, sendo actualmente o director do CPI Aurelio Marcelino Rey Garc\u00eda en Cuntis.\nDesde o ano 2009 \u00e9 vice-coordinador Xeral da Coordinadora Galega de Equipos de Normalizaci\u00f3n e Dinamizaci\u00f3n Ling\u00fc\u00edstica, da que foi fundador."}
{"id": "198854", "revid": "23204", "url": "https://gl.wikipedia.org/wiki?curid=198854", "title": "Zibo", "text": "Zibo \u00e9 unha municipalidade da provincia de Shandong no leste da China. Segundo o censo, en 2010 ti\u00f1a 4.530.600 habitantes.\nTen unha superficie de 5.938\u00a0km\u00b2.Lim\u00edtrofe ao oeste coa capital provincial Jinan, \u00e9 froito da uni\u00f3n da antiga cidade de Zichuan (s\u00e9culo II a.n.e.) e a cidade mineira de Boshan (de a\u00ed o nome Zi-Bo), e que en 1954 anexionouse unha terceira cidade, Zhangdian, n\u00f3 de comunicaci\u00f3ns na chaira setentrional, onde pasou a residir a sede administrativa do municipio.\nA riqueza mineira converteuna no s\u00e9culo XX nun grande e diversificado centro industrial."}
{"id": "198855", "revid": "98629", "url": "https://gl.wikipedia.org/wiki?curid=198855", "title": "Dong Fang Hong 1", "text": "Dong Fang Hong 1, tam\u00e9n co\u00f1ecido polo seu acr\u00f3nimo DFH-1, foi o primeiro sat\u00e9lite artificial lanzado pola China. Engalou a bordo dun foguete CZ-1 o d\u00eda 24 de abril de 1970 desde o centro de lanzamento de Jiuquan, facendo da China o quinto pa\u00eds en po\u00f1er un sat\u00e9lite en \u00f3rbita polos seus propios medios.\nCaracter\u00edsticas.\nDFH-1 lanzouse como sat\u00e9lite de comunicaci\u00f3ns experimental, cun radiotransmisor a bordo. A s\u00faa funci\u00f3n principal foi reproducir a canci\u00f3n Don Fang Hong (\"O leste \u00e9 roxo\"), s\u00edmbolo da revoluci\u00f3n mao\u00edsta. Durou 26 d\u00edas en \u00f3rbita, nunha operaci\u00f3n dirixida por Qian Xuesen.\nO sat\u00e9lite ti\u00f1a forma de esfera dun metro de di\u00e1metro e estaba composto por sete subsistemas: estrutura, control t\u00e9rmico, enerx\u00eda, o transmisor da canci\u00f3n, a telemetr\u00eda, o sistema de seguimento e o de medici\u00f3n de actitude. Estabiliz\u00e1base mediante xiro e aliment\u00e1base exclusivamente mediante bater\u00edas. A canci\u00f3n transmit\u00edase nunha frecuencia de 20,009 MHz. Deixou de transmitir en xu\u00f1o de 1970."}
{"id": "198856", "revid": "12452", "url": "https://gl.wikipedia.org/wiki?curid=198856", "title": "Arquiduque Carlos de Austria", "text": ""}
{"id": "198857", "revid": "98629", "url": "https://gl.wikipedia.org/wiki?curid=198857", "title": "Halld\u00f3r Laxness", "text": "Halld\u00f3r Kiljan Laxness (/\u02c8haltour \u02c8c\u02b0\u026aljan \u02c8laxsn\u025bs/), nado como Halld\u00f3r Gu\u00f0j\u00f3nsson en Reiquiavik o 23 de abril de 1902 e finado na mesma cidade o 8 de febreiro de 1998, foi un escritor, poeta e ensa\u00edsta island\u00e9s, ga\u00f1ador do Premio Nobel de Literatura en 1955.\nTraxectoria.\nFoi fillo de Sigr\u00ed\u00f0ur Halld\u00f3rsd\u00f3ttir (nada en 1872) e Gu\u00f0j\u00f3n Helgason (nado en 1870). Trasladouse a Laxnes (Mosfellsb\u00e6r) en 1905, unha \u00e1rea m\u00e1is rural ao norte da capital. Pronto empezou a ler libros e escribir historias.\nCon apenas 14 anos, publicou un artigo no diario \"Morgunbla\u00f0i\u00f0\". O seu primeiro libro, a novela \"Barn n\u00e1tt\u00farunnar\", foi escrito cando ti\u00f1a 17 anos. Viaxou moito, vivindo en Europa tras a primeira guerra mundial, visitando Rusia no seu per\u00edodo stalinista, Am\u00e9rica xusto antes da Gran Depresi\u00f3n e a India baixo Nehru.\nEn 1922, Laxness uniuse \u00e1 abad\u00eda de San Mauricio en Clervaux, Luxemburgo. Os monxes segu\u00edan as regras de San Bieito de Nursia. Laxness bautizouse e confirmou na Igrexa Cat\u00f3lica en 1923. Foi ent\u00f3n cando adoptou o apelido de Laxness e engadiu o nome de Kiljan (polo m\u00e1rtir island\u00e9s San Killian).\nEntre os muros da abad\u00eda practicaba o estudo persoal, l\u00eda libros e estudaba franc\u00e9s, lat\u00edn, teolox\u00eda e filosof\u00eda. Mentres estivo al\u00ed, escribiu a historia \"Undir Helgahnj\u00fak\", publicada en 1924. Pouco despois do seu bautizo, f\u00edxose membro dun grupo que predicaba pola conversi\u00f3n dos pa\u00edses n\u00f3rdicos.\nPero a relixiosidade de Laxness non durou mucho. Durante unha visita a Am\u00e9rica, sentiuse atra\u00eddo polo socialismo. En parte pola influencia de Upton Sinclair, de quen se fixo amigo en California, Laxness subiuse ao carro socialista, escribindo ensaios burlescos e sat\u00edricos sobre as s\u00faas impresi\u00f3ns de viaxes por Rusia, Europa e Suram\u00e9rica. Foi a Islandia, Canad\u00e1 e California (1927-1930) para fortalecerse na idea do comunismo.\nNos anos 30 converteuse no \"ap\u00f3stolo da nova xeraci\u00f3n\" e atacaba fortemente a Einar Hj\u00f6rleifsson Kvaran, un escritor influente que tam\u00e9n estaba sendo considerado para o Premio Nobel.\nA desmoralizaci\u00f3n do per\u00edodo de ocupaci\u00f3n nunca se describiu tan dramaticamente como Hallodr Laxness en \"At\u00f3mst\u00f6\u00f0in\" (1948), onde se describe unha sociedade de posguerra en Reykjavik completamente trastornada pola avalancha de ouro estranxeiro.\nLaxness mudouse aos Estados Unidos e intentou facer pel\u00edculas na metade do s\u00e9culo XX. Volveu a Islandia en 1945 e estableceuse en Glj\u00fafrasteinn, Mosfellsdalur, at\u00e9 a s\u00faa morte. A s\u00faa casa en Glj\u00fafrasteinn \u00e9 agora un museo operado polo Goberno Island\u00e9s.\nLaxness volver\u00eda \u00e1s s\u00faas ra\u00edces cat\u00f3licas ao final, solicitando un funeral cat\u00f3lico.\nCasou d\u00faas veces e tivo catro fillos. Laxness morreu en 1988 aos 95 anos.\nCarreira literaria.\nDurante a s\u00faa carreira, Laxness escribiu poes\u00eda, artigos xornal\u00edsticos, obras de teatro, literatura de viaxes, historias curtas e quince novelas. As maiores influencias na s\u00faa literatura incl\u00faen a Freud, Nietzsche, Strindberg e Proust. En 1955, Laxness ga\u00f1ou o Premio Nobel de Literatura polo seu \"poder v\u00edvido e \u00e9pico que renovou a gran narrativa islandesa\".\nTraballos sobre Laxness.\nUnha biograf\u00eda de Laxness por Halld\u00f3r Gu\u00f0mundsson obtivo o premio literario island\u00e9s polo mellor traballo de non-ficci\u00f3n en 2004. En 2005 o Teatro Nacional de Islandia premiou unha obra de \u00d3lafur Haukur S\u00edmonarson, chamada \"Halld\u00f3r \u00ed Hollywood\" (Halld\u00f3r en Hollywood) sobre os anos que Laxness pasou nos Estados Unidos. Hannes H\u00f3lmsteinn Gissurarson escribiu unha pol\u00e9mica biograf\u00edas pola que a familia de Halld\u00f3r Laxness o denunciou."}
{"id": "198859", "revid": "54334", "url": "https://gl.wikipedia.org/wiki?curid=198859", "title": "Trompeta de chaves", "text": "A trompeta de chaves \u00e9 un instrumento musical de vento, pertencente \u00e1 familia dos instrumentos de vento-metal ou metais.\nAntecedentes.\nA trompeta anterior tal como chegara at\u00e9 o Barroco caeu en desuso durante o clasicismo e apenas se empregaba salvo como apoio harm\u00f3nico, reforzo da percusi\u00f3n etc., especialmente para os finais de movemento. Este instrumento era capaz de emitir s\u00f3 a serie dos harm\u00f3nicos naturais segundo a s\u00faa afinaci\u00f3n alterando a presi\u00f3n dos labios e do alento por medio da presi\u00f3n do m\u00fasculo diafragm\u00e1tico. Por exemplo, unha trompeta afinada en d\u00f3 dar\u00eda a s\u00faa serie de harm\u00f3nicos (d\u00f3, sol, d\u00f3, mi, sol, si bemol, d\u00f3...), o que deixaba ocos na s\u00faa tesitura baixa a\u00ednda que basicamente se defendera nos rexistros altos.\nA gama m\u00e1is ampla deste instrumento atop\u00e1base no rexistro agudo, onde polo tanto pod\u00eda expresar a s\u00faa riqueza mel\u00f3dica. As\u00ed \u00e9 utilizado por Bach (1685-1750) no seu concerto de Brandeburgo n\u00ba 2. Haydn poder\u00e1 co novo instrumento expresarse melodicamente no rexistro grave nun dos concertos para trompeta m\u00e1is interpretados, o Concerto para trompeta e orquestra en Mi bemol Maior, Hob. VIIe/1.\nDesenvolvemento.\nRealiz\u00e1ronse varios intentos para dotar \u00e1 trompeta da capacidade de entoar unha escala diat\u00f3nica e todas as notas da serie ou escala crom\u00e1tica. As\u00ed prob\u00e1ronse instrumentos con varas, de certo \u00e9xito temporal en Inglaterra, con parafusos ou pezas de recambio, tapadeiras, por autores como Ferdinand Kolbel e Johann Georg Albrechtsberger; ou en 1790 coa inclusi\u00f3n dun pist\u00f3n inventado por Charles Clagget. Cara a 1813 e 1815 continuouse con este sistema, o que utiliza as trompetas da orquestra actual, cos traballos de Friedrich Bl\u00fchmel e Heinrich St\u00f6lzel. O segundo pist\u00f3n foi introducido por Dauverne e o terceiro por M\u00fcller e Christian Friedrih Sattler en 1830. O sistema de pist\u00f3ns ser\u00eda perfeccionado por Adolphe Sax (o inventor do saxof\u00f3n) e P\u00e9rinet, en 1839. A trompeta de 3 e at\u00e9 4 pist\u00f3ns acabar\u00edase impo\u00f1endo ao longo do s\u00e9culo XIX.\nA trompeta inventada por Anton Weidinger (Viena, 9 de xu\u00f1o de 1766-Viena, 20 de setembro de 1852), trompetista da orquestra do Teatro Imperial, base\u00e1base non obstante nun sistema similar \u00e1 frauta ou o fagot. Mais o seu instrumento non tivo o \u00e9xito esperado ao ser avantaxado pola trompeta de pist\u00f3ns. Usouse en bandas militares durante o s\u00e9culo XIX, decaendo o seu uso a principios do XX.\nA s\u00faa trompeta contaba con 5 chaves para acurtar a lonxitude de vibraci\u00f3n do tubo ou columna de aire, similares \u00e1s modernas chaves como as usadas despois no saxof\u00f3n. Ao destapar cada chave elevaba un semit\u00f3n o son do instrumento. Comezou a traballar na construci\u00f3n desta trompeta en 1792, sobre dese\u00f1os anteriores, ano no que co\u00f1eceu a Haydn, segundo parece con motivo da voda do trompetista. Este avance permit\u00eda desenvolver ao completo a escala crom\u00e1tica, pero a costa das s\u00faas calidades sonoras, en especial o seu brillo e potencia. Pero presentaba algunhas outras caracter\u00edsticas, algunhas permit\u00edalle unhas inauditas posibilidades: ti\u00f1a unha tesitura de d\u00faas oitavas, pod\u00eda tocar en calquera tonalidade, modular adecuadamente ao estilo do clasicismo, e sobre todo, cantar melodiosamente, especialmente no rexistro grave, \u201ccoma un clarinete\u201d.\nOutros compositores da \u00e9poca tam\u00e9n escribiron concertos para a trompeta inventada por Weidinger, como Johann Nepomuk Hummel (1778-1837), sucesor de Haydn como Mestre de Capela da familia Esterh\u00e1zy, en 1803, as\u00ed como un tr\u00edo con piano e viol\u00edn, hoxe perdido; como tam\u00e9n o checo Leopold Kozeluh (1747-1818) e o austr\u00edaco Joseph Weigl (1766-1846), fillo do que fora primeiro violonchelo da orquestra de Esterh\u00e1zy baixo a direcci\u00f3n de Haydn."}
{"id": "198860", "revid": "23204", "url": "https://gl.wikipedia.org/wiki?curid=198860", "title": "Trompeta de varas", "text": "A trompeta de varas, tam\u00e9n co\u00f1ecida como trompeta slide, tromb\u00f3n soprano ou trompeta bastarda \u00e9 un instrumento de vento-metal da familia da trompeta. Ao longo da historia existiron dous instrumentos diferentes pero chamados de igual forma: a trompeta de varas do s\u00e9culo XV, cunha parte escorregadiza que era un tubo que sa\u00eda desde o tudel e se introduc\u00eda no corpo do instrumento, e a trompeta de varas moderna, que pos\u00fae unha vara escorregadiza similar \u00e1 do tromb\u00f3n.\nHistoria.\nA trompeta de varas comezou a utilizarse no Renacemento. Estaba formada por unha prolongaci\u00f3n da boquilla que se un\u00eda ao primeiro tubo que se deslizaba uns 40 cent\u00edmetros, introduc\u00edndose no corpo do instrumento. O movemento cara a dentro e f\u00f3ra realiz\u00e1bao o instrumento. Co sistema da vara pretend\u00edase ampliar o rexistro do instrumento m\u00e1is al\u00e1 da serie harm\u00f3nica. A Igrexa Cat\u00f3lica aceptou o uso da trompeta de varas, cousa que at\u00e9 ent\u00f3n non fixera, e escrib\u00edronse algunhas composici\u00f3ns nas que se empregaba este instrumento, como son: a \"Missa trompetta\", \"Ave Virgo\" ou \"Missa Tubae\". Esta era a trompeta utilizada por Johann Sebastian Bach nas s\u00faas cantatas e tivo unha grande aceptaci\u00f3n en Inglaterra.\nTrompeta de varas moderna.\nNa actualidade existe un instrumento diferente da trompeta de varas utilizada desde o Renacemento. Dita trompeta pos\u00fae unha vara similar \u00e1 do tromb\u00f3n, que \u00e9 a que se desliza, ao contrario do que suced\u00eda coa trompeta antiga na que a parte escorregadiza era o tubo do tudel que se introduc\u00eda no corpo do instrumento. A vara da trompeta moderna \u00e9 proporcional ao tama\u00f1o do instrumento e ten as sete posici\u00f3ns dun tromb\u00f3n convencional para as notas musicais. A trompeta de varas moderna ten un rexistro exactamente igual \u00e1 trompeta tradicional de pist\u00f3ns, pero a s\u00faa execuci\u00f3n \u00e9 moito m\u00e1is lenta comparada coa de pist\u00f3ns. Normalmente a tonalidade da trompeta de varas \u00e9 si bemol.\nXeralmente, este instrumento est\u00e1 logrado para que nenos de curta idade poidan estudar o mecanismo da vara, de cara a tocar o tromb\u00f3n de varas nun futuro."}
{"id": "198861", "revid": "22570", "url": "https://gl.wikipedia.org/wiki?curid=198861", "title": "Punkgasm", "text": "Punkgasm \u00e9 o sexto \u00e1lbum da banda estadounidense de math rock Don Caballero, editado o d\u00eda 19 de agosto do 2008 a trav\u00e9s da discogr\u00e1fica Relapse Records. Foi gravado no segundo cuarto do ano 2008 nos Rust Belt Studios, en Royal Oak, M\u00edchigan."}
{"id": "198862", "revid": "1822", "url": "https://gl.wikipedia.org/wiki?curid=198862", "title": "Apse (grupo musical)", "text": "Apse foi unha banda estadounidense procedente de Newtown, Connecticut. O grupo moveuse a trav\u00e9s de diferentes estilos musicais dende a s\u00faa creaci\u00f3n, unindo influencias shoegaze, heavy metal, rock g\u00f3tico, post-punk, rock progresivo, industrial e post-rock; mentres que ao mesmo tempo traballaba en atmosferas tribais, experimentais, ambientais e etereas. Os seus temas l\u00edricos m\u00e1is com\u00fans falaban de espiritualidade, relaci\u00f3ns cos outros (humanas, pero tam\u00e9n paranormais e divinas), paranoia, poder e control."}
{"id": "198873", "revid": "43327", "url": "https://gl.wikipedia.org/wiki?curid=198873", "title": "Ton", "text": "Ton pode facer referencia a:"}
{"id": "198877", "revid": "111586", "url": "https://gl.wikipedia.org/wiki?curid=198877", "title": "Knyaz Igor", "text": "Knyaz Igor ou Knez Igor (en galego, \"O pr\u00edncipe Igor\") \u00e9 unha \u00f3pera nun pr\u00f3logo e catro actos con m\u00fasica de Aleksandr Borodin e libreto en ruso do propio compositor. Debido \u00e1 morte de Borodin en 1887, o \u00f3pera quedou inacabada e foi corrixida e rematada polos compositores Nikolai Rimskii-Korsakov e Aleksandr Glazunov, debido a isto existen varias versi\u00f3ns da mesma \u00f3pera, xa que Rimski-Korsakov e Glazunov eliminaron boa parte do que Borodin escribira. A estrea p\u00f3stuma tivo lugar no Teatro Mariinski de San Petersburgo o 4 de novembro de 1890.\nO libreto de Borodin est\u00e1 baseado nunha epopea rusa do s\u00e9culo XII e se corresponde, vagamente, coa historia narrada no \"Cantar das hostes de Igor\" (\"Slovo o pl\u016dku \u00cdgorev\u011b\"), que relata a campa\u00f1a do pr\u00edncipe ruso (\"knyaz\" ou \"knez\") \u00cdgor Sviatosl\u00e1vich contra as tribos dos p\u00f3lovtsy, invasoras en 1185.\nA partitura incl\u00fae as famosas danzas corais co\u00f1ecidas como \u00abDanzas polovtsianas\u00bb (ou \"Danzas dos p\u00f3lovtsy\", o fragmento m\u00e1is co\u00f1ecido da \u00f3pera), que divulgaron en Europa occidental os ballets de Di\u00e1guilev e que son interpretadas independentemente en concertos. Outra peza destacada \u00e9 a aria do khan Konchak, para baixo.\nEsta \u00f3pera \u00e9 pouco representada; nas estat\u00edsticas de Operabase aparece no posto n.\u00ba 153 das \u00f3peras representadas no per\u00edodo 2005-2010, sendo a 11.\u00aa en Rusia, con 20 representaci\u00f3ns."}
{"id": "198878", "revid": "19415", "url": "https://gl.wikipedia.org/wiki?curid=198878", "title": "O Pr\u00edncipe Igor", "text": ""}
{"id": "198879", "revid": "1888", "url": "https://gl.wikipedia.org/wiki?curid=198879", "title": "Pepe Coira Nieto", "text": ""}
{"id": "198881", "revid": "89787", "url": "https://gl.wikipedia.org/wiki?curid=198881", "title": "Manuel Gonz\u00e1lez \u00c1lvarez", "text": "Manuel Gonz\u00e1lez \u00c1lvarez, nado na R\u00faa en 1955, \u00e9 un guionista e investigador cinematogr\u00e1fico galego.\nTraxectoria.\nLicenciado en Psicolox\u00eda pola Universidade Complutense de Madrid, participou na formaci\u00f3n de cineclubs na R\u00faa, Santiago de Compostela e Madrid. Foi director do I.F.P Allariz (1979-1982), onde realizou as primeiras experiencias de v\u00eddeo na escola de Galicia. Foi responsable de cine e v\u00eddeo da Direcci\u00f3n Xeral de Cultura e da Videoteca de Galicia, da Videoteca de Galicia (1984-1985) e director da Escola de Imaxe e Son da Coru\u00f1a (1990-1998). Estivo vinculado \u00e1 produtora Videovoz TV, na que realizou labores de produci\u00f3n, gui\u00f3n e realizaci\u00f3n de programas para a TVG. Levou a cabo traballos de investigaci\u00f3n sobre a historia do cine, dos que destacan a catalogaci\u00f3n e recuperaci\u00f3n de material audiovisual galego producido por emigrantes en Am\u00e9rica."}
{"id": "198883", "revid": "27155", "url": "https://gl.wikipedia.org/wiki?curid=198883", "title": "Corpo cet\u00f3nico", "text": "Os corpos cet\u00f3nicos son compostos hidrosolubles, que se producen como subprodutos do catabolismo dos \u00e1cidos graxos, cando estes se utilizan para a produci\u00f3n de enerx\u00eda nas mitocondrias dos hepatocitos do f\u00edgado e nos riles. Quimicamente son cetonas, ceto\u00e1cidos ou derivados de ceto\u00e1cidos. A\u00ednda que se denominen co termo \"corpo\", non son part\u00edculas, sen\u00f3n substancias disoltas. Util\u00edzanse como fonte de enerx\u00eda no coraz\u00f3n e cerebro ou son produtos residuais do metabolismo, que son excretados. No cerebro son unha fonte vital de enerx\u00eda durante o xax\u00fan. Na diabetes mellitus tipo 1, pode acumularse no sangue unha excesiva cantidade de corpos cet\u00f3nicos, producindo cetoacidose diab\u00e9tica.\nCorpos cet\u00f3nicos importantes.\nOs m\u00e1is importantes son os tres corpos cet\u00f3nicos end\u00f3xenos orixinados no noso metabolismo, que son: \nOutros corpos cet\u00f3nicos como o beta-cetopentanoato e o beta-hidroxipentanoato poden orixinarse como o resultado do metabolismo de triacilglic\u00e9ridos sint\u00e9ticos como a triheptano\u00edna, utilizada en certos tratamentos m\u00e9dicos .\nComo se desprende das descrici\u00f3ns anteriores, os corpos cet\u00f3nicos agr\u00fapanse nunha mesma categor\u00eda de mol\u00e9culas porque derivan uns doutros e te\u00f1en caracter\u00edsticas metab\u00f3licas e fisiol\u00f3xicas que as\u00ed o aconsellan, pero, realmente, desde un punto de vista estritamente qu\u00edmico, non pertencen a un mesmo grupo de substancias qu\u00edmicas (hai unha cetona, un ceto\u00e1cido e un hidroxi\u00e1cido, o cal nin sequera ten un grupo cetona).\nUtilizaci\u00f3n no coraz\u00f3n e cerebro.\nOs corpos cet\u00f3nicos poden utilizarse para a produci\u00f3n de enerx\u00eda. Os corpos cet\u00f3nicos transp\u00f3rtanse desde o f\u00edgado a outros tecidos, onde o acetoacetato e o beta-hidroxibutirato poden reconverterse en acetil-CoA para producir enerx\u00eda, por medio do ciclo do \u00e1cido c\u00edtrico. Os corpos cet\u00f3nicos son solubles no plasma sangu\u00edneo, polo que viaxan facilmente, pero, polo contrario, non se poder\u00edan transportar as\u00ed os \u00e1cidos graxos, que son insolubles.\nO coraz\u00f3n obt\u00e9n unha parte pequena da s\u00faa enerx\u00eda dos corpos cet\u00f3nicos, ag\u00e1s en circunstancias especiais; xeralmente utiliza principalmente os \u00e1cidos graxos.\nO cerebro obt\u00e9n tam\u00e9n parte da s\u00faa enerx\u00eda dos corpos cet\u00f3nicos cando a glicosa est\u00e1 menos dispo\u00f1ible (por exemplo, durante o xax\u00fan, exercicios extenuantes, con niveis baixos de carbohidratos, en dietas cetox\u00e9nicas e nos neonatos). Cando hai unha baixada do nivel de azucre (glicosa) no sangue, moitos outros tecidos poden obter enerx\u00eda adicional a partir dos corpos cet\u00f3nicos orixinados a partir dos \u00e1cidos graxos do propio tecido, pero o cerebro depende dos corpos cet\u00f3nicos que chegan por v\u00eda sangu\u00ednea. Despois de que os niveis de glicosa baixen no sangue durante 3 d\u00edas seguidos, o cerebro obt\u00e9n o 25% da s\u00faa enerx\u00eda dos corpos cet\u00f3nicos. Despois de 4 d\u00edas, a cifra sobe ao 70%. Durante as fases iniciais deste proceso o cerebro non consome os corpos cet\u00f3nicos, xa que son importantes substratos para a s\u00edntese dos l\u00edpidos do cerebro.\nProduci\u00f3n.\nA gran maior\u00eda dos corpos cet\u00f3nicos orix\u00ednanse como resultado do metabolismo dos \u00e1cidos graxos (v\u00eda acetil-CoA), pero tam\u00e9n se poden orixinar menores cantidades como resultado do metabolismo dos amino\u00e1cidos cetox\u00e9nicos.\nNo metabolismo de \u00e1cidos graxos v\u00eda acetil-CoA.\nOs corpos cet\u00f3nicos orix\u00ednanse a partir do acetil-CoA principalmente na matriz mitocondrial dos hepatocitos do f\u00edgado cando os carbohidratos son escasos e a enerx\u00eda debe obterse a partir da degradaci\u00f3n dos \u00e1cidos graxos por beta-oxidaci\u00f3n. Neste estado o nivel de acetil-CoA na c\u00e9lula \u00e9 alto, o que fai que o complexo encim\u00e1tico da piruvato deshidroxenase se inhiba, e a piruvato carboxilase se active. O oxalacetato producido entra na gliconeox\u00e9nese en lugar de no ciclo do \u00e1cido c\u00edtrico, e, ademais, este est\u00e1 tam\u00e9n inhibido polo elevado nivel de NADH, que se orixina como resultado da \u00df-oxidaci\u00f3n dos \u00e1cidos graxos. Como nesas condici\u00f3ns o acetil-CoA non pode entrar no ciclo do \u00e1cido c\u00edtrico, o exceso de acetil-CoA util\u00edzase para a produci\u00f3n de corpos cet\u00f3nicos (cetox\u00e9nese). Isto ocorre en estado de xax\u00fan.\nA bios\u00edntese mitocondrial de corpos cet\u00f3nicos ocorre seguindo os seguintes pasos:\nA partir do acetoacetato vanse orixinar os outros corpos cet\u00f3nicos. Unha parte do acetoacetato red\u00facese a \u03b2-hidroxibutirato na propia mitocondria, o que consome unha mol\u00e9cula de NADH; esta reacci\u00f3n \u00e9 catalizada pola \u03b2-hidroxibutirato deshidroxenase que se encontra estreitamente asociada \u00e1 membrana mitocondrial interna.\nEn condici\u00f3ns normais, unha m\u00ednima proporci\u00f3n de acetoacetato sofre unha lenta descarboxilaci\u00f3n espont\u00e1nea, non encim\u00e1tica, a acetona (o que significa que este corpo cet\u00f3nico ser\u00e1 degradado nunhas 5 horas se non se precisa para producir enerx\u00eda e o produto ser\u00e1 eliminado como un residuo). A acetona non pode converterse de novo en acetil-CoA, polo que se excreta na urina, ou \u00e9 exhalada ao respirar (como consecuencia da s\u00faa alta presi\u00f3n de vapor). A acetona \u00e9 responsable do caracter\u00edstico cheiro \"a froita\" do alento das persoas en estado de cetoacidose.\nNo metabolismo de amino\u00e1cidos.\nA degradaci\u00f3n dos amino\u00e1cidos cetox\u00e9nicos orixina corpos cet\u00f3nicos. Concretamente, os amino\u00e1cidos fenilalanina, tirosina, leucina, lisina e tript\u00f3fano degr\u00e1danse orixinando acetoacetil-CoA no f\u00edgado, o cal pode converterse nos corpos cet\u00f3nicos acetoacetato e beta-hidroxibutirato.\nAlg\u00fans amino\u00e1cidos normalmente glicox\u00e9nicos que orixinan piruvato, especialmente alanina, ciste\u00edna e serina, poden formar acetoacetato a partir de acetil-CoA, particularmente en casos de diabete.\nCetose e cetoacidose.\nA produci\u00f3n destes compostos ch\u00e1mase cetox\u00e9nese, e \u00e9 un proceso necesario en pequenas cantidades. Os corpos cet\u00f3nicos f\u00f3rmanse en maiores cantidades en situaci\u00f3ns nas que o metabolismo da glicosa non pode funcionar normalmente, como son: descompensaci\u00f3n diab\u00e9tica (con cifras elevadas de glicosa en sangue), hipoglicemias, xax\u00fan prolongado.\nCando se acumula un exceso de corpos cet\u00f3nicos, este estado ch\u00e1mase cetose. A cetose pode cuantificarse analizando o aire que expulsa o paciente, e comprobando a presenza de acetona por cromatograf\u00eda de gas. Os diab\u00e9ticos poden comprobar eles mesmos a presenza de acetona nos seus corpos utilizando \"kits\" para a an\u00e1lise de urina ou sangue.\nTanto o \u00e1cido acetoac\u00e9tico coma o \u00e1cido beta-hidroxibut\u00edrico, cando se acumulan grandes cantidades, fan que o pH sangu\u00edneo baixe perigosamente (acidificaci\u00f3n); este estado denom\u00ednase cetoacidose. Isto ocorre fundamentalmente na diabete tipo I non tratada, e menos frecuentemente na diabete tipo II (cetoacidose diab\u00e9tica) ou tam\u00e9n na cetoacidose alcoh\u00f3lica. A causa desta acetoacidose \u00e9 en ambos os casos a mesma: a c\u00e9lula non ten suficiente glicosa; no caso da diabete a falta de insulina evita que a c\u00e9lula reciba glicosa, entanto que no caso da cetoacidose alcoh\u00f3lica, a inanici\u00f3n provoca que haxa menos glicosa dispo\u00f1ible en xeral."}
{"id": "198884", "revid": "98629", "url": "https://gl.wikipedia.org/wiki?curid=198884", "title": "Armida (Dvo\u0159\u00e1k)", "text": "Armida \u00e9 unha \u00f3pera en catro actos con m\u00fasica de Anton\u00edn Dvo\u0159\u00e1k e libreto en checo de Jaroslav Vrchlick\u00fd, baseado na obra de Torquato Tasso \"La Gerusalemme liberata\". Tr\u00e1tase da \u00faltima \u00f3pera composta por Dvo\u0159\u00e1k, que morrer\u00eda dous meses despois da s\u00faa estrea (a cal non puido asistir por estar xa moi enfermo), que tivo lugar no Teatro Nacional de Praga o 25 de marzo de 1904. A \u00f3pera non tivo grande \u00e9xito na \u00e9poca. A partitura foi publicada co opus n\u00ba 115 en 1941.\nPolo que respecta ao x\u00e9nero, \"Armida\" representa a culminaci\u00f3n da experimentaci\u00f3n do compositor checo co estilo de composici\u00f3n oper\u00edstica wagneriano, a\u00ednda que a meirande parte da m\u00fasica pertence ao propio estilo de Dvo\u0159\u00e1k. O libreto de Vrchlick\u00fd asem\u00e9llase ao que Philippe Quinault escribiu para a \u00f3pera hom\u00f3nima de Jean-Baptiste Lully.\n\"Armida\" atrae polo tratamento do conflito entre o cristi\u00e1n e o non cristi\u00e1n e entre o amor e o deber."}
{"id": "198887", "revid": "72012", "url": "https://gl.wikipedia.org/wiki?curid=198887", "title": "Ernesto Teodoro Moneta", "text": "Ernesto Teodoro Moneta, nado en Mil\u00e1n o 20 de setembro de 1833 e finado o 10 de febreiro de 1918, foi un militante pacifista italiano, distinguido co premio Nobel da Paz en 1907.\nTraxectoria.\nEstas foron as palabras que pronunciou nun dos congresos nos que participou tras a adhesi\u00f3n \u00e1s ideas pacifistas que empezaban a xurdir entre o final do s\u00e9culo XIX e o principio do s\u00e9culo XX.\nMoneta, antigo patriota e xornalista, participou nas Cinco xornadas de Mil\u00e1n \u2014sublevaci\u00f3n contra os austr\u00edacos\u2014 e foi garibaldino. Dirixiu desde 1867 o peri\u00f3dico \"Il Secolo\", seguidor das ideas e valores garibaldinos e radicais. En 1887 contribu\u00edu na fundaci\u00f3n da Uni\u00f3n Lombarda para a Paz e a Arbitraxe.\nNa s\u00faa cidade natal, Mil\u00e1n, hai un monumento na s\u00faa memoria no que se pode ler a seguinte inscrici\u00f3n: \u00ab\"Ernesto Teodoro Moneta - Garibaldino - Pensador - Publicista - Ap\u00f3stolo da paz entre xente libre\"\u00bb."}
{"id": "198888", "revid": "1987", "url": "https://gl.wikipedia.org/wiki?curid=198888", "title": "Klas Pontus Arnoldson", "text": "Klas Pontus Arnoldson, nado en Gotemburgo o 27 de outubro de 1844 e finado en Estocolmo o 20 de febreiro de 1916, foi un pol\u00edtico, xornalista e pacifista sueco, galardoado co premio Nobel da Paz en 1908.\nTraxectoria.\nTras traballar durante dez anos nos ferrocarr\u00eds suecos, foi electo membro do Parlamento (Riksdag). Ao longo do seu mandato (1882-1887) traballou por lograr unha neutralidade permanente nos pa\u00edses escandinavos.\nEn 1883 fundou a Sociedade Sueca pola Paz e a Arbitraxe, onde ocupou o cargo de secretario durante varios anos. Debido a isto, as\u00ed tam\u00e9n pola s\u00faa participaci\u00f3n nos esforzos para evitar a guerra con Noruega en 1905, compartiu en 1908 o premio Nobel da Paz co dan\u00e9s Fredrik Bajer.\nEn 1900 escribiu \"A esperanza dos s\u00e9culos\" en relaci\u00f3n cos adiantos obtidos a favor da paz."}
{"id": "198889", "revid": "7596", "url": "https://gl.wikipedia.org/wiki?curid=198889", "title": "Educaci\u00f3n a distancia", "text": "A educaci\u00f3n a distancia \u00e9 unha modalidade educativa na que o alumnado (discente) non comparte o mesmo espazo f\u00edsico c\u00f3 profesorado (docente) durante o desenvolvemento do proceso de ensino-aprendizaxe.\nExisten numerosas experiencias e modelos de educaci\u00f3n a distancia no mundo enteiro que var\u00edan tanto polo tipo de contidos ensinados como polos medios utilizados. Os medios utilizados para a comunicaci\u00f3n educativa ou para os recursos did\u00e1cticos adoitan dar identidade a cada sistema. As\u00ed, por exemplo, f\u00e1lase de ensino por correspondencia porque os env\u00edos dos materiais e comunicaci\u00f3n real\u00edzase por correo).\nDed\u00facese desta observaci\u00f3n que o soporte utilizado define en boa medida cada sistema e cada forma de desenvolver o proceso de ensino-aprendizaxe e que este soporte depende en grande medida das posibilidades t\u00e9cnicas e tecnol\u00f3xicas en cada momento hist\u00f3rico.\nConcepto.\nDada a grande diversidade de modelos, resulta dif\u00edcil unha definici\u00f3n xen\u00e9rica de Educaci\u00f3n a Distancia. Lorenzo Garc\u00eda Aretio (2001, p.\u00a0113) ind\u00edcanos unha definici\u00f3n integradora que recolle matices desde diversas perspectivas:\nTeor\u00edas.\nAlg\u00fans dos autores m\u00e1is relevantes que estudaron a educaci\u00f3n a distancia foron:\nRiscos.\nOs sistemas formativos que se incl\u00faen normalmente baixo esta denominaci\u00f3n te\u00f1en unha serie de riscos com\u00fans. Seguindo a Garc\u00eda Aretio (2001, p.\u00a030), podemos indicar:\nPerspectiva hist\u00f3rica.\nO factores que contrib\u00faen ao nacemento e desenvolvemento da educaci\u00f3n a distancia foron os cambios pol\u00edticos orientados \u00e1 democratizaci\u00f3n que estableceron novos dereitos \u00e1 formaci\u00f3n para as capas sociais con m\u00e1is desvantaxes, o desenvolvemento do concepto de educaci\u00f3n permanente que avala a necesidade de aprender ao longo de toda a vida, a necesidade da educaci\u00f3n de persoas adultas e a consolidaci\u00f3n de estratexias did\u00e1cticas para elas, o desenvolvemento de ofertas, medios e modalidades educativas, as\u00ed como o desenvolvemento das tecnolox\u00edas e especialmente das aplic\u00e1beis \u00e1 comunicaci\u00f3n e \u00e1 educaci\u00f3n.\nSeguindo sobre todo os medios que se utilizaron de soporte, podemos observar que a educaci\u00f3n a distancia pasou por 4 fases:\nFacilidades e dificultades.\nA educaci\u00f3n a distancia presenta unha serie de vantaxes para as persoas que se forman a trav\u00e9s dela como:\nDo mesmo xeito, os estudos sobre educaci\u00f3n a distancia revelan certas debilidades como:\nExperiencias paradigm\u00e1ticas.\nEn Galicia.\nA ra\u00edz da transferencia das competencias en materia educativa, cre\u00e1ronse de acordo coas titulaci\u00f3ns establecidas pola Lei Xeral de Educaci\u00f3n (1970) o Centro Galego de Educaci\u00f3n Xeral B\u00e1sica (CEGEBAD) para a obtenci\u00f3n do Graduado Escolar e o Instituto Galego de Bacharelato a Distancia (INGABAD) para o Bacharelato.\nA ra\u00edz da aprobaci\u00f3n da LOXSE (1990), apareceu o Graduado de Educaci\u00f3n Secundaria Obrigatoria que tam\u00e9n houbo que adaptar \u00e1s persoas adultas. Na actualidade, en Galicia, a oferta non universitaria c\u00e9ntrase en:\nA Asociaci\u00f3n Europea de Universidades de Ensino a Distancia.\nA Asociaci\u00f3n Europea de Universidades de Ensino a Distancia (en ingl\u00e9s: European Association of Distance Teaching Universities, EADTU) \u00e9 a principal rede universitaria institucional de educaci\u00f3n superior en li\u00f1a, aberta e a distancia. Foi fundada en 1987, a asociaci\u00f3n promove a innovaci\u00f3n, a investigaci\u00f3n, a colaboraci\u00f3n, o desenvolvemento de proxectos conxuntos, a divulgaci\u00f3n e congresos e eventos."}
{"id": "198892", "revid": "22570", "url": "https://gl.wikipedia.org/wiki?curid=198892", "title": "Partido do Pobo para a Reconstruci\u00f3n e a Democracia", "text": "O Partido do Pobo para a Reconstruci\u00f3n e a Democracia (\"Parti du Peuple pour la Reconstruction et le D\u00e9mocratie\" (PPRD), en franc\u00e9s) \u00e9 un partido pol\u00edtico da Rep\u00fablica Democr\u00e1tica do Congo. \u00c9 a estrutura pol\u00edtica que sost\u00e9n ao actual presidente do pa\u00eds, Joseph Kabila. Un dos vicepresidentes do pa\u00eds, Abdoulaye Yerodia Ndombasi, tam\u00e9n \u00e9 membro deste partido.\nNas elecci\u00f3ns xerais de 2006, o partido conseguiu 111 escanos de 500 posibles na Asemblea Nacional. \u00c9 o primeiro partido en n\u00famero de escanos na Asemblea e no Senado."}
{"id": "198894", "revid": "56817", "url": "https://gl.wikipedia.org/wiki?curid=198894", "title": "Elecci\u00f3ns xerais da Rep\u00fablica Democr\u00e1tica do Congo de 2006", "text": "As elecci\u00f3ns xerais da Rep\u00fablica Democr\u00e1tica do Congo realiz\u00e1ronse, tras a segunda guerra do Congo, o 30 de xullo de 2006. Foron as primeiras elecci\u00f3ns multipartidistas desde a independencia do pa\u00eds en 1960.\nEscolleuse, mediante sufraxio universal, ao presidente e un novo Parlamento Nacional. Nas elecci\u00f3ns presidenciais, os dous principais candidatos eran Joseph Kabila e Jean-Pierre Bemba Gombo. Finalmente, na segunda volta resultou vencedor Kabila, derrotando por case tres mill\u00f3ns de votos a Bemba. En canto \u00e1s elecci\u00f3ns lexislativas, dos 500 escanos en xogo, o Partido do Pobo para a Reconstruci\u00f3n e a Democracia, dos partidarios de Kabila, levou 111. O segundo partido m\u00e1is votado foi o Movemento de Liberaci\u00f3n do Congo con 64 deputados. Sa\u00edu un parlamento moi fragmentado, con decenas de partidos pol\u00edticos, a gran maior\u00eda con menos de 5 asentos na asemblea.\nSegundo a Comisi\u00f3n Electoral Independente, a participaci\u00f3n electoral situouse arredor dun 80% sobre un total de 25 mill\u00f3ns de votantes rexistrados."}
{"id": "198895", "revid": "2074", "url": "https://gl.wikipedia.org/wiki?curid=198895", "title": "RflEtt\u00dcA\u00dcG", "text": ""}
{"id": "198896", "revid": "1888", "url": "https://gl.wikipedia.org/wiki?curid=198896", "title": "Gustavo Pernas Cora", "text": ""}
{"id": "198900", "revid": "23204", "url": "https://gl.wikipedia.org/wiki?curid=198900", "title": "Rick Adelman", "text": "Richard Leonard \"Rick\" Adelman, nado o 16 de xu\u00f1o de 1946 en Lynwood (California) \u00e9 un ex xogador americano profesional de baloncesto e actual adestrador de baloncesto. Foi adestrador dos Golden State Warriors, Portland Trail Blazers, Sacramento Kings, Houston Rockets e Minnesota Timberwolves.\nTraxectoria coma xogador.\nAdelman comezou a s\u00faa carreira na Universidade de Loyola dos \u00c1nxeles, agora co\u00f1ecida como Universidade de Loyola Marymount. No Draft da NBA de 1968, foi elixido polos San Diego Rockets (agora Houston Rockets) na 7\u00aa rolda. Xogou d\u00faas tempadas en San Diego antes de ser elixido polos Portland Trail Blazers no draft de expansi\u00f3n de 1970; xogou ent\u00f3n tres tempadas en Portland. Ademais, xogou para os Chicago Bulls, New Orleans Jazz, e para os Kansas City-Omaha Kings. Rematou a s\u00faa carreira coma xogador en 1975.\nTraxectoria coma adestrador.\nDe 1977 a 1983, adestrou ao Chemeketa Community College en Salem, Oreg\u00f3n, e despois foi contratado polos Portland Trail Blazers coma asistente do adestrador Jack Ramsay. Cando Ramsay foi despedido e substitu\u00eddo por Mike Schuler en 1986, Adelman continuou coma asistente; cando Schuler foi despedido durante a tempada 1989-90, Adelman foi o adestrador provisional. Tras levar \u00f3 equipo aos Playoffs ese ano, Adelman converteuse no adestrador principal ao remate da tempada.\nOs seguintes tres anos foron moi exitosos para Adelman e os seus Blazers; o equipo chegou \u00e1s Finais da NBA en 1990 e 1992 (perdendo contra os Detroit Pistons e contra os Chicago Bulls, respectivamente), e chegou \u00e1s finais da Conferencia Oeste en 1991 (onde perderon contra os Los Angeles Lakers). Adelman pasou outros dous anos no equipo antes de ser destitu\u00eddo \u00f3 remate da tempada 1993-94.\nEn 1995, foi contratado como adestrador dos Golden State Warriors. Foi incapaz de repetir o \u00e9xito conseguido en Portland, e foi despedido dous anos m\u00e1is tarde.\nTras un ano f\u00f3ra das pistas, Adelman foi contratado polos Sacramento Kings en 1999. Con Adelman ao mando, os Kings foron un dos equipos con m\u00e1is \u00e9xito da Conferencia Oeste, clasific\u00e1ndose para os Playoffs durante cada ano da etapa de Adelman en Sacramento."}
{"id": "198901", "revid": "54334", "url": "https://gl.wikipedia.org/wiki?curid=198901", "title": "Xos\u00e9 B\u00faa Gonz\u00e1lez", "text": "Xos\u00e9 B\u00faa Gonz\u00e1lez, nado na Coru\u00f1a o 27 de decembro de 1958, \u00e9 un mestre galego.\nTraxectoria.\n\u00c9 mestre especialista en medios audiovisuais. Impartiu cursos de formaci\u00f3n desta materia e foi responsable de Medios Audiovisuais do gabinete de reforma da Conseller\u00eda de Educaci\u00f3n. Participou no dese\u00f1o da Escola de Imaxe e Son da Coru\u00f1a."}
{"id": "198912", "revid": "1822", "url": "https://gl.wikipedia.org/wiki?curid=198912", "title": "Porifera", "text": ""}
{"id": "198914", "revid": "1822", "url": "https://gl.wikipedia.org/wiki?curid=198914", "title": "Cicer arietinum", "text": ""}
{"id": "198924", "revid": "2215257", "url": "https://gl.wikipedia.org/wiki?curid=198924", "title": "Formula One Management", "text": ""}
{"id": "198925", "revid": "2215259", "url": "https://gl.wikipedia.org/wiki?curid=198925", "title": "SLEC Holdings", "text": ""}
{"id": "198927", "revid": "2215262", "url": "https://gl.wikipedia.org/wiki?curid=198927", "title": "Formula One Holdings", "text": ""}
{"id": "198930", "revid": "89787", "url": "https://gl.wikipedia.org/wiki?curid=198930", "title": "Manuel Mandianes", "text": "Manuel Mandianes Castro, nado en Loureses (Agu\u00eds, Os Blancos) o 14 de xaneiro de 1942, \u00e9 un antrop\u00f3logo galego.\nTraxectoria.\nDespois de estudar no seminario, marchou como misioneiro a Colombia, onde foi acusado de guerrilleiro e, como consecuencia, expatriado. Estudou teolox\u00eda e antropolox\u00eda en Estrasburgo (Francia)\n\u00c9 doutor en Etnograf\u00eda e Antropolox\u00eda , en Ciencias Sociais e Sociolox\u00eda , e en Teolox\u00eda .\nCient\u00edfico titular do CSIC, dirixiu o Instituto de Estudios Sociales Avanzados (IESA) en Barcelona (entre 1996-1999). Realizou traballos de investigaci\u00f3n sobre temas antropol\u00f3xicos de Galicia. Publicou diversos cap\u00edtulos en obras colectivas e artigos en revistas como \"Grial\", \"Bolet\u00edn Auriense\" e \"El Museo de Pontevedra\". Foi colaborador do programa da TVG \"Luar\". \u00c9 colaborador asiduo en radio, televisi\u00f3n e diversos medios de prensa xeralistas (\"El Pa\u00eds\", \"El Mundo\", \"La Vanguardia\", \"La Voz de Galicia\", \"Faro de Vigo\" etc.)."}
{"id": "198931", "revid": "1888", "url": "https://gl.wikipedia.org/wiki?curid=198931", "title": "Manuel Mandianes Castro", "text": ""}
{"id": "198932", "revid": "85894", "url": "https://gl.wikipedia.org/wiki?curid=198932", "title": "A Barreira, Torres, Vilarmaior", "text": "A Barreira \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 7 habitantes no ano 2010 segundo datos do INE dos cales 3 eran homes e 4 eran mulleres."}
{"id": "198934", "revid": "22570", "url": "https://gl.wikipedia.org/wiki?curid=198934", "title": "As Curuxas, Torres, Vilarmaior", "text": "As Curuxas \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 7 habitantes no ano 2010 segundo datos do INE dos cales 4 eran homes e 3 eran mulleres."}
{"id": "198937", "revid": "85894", "url": "https://gl.wikipedia.org/wiki?curid=198937", "title": "A Eirexa, Torres, Vilarmaior", "text": "A Eirexa \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 15 habitantes no ano 2010 segundo datos do INE dos cales 6 eran homes e 9 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "198938", "revid": "54488", "url": "https://gl.wikipedia.org/wiki?curid=198938", "title": "A Fraga, Torres, Vilarmaior", "text": "A Fraga \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 27 habitantes no ano 2010 segundo datos do INE dos cales 15 eran homes e 12 eran mulleres."}
{"id": "198939", "revid": "85894", "url": "https://gl.wikipedia.org/wiki?curid=198939", "title": "Gab\u00edn, Torres, Vilarmaior", "text": "Gab\u00edn \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 17 habitantes no ano 2010 segundo datos do INE dos cales 9 eran homes e 8 eran mulleres."}
{"id": "198940", "revid": "85894", "url": "https://gl.wikipedia.org/wiki?curid=198940", "title": "Goi\u00e1n, Torres, Vilarmaior", "text": "Goi\u00e1n \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 12 habitantes no ano 2010 segundo datos do INE dos cales 8 eran homes e 4 eran mulleres."}
{"id": "198941", "revid": "85894", "url": "https://gl.wikipedia.org/wiki?curid=198941", "title": "A Laxe, Torres, Vilarmaior", "text": "A Laxe \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 17 habitantes no ano 2010 segundo datos do INE dos cales 10 eran homes e 7 eran mulleres."}
{"id": "198942", "revid": "22570", "url": "https://gl.wikipedia.org/wiki?curid=198942", "title": "EURECA", "text": "EURECA (acr\u00f3nimo de \"European Retrievable Carrier\") foi un sat\u00e9lite artificial da ESA lanzado na bodega do transbordador espacial Atlantis desde Cabo Ca\u00f1averal durante a misi\u00f3n STS-46.\nCaracter\u00edsticas.\nEURECA foi un sat\u00e9lite dese\u00f1ado para ser soltado desde o transbordador espacial e ser recuperado tras un tempo por outro transbordador. A\u00ednda que era reutilizable s\u00f3 voou unha vez.\nNa s\u00faa primeira e \u00fanica misi\u00f3n levou a cabo investigaci\u00f3ns relacionadas con materiais, biolox\u00eda e radiobiolox\u00eda baixo un contorno de microgravedade e realizou experimentos sobre observaci\u00f3n terrestre, f\u00edsica solar e espacial e astrof\u00edsica.\nA estrutura do sat\u00e9lite estaba feita de fibra de carbono e titanio. A alimentaci\u00f3n el\u00e9ctrica, unha vez soltado da bodega de carga do transbordador, era proporcionada por un par de paneis solares que alimentaban catro bater\u00edas de n\u00edquel-cadmio cunha capacide de 40 amperios-hora.\nO sat\u00e9lite orient\u00e1base nos tres eixos mediante un sistema de torque magn\u00e9tico xunto con sistema de reacci\u00f3n alimentado por nitr\u00f3xeno. Foi recuperado durante a misi\u00f3n STS-57 polo transbordador Endeavour.\nExperimentos.\nEURECA levaba 15 experimentos a bordo:"}
{"id": "198943", "revid": "22570", "url": "https://gl.wikipedia.org/wiki?curid=198943", "title": "Millarengo, Torres, Vilarmaior", "text": "Millarengo \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 9 habitantes no ano 2010 segundo datos do INE dos cales 4 eran homes e 5 eran mulleres."}
{"id": "198944", "revid": "22570", "url": "https://gl.wikipedia.org/wiki?curid=198944", "title": "Pachote, Torres, Vilarmaior", "text": "Pachote \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 5 habitantes no ano 2010 segundo datos do INE dos cales 2 eran homes e 3 eran mulleres."}
{"id": "198945", "revid": "54488", "url": "https://gl.wikipedia.org/wiki?curid=198945", "title": "Pazos, Torres, Vilarmaior", "text": "Pazos \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 11 habitantes no ano 2010 segundo datos do INE dos cales 7 eran homes e 4 eran mulleres."}
{"id": "198946", "revid": "22570", "url": "https://gl.wikipedia.org/wiki?curid=198946", "title": "Picote, Torres, Vilarmaior", "text": "Picote \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 8 habitantes no ano 2010 segundo datos do INE dos cales 2 eran homes e 6 eran mulleres."}
{"id": "198947", "revid": "85894", "url": "https://gl.wikipedia.org/wiki?curid=198947", "title": "O Sestelo, Torres, Vilarmaior", "text": "O Sestelo \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 9 habitantes no ano 2010 segundo datos do INE dos cales 4 eran homes e 5 eran mulleres."}
{"id": "198948", "revid": "23204", "url": "https://gl.wikipedia.org/wiki?curid=198948", "title": "Saint-Gervais-les-Bains", "text": "Saint-Gervais-les-Bains \u00e9 unha comuna no departamento de Alta Savoia na rexi\u00f3n de R\u00f3dano-Alpes, no sueste de Francia."}
{"id": "198949", "revid": "1888", "url": "https://gl.wikipedia.org/wiki?curid=198949", "title": "O Sestelo", "text": "Co top\u00f3nimo O Sestelo pod\u00e9monos referir a dous lugares de Galicia:"}
{"id": "198950", "revid": "85894", "url": "https://gl.wikipedia.org/wiki?curid=198950", "title": "Sobrado, Torres, Vilarmaior", "text": "Sobrado \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 14 habitantes no ano 2010 segundo datos do INE dos cales 7 eran homes e 7 eran mulleres."}
{"id": "198951", "revid": "54488", "url": "https://gl.wikipedia.org/wiki?curid=198951", "title": "O Vilari\u00f1o, Torres, Vilarmaior", "text": "O Vilari\u00f1o \u00e9 un lugar da parroquia de Torres no concello coru\u00f1\u00e9s de Vilarmaior na comarca de Betanzos. Ti\u00f1a 6 habitantes no ano 2010 segundo datos do INE dos cales 4 eran homes e 2 eran mulleres."}
{"id": "198957", "revid": "88215", "url": "https://gl.wikipedia.org/wiki?curid=198957", "title": "Joseph Losey", "text": "Joseph Losey, nado en La Crosse (Wisconsin) o 14 de xaneiro de 1909 e finado en Londres o 22 de xu\u00f1o de 1984, foi un director de cine estadounidense.\nTraxectoria.\nProcedente dunha importante familia, estudou medicina pero abandonou a carreira para estudar a de letras. A s\u00faa inclinaci\u00f3n art\u00edstica comeza durante a d\u00e9cada dos 30 frecuentando a Graduate School of Art and Sciencies, desenvolvendo numerosas actividades, tanto no campo period\u00edstico e radiof\u00f3nico como no teatral. Neste \u00faltimo medio alcanzou prestixio, sendo o responsable dalg\u00fans espect\u00e1culos colaborando con Bertolt Brecht e traslad\u00e1ndose a Rusia para estudar t\u00e9cnicas teatrais. A finais dos anos 30 comenza a ter os seus primeiros contactos co cine, realizando alg\u00fans traballos para a administraci\u00f3n estadounidense e longametraxes de car\u00e1cter educativo. En 1948 dirixiu a s\u00faa primeira longametraxe \"O rapaz dos cabelos verdes\" para a RKO. En 1952 como moitos dos seus coet\u00e1neos foi v\u00edtima da pol\u00edtica do senador Joseph McCarthy ao ser acusado de manter actividades antiamericanas. Emigrou a Inglaterra, onde logo de traballar con varios pseud\u00f3nimos, entre eles o de Joseph Walton, Victor Hanbury ou Andrea Forzano, decidiu instalarse definitivamente e proseguir a s\u00faa carreira cinematogr\u00e1fica. Empezou a obter reco\u00f1ecemento cr\u00edtico a partir da s\u00faa exitosa colaboraci\u00f3n co dramaturgo Harold Pinter en tres pel\u00edculas: a s\u00faa obra mestra \"The Servant\" (1963); \"Accident\" (1967); e \"O mensaxeiro\" (1970), pel\u00edcula que obt\u00e9n a Palma de Ouro en Cannes."}
{"id": "198960", "revid": "1822", "url": "https://gl.wikipedia.org/wiki?curid=198960", "title": "Parazoa", "text": ""}
{"id": "198962", "revid": "23204", "url": "https://gl.wikipedia.org/wiki?curid=198962", "title": "Banato de Temesvar", "text": "O Banato de Temesvar ou Banato de Timi\u0219oara, (en alem\u00e1n \"Temeswarer Banat\", en roman\u00e9s \"Banatul Timi\u0219oarei\", en serbio latino \"Tami\u0161ki Banat\" ou serbio cir\u00edlico \"\u0422\u0430\u043c\u0438\u0448\u043a\u0438 \u0411\u0430\u043d\u0430\u0442\", en h\u00fangaro \"Temesi B\u00e1ns\u00e1g\", en lat\u00edn \"Banatus Temesiensis\") foi unha provincia da Monarqu\u00eda dos Habsburgo que existiu entre 1718 e 1778. Encontr\u00e1base na rexi\u00f3n do Banato, polo que as\u00ed foi denominada esta provincia.\nA provincia foi suprimida en 1778 e administrativamente incorporada ao Reino de Hungr\u00eda dos Habsburgo.\nHistoria.\nAntes de ser provincia dos Habsburgo, existiu na rexi\u00f3n unha provincia otom\u00e1 chamada Vilaiato de Teme\u015fvar. En 1683, o fracaso do segundo asedio turco de Viena sinala o principio do fin do Imperio otom\u00e1n.\nDespois da guerra austro-otom\u00e1 (1683\u20131697), polo Tratado de Karlowitz (1699), o Emperador de Austria reti\u00f1a as s\u00faas adquisici\u00f3ns: o Vilaiato de Teme\u015fvar, o oeste de Valaquia (Oltenia) e un extenso territorio en torno a Belgrado (aproximadamente a metade de Serbia), que foron confirmadas polo tratado que puxo definitivamente fin \u00e1 guerra, o Tratado de Passarowitz (1718). O Tratado de Karlowitz marcara o comezo do declive otom\u00e1n na Europa Oriental e o auxe do Imperio Habsburgo, potencia desde aquela dominante no sueste de Europa.\nPero a guerra de sucesi\u00f3n espa\u00f1ola e a guerra de independencia R\u00e1k\u00f3czi, no Reino de Hungr\u00eda, levou aos Habsburgo a centrar a s\u00faa atenci\u00f3n noutros lugares, as\u00ed que at\u00e9 nos anos 1710 non intentaron obter ning\u00fan territorio dos otom\u00e1ns. Algunhas zonas do Vilaiato de Treme\u015fvar foron incorporadas polos Habsburgo de Austria, pero o Banato permaneceu baixo administraci\u00f3n otom\u00e1. En 1716 o pr\u00edncipe Ux\u00edo de Savoia culmina a conquista de todo o Banato para Austria. E en 1718 o emperador Carlos VI (o arquiduque Carlos de Austria da guerra de sucesi\u00f3n espa\u00f1ola) toma posesi\u00f3n do Banato, que pasa a denominarse \"Banato de Temesvar\", convert\u00e9ndose nunha provincia da monarqu\u00eda dos Habsburgo, sometida a administraci\u00f3n militar at\u00e9 1751, cando a emperatriz Mar\u00eda Tareixa introcuciu a administraci\u00f3n civil. A parte sur do Banato quedou integrada na Fronteira Militar (a Krajina do Banato) at\u00e9 que as fronteiras militares foron suprimidas en 1871.\nDurante a dominaci\u00f3n otom\u00e1 algunhas partes do Banato, rexi\u00f3n a cabalo da fronteira entre romaneses e serbios, ti\u00f1a moi baixa densidade de poboaci\u00f3n, despois de moitos anos de guerra e tam\u00e9n debido a que gran parte da zona eran bosques e marismas case deshabitados. Nas d\u00e9cadas seguintes, as autoridades austr\u00edacas repoboan a rexi\u00f3n: entre outros, inst\u00e1lanse nela grupos de xermanofalantes cat\u00f3licos procedentes de distintas rexi\u00f3ns alem\u00e1s e austr\u00edacas (co\u00f1ecidos despois como \"suabos\"). As autoridades austr\u00edacas tam\u00e9n fundaron \"Nova Barcelona\", infrutuosa colonia dese\u00f1ada para os exiliados catal\u00e1ns da guerra de sucesi\u00f3n espa\u00f1ola).\nO conde Claudio Mercy (1666\u20131734), que foi nomeado gobernador do Banato de Temesvar en 1720, tomou numerosas medidas para a s\u00faa rexeneraci\u00f3n. Desec\u00e1ronse marismas do Danubio e o Tisza, cunstru\u00edronse cami\u00f1os e canles, empreg\u00e1ndose grandes cantidades de man de obra, e impulsouse a agricultura e o comercio, o que atraeu a moitos campesi\u00f1os e artes\u00e1ns alem\u00e1ns, que colonizaron o distrito.\nA emperatriz Mar\u00eda Tareixa tam\u00e9n amosou un grande interese polo Banato; colonizou a rexi\u00f3n con campesi\u00f1os alem\u00e1ns, alentou a explotaci\u00f3n da riqueza mineral do pa\u00eds e desenvolveu moitas das iniciativas do conde Mercy. O alem\u00e1ns chegaron desde Suabia, Alsacia e Baviera, as\u00ed tam\u00e9n de Austria, polo que moitos asentamentos no Banato oriental estaban habitados na s\u00faa maior\u00eda por alem\u00e1ns, que foron co\u00f1ecidos como os suabos do Danubio ou \" Donauschwaben\". Tam\u00e9n hab\u00eda unha minor\u00eda de fala francesa, descendentes de colonos chegados de Lorena, que mantiveron o idioma franc\u00e9s durante varias xeraci\u00f3ns e desenvolveron unha identidade \u00e9tnica espec\u00edfica, que m\u00e1is tarde foi etiquetada como o \"Banato franc\u00e9s\", ou os \"franceses do Banato\".\nEn 1799, o Banato queda inclu\u00eddo no reino de Hungr\u00eda e, excepto no per\u00edodo 1848-1860, segue as\u00ed at\u00e9 a disoluci\u00f3n do Imperio austroh\u00fangaro. A partir do \"Ausgleich\" de 1867 a comunidade suaba do Banato sobrevive \u00e1 pol\u00edtica de maxiarizaci\u00f3n das autoridades h\u00fangaras, que \u00e9 percept\u00edbel no nome do suabo do Banato m\u00e1is famoso de todos os tempos, J\u00e1nos Wei\u00dfm\u00fcller (1904-1984), co\u00f1ecido como Johnny Weissm\u00fcller, nadador norteamericano, m\u00e1is co\u00f1ecido como o actor que interpretou a Tarz\u00e1n en varios filmes.\nPoboaci\u00f3n.\nComo quedou dito, a provincia tivo que ser repoboada tras a conquista dos Habsburgo. A s\u00faa densidade de poboaci\u00f3n estaba entre as m\u00e1is baixas de Europa: alg\u00fans investigadores estiman que era de ao redor de 1 hab./km2. Segundo o primeiro censo levado a cabo polas autoridades militares dos Habsburgo, a poboaci\u00f3n do Banato ascend\u00eda a uns 20\u00a0000 habitantes, na s\u00faa maior\u00eda serbios. A antiga poboaci\u00f3n musulm\u00e1 sa\u00edra da zona tras a conquista dos Habsburgo.\nA baixa densidade de poboaci\u00f3n deu lugar, como vimos, a unha colonizaci\u00f3n que continuou at\u00e9 principios do s\u00e9culo XIX, e que tivo moitas procedencias, familias alem\u00e1s que chegaron desde terras alem\u00e1s e austr\u00edacas (os \"Donauschwaben\" ou suabos do Danubio), e tam\u00e9n, no sur, romaneses de Valaquia e Transilvania e serbios refuxiados do Imperio otom\u00e1n, as\u00ed como serbios doutras partes da monarqu\u00eda dos Habsburgo. O goberno tam\u00e9n organizou rexementos militares, que na s\u00faa maior\u00eda estaban formsados por soldados serbios, que recibiron dereitos especiais a cambio de defenderen as fronteiras. Os h\u00fangaros foron exclu\u00eddos inicialmente deste proceso, e o asentamento de h\u00fangaros foi oficialmente prohibido at\u00e9 finais do s\u00e9culo XVIII (posibelmente como consecuencia da guerra de independencia R\u00e1k\u00f3czi, entre 1703-11).\nDe acordo cos datos de 1774, a poboaci\u00f3n do Banato de Temesvar compo\u00f1\u00edase de: \nEste censo oficial amosou unha maior\u00eda romanesa no leste, serbia no oeste, e con numerosos asentamentos de alem\u00e1ns en todo o territorio.\nLegado: os suabos do Banato no s\u00e9culo XX.\nCoa desintegraci\u00f3n do Imperio Austroh\u00fangaro, ao fin da primeira guerra mundial, en 1918 os suabos proclaman a Rep\u00fablica do Banato, un Estado multinacional formado por romanese, suabos, serbios e h\u00fangaros, pero a aplicaci\u00f3n do principio das nacionalidades imp\u00faxose e a rexi\u00f3n acabou sendo dividida entre Roman\u00eda e o novo Estado dos eslavos do sur (tan s\u00f3 a zona de Szeged permaneceu en Hungr\u00eda). A maior parte dos suabos do Banato (e de Transilvania) conv\u00e9rtense as\u00ed en cidad\u00e1ns de Roman\u00eda, onde ter\u00e1n que soportar a pol\u00edtica de romanizaci\u00f3n das novas autoridades romanesas.\nCo ascenso dos nazis ao poder en Alema\u00f1a, os suabos deixan de seren \"suabos romaneses\" para convert\u00e9rense en \"Volksdeutsche\". A\u00ed foi onde empezou a desintegraci\u00f3n da comunidade suaba. As autoridades nazis prev\u00edan traslar ao Reich aos alem\u00e1ns de Roman\u00eda. Pero a entrada de Roman\u00eda na segunda guerra mundial, ao lado de Alema\u00f1a, fixo cambiar os plans; agora o m\u00e1is urxente non era reasentar aos alem\u00e1ns no Reich, sen\u00f3n enrolalos nas SS e na Wehrmacht.\nCando a guerra cambia de signo e o Ex\u00e9rcito Vermello invade Roman\u00eda, moitos alem\u00e1ns foxen; sobre os demais pesa a ameaza do castigo colectivo. As novas autoridades sovi\u00e9ticas dispo\u00f1en a deportaci\u00f3n de miles de alem\u00e1ns a campos de traballo na URSS. Non todos volver\u00e1n. Unha vez terminada a guerra, os alem\u00e1ns de Roman\u00eda s\u00e1lvanse, relativamente, das expulsi\u00f3ns masivas que puxeron fin \u00e1 presenza xermana en Checoslovaquia e Polonia. Por\u00e9n, as deportaci\u00f3ns reduciron a comunidade, e a colectivizaci\u00f3n das terras minou a base socioecon\u00f3mica da s\u00faa existencia.\nNos anos 1970 un grupo de escritores romaneses de lingua alem\u00e1 fundaron o \"Banat Aktionsgruppe\". Os seus integrantes consider\u00e1banse marxistas e publicaban sen problemas nos diferentes xornais e editoriais de lingua alem\u00e1 de Roman\u00eda. O que inicialmente se presentara como unha reacci\u00f3n est\u00e9tica contra a tradici\u00f3n suaba converteuse nunha expresi\u00f3n de disidencia pol\u00edtica, polo que o grupo foi perseguido e, finalmente, disolvido pola \"Securitate\".\nA persecuci\u00f3n, unida \u00e1s miser\u00e1beis condici\u00f3ns de vida e a xenerosa pol\u00edtica da Rep\u00fablica Federal de Alema\u00f1a de repatriar aos alem\u00e1ns do leste (en continuidade co \"Heim ins Reich\" hitleriano), fixo que moitos suabos abandonasen Roman\u00eda a finais dos anos 1980. S\u00f3 uns poucos anos despois, unha revoluci\u00f3n iniciada precisamente en Timio\u015fara acaba coa ditadura de Ceau\u015fescu, pero a comunidade suaba xa estaba ao bordo da extinci\u00f3n. Segundo o censo de 2002, nos \"jude\u0163e\" romaneses que corresponden ao Banato hist\u00f3rico s\u00f3 17\u00a0374 persoas sobre un mill\u00f3n eran de lingua materna alem\u00e1."}
{"id": "198966", "revid": "1987", "url": "https://gl.wikipedia.org/wiki?curid=198966", "title": "Violante de Arag\u00f3n", "text": "Violante de Arag\u00f3n e Hungr\u00eda, nada en Zaragoza en 1236 e finada en Roncesvales, Navarra, en 1300-01, foi infanta de Arag\u00f3n e ra\u00ed\u00f1a consorte de Castela (1252\u20131284) por ser esposa de Afonso X o Sabio. Era filla de Xaime I o Conquistador e da s\u00faa segunda muller, Violante de Hungr\u00eda.\nBiograf\u00eda.\nO d\u00eda 26 de decembro de 1246 contraeu matrimonio na Colexiata de Valladolid, co rei Afonso X o Sabio.\nNun primeiro momento, pero iso deb\u00edase \u00e1 extrema mocidade da esposa do futuro Afonso X o Sabio, este chegou a crer que a s\u00faa esposa era est\u00e9ril e chegou a considerar ata a posibilidade de solicitar ao Papa a anulaci\u00f3n matrimonial.\nConta a lenda que a Ra\u00ed\u00f1a non pod\u00eda quedar encinta e o m\u00e9dico mandoulle repouso. Ao ser reconquistada Alacant para a Coroa de Castela, foi descansar a unha leira situada nos campos pr\u00f3ximos \u00e1 cidade, e al\u00ed foi onde quedou embarazada polo que decidiu chamar \u00e1 paraxe \u00abPla del Bon Rep\u00f3s\u00bb ('Chairo do bo repouso'), nome que quedou para a posteridade e que hoxe en d\u00eda \u00e9 un barrio de Alacant.\nEn 1275 morreu Fernando de la Cerda, herdeiro do trono castel\u00e1n-leon\u00e9s, e Afonso X o Sabio, nun primeiro momento, ignorou os dereitos dos fillos do infante falecido e confirmou como herdeiro ao trono ao seu fillo segundog\u00e9nito, o infante Sancho, que reinar\u00eda m\u00e1is tarde en Castela e Le\u00f3n co nome de Sancho IV o Bravo.\nEn 1276, Violante fundou o Convento de San Pablo en Valladolid. Este erixiuno en honra \u00e1 orde h\u00fangara de San Pablo, fundada en 1250 polo beato h\u00fangaro Eusebio de Esztergom. A nai da ra\u00ed\u00f1a Violante de Arag\u00f3n e Hungr\u00eda, a ra\u00ed\u00f1a Violante de Hungr\u00eda foi desposada por Xaime I de Arag\u00f3n, e consigo trouxo certa influencia h\u00fangara a Hispania, introducindo tam\u00e9n as\u00ed, a orde de San Pablo.\nAnte esa situaci\u00f3n, a vi\u00fava de Fernando de la Cerda, Branca de Francia, solicitou a axuda do seu irm\u00e1n, Filipe III o Atrevido. Ao mesmo tempo, a ra\u00ed\u00f1a Violante solicitou o apoio para os seus netos do seu irm\u00e1n, o rei Pedro III o Grande de Arag\u00f3n, que aceptou protexelos e custodialos no reino de Arag\u00f3n, aloxando aos netos da ra\u00ed\u00f1a, Fernando e Alfonso de la Cerda, no Castelo de X\u00e1tiva. Durante os reinados de Sancho IV o Bravo, e do fillo deste, Fernando IV o Emprazado, a ra\u00ed\u00f1a Violante residiu case permanentemente en Arag\u00f3n, apoiando os dereitos ao trono de Castela e Le\u00f3n do seu neto, Alfonso de la Cerda, fillo do infante Fernando de la Cerda, e combatendo \u00f3 seu outro neto, Fernando IV o Emprazado, e \u00e1 nai deste, a ra\u00ed\u00f1a Mar\u00eda de Molina.\nA ra\u00ed\u00f1a Violante de Arag\u00f3n faleceu en Roncesvales, no reino de Navarra, en 1301, ao seu regreso da cidade de Roma, onde ga\u00f1ara o Xubileu no ano 1300.\nSepultura.\n\u00c1 s\u00faa morte, est\u00e1 documentado que o cad\u00e1ver da ra\u00ed\u00f1a Violante recibiu sepultura na Real Colexiata de Santa Mar\u00eda de Roncesvalles, onde tam\u00e9n se achaba sepultado Sancho VII o Forte. No entanto, non se conserva memoria algunha de onde se atopan os restos da ra\u00ed\u00f1a na actualidade.\nOutra tradici\u00f3n, a\u00ednda que pouco s\u00f3lida, sost\u00e9n que o cad\u00e1ver da esposa de Afonso X recibiu sepultura no Convento de Santa Clara de Allariz, que ela fundara en 1268. No entanto, tampouco existen probas materiais de devandito enterramento na actualidade. No Convento de Santa Clara de Allariz recibiron sepultura os restos do infante Filipe, fillo de Sancho IV o Bravo e de Mar\u00eda de Molina, e neto da ra\u00ed\u00f1a Violante, e a s\u00faa esposa Margarita de la Cerda, quen era bisneta de Violante.\nTanto se o cad\u00e1ver recibiu sepultura na Real Colexiata de Santa Mar\u00eda de Roncesvalles, como as\u00ed soste\u00f1en as fontes m\u00e1is antigas e fidedignas, coma se foi sepultada en Santa Clara de Allariz, non se atopou ning\u00fan vestixio en ambos os lugares da sepultura da esposa de Afonso X o Sabio, a pesar de que en ambos os lugares a\u00ednda se manifesta que os restos da ra\u00ed\u00f1a Violante repousan al\u00ed.\nDescendencia.\nFroito do seu matrimonio co rei Afonso X o Sabio, fillo de Fernando III o Santo, naceron once fillos:"}
{"id": "198970", "revid": "27155", "url": "https://gl.wikipedia.org/wiki?curid=198970", "title": "Oste\u00edctio", "text": ""}
{"id": "198971", "revid": "67049", "url": "https://gl.wikipedia.org/wiki?curid=198971", "title": "Golfo de Sant Jordi", "text": "O golfo de Sant Jordi \u00e9 un golfo situado na Costa Daurada, no litoral da provincia de Tarragona, en Catalu\u00f1a. Ten o seu inicio no Coll de Balaguer, ao sur do Baix Camp, e est\u00e9ndese ata o cabo de Tortosa, na illa de Buda. Acolle toda a costa do Baix Ebre e debe o seu nome ao antigo castelo de Sant Jordi d'Alfama, situado ao comezo do golfo. Os pescadores de Cambrils danlle tam\u00e9n o nome de \"mar de la Frau\".\nA s\u00faa formaci\u00f3n xeol\u00f3xica \u00e9 relativamente recente, xa que est\u00e1 orixinado polo desenvolvemento progresivo da desembocadura do Ebro, que penetra os seus sedimentos no mar Mediterr\u00e1neo en forma de delta."}
{"id": "198972", "revid": "98629", "url": "https://gl.wikipedia.org/wiki?curid=198972", "title": "A Agra, Grandal, Vilarmaior", "text": "A Agra \u00e9 un lugar da parroquia de Grandal no concello coru\u00f1\u00e9s de Vilarmaior na comarca de Betanzos. Ti\u00f1a 23 habitantes no ano 2010 segundo datos do INE dos cales 10 eran homes e 13 eran mulleres.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios."}
{"id": "198973", "revid": "54488", "url": "https://gl.wikipedia.org/wiki?curid=198973", "title": "All\u00f3n, Grandal, Vilarmaior", "text": "All\u00f3n \u00e9 un lugar da parroquia de Grandal no concello coru\u00f1\u00e9s de Vilarmaior na comarca de Betanzos. Ti\u00f1a 5 habitantes no ano 2010 segundo datos do INE dos cales 3 eran homes e 2 eran mulleres."}
{"id": "198974", "revid": "23204", "url": "https://gl.wikipedia.org/wiki?curid=198974", "title": "Ba\u00eda de Santander", "text": "A ba\u00eda de Santander, est\u00e1 situada en Cantabria e \u00e9 o maior estuario da costa norte de Espa\u00f1a, cunha extensi\u00f3n de 22,42\u00a0km\u00b2, unha lonxitude de 9\u00a0km e unha anchura de 5\u00a0km. Debido \u00e1 influencia de Santander e a s\u00faa \u00e1rea metropolitana, ao seu ao redor conc\u00e9ntrase case a metade da poboaci\u00f3n da comunidade aut\u00f3noma polo que a presi\u00f3n antr\u00f3pica sobre esta l\u00e1mina de auga \u00e9 elevada.\nA entrada \u00e1 ba\u00eda est\u00e1 precedida pola enseada de El Sardinero, onde se localiza a illa de Mouro. O acceso ao seu interior real\u00edzase por un estreito paso de mar situado entre a pen\u00ednsula da Magdalena, en cuxas proximidades situar o illote da Torre e a illa da Horadada, e o areal de El Puntal, unha longa barra lonxitudinal de praias e dunas que protexe as tranquilas augas internas da ba\u00eda.\nA morfolox\u00eda orixinal da ba\u00eda sufriu importantes cambios nos \u00faltimos s\u00e9culos. Est\u00edmase que m\u00e1is do 50% da extensi\u00f3n inicial desta foi enchida, desec\u00e1ndose unha importante superficie de marisma destinada a pasteiros, a ampliaci\u00f3n do porto de Santander e a creaci\u00f3n de \u00e1reas industriais, residenciais e de servizos. Na actualidade estanse levando a cabo acci\u00f3ns moi puntuais naquelas zonas de alto valor ecol\u00f3xico susceptibles de ser recuperadas integr\u00e1ndoas de novo na din\u00e1mica mareal."}
{"id": "198975", "revid": "22570", "url": "https://gl.wikipedia.org/wiki?curid=198975", "title": "Oplegn\u00e1tidos", "text": "Os Oplegn\u00e1tidos (Oplegnathidae) son unha familia de peixes mari\u00f1os, inclu\u00edda na orde dos Perciformes. Distrib\u00faense polo Xap\u00f3n, sueste de Australia ata Tasmania, illas Gal\u00e1pagos e costa occidental de Suram\u00e9rica, as\u00ed como nas costas de Sur\u00e1frica.\nCaracter\u00edsticas.\nCorpo oblongo e comprimido, cuberto de pequenas escamas ctenoideas. Boca termina, cos dentes fusionados, formando nos adultos un pico similar \u00f3 dos papagaios. Poden alcanzar talles m\u00e1ximos de 90\u00a0cm.\nNa aleta dorsal, \u00fanica, presentan unhas 12 espi\u00f1as e 11-22 raios brandos; nos adultos, as espi\u00f1as son m\u00e1is curtas que os raios brandos, mentres que nos xuven\u00eds son da mesma altura e continuas. Na aleta anal te\u00f1en tres espi\u00f1as e 11-16 raios brandos. Caudal furcada,\nAlim\u00e9ntanse de percebes e moluscos.\nClasificaci\u00f3n.\nS\u00f3 contan cun x\u00e9nero, \"Oplegnathus\", con sete especies."}
{"id": "198976", "revid": "56817", "url": "https://gl.wikipedia.org/wiki?curid=198976", "title": "All\u00f3n", "text": "O top\u00f3nimo galego All\u00f3n pode referirse a:"}
{"id": "198977", "revid": "56817", "url": "https://gl.wikipedia.org/wiki?curid=198977", "title": "Augalevada", "text": "O top\u00f3nimo galego Augalevada pode referirse a:"}
{"id": "198978", "revid": "23204", "url": "https://gl.wikipedia.org/wiki?curid=198978", "title": "A Andori\u00f1a, Grandal, Vilarmaior", "text": "A Andori\u00f1a \u00e9 un lugar da parroquia de Grandal no concello coru\u00f1\u00e9s de Vilarmaior na comarca de Betanzos. Segundo o IGE, en 2018 ti\u00f1a 7 habitantes (2 homes e 5 mulleres)."}
{"id": "198979", "revid": "27155", "url": "https://gl.wikipedia.org/wiki?curid=198979", "title": "Ribulosa 5-fosfato", "text": "A ribulosa 5-fosfato (tam\u00e9n escrita ribulosa-5-fosfato) \u00e9 un monosac\u00e1rido de 5 carbonos (pentosa) cun grupo cetona no carbono 2 (polo que \u00e9 unha cetosa) e un fosfato esterificado no carbono 5. \u00c9 unha mol\u00e9cula de ribulosa fosforilada no carbono 5 .\nEste composto \u00e9 o produto final da fase oxidativa da ruta da pentosa fosfato, e \u00e9 un intermediario do ciclo de Calvin da fase escura da fotos\u00edntese.\nNa ruta da pentosa fosfato.\nA misi\u00f3n desta ruta \u00e9 a de obter NADPH e ribosa 5-fosfato, que se utilizar\u00e1n na s\u00edntese de \u00e1cidos graxos e de \u00e1cidos nucleicos. Nesta ruta interv\u00e9n a ribulosa 5-fosfato.\nNa ruta da pentosa fosfato a ribulosa 5-fosfato orix\u00ednase a partir da deshidroxenaci\u00f3n e descarboxilaci\u00f3n do 6-fosfogliconato, catalizada pola fosfogliconato deshidroxenase . Na reacci\u00f3n prod\u00facese NADPH e CO2, e con ela remata a fase oxidativa da ruta.\n6-fosfogliconato + NADP+ + H+ \u2192 ribulosa 5-fosfato + NADPH\nPosteriormente, na fase non oxidativa da ruta, a ribulosa 5-fosfato isomer\u00edzase pola acci\u00f3n da fosfopentosa isomerase a ribosa 5-fosfato, polo que unha cetosa se converteu nunha aldosa.\nribulosa 5-fosfato \u2192 ribosa 5-fosfato\nTam\u00e9n se pode producir unha isomerizaci\u00f3n a xilulosa 5-fosfato catalizada pola fosfopentosa epimerase.\nribulosa 5-fosfato \u2192 xilulosa 5-fosfato\nNo ciclo de Calvin.\nNo ciclo de Calvin da fase escura da fotos\u00edntese a ribulosa 5-fosfato util\u00edzase na reacci\u00f3n final que pecha o ciclo para rexenerar a ribulosa 1,5-bifosfato (mol\u00e9cula na que se fixa o CO2).\nNeste ciclo a ribulosa 5-fosfato pode obterse a partir de dous azucres de 5 carbonos, a ribosa 5-fosfato e a xilulosa 5-fosfato por medio de reacci\u00f3ns de isomerizaci\u00f3n catalizadas pola fosfopentosa isomerase e a fosfopentosa epimerase, que son similares \u00e1s da ruta da pentosa fosfato.\nribosa 5-fosfato \u2192 ribulosa 5-fosfato\nxilulosa 5-fosfato \u2192 ribulosa 5-fosfato\nDespois, a ribulosa 5-fosfato formada util\u00edzase na rexeneraci\u00f3n da ribulosa 1,5-bifosfato do ciclo de Calvin. Para iso vai ser fosforilada pola fosforribulosaquinase con gasto de ATP.\nribulosa 5-fosfato + ATP \u2192 ribulosa 1,5-bifosfato + ADP"}
{"id": "198980", "revid": "85894", "url": "https://gl.wikipedia.org/wiki?curid=198980", "title": "Baltar, Grandal, Vilarmaior", "text": "Baltar \u00e9 un lugar da parroquia de Grandal no concello coru\u00f1\u00e9s de Vilarmaior na comarca de Betanzos. Ti\u00f1a 9 habitantes no ano 2010 segundo datos do INE dos cales 6 eran homes e 3 eran mulleres."}
{"id": "198985", "revid": "1822", "url": "https://gl.wikipedia.org/wiki?curid=198985", "title": "Oplegnathidae", "text": ""}
{"id": "198988", "revid": "22570", "url": "https://gl.wikipedia.org/wiki?curid=198988", "title": "Pemf\u00e9ridos", "text": "Os Pemf\u00e9ridos (Pempheridae) son unha familia de peixes mari\u00f1os inclu\u00edda na orde dos Perciformes. Distrib\u00faense polo Atl\u00e1ntico occidental, \u00cdndico e Pac\u00edfico.\nCaracter\u00edsticas.\nCorpo alto e comprimido, con talles m\u00e1ximos duns 30\u00a0cm. A boca \u00e9 terminal e os ollos grandes e circulares. Algunhas especies pos\u00faen \u00f3rganos luminiscentes.\nUnha aleta dorsal curta, que nace \u00e1 altura da metade do cuerpo ou algo m\u00e1is atr\u00e1s, con 4 a 7 espi\u00f1as que aumentan gradualmente de tama\u00f1o, e 7 a 18 radios brandos; a aleta anal ten 2-3 espi\u00f1as e 17-45 radios brandos. Caudal furcada.\nClasificaci\u00f3n.\nDiv\u00eddense en dous x\u00e9neros e unhas 26 especies:\nAntes inclu\u00edase nesta familia o x\u00e9nero \"Leptobrama\", pero actualmente constit\u00fae unha familia propia, Leptobramidae."}
{"id": "198989", "revid": "89787", "url": "https://gl.wikipedia.org/wiki?curid=198989", "title": "R\u00eda de Huelva", "text": "A R\u00eda de Huelva \u00e9 un estuario que se atopa ao sur da provincia de Huelva, est\u00e9ndese entre as localidades de Huelva, Punta Umbr\u00eda e Palos de la Frontera, formado pola confluencia dos r\u00edos Odiel e Tinto e recibindo as augas diariamente do oc\u00e9ano Atl\u00e1ntico.\n\u00c1s s\u00faas beiras at\u00f3pase a cidade de Huelva, o Mosteiro de La R\u00e1bida de Palos de la Frontera, Punta Umbr\u00eda, o Porto de Huelva e o Polo Qu\u00edmico. Dentro do medio natural son importantes as pequenas illas de Enmedio, Salt\u00e9s, do Burro, Bacuta, da Liebre (catalogadas pola Xunta de Andaluc\u00eda como Reservas integrais) que conforman a Paraxe Natural de Marismas do Odiel e as distintas lagoas da zona. De importancia arqueol\u00f3xica foi o achado a principios dos anos 1920 nas s\u00faas augas do denominado \"Dep\u00f3sito da R\u00eda de Huelva\" datado no 1.200 a.C. con diferentes obxectos datados na idade de bronce ou nos anos 1970 de figurillas representado \u00e1s divindades sirias Reshef e Anath."}
{"id": "198990", "revid": "96271", "url": "https://gl.wikipedia.org/wiki?curid=198990", "title": "R\u00eda de Bilbao", "text": "A r\u00eda de Bilbao (tam\u00e9n co\u00f1ecida como r\u00eda do Nervi\u00f3n ou do Ibaizabal) \u00e9 a desembocadura que forma o sistema dos r\u00edos Nervi\u00f3n e Ibaizabal, as\u00ed como os seus \u00faltimos afluentes, na s\u00faa chegada ao mar Cant\u00e1brico, no golfo de Biscaia. Atravesa Bilbao, dividindo a cidade en d\u00faas: \u00e1 dereita, a Zona vella (ou Sete R\u00faas) e, \u00e1 esquerda, o Ensanche.\nPasando a xurisdici\u00f3n de Bilbao, prol\u00f3ngase 14\u00a0km ata a s\u00faa desembocadura no mar, no municipio de Santurtzi.\nHidrolox\u00eda.\nAs augas do Nervi\u00f3n-Ibaizabal forman unha r\u00eda ao chegar ao nivel do mar, en Bilbao, ata a altura do barrio bilba\u00edno de Abusu.\nOs afluentes que reciben a partir deste punto tam\u00e9n adoptan a forma de pequenas r\u00edas ao desembocar. Son:\nHistoria.\nA historia da agora capital bisca\u00ed\u00f1a e a r\u00eda at\u00f3panse fortemente ligadas: Bilbao naceu onde a r\u00eda comezaba a ser navegable e exist\u00eda unha ponte que a cruzaba. Os primeiros indicios de poboaci\u00f3n rexistr\u00e1ronse no ano 1075, cun grupo de pescadores que se reun\u00edan ao redor da pequena igrexa no territorio de Santurtzi. Desde ese momento, comezou un desenvolvemento vertixinoso de actividades comerciais mar\u00edtimas ao longo da Idade Media, inclu\u00edda a fundaci\u00f3n da vila de Bilbao no 1300 e a de Portugalete en 1322. Nos s\u00e9culos seguintes, o porto consolidouse como o m\u00e1is importante centro comercial do Se\u00f1or\u00edo de Biscaia, dirixindo as s\u00faas actividades primeiro co resto do continente europeo, e m\u00e1is tarde coas colonias americanas.\nNo s\u00e9culo XIX Bilbao viuse completamente saturada de poboadores e sen superficie cara a onde expandirse. Decidiuse ent\u00f3n iniciar o \"Ensanche\" da vila sobre a beira esquerda da r\u00eda, engadindo ao municipio o veci\u00f1o elizate de Abando. Isto foi unha realidade en 1872, baixo a supervisi\u00f3n do arquitecto Severino Ach\u00facarro e os enxe\u00f1eiros Pablo de Alzola e Ernesto de Hoffmeyer. O desenvolvemento da industria mineira nos pr\u00f3ximos montes de Miribilla e de Triano favoreceu a industria metal\u00farxica que se instalou na r\u00eda, o que significou un poderoso enriquecemento para a rexi\u00f3n.\nAta mediados do s\u00e9culo XX, os refugallos, tanto industriais como urbanos, eran guindados indiscriminadamente \u00e1s augas contamin\u00e1ndoas. Desde os anos 80 ve\u00f1en implementando proxectos de renovaci\u00f3n e saneamento que, ademais de purificar as augas, embelecen as s\u00faas marxes. O plan de saneamento conseguiu que a taxa de oxigenaci\u00f3n sit\u00faese hoxe en torno ao 60%.\nA r\u00eda converteuse no eixo do desenvolvemento urban\u00edstico e tur\u00edstico da cidade. A reordenaci\u00f3n das zonas abandonadas tras a reconversi\u00f3n industrial, a construci\u00f3n nas s\u00faas beiras de boa parte dos novos edificios emblem\u00e1ticos da vila e a urbanizaci\u00f3n e creaci\u00f3n de paseos nas s\u00faas marxes as\u00ed o testemu\u00f1an.\nEn xu\u00f1o de 2006 declarouse oficialmente que o 22 de xu\u00f1o sexa conmemorado, con car\u00e1cter local e anual, como o \"Itsadarra Eguna, D\u00eda da R\u00eda\".\nAs marxes.\nOutrora as marxes esquerda e dereita do curso inferior da r\u00eda, nos arredores de Bilbao, eran opostas en canto \u00e1s s\u00faas caracter\u00edsticas sociais: a dereita era residencial e a esquerda, industrial e obreira. En Bilbao, a diferenza reside en que mentres a marxe dereita conserva o seu valor hist\u00f3rico, a esquerda, completamente renovada, converteuse no centro econ\u00f3mico da cidade, co seu epicentro na Gran V\u00eda de Don Diego L\u00f3pez de Haro e a Praza Moy\u00faa. Ambas as beiras experimentaron un desenvolvemento urbano impresionante, con interesantes lugares destinados ao goce de locais e visitantes.\nMarxe dereita.\nNo termo de Bilbao p\u00f3dense observar a torre da Catedral de Santiago e a igrexa de San Ant\u00f3n er\u00edxese a metros das augas. M\u00e1is adiante at\u00f3pase o Mercado da Ribera, o Teatro Arriaga, o Concello e o paseo do Campo de Volant\u00edn. O edificio da Universidade de Deusto lev\u00e1ntase sobre a Avenida das Universidades.\nM\u00e1is abaixo aparecen os municipios de Erandio e Leioa, que ao longo dos s\u00e9culos XIX e XX foron perdendo parte do seu chan rural para aloxar industrias e vivendas de obreiros.\nEn Getxo, o barrio de Itzubaltzeta tivo un similar car\u00e1cter obreiro, mentres que nos de Neguri e Areeta p\u00f3dense apreciar algunhas fastuosas mansi\u00f3ns da burgues\u00eda vasca.\nMarxe esquerda.\nNa beira esquerda, dentro do termo de Bilbao at\u00f3panse Abando, Indautxu e Zorrotza.\nA estaci\u00f3n de Santander, os paseos de Uribitarte e Abandoibarra son percorridos polo seu ecol\u00f3xico tranv\u00eda el\u00e9ctrico e chegan ao inconfundible Museo Guggenheim Bilbao, s\u00edmbolo da nova era que atravesa a cidade. M\u00e1is adiante, o complexo centro comercial Zubiarte ofrece compras, gastronom\u00eda e salas de cine. O Palacio Euskalduna despois, e m\u00e1is tarde luxosos hoteis como o hotel Meli\u00e1 de Bilbao e parques. Para rematar, o Museo Mar\u00edtimo R\u00eda de Bilbao ofrece exposici\u00f3ns referentes ao pasado ligado ao mar da vila.\nM\u00e1is ao norte at\u00f3panse os municipios de Barakaldo, Sestao e Portugalete e, na desembocadura, Santurtzi e Zierbena. \nInundaci\u00f3ns.\nA situaci\u00f3n da vila de Bilbao nun meandro do r\u00edo encaixado entre monta\u00f1as converteuna en vulnerable \u00e1s numerosas crecidas que tivo na s\u00faa historia, sufrindo varias inundaci\u00f3ns (\"aguaduchus\" no dialecto local).\nA \u00faltima de gravidade ocorreu en agosto de 1983: o Nervi\u00f3n, do mesmo xeito que outros r\u00edos da cornixa cant\u00e1brica, sufriu graves crecidas logo de fortes tormentas, cun caudal de 600 l por m\u00b2, equivalente a unha capa de auga de 60\u00a0cm. O 26 de agosto a r\u00eda desbordouse en plena Semana Grande de Bilbao. A auga alcanzou os tres metros nalg\u00fans puntos de Basauri e ata cinco en Bilbao. M\u00e1is dun centenar de municipios declar\u00e1ronse zona catastr\u00f3fica no Pa\u00eds Vasco, Cantabria, Navarra e Burgos; 34 persoas perderon a vida por mor das riadas e cinco permanecen desaparecidas. Tam\u00e9n se calcula que as perdas monetarias alcanzaron os 60.000 mill\u00f3ns das antigas pesetas (50.000.000\u20ac) en Bilbao e 200.000 mill\u00f3ns de pesetas (163.000.000\u20ac) no Pa\u00eds Vasco."}
{"id": "198991", "revid": "27155", "url": "https://gl.wikipedia.org/wiki?curid=198991", "title": "Ribulosa-5-fosfato", "text": ""}
{"id": "198992", "revid": "1822", "url": "https://gl.wikipedia.org/wiki?curid=198992", "title": "Pempheridae", "text": ""}
{"id": "198993", "revid": "23204", "url": "https://gl.wikipedia.org/wiki?curid=198993", "title": "Pentacer\u00f3tidos", "text": "Os Pentacer\u00f3tidos (Pentacerotidae) son unha familia de peixes mari\u00f1os inclu\u00edda na orde dos Perciformes. Distrib\u00faense polos oc\u00e9anos \u00cdndico, Pac\u00edfico e suroeste do Atl\u00e1ntico.\nCaracter\u00edsticas.\nCorpo fortemente comprimido, moi alto no x\u00e9nero \"Pentaceropsis\", con escamas pequenas. Os \u00f3sos da cabeza expostos e estriados ou rugosos. Boca terminal, co rostro algo prolongado.\nUnha aleta dorsal, con de 4 a 14 espi\u00f1as fortes e 9-29 raios brandos; na anal, 2 a 5 espi\u00f1as fortes e 7-13 raios brandos; aletas p\u00e9lvicas grandes cunha longa espi\u00f1a e 5 raios brandos; caudal algo fendida.\nHabitan fundamentalmente en ladeiras profundas, montes mari\u00f1os e pel\u00e1xicos, e poden aparecer na superficie en zonas temperadas, onde se pescan para consumo.\nClasificaci\u00f3n.\nComprende sete x\u00e9neros e 14 especies:"}
{"id": "198995", "revid": "4817", "url": "https://gl.wikipedia.org/wiki?curid=198995", "title": "European Retrievable Carrier", "text": ""}
{"id": "198996", "revid": "1822", "url": "https://gl.wikipedia.org/wiki?curid=198996", "title": "Pentacerotidae", "text": ""}
{"id": "198997", "revid": "98629", "url": "https://gl.wikipedia.org/wiki?curid=198997", "title": "Inspiral Carpets", "text": "Inspiral Carpets \u00e9 unha banda de rock alternativo inglesa procedente de Oldham, en Greater Manchester, e formada por Graham Lambert e Stephen Holt en 1983. O grupo chamouse as\u00ed por unha tenda de roupa que hab\u00eda en Oldham. O seu son xira ao redor de guitarras e teclados psicod\u00e9licos.\nTraxectoria.\nOs amigos do colexio Graham Lambert e Stephen Holt recrutaron ao bater\u00eda Craig Gill e formaron Inspiral Carpets en 1983, orixinalmente como unha banda de garage punk. Despois de que pasasen varios membros polo grupo, cara 1987 a formaci\u00f3n inclu\u00eda ao baixista David Swift e ao organista Clint Boon. A banda editou d\u00faas demos noas anos 80, \"Waiting for Ours\" e \"Songs of Shallow Intensity\", que inclu\u00edan canci\u00f3ns que ser\u00edan regravadas posteriormente.\nFix\u00e9ronse co\u00f1ecidos, xunto con bandas como The Stone Roses e Happy Mondays, na escena Madchester de finais dos ano 80. Despois dun flexi-disc interpretando \"Garage Full Of Flowers\", que se entregaba de xeito gratu\u00edto coa revista de Manchester \"Debris\" en 1987, apareceu a casete \"Cow\", o seu primeiro lanzamento. O EP \"Planecrash\", editado polo selo Playtime foi emitido habitualmente polo DJ de Radio 1 John Peel, quen lle pediu \u00e1 banda gravar unha sesi\u00f3n para o seu programa. No tempo do seu \u00e9xito inicial, o grupo ga\u00f1ou algunha notoriedade polas s\u00faas camisetas \"Cool as Fuck\". A banda regravou o seu sinxelo \"Find Out Why\" como sinton\u00eda do programa \"8:15 from Manchester\". Cando a s\u00faa popularidade medraba, a distribuidora Red Rhino Records foi \u00e1 quebra, facendo que o grupo formase o seu propio selo, Cow Records, en marzo de 1989. A s\u00faa primeira edici\u00f3n foi o EP \"Trainsurfing\". Ese mesmo ano Holt e Swift deixaron a banda para formar The Rainkings, sendo substitu\u00eddos por Tom Hingley, vocalista de Too Much Texas, e por Martin \"Bungle\" Walsh, do grupo The Next Step. Despois dun feixe de sinxelos publicados a trav\u00e9s do seu propio selo (o \u00faltimo deles, \"Move\", estivo a piques de entrar no \"top 40\" brit\u00e1nico), asinaron un contrato coa discogr\u00e1fica Mute Records, e inmediatamente conseguiron entrar chegar ao n\u00famero 14 da lista de sinxelos con \"This Is How It Feels\" en 1990. O seu disco de estrea, \"Life\", acadar\u00eda o n\u00famero 2 na lista de \u00e1lbums nese mesmo ano.\nEn 1991 o seu segundo \u00e1lbum, \"The Beast Inside\", non foi tan ben recibido pola cr\u00edtica, pero a\u00ednda as\u00ed chegou ao quinto posto da lista brit\u00e1nica de \u00e1lbums. Os sinxelos \"Caravan\" e \"Please be Cruel\" s\u00f3 acadar\u00edan os n\u00fameros 30 e 50 respectivamente, e o seu intento de irromper no mercado estadounidense fallou. Por\u00e9n, a banda conseguiu un bo n\u00famero de seguidores en Portugal, Alema\u00f1a e a Arxentina, sendo o seu seguinte traballo, \"Revenge of the Goldfish\", o seu principal \u00e9xito neses pa\u00edses. O \u00e1lbum, editado en 1992, foi n\u00famero 17 no Reino Unido e tivo catro exitosos sinxelos. O seu seguinte disco, \"Devil Hopping\" (1994), chegou ao n\u00famero 10, entrando os sinxelos \"Saturn 5\" e \"I Want You\" no \"top 20\". En 1995, despois da publicaci\u00f3n de \"The Singles\", un recompilatorio de sinxelos, a banda foi despedida de Mute e separar\u00edase pouco despois."}
{"id": "198998", "revid": "865", "url": "https://gl.wikipedia.org/wiki?curid=198998", "title": "Millionaire", "text": "Millionaire \u00e9 unha banda belga de indie rock liderada por Tim Vanhamel, cun son influenciado polo stoner rock, o indie e o rock industrial."}
{"id": "199005", "revid": "89787", "url": "https://gl.wikipedia.org/wiki?curid=199005", "title": "C\u00e9lula G", "text": "Unha c\u00e9lula G ou c\u00e9lula de gastrina \u00e9 unha c\u00e9lula da parede interna do est\u00f3mago que segrega a hormona gastrina. Funciona conxuntamente coas c\u00e9lulas principais g\u00e1stricas e coas c\u00e9lulas parietais ou ox\u00ednticas, e a s\u00faa misi\u00f3n principal \u00e9 estimular a produci\u00f3n de \u00e1cido clorh\u00eddrico no est\u00f3mago.\nAs c\u00e9lulas G at\u00f3panse na parte media das gl\u00e1ndulas g\u00e1stricas do antro do est\u00f3mago, no inicio do duodeno e no p\u00e1ncreas fetal. A\u00ednda que non son tan numerosas coma outras c\u00e9lulas, o seu n\u00famero total non \u00e9 pequeno, e estimaci\u00f3ns feitas na mucosa g\u00e1strica de cans, gatos e ratas dan unhas cifras de 500.000 c\u00e9lulas G por cm2.\nControl da actividade das c\u00e9lulas G.\nEst\u00e1n innervadas polo nervio vago. As fibras postganglionares do nervio vago liberan o p\u00e9ptido liberador de gastrina sobre as c\u00e9lulas G durante a estimulaci\u00f3n parasimp\u00e1tica. Este p\u00e9ptido, xunto coa presenza de amino\u00e1cidos no est\u00f3mago, a hipercalcemia ou a distensi\u00f3n do est\u00f3mago, estimulan a liberaci\u00f3n de gastrina por parte das c\u00e9lulas G.\nA actividade secretora das c\u00e9lulas G est\u00e1 inhibida pola presenza de \u00e1cido no est\u00f3mago e por algunhas hormonas como a somatostatina, secretina, GIP, VIP, glicag\u00f3n e calcitonina.\nSecreci\u00f3ns.\nA gastrina liberada polas c\u00e9lulas G \u00e9 unha hormona pept\u00eddica, que se une a receptores das c\u00e9lulas parietais e das c\u00e9lulas similares \u00e1s enterocromaf\u00edns (ECL), facendo que liberen, respectivamente, \u00e1cido clorh\u00eddrico e histamina.\nA gastrina \u00fanese a receptores B de colecistoquinina da superficie celular das c\u00e9lulas similares \u00e1s enterocromaf\u00edns ou c\u00e9lulas ECL, estimul\u00e1ndoas para que liberen histamina.\nA gastrina tam\u00e9n estimula as c\u00e9lulas parietais ou ox\u00ednticas facendo que incrementen o bombeo as ATPases de K+/H+ da membrana celular. Isto faino a c\u00e9lula G de d\u00faas maneiras: de forma indirecta incrementando a cantidade de histamina (liberada polas c\u00e9lulas ECL), e por estimulaci\u00f3n directa pola gastrina, o que causa que a c\u00e9lula parietal incremente a secreci\u00f3n de \u00e1cido clorh\u00eddrico ao est\u00f3mago ata en 8 veces.\nA gastrina ten outras funci\u00f3ns adicionais na regulaci\u00f3n do aparato dixestivo, xa que infl\u00fae nas c\u00e9lulas principais, na liberaci\u00f3n de bile, e secreci\u00f3ns pancre\u00e1ticas e sobre os esf\u00ednteres e m\u00fasculo liso g\u00e1strico.\nCaracter\u00edsticas histol\u00f3xicas.\nAs c\u00e9lulas G dist\u00ednguense doadamente das outras c\u00e9lulas g\u00e1stricas do antro. Son c\u00e9lulas piramidais, co v\u00e9rtice estreito estendido ata a luz da gl\u00e1ndula g\u00e1strica, onde ten alg\u00fans \"microvilli\"; o n\u00facleo \u00e9 central e o citoplasma claro. Cont\u00e9n moit\u00edsimos gr\u00e1nulos de 150-400 nm de di\u00e1metro, alg\u00fans claros e outros m\u00e1is densos, que se concentran na base da c\u00e9lula, que d\u00e1 \u00e1 l\u00e1mina propia, e, de feito, liberan a s\u00faa secreci\u00f3n cara \u00e1 l\u00e1mina propia e non na luz da gl\u00e1ndula ."}
{"id": "199010", "revid": "23204", "url": "https://gl.wikipedia.org/wiki?curid=199010", "title": "Perc\u00edctidos", "text": "Os Perc\u00edctidos (Percichthyidae) son unha familia de peixes de auga doce, con algunhas especies de augas salobres ou mari\u00f1as, inclu\u00edda na orde dos Perciformes. As especies desta familia distrib\u00faense fundamentalmente por Australia, Suram\u00e9rica e \u00c1frica, e nalg\u00fan caso por Asia e California.\nCaracter\u00edsticas.\nSon peixes de corpo alargado e algo comprimido. Pos\u00faen unha aleta dorsal continua, con 1-2 espi\u00f1as e 8-38 radios brandos; unha anal con 3 espi\u00f1as e 7-20 radios brandos.\nClasificaci\u00f3n.\nComprende 11 x\u00e9neros:\nTr\u00e1tase dun grupo taxonomicamente pouco definido e a s\u00faa composici\u00f3n est\u00e1 sendo discutida."}
{"id": "199011", "revid": "1822", "url": "https://gl.wikipedia.org/wiki?curid=199011", "title": "Percichthyidae", "text": ""}
{"id": "199012", "revid": "22570", "url": "https://gl.wikipedia.org/wiki?curid=199012", "title": "P\u00e9rcidos", "text": "Os p\u00e9rcidos (\"Percidae\"), comunmente percas, son unha familia de peixes propios de augas doces e salobres, inclu\u00eddos na orde dos Perciformes. Est\u00e1n distribu\u00eddos por todo o hemisferio Norte.\nIncl\u00fae especies tan co\u00f1ecidas como a perca com\u00fan (\"Perca fluviatilis\").\nCaracter\u00edsticas.\nCorpo alargado, algo oblongo e comprimido, con escamas ctneoideas. Boca grande, terminal ou subterminal, co premaxilar protr\u00e1ctil ou non e varias filas de dentes afiados.\nD\u00faas aletas dorsais: a primeira con 6-15 espi\u00f1as e a segunda con raios brandos ramificados; a aleta anal \u00e9 oposta \u00e1 segunda dorsal, con d\u00faas espi\u00f1as; pelvianas en posici\u00f3n tor\u00e1cica, cunha espi\u00f1a e 5 raios brandos; caudal algo fendida.\nO talle m\u00e1ximo rexistrado \u00e9 de 100 cm (\"Sander lucioperca\").\nClasificaci\u00f3n.\nComprenden dez x\u00e9neros e unhas 200 especies:"}
{"id": "199013", "revid": "1822", "url": "https://gl.wikipedia.org/wiki?curid=199013", "title": "Percidae", "text": ""}
{"id": "199014", "revid": "5863", "url": "https://gl.wikipedia.org/wiki?curid=199014", "title": "Plesi\u00f3pidos", "text": "Os Plesi\u00f3pidos (Plesiopidae) son unha familia de peixes mari\u00f1os inclu\u00eddos dentro da orde dos Perciformes. Distrib\u00faense por augas do Indopac\u00edfico.\nCaracter\u00edsticas.\nSon de corpo alto, oval e algo comprimido, con li\u00f1a lateral dividida en d\u00faas partes. Boca terminal, algo protr\u00e1ctil. A lonxitude m\u00e1xima \u00e9 duns 20\u00a0cm. Alim\u00e9ntanse de pequenos crust\u00e1ceos e peixes.\nUnha aleta dorsal con 10-15 espi\u00f1as e 6-10 raios brandos; anal con 3 espi\u00f1as e 8-9 raios brandos; pectorais con 18-23 raios brandos; pelvianas cunha espi\u00f1a e 4 raios brandos."}
{"id": "199015", "revid": "1822", "url": "https://gl.wikipedia.org/wiki?curid=199015", "title": "Plesiopidae", "text": ""}
{"id": "199016", "revid": "23204", "url": "https://gl.wikipedia.org/wiki?curid=199016", "title": "Polic\u00e9ntridos", "text": "Os Polic\u00e9ntridos (Polycentridae) ou \"peixes folla\" son unha familia de peixes de r\u00edo inclu\u00edda na orde dos Perciformes. Distrib\u00faense por r\u00edos de Suram\u00e9rica.\nCaracter\u00edsticas.\nTr\u00e1tase de peixes moi pequenos, que non superan os 8 cm de lonxitude. A cabeza e boca son longas, sendo esta \u00faltima extremadamente protr\u00e1ctil. Pos\u00faen unha aleta dorsal continua con 16-18 espi\u00f1as e 7-13 radios brandos; esta parte branda adoita ser transparente, e \u00e9 o \u00fanico que move cando se aproxima \u00e1 presa, que non detecta as\u00ed o seu movemento. Non te\u00f1en li\u00f1a lateral.\nPo\u00f1en os ovos baixo as follas das plantas acu\u00e1ticas ou en pequenas gretas, e o macho \u00e9 quen coida tanto os ovos como as larvas.\nClasificaci\u00f3n.\nComprende dous x\u00e9neros cunha \u00fanica especie cada un:"}
{"id": "199017", "revid": "1822", "url": "https://gl.wikipedia.org/wiki?curid=199017", "title": "Polycentridae", "text": ""}
{"id": "199047", "revid": "23204", "url": "https://gl.wikipedia.org/wiki?curid=199047", "title": "Polin\u00e9midos", "text": "Os Polin\u00e9midos (Polynemidae) son unha familia de peixes da orde dos Perciformes, tanto mari\u00f1os como de auga doce. Est\u00e1n distribu\u00eddos por t\u00f3dolos mares tropicais e subtropicaies do mundo. O nome da familia v\u00e9n do grego \"poly\" (moitos) e \"nematos\" (filamentos).\nCaracter\u00edsticas.\nA boca \u00e1brese na parte inferior da cabeza (subterminal). D\u00faas aletas dorsais moi separadas, unha espi\u00f1osa e outra de raios brandos; a anal oposta \u00e1 dorsal branda, cunha espi\u00f1a anterior; as p\u00e9lvicas son subabdominais, cunha espi\u00f1a e 5 raios brandos; a caudal est\u00e1 profundamente furcada. As aletas pectorais est\u00e1n divididas en d\u00faas secci\u00f3ns: a anterior \u00e9 pequena, con raios unidos por membrana, e a posterior con 3 a 7 longos raios soltos (excepto no x\u00e9nero \"Polistonemus\", con 15 raios), o que lles d\u00e1 un aspecto como de ter barba \u00f3 que se debe o nome com\u00fan de \"barbudos\".\nAlim\u00e9ntase de invertebrados bent\u00f3nicos da arena que desenterra do fondo de lama.\nPode alcanzar 1,8 m de lonxitude m\u00e1xima (para \"Eleutheronema tetradactylum\").\nClasificaci\u00f3n.\nComprende oito x\u00e9neros e m\u00e1is de 30 especies:"}
{"id": "199048", "revid": "89787", "url": "https://gl.wikipedia.org/wiki?curid=199048", "title": "Malcolm Lee", "text": "Malcolm Toshio Lee, nado o 22 de maio de 1990 en Riverside, California, \u00e9 un xogador americano de baloncesto profesional que xoga no CSO Voluntari roman\u00e9s.\nTraxectoria profesional.\nNBA.\nLee foi elixido na 43\u00aa posici\u00f3n do Draft da NBA de 2011 polos Chicago Bulls. Foi traspasado na mesma noite do Draft aos Minnesota Timberwolves xunto aos dereitos da 28\u00aa elecci\u00f3n, Norris Cole, a cambio dos dereitos da 23\u00aa elecci\u00f3n, Nikola Miroti\u0107. Asinou un contrato por tres anos cos Timberwolves.\nO 27 de xu\u00f1o de 2013, o d\u00eda do Draft da NBA de 2013, Lee foi traspasado \u00f3s Golden State Warriors, quen pouco despois o traspasaron \u00f3s Phoenix Suns.\nFoi traspasado de novo o 25 de outubro de 2013, xunto a Marcin Gortat, Shannon Brown e Kendall Marshall \u00f3s Washington Wizards a cambio de Emeka Okafor e unha elecci\u00f3n de primeira rolda do Draft de 2014. Tres d\u00edas m\u00e1is tarde, Lee, Brown e Marshall foron cortados polos Wizards."}
{"id": "199049", "revid": "1822", "url": "https://gl.wikipedia.org/wiki?curid=199049", "title": "Polynemidae", "text": ""}
