{"id": "80578", "revid": "25871", "url": "https://gl.wikipedia.org/wiki?curid=80578", "title": "Arte povera", "text": "O termo arte povera (voz italiana para arte pobre), acu\u00f1ado polo cr\u00edtico e comisario de arte italiano Germano Celant en 1967 para o cat\u00e1logo da exposici\u00f3n 'Arte povera \u2013 Im Spazio' para a galer\u00eda A Bertesca, intentaba describir a tendencia dunha nova xeraci\u00f3n de artistas italianos, gregos, alem\u00e1ns e americanos,de traballar con materiais nada tradicionais e considerados 'pobres', de f\u00e1cil obtenci\u00f3n: desde lixo ata produtos sustra\u00eddos directamente da natureza como madeira, follas ou rocas.\u00a0\nHistoria e caracter\u00edsticas.\nA\u00ednda que a eclosi\u00f3n da arte povera se produciu case simultaneamente en Italia e Estados Unidos, a pesar de que, como se dixo, se tende a considerar o devandito movemento como un t\u00edpico produto italiano. Supuxo unha important\u00edsima reflexi\u00f3n est\u00e9tica sobre as relaci\u00f3ns entre o material, a obra e o seu proceso de fabricaci\u00f3n e tam\u00e9n un rexeitamento cara a crecente industrializaci\u00f3n, metalizaci\u00f3n e mecanizaci\u00f3n do mundo que os rodeaba, inclu\u00eddo o da arte. A\u00ednda que \u00e9 orixinario de cidades como Tur\u00edn, Mil\u00e1n, X\u00e9nova ou Roma e de car\u00e1cter moi heterox\u00e9neo, o movemento tivo rapidamente moita influencia, grazas \u00e1 documenta V de Kassell, na escena art\u00edstica europea, norteamericana e suramericana. Polo tanto, esta arte v\u00e1lese de obxectos de refugallo ou sen valor real nin art\u00edstico, triviais e alleos a conceptualizaci\u00f3ns como belo, fermoso ou exquisito; \u00e9 dicir, non creados a priori cunha intencionalidade art\u00edstica. Pola contra, proponse dar valor a estruturas primarias conseguidas con materiais groseiros, e at\u00e9 repulsivos, pero sempre tentado dotalos dun esp\u00edrito po\u00e9tico.\u00a0\u00c9 por iso que os artistas tratan de levar a atenci\u00f3n do espectador cara a aspectos coti\u00e1ns, an\u00f3nimos e rutineiros aos que nunca atribu\u00eduse calidade art\u00edstica algunha.\u00a0\nRobert Morris nun artigo publicado na revista Art Forum en 1968, expuxo os puntos claves desta ideolox\u00eda *antiforma: equiparar as condici\u00f3ns de peso coas espaciais; valorar o azar e a indeterminaci\u00f3n na procura de novas configuraci\u00f3ns; rexeitar as formas duradeiras e que seguen orde preconcibida; acabar coa consideraci\u00f3n est\u00e9tica da forma dunha obra de arte. R. Morris co seu manifesto Anti-Forma non fac\u00eda sen\u00f3n reaccionar contra a arte minimal e serial, considerados como demasiado r\u00edxidos, racionais e repetitivos. Pola s\u00faa banda, Germano Celant, no seu primeiro Manifesto Povera, cuxa publicaci\u00f3n coincidiu coa primeira exposici\u00f3n do movemento en 1967, falaba de rexeitar todo tipo de visualidade que non estivese directamente ligada \u00e1 esencia do obxecto. Hab\u00eda que exaltar o car\u00e1cter emp\u00edrico e non especulativo da investigaci\u00f3n, do mesmo xeito que os feitos reais, a presenza f\u00edsica dun obxecto e o comportamento do suxeito. No segundo manifesto, \"Appunti per una guerriglia\" (1967),\u00a0\nCelant avogou por unha arte pobre determinada polo \u201cpresente, a continxencia e os acontecementos non-hist\u00f3ricos\u201d. A po\u00e9tica povera que at\u00e9 certo punto enlaza coa revoluci\u00f3n cultural de 1968 e que en \u00faltimo termo reivindica outro tipo de sociedade e outro sistema de percepci\u00f3n, non s\u00f3 reivindica unha nova materialidade, sen\u00f3n tam\u00e9n, e basicamente, unha activaci\u00f3n dos materiais en oposici\u00f3n \u00e1 s\u00faa pasividade. Cada material consid\u00e9rase como unha fonte de enerx\u00eda; de cada material val\u00f3ranse as s\u00faas propiedades de fluidez, de elasticidade, de condutibilidade, de maleabilidade, nunha palabra, as s\u00faas propiedades de activaci\u00f3n e a s\u00faa potencialidade transformadora. Plantas e animais, e mesmo a propia natureza inanimada, acaban impondo as s\u00faas calidades pl\u00e1sticas sobre a base das s\u00faas propiedades f\u00edsico-qu\u00edmicas. Da materia non interesa o seu estado de quietude, sen\u00f3n os seus valores mutables. A conservaci\u00f3n dunha galer\u00eda en cortello con doce cabalos levaba a cabo por Janis Kounellis, en 1936, pode considerarse exemplo paradigm\u00e1tico do povera.\u00a0\nPor tanto, os artistas povera non s\u00f3 rexeitan a sociedade tecnol\u00f3xica ou consumista, ou mesmo as propiedades est\u00e9ticas dos materiais, o cal lles distancia do informalismo mat\u00e9rico, sen\u00f3n que negan toda noci\u00f3n racionalista da obra de arte. Robert Morris apuntou a este respecto: \u201co que atacamos \u00e9 a noci\u00f3n racionalista de que a arte \u00e9 unha forma de obra que resulta dun produto acabado. O que a arte ten agora nas s\u00faas mans \u00e9 materia mutable. A noci\u00f3n de que a obra \u00e9 un proceso irreversible, que desemboca nun obxecto-icona-est\u00e9tica xa non ten relevancia\u201d. Aos povera tampouco lles interesa a idea duchampiana de converter obxectos da realidade en obras de arte; o importante para eles \u00e9 concienciar ao espectador da realidade est\u00e9tico-social das cousas para, nun segundo estadio, provocar reflexi\u00f3ns e posturas cr\u00edticas.\u00a0"}
{"id": "80580", "revid": "109216", "url": "https://gl.wikipedia.org/wiki?curid=80580", "title": "Ram\u00f3n Pl\u00e1", "text": "Ram\u00f3n Pedro Francisco Pl\u00e1 Monge, co\u00f1ecido como Ram\u00f3n Pl\u00e1 Monge, nado en Ferrol o 19 de outubro de 1823 e finado o 6 de setembro de 1892 en Madrid, foi un empresario galego do s\u00e9culo XIX, nomeado marqu\u00e9s de Amboage.\nTraxectoria.\nDe familia acomodada, fillo de F\u00e9lix Pl\u00e1 Pulles e de Ramona Monge Amboage, casou con Faustina Pe\u00f1alver, coa que tivo dous fillos. Na s\u00faa xuventude marchou a Cuba, onde creou un negocio de ferraxer\u00eda, a Compa\u00f1\u00eda de Gas da Habana e a s\u00faa hom\u00f3loga en Matanzas. De volta en Ferrol obtivo o t\u00edtulo de Marqu\u00e9s de Amboage (o 21 de xu\u00f1o de 1884), a gran cruz de Isabel a Cat\u00f3lica e a praza de conselleiro do Banco Hipotecario de Espa\u00f1a.\nFundaci\u00f3n Marqu\u00e9s de Amboage.\nTrala morte do seu primeiro fillo o 13 de xullo de 1891 nun accidente militar, decidiu en 1892 dedicar un terzo da s\u00faa fortuna \u00e1 fundaci\u00f3n hoxe co\u00f1ecida como Fundaci\u00f3n Ram\u00f3n Pl\u00e1 Marqu\u00e9s de Amboage. Esta ti\u00f1a como fins \"distribu\u00edr t\u00f3dolos anos, entre cen pobres verdadeiramente necesitados, veci\u00f1os ou que residan habitualmente na cidade de Ferrol, a suma de cinco mil pesetas en met\u00e1lico\" nun repartimento que se fac\u00eda o 31 de agosto, d\u00eda de San Ram\u00f3n, dando a cada pobre a esmola de 50 pesetas.\nAdemais tam\u00e9n pagaba a familias pobres as 1.500 pesetas que custaba a excedencia do servizo militar. Esta axuda evitou que moitos ferrol\u00e1ns loitasen na guerra de Cuba e que familias campesi\u00f1as tivesen que prescindir da axuda dos seus fillos durante os dous anos de servizo. M\u00e1is tarde prohibiuse a exenci\u00f3n, pero segu\u00edronse repartindo as 1.500 pesetas entre os mozos que reun\u00edan unha serie de requisitos, como ser traballadores e ter a folla de servizo limpa.\nA fundaci\u00f3n dispu\u00f1a dun capital a partir de cuxas rendas se subvencionaba a s\u00faa actividade. Os fondos sobrantes deber\u00edan distribu\u00edrse, por partes iguais, entre os establecementos ben\u00e9ficos da cidade.\nReco\u00f1ecemento.\nO Concello de Ferrol, decidiu darlle o seu nome \u00e1 praza de Dores e dedicarlle unha estatua. En 1895 fundouse a sociedade \"Gratitude \u00f3 Marqu\u00e9s de Amboage\", para celebrar t\u00f3dolos anos unha misa e festas na s\u00faa honra, no d\u00eda do seu santo. Dentro destes actos real\u00edzase unha procesi\u00f3n que sae da Concatedral de San Xiao ata a praza que recibe o seu nome para depositar unha coroa de flores e celebrar os famosos fogos de artificio."}
{"id": "80582", "revid": "98629", "url": "https://gl.wikipedia.org/wiki?curid=80582", "title": "Kim Ki-duk", "text": "Kim Ki-duk (en hangul \uae40\uae30\ub355), nado en Boghwa (Corea do Sur) o 20 de decembro de 1960 e finado en Riga (Letonia) o 11 de decembro de 2020, foi un director de cine. Foi un dos m\u00e1is co\u00f1ecidos representantes da vangarda cinematogr\u00e1fica coreana. Provi\u00f1a dunha familia de clase obreira e non recibira formaci\u00f3n t\u00e9cnica como cineasta, comezando a s\u00faa carreira \u00e1 relativamente tard\u00eda idade de 33 anos como guionista e director.\nAutor dunha ducia de obras \u00e1s veces altamente experimentais, \u00e9 distintivo o ritmo pausado do seu cine, o forte contido visual moitas veces cruento, o parsimonioso uso do di\u00e1logo e a \u00e9nfase en elementos criminais ou marxinais da sociedade. Isto \u00faltimo reflicte a posici\u00f3n de Kim dentro da sociedade surcoreana en xeral, e o \u00e1mbito f\u00edlmico en particular.\nTraxectoria.\nKim naceu en Bonghwa, na provincia de Gyengsang do Norte, no seo dunha familia rural. Trasladados a Se\u00fal cando ti\u00f1a 9 anos, educouse para traballar na agricultura, pero abandonou a s\u00faa formaci\u00f3n para traballar como obreiro fabril \u00f3s 17 anos. Alistouse na infanter\u00eda de mari\u00f1a do ex\u00e9rcito surcoreano con 20 anos, e prestou servizo como suboficial ata os 25. Despois dedicouse \u00e1 pintura \u2014unha afecci\u00f3n que ti\u00f1a desde cativo\u2014, ga\u00f1\u00e1ndose a vida como ac\u00f3lito nun templo budista.\nFoi en Par\u00eds onde acudiu por primeira vez \u00f3 cine. Entre as primeiras pel\u00edculas que viu estaban \"O silencio dos cordeiros\", de Jonathan Demme, e \"Les Amants du Pont-Neuf\", de Leos Carax, que lle causaron unha grande impresi\u00f3n. De regreso \u00f3 seu pa\u00eds, a s\u00faa recentemente descuberta afecci\u00f3n levouno a presentarse a varios concursos de gui\u00f3ns. En 1993 obtivo o premio maior do Instituto Nacional do Gui\u00f3n de Corea do Sur por \"Un pintor e un criminal condenado a morte\". En 1994 logrou a terceira praza do concurso organizado polo Consello Coreano de Cine (KOFIC) con \"Dobre exposici\u00f3n\", e \u00f3 ano seguinte o premio maior do KOFIC por \"Cruzamento imprudente\". A\u00ednda que ning\u00fan destes gui\u00f3ns se chegou a rodar, o seu \u00e9xito permitiulle obter un contrato con Joyoung Films para rodar \"Ag-o\" (\uc545\uc5b4), a brutal historia dun grupo de persoas sen fogar que viven baixo unha ponte sobrevivindo a forza de astucia e violencia. \"Ag-o\" anticipou a conxunci\u00f3n de fotograf\u00eda delicada e trama brutal que caracterizar\u00eda \u00e1 obra subseguinte de Kim. Obtivo pouco \u00e9xito coa prensa local, pero conseguiu unha praza no Festival Internacional de Cine de Pusan, onde se proxectou na secci\u00f3n \"Panorama Coreano\".\nO festival de Pusan foi un dos principais puntos de exhibici\u00f3n de Kim nos anos seguintes. O seu primeiro gui\u00f3n transformouse en \"Yasaeng dongmul bohoguyeog\" (\uc57c\uc0dd\ub3d9\ubb3c \ubcf4\ud638\uad6c\uc5ed), rodada en 1996 nas r\u00faas de Par\u00eds, que se exhibiu no Festival Internacional de Vancouver. En 1998 \"Paran daemun\" (\ud30c\ub780\ub300\ubb38) elaborouse sobre outro gui\u00f3n premiado por KOFIC e tivo m\u00e1is exposici\u00f3n internacional, proxect\u00e1ndose na Berlinale e no Festival de Cinema de Karlovy Vary; un cambio rotundo no estilo f\u00edlmico do autor, un h\u00edbrido entre melodrama adolescente e denuncia social, ambientado nunha pequena cidade portuaria onde unha moza prostituta \u00e9 o \u00fanico sustento da familia que mant\u00e9n o pequeno hostal onde leva \u00f3s seus clientes. A relaci\u00f3n agridoce entre a filla da familia empobrecida e a prostituta \u00e9 un dos puntos centrais do filme, evocado logo noutras obras do autor.\nNo 2000 rodou d\u00faas pel\u00edculas: a moi experimental \"Siljae Sanghwang\" (\uc2e4\uc81c\uc0c1\ud669), rodada en apenas 200 minutos e montada en tempo real, acerca dun artista da r\u00faa, a s\u00faa ex-moza, e outros personaxes que atravesan a praza na que este ofrece as s\u00faas obras durante a hora longa que dura a pel\u00edcula. Tam\u00e9n rodou a obra que lle representar\u00eda o salto \u00e1 fama cr\u00edtica internacional: \"Seom\" (\uc12c). Unha amorosa narraci\u00f3n da relaci\u00f3n entre un fuxitivo da lei e a propietaria dun centro de pesca, na que os inquilinos habitan tendas flotantes no lago. \"Seom\" f\u00edxose notoria entre outras cousas pola crueza dalgunhas escenas, que levaron \u00f3 desmaio dun cr\u00edtico na s\u00faa \"premiere\" no Festival Internacional de Cine de Venecia. A presenza dunha prostituta, unha figura recorrente na filmograf\u00eda de Kim, atraeu a ira do p\u00fablico coreano, e a violencia dalgunhas escenas provocou reacci\u00f3ns de desagrado, pero a obra estableceu firmemente \u00f3 seu autor como unha presenza significativa, proxect\u00e1ndose nunha ducia de festivais en todo o mundo. \"Suchwiin bulmyeong\" (\uc218\ucde8\uc778\ubd88\uba85) abriu o festival de Venecia \u00f3 ano seguinte, e \" Nabbeun namja\" (\ub098\uc05c \ub0a8\uc790) \u2014unha nova incursi\u00f3n no mundo da prostituci\u00f3n forzada e a violencia como v\u00ednculo amoroso\u2014 foi o seu primeiro \u00e9xito de p\u00fablico, entre outras raz\u00f3ns mercede \u00e1 presenza de Jo Jae-hyeon no papel principal.\nA s\u00faa seguinte pel\u00edcula, \"Haeanseon\" (\ud574\uc548\uc120) contou coa presenza dunha estrela local, Jang Dong-kun, pero resultou menos efectiva que as anteriores. No 2003 \"Bom yeoreum gaeul gyeoul geurigo bom\" (\ubd04\uc5ec\ub984\uac00\uc744\uaca8\uc6b8\uadf8\ub9ac\uace0\ubd04) atraeu novamente a atenci\u00f3n masiva, sobre todo pola maior accesibilidade dunha pel\u00edcula desprovista por completo de violencia. Coa primeira presenza de Kim fronte \u00e1s c\u00e1maras no papel dun anci\u00e1n monxe budista, as s\u00faas obsesi\u00f3ns coa violencia, a crueldade e a futilidade c\u00edclica da vida, despr\u00e1zanse agora \u00f3 comentario das diversas paix\u00f3ns que atravesan a vida dunha persoa. Foi tam\u00e9n a primeira das s\u00faas pel\u00edculas en acadar distribuci\u00f3n a grande escala f\u00f3ra dos festivais, e fixou as bases para que as posteriores \"Samaria\" (\uc0ac\ub9c8\ub9ac\uc544, que obtivo o Oso de Prata \u00f3 mellor director en Berl\u00edn no 2004, e \"Bin-jip\" (\ube48\uc9d1), ga\u00f1adora do premio equivalente en Venecia, aparecesen no circu\u00edto comercial."}
{"id": "80583", "revid": "89787", "url": "https://gl.wikipedia.org/wiki?curid=80583", "title": "Lista de concellos de Huelva", "text": " \nLista dos 79 concellos da provincia de Huelva:"}
{"id": "80586", "revid": "1888", "url": "https://gl.wikipedia.org/wiki?curid=80586", "title": "Helena de Carlos", "text": "Helena Rosa de Carlos Villamar\u00edn, co\u00f1ecida como Helena de Carlos, nada na Barca de Barbantes (Cenlle) o 23 de maio de 1964, \u00e9 unha poeta e latinista galega.\nTraxectoria.\nA\u00ednda que naceu en Cenlle, pasou a s\u00faa infancia e mocidade en Vigo. \u00c9 doutora en Filolox\u00eda cl\u00e1sica, coa tese \"Las Antig\u00fcedades de Espa\u00f1a fundadores y reyes m\u00edticos en la literatura medieval\" (1992) e catedr\u00e1tica de Filolox\u00eda Latina da Universidade de Santiago de Compostela. Especializada en estudos sobre a latinidade medieval, levou a cabo as s\u00faas investigaci\u00f3ns en cidades como Lisboa, M\u00fanic e Florencia. Colaborou en diversas publicaci\u00f3ns como \"Nord\u00e9s\", \"Festa da Palabra Silenciada\", \"Dorna\", \"\u00d3lisbos\" e \"Alquimia\"."}
{"id": "80589", "revid": "23204", "url": "https://gl.wikipedia.org/wiki?curid=80589", "title": "Francisco Fern\u00e1ndez Rei", "text": "Francisco Fern\u00e1ndez Rei, nado en Fefi\u00f1\u00e1ns (Cambados) o 30 de novembro de 1952, \u00e9 un fil\u00f3logo galego. Exerce a docencia na USC, sendo catedr\u00e1tico de Filolox\u00eda Rom\u00e1nica desde 1992.\nTraxectoria.\nRealizou a carreira de Filolox\u00eda Rom\u00e1nica na Universidade de Santiago de Compostela onde obtivo a licenciatura en 1974. A s\u00faa tese de doutoramento foi \"O verbo: Contribuci\u00f3n \u00e1 dialectolox\u00eda galega,\" dirixida por Constantino Garc\u00eda (1979) e primeira tese presentada en galego na Facultade de Filolox\u00eda da USC.\nDesde 1973 forma parte do Instituto da Lingua Galega (ILG), como investigador e membro do equipo de redacci\u00f3n do \"Atlas Ling\u00fc\u00edstico Galego\" e como respons\u00e1bel do Arquivo do Galego Oral que pos\u00fae este centro. Dentro dos eidos de actuaci\u00f3n do ILG traballou, as\u00ed mesmo, como corredactor das \"Bases pr\u00e1 unificaci\u00f3n das normas ling\u00fc\u00edsticas do galego\" en 1977, que constituir\u00edan os alicerces das que se aprobaron en 1988.\nDirixe os Cursos de lingua e cultura galegas para estranxeiros e espa\u00f1ois de f\u00f3ra de Galicia organizados pola RAG, o ILG e a SXPL da Xunta de Galicia. A parte da s\u00faa actividade no ILG, Francisco Fern\u00e1ndez Rei colabora tam\u00e9n con numerosas asociaci\u00f3ns e entidades relacionadas con diferentes linguas rom\u00e1nicas, especialmente o galego. En 1978 participou na fundaci\u00f3n de Escola Aberta e en 1984 contribu\u00edu \u00e1 creaci\u00f3n da Asociaci\u00f3n de Tradutores Galegos. \u00c9 membro, as\u00ed mesmo, do comit\u00e9 cient\u00edfico da Sociedade Internacional de Limba Sarda, do plenario do Consello da Cultura Galega en representaci\u00f3n do ILG, do Padroado da Fundaci\u00f3n Sotelo Blanco, do Museo de Antropolox\u00eda, do Museo do Pobo Galego e da comisi\u00f3n da Mesa pr\u00e1 Defensa del Galego de Asturias.\nTam\u00e9n hai que destacar a s\u00faa participaci\u00f3n en distintos encontros e congresos sobre o galego e outras linguas rom\u00e1nicas minorizadas e ten publicado artigos en diferentes revistas culturais galegas, como \"A Trabe de Ouro\", \"Revista da Filolox\u00eda Rom\u00e1nica\", \"Cadernos da Lingua\" ou \"Grial\". Ademais participou na fundaci\u00f3n de Escola Aberta, Redes Escarlata e ProLingua.\nFern\u00e1ndez Rei \u00e9 conselleiro do Consello d'a Fabla Aragonesa e membro numerario da Real Academia Galega, na que ingresou o 25 de setembro de 1999 co discurso \"Ram\u00f3n Cabanillas, Manuel Antonio e o mar de Arousa: d\u00faas singraduras na construcci\u00f3n dun idioma para unha patria\", respondido por Ant\u00f3n Santamarina."}
{"id": "80591", "revid": "56817", "url": "https://gl.wikipedia.org/wiki?curid=80591", "title": "Consello d'a Fabla Aragonesa", "text": "O Consello d'a Fabla Aragonesa, normalmente abreviado en Consello, \u00e9 unha asociaci\u00f3n cultural nacida en 1976 e reco\u00f1ecida legalmente en 1978, e cuxo \u00e1mbito territorial \u00e9 Arag\u00f3n.\nOs fins desta asociaci\u00f3n son a defensa, promoci\u00f3n e extensi\u00f3n da lingua aragonesa en todos os seus aspectos: historia, literatura, gram\u00e1tica, l\u00e9xico, toponimia, folclore, consideraci\u00f3n social e legal, pedagox\u00eda, did\u00e1ctica etc., con especial fincap\u00e9 no estudo, protecci\u00f3n e desenvolvemento de todas as s\u00faas variantes locais e comarcais, as cales son a base do aragon\u00e9s com\u00fan ou est\u00e1ndar.\nAs actividades do Consello bas\u00e9anse en tres principios:\nOs \u00f3rganos de goberno do Consello son a Asemblea Xeral (Asambleya Cheneral) de conselleiros e a Xunta Directiva (Chunta Direutiba), cuxa composici\u00f3n e atribuci\u00f3ns est\u00e1n regulados nas \"Ordinazions de o Consello\". O presidente actual (desde 2004) \u00e9 o escritor Chus\u00e9 Inazio Nabarro.\nDesde a s\u00faa creaci\u00f3n, o Consello traballou na dignificaci\u00f3n do idioma aragon\u00e9s, contribu\u00edndo a crear un estado de opini\u00f3n favorable ao redor desta pequena lingua romance e difundindo o seu co\u00f1ecemento a trav\u00e9s de diversas publicaci\u00f3ns, como Fuellas e Luenga &amp; fablas. O seu director de publicaci\u00f3ns \u00e9 o fil\u00f3logo Francho Nagore.\n\u00c9 de feito a asociaci\u00f3n de referencia da lingua aragonesa dentro de Arag\u00f3n, sendo \u00f3rgano de consulta obrigado por parte das instituci\u00f3ns en cuesti\u00f3ns de normalizaci\u00f3n do aragon\u00e9s."}
{"id": "80593", "revid": "23204", "url": "https://gl.wikipedia.org/wiki?curid=80593", "title": "Guerra ruso-xaponesa", "text": "A guerra ruso-xaponesa foi un conflito militar entre o Imperio Ruso e o xapon\u00e9s que se estendeu desde o 10 de febreiro de 1904 ata o 5 de setembro de 1905 por mor das ambici\u00f3ns dos dous estados sobre Manchuria e Corea e que rematou coa vitoria xaponesa e a derrota rusa, sendo causante da Revoluci\u00f3n Rusa de 1905. As operaci\u00f3ns b\u00e9licas desenvolv\u00e9ronse sobre todo no sur de Manchuria, en especial na zona da Pen\u00ednsula de Liaodong e Mukden e nos mares que arrodean Corea, Xap\u00f3n e o mar Amarelo.\nNo plano militar, o conflito prefigurou as guerras do s\u00e9culo XX pola s\u00faa duraci\u00f3n (un ano e medio), pola cantidade de tropas que participaron (m\u00e1is de 2 mill\u00f3ns de homes) e polas perdas (156.000 mortos, 280.000 feridos e 77.000 prisioneiros) as\u00ed como tam\u00e9n polo emprego de t\u00e9cnicas modernas.\nNo plano pol\u00edtico, o enfrontamento ten a s\u00faa orixe na oposici\u00f3n directa entre os dous imperialismos, o xapon\u00e9s e o ruso, este \u00faltimo co obxectivo estrat\u00e9xico de obter un acceso permanente ao oc\u00e9ano Pac\u00edfico, pois o recentemente establecido porto de Vladivostok tan s\u00f3 era operativo no ver\u00e1n. Mentres que Port Arthur pod\u00eda ser operativo todo o ano, as negociaci\u00f3ns entre rusos e xaponeses entre a primeira guerra sino-xaponesa e 1903 non levaran a acordo ning\u00fan por considerar os xaponeses que esa zona quedaba dentro da s\u00faa rexi\u00f3n de influencia."}
{"id": "80600", "revid": "22570", "url": "https://gl.wikipedia.org/wiki?curid=80600", "title": "Lista de concellos da provincia de Cidade Real", "text": "Concellos da provincia de Cidade Real:"}
{"id": "80602", "revid": "624", "url": "https://gl.wikipedia.org/wiki?curid=80602", "title": "Lista de concellos de C\u00f3rdoba", "text": "Lista dos 75 concellos da provincia de C\u00f3rdoba, en Andaluc\u00eda (Espa\u00f1a):"}
{"id": "80604", "revid": "47401", "url": "https://gl.wikipedia.org/wiki?curid=80604", "title": "Lista de concellos de C\u00e1diz", "text": "Lista dos 45 concellos da provincia de C\u00e1diz:"}
{"id": "80607", "revid": "32797", "url": "https://gl.wikipedia.org/wiki?curid=80607", "title": "Lista de concellos da provincia de Cuenca", "text": "Concellos da provincia de Cuenca:"}
{"id": "80608", "revid": "55340", "url": "https://gl.wikipedia.org/wiki?curid=80608", "title": "Lista de concellos de C\u00e1ceres", "text": "Lista de concellos da provincia de C\u00e1ceres:"}
{"id": "80610", "revid": "98629", "url": "https://gl.wikipedia.org/wiki?curid=80610", "title": "Frank Marshall", "text": "Frank James Marshall, nado o 10 de agosto de 1877 en Nova York e finado o 9 de novembro de 1944, foi o ga\u00f1ador do Campionato dos Estados Unidos de xadrez desde o ano 1909 ata o ano 1935, e foi un dos grandes xadrecistas de principio do s\u00e9culo XX.\nTraxectoria.\nMarshall viviu en Montreal, Canad\u00e1, desde os 8 anos ata os 19. Aprendeu a xogar ao xadrez aos 10 anos e en 1890 xa era un dos xadrecistas destacados de Montreal. Ga\u00f1ou o campionato americano en 1904, pero non aceptou o t\u00edtulo porque Harry Nelson Pillsbury non competiu. En 1906, Pillsbury morreu e Marshall non aceptou o t\u00edtulo de campi\u00f3n ata que non o ga\u00f1ou en competici\u00f3n en 1909.\nEn 1907 disputou o Campionato do mundo de xadrez a Lasker para o t\u00edtulo. Celebrouse en Nova York, Filadelfia, W\u00e1shington, D.C., Baltimore, Chicago e Memphis desde o 26 de xaneiro ata o 8 de abril de 1907. Perdeu 8, non ga\u00f1ou ningunha partida e empatou 7.\nEn 1909 disputou un match cun novo xadrecista cubano. Ante a sorpresa xeneralizada, o mozo Capablanca venceu o match. Marshall perdeu 8 encontros, empatou 14 e unicamente ga\u00f1ou unha partida. Logo deste rev\u00e9s, Marshall insiste en dar o seu apoio a Capablanca para que se lle invite ao torneo internacional de Donostia en 1911. San Sebasti\u00e1n era un torneo elitista da \u00e9poca, onde s\u00f3 invitaban a grandes xogadores. Capablanca non s\u00f3 deu o talle, sen\u00f3n que se adxudicou o torneo.\nEn San Petersburgo en 1914, Marshall formou parte dos primeiros 5 grandes mestres. Os outros 4 eran Lasker, Capablanca, Alekhine e Tarrasch. En 1915 inaugurou o \"Club de xadrez Marshall\" en Nova York.\nEn 1936 perdeu o seu t\u00edtulo de campi\u00f3n americano. Este torneo disputouse en Nova York, no club de xadrez Marshall. O club doou o trofeo e o primeiro ga\u00f1ador foi Samuel Reshevsky. Marshall mantivo durante 29 anos o t\u00edtulo de campi\u00f3n americano.\nNa d\u00e9cada dos 30, Marshall capitaneou o equipo americano nas olimp\u00edadas de xadrez, conseguindo 4 medallas de ouro en 4 olimp\u00edadas. Logo dunha rolda, volveu ao taboleiro e viu como tres compa\u00f1eiros seus pactaran t\u00e1boas co rival. Ao finalizaren a s\u00faa partida reprendeu aos seus compatriotas. Nunca m\u00e1is os equipos americanos repetiron as grandes xestas do combinado capitaneado por Marshall.\nT\u00e1ctica e estratexia.\nMarshall dominaba o xogo t\u00e1ctico. A\u00ednda que na actualidade non se aprecia a s\u00faa habilidade polos finais, na s\u00faa \u00e9poca reco\u00f1ec\u00e9uselle este m\u00e9rito.\nFrank Marshall d\u00e1 nome a un bo n\u00famero de variantes de xadrez. Logo de 60 anos seguen vixentes d\u00faas variantes te\u00f3ricas. Unha delas \u00e9 o Ataque Marshall da apertura Ruy L\u00f3pez (1.e4 e5 2.Cf3 Cc6 3.Bb5 a6 4.Ba4 Cf6 5.O-O Be7 6.Te1 b5 7.Bb3 O-O 8.c3 d5 en notaci\u00f3n alx\u00e9brica). O ataque Marshall \u00e9 moi popular tanto para xogadores mediocres, como de alto nivel. \u00c9 tal o ataque incisivo das negras, que o propio Garry Kasparov rexeitou entrar no ataque Marshall.\nUn importante gambito na defensa semieslava \u00e9 tam\u00e9n chamado Marshall. O \"gambito Marshall \" empeza 1.d4 d5 2.c4 c6 3.Cc3 e6 4.e4!?\nGa\u00f1a contra Capablanca con negras.\nA\u00ednda que Marshall presentaba unha estat\u00edstica negativa contra Capablanca ( +2 -20 =28), era un dos poucos xogadores que venceu con negras ao cubano. O encontro disputouse na Habana en 1913\n1. e4 e5 2. Cf3 Cf6 3. Cxe5 d6 4. Cf3 Cxe4 5. d4 d5 6. Bd3 Bg4 7. O-O Cc6 8. c3 Be7 9. Cbd2 Cxd2 10. Bxd2 O-O 11. h3 Bh5 12. Te1 Dd7 13. Bb5 Bd6 14. Ce5 Bxe5 15. Dxh5 Bf6 16. Bf4 Tae8 17. Te3 Txe3 18. fxe3 a6 19. Ba4 b5 20. Bc2 g6 21. Df3 Bg7 22. Bb3 Ce7 23. e4 dxe4 24. Dxe4 c6 25. Te1 Cd5 26. Bxd5 cxd5 27. De7 Dc8 28. Bd6 h6 29. Tf1 f6 30. Te1 Td8 31. Bc5 Rh7 32. Df7 Df5 33. Be7 Dd7 34. Rf1 Tf8 35. De6 Dxe6 36. Txe6 Te8 37. Te2 Rg8 38. b3 Rf7 39. Bc5 Txe2 40. Rxe2 f5 41. Rd3 Re6 42. c4 bxc4 43. bxc4 g5 44. g4 f4 45. Bb4 Bf6 46. Bf8 dxc4 47. Rxc4 f3 48. d5 Re5 49. Rd3 Rf4 50. Bd6 Be5 51. Bc5 Rg3 52. Re4 Bf4 53. d6 f2 0-1\nCapablanca raramente perd\u00eda un final."}
{"id": "80611", "revid": "624", "url": "https://gl.wikipedia.org/wiki?curid=80611", "title": "Lista de concellos de Granada", "text": "Lista dos 172 concellos da provincia de Granada."}
{"id": "80617", "revid": "758298", "url": "https://gl.wikipedia.org/wiki?curid=80617", "title": "Pi\u00f1o", "text": ""}
{"id": "80618", "revid": "1131", "url": "https://gl.wikipedia.org/wiki?curid=80618", "title": "Saa", "text": "O top\u00f3nimo galego Saa pode referirse a:"}
{"id": "80622", "revid": "125326", "url": "https://gl.wikipedia.org/wiki?curid=80622", "title": "Lista de concellos da provincia de Guadalaxara", "text": "Lista dos 288 municipios da provincia de Guadalaxara, na comunidade aut\u00f3noma de Castela-A Mancha, Espa\u00f1a."}
{"id": "80624", "revid": "15490", "url": "https://gl.wikipedia.org/wiki?curid=80624", "title": "Charlton Heston", "text": "Charlton Heston, nado como John Charles Carter en Wilmette (Illinois) o 4 de outubro de 1924 e finado en Beverly Hills (California) o 5 de abril de 2008, foi un actor estadounidense de cinema.\nTraxectoria.\nAcadou sona principalmente pola s\u00faa actuaci\u00f3n nos filmes \"Ben-Hur\" (co que obtivo o Oscar ao mellor actor en 1959), \"Xulio C\u00e9sar\" (1950 e 1970), \"Os dez mandamentos\" (1956, onde fai o papel de Mois\u00e9s), \"El Cid\" (1961, onde fai o papel de Don Rodrigo D\u00edaz de Vivar) e \"O planeta dos simios\" (1968)."}
{"id": "80627", "revid": "65337", "url": "https://gl.wikipedia.org/wiki?curid=80627", "title": "Mar\u00eda Ruido", "text": "Mar\u00eda Ruido, nada en Pidre (Xinzo de Limia) en 1967, \u00e9 unha artista visual, realizadora e investigadora feminista galega.\nTraxectoria.\nProcedente dunha familia de clase traballadora, Mar\u00eda Ruido licenciouse en 1991 en Historia na Universidade de Santiago de Compostela. \u00c9 doutora en Belas Artes pola Universidade de Vigo (cunha tese que versou sobre a identidade, o corpo e o contexto social) e cursou estudos de Teor\u00eda da Arte no Centro de Arte e Comunica\u00e7\u00e3o de Lisboa. Viviu en diversos lugares, como T\u00e1nxer e Madrid. Imparte clases na Universidade de Barcelona como profesora no Departamento de Dese\u00f1o e Imaxe da Facultade de Belas Artes. Desde 1998 o seu traballo art\u00edstico e a s\u00faa produci\u00f3n escrita centr\u00e1ronse no desenvolvemento de estudos sobre as pol\u00edticas de representaci\u00f3n e as s\u00faas relaci\u00f3ns contextuais. Na s\u00faa produci\u00f3n videogr\u00e1fica, destaca a constante relectura de materiais de arquivo a trav\u00e9s da re-montaxe e a recontextualizaci\u00f3n. Inter\u00e9sase polos dispositivos sociais de elaboraci\u00f3n dos corpos no capitalismo posfordista, o feminismo, as formas de construci\u00f3n da memoria colectiva e persoal e os imaxinarios decoloniais.\nPr\u00e1ctica art\u00edstica.\nTraballou a performance, a videoacci\u00f3n, o formato documental, o videoensaio e a videoinstalaci\u00f3n. Traballa principalmente o formato v\u00eddeo aplicando un \"repensamento cr\u00edtico\" \u00e1s imaxes procedentes de material de arquivo (ou \"found footage\"), combinada coa produci\u00f3n videogr\u00e1fica propia. Con esta f\u00f3rmula desenvolveu proxectos interdisciplinares que se concentraron en cuesti\u00f3ns como a formaci\u00f3n de traballo imaxinario no capitalismo posfordista, a construci\u00f3n da memoria e a s\u00faa relaci\u00f3n coas formas narrativas da historia ou a construci\u00f3n social do corpo e identidade. Tense interesado polas posibilidades dos imaxinarios decoloniais e as s\u00faas posibilidades emancipatorias. \"Traballar con imaxes como unha praxe pol\u00edtica\", ten dito.\nDous elementos chave nas s\u00faas obras videogr\u00e1ficas e fotogr\u00e1ficas, son, por unha banda, o emprego de material de arquivo e, en segundo lugar, o emprego de entrevistas e fontes testemu\u00f1ais relacionadas cos seus temas de investigaci\u00f3n. \u00c1s veces recorre a experiencias da s\u00faa propia vida persoal ou familiar coa fin de \"contextualizar os seus proxectos art\u00edsticos dentro dun marco hist\u00f3rico e cronol\u00f3xico concreto\".\nEntre as s\u00faas publicaci\u00f3ns c\u00f3mpre salientar textos como: \"Nai, quero ser un artista! Notas sobre a situaci\u00f3n dalg\u00fans traballadores do sector de produci\u00f3n de imaxes, aqu\u00ed e agora\", \"A deriva a trav\u00e9s dos circu\u00edtos de precariedade feminino\", \"A m\u00e1quina ret\u00f3rica. Construci\u00f3ns de x\u00e9nero, de asimilaci\u00f3n e resistencia na cinematograf\u00eda espa\u00f1ola e arxentina dos anos 40 e 50\".\nO cerne do seu traballo \u00e9 amplo e abrangue o produtivismo sovi\u00e9tico, a vangarda dos anos sesenta e setenta, a cr\u00edtica feminista da construci\u00f3n da mirada, a primeira xeraci\u00f3n de v\u00eddeo e a guerrilla televisi\u00f3n, como ela mesma reco\u00f1ece. Mar\u00eda Ruido cita entre as s\u00faas influencias a Marguerite Duras, Hito Steyerl, Agn\u00e8s Varda, Harun Farocki, Jean-Luc Godard, Alexander Kluge, Chris Marker, F\u00e9lix P\u00e9rez-Hita ou Pier Paolo Pasolini, a quen se dedica a s\u00faa peza \"Electroclass\".\nProduci\u00f3n f\u00edlmica.\nEn 1997 Mar\u00eda Ruido desenvolveu d\u00faas videoacci\u00f3ns: \"A voz humana\" e \"Cronolox\u00eda\", no marco da Escola de Imaxe e Son da Coru\u00f1a. A primeira, baseada nun fragmento do libro de Miguel Cereceda, \"El origen de la mujer sujeto\" (1996), reflexiona sobre a voz e o discurso das mulleres, que non sempre son propias, sen\u00f3n que a mi\u00fado reproducen formas patriarcais. O escrito que enmarcou esta acci\u00f3n comeza coas palabras de Ingeborg Bachmann en \"Malina\": \"A Esfinxe: Vou revelar un terrible segredo: a lingua \u00e9 castigo. Nela c\u00f3mpre que entren todas as cousas e nela c\u00f3mpre parir segundo a s\u00faa culpa e consonte \u00e1 s\u00faa culpa\".\nA segunda acci\u00f3n en v\u00eddeo, \"Cronolog\u00eda\", avanza outro dos temas neur\u00e1lxicos da s\u00faa carreira, a separaci\u00f3n entre a Historia e a historia. A acci\u00f3n consistiu na viaxe fragmentaria a trav\u00e9s dun libro de historia contempor\u00e1nea en paralelo ao percorrido polo propio corpo do artista, onde se marcaron certas datas chave na cultura occidental.\nDe novo na Escola de Imaxe e Son da Coru\u00f1a, en 1998, realiza \"Hansel e Gretel\", onde a inxesti\u00f3n de lambetadas e a presenza dun taboleiro escolar con varios escritos serviron para reflexionar sobre o control social e familiar dos corpos mentres unha televisi\u00f3n reproduc\u00eda unha versi\u00f3n animada da popular historia recollida polos irm\u00e1ns Grimm. Doutra banda, os textos utilizados formaron a peza de vinilo \"Les faux mots\" (As palabras falsas) que tam\u00e9n se usou como parte do proxecto \"La femme-fleur\", presentada en Madrid e Huesca en 1997, onde amosaba as cuesti\u00f3ns que de xeito com\u00fan se asocian \u00e1s mulleres na cultura occidental.\nEn 1999, co apoio do Centro Galego de Arte Contempor\u00e1nea (CGAC) en Santiago de Compostela, elabora \"Ethics of Care\", un videoensaio a partir da gravaci\u00f3n dunha \"rave\" na Sala Nasa en Santiago de Compostela en maio dese ano. Propu\u00f1a a bricolaxe (DIY) e a fragmentaci\u00f3n \"como unha pr\u00e1ctica pol\u00edtica activa\" e esculcaba na \"posibilidade de constru\u00edr unha mirada transformadora compracente dunha lectura transversal de representaci\u00f3ns medi\u00e1ticas homologadas (pornograf\u00eda, publicidade ou canon tradicional art\u00edstico)\". Apoi\u00e1base no texto \u201cEl ojo saturado de placer: sobre fragmentaci\u00f3n, porno-evidencia y brico-tecnolog\u00eda\". Ademais de ser inclu\u00edda no \"Lost in Sound\" nas instalaci\u00f3ns do CGAC ese ano, a peza forma parte do ciclo de proxecci\u00f3ns \"Bon rotllo\" programadas polo Museo de Arte Contempor\u00e1nea de Barcelona (MACBA) para dar \"conta das historias das culturas musicais cunha \u00e9nfase especial nos seus aspectos pol\u00edticos e sociais, \u00e9 dicir, tendo en conta tanto as formas art\u00edsticas como os estilos de vida alternativos e os contextos onde est\u00e1n situados\".\nDesde o 2001, Mar\u00eda Ruido forma parte do grupo de traballo El Sue\u00f1o Colectivo, xunto coa artista Virginia Villaplana e a xestora cultural Montse Roman\u00ed.\nEn 2003 recibiu o premio Nuevos Medios no \"Generaciones 2003\" (Madrid) polo seu traballo \"La memoria interior\". O proxecto, apoiado polo Ministerio de Cultura e o distribuidor de videoarte Hangar (estreitamente vinculado como produtor \u00e1 s\u00faa carreira), \u00e9 o resultado dunha viaxe a Alema\u00f1a que a artista realizou a finais de 2000 e m\u00e1is de dous anos de pescuda persoal sobre o construci\u00f3n da memoria e os mecanismos de produci\u00f3n da historia. Partindo da s\u00faa propia historia familiar, a creadora rem\u00f3ntase \u00e1 importante emigraci\u00f3n dos galegos e espa\u00f1ois a Europa nos anos sesenta e setenta e reflexiona sobre os procesos de esquecemento e lembranza para establecer unha defensa da construci\u00f3n da memoria persoal e colectiva, como reivindicaci\u00f3n pol\u00edtica, contra a historia e a memoria oficiais.\nCon Uqui Permui, e como curadora, entre 2002 e 2003 produce \"Corpos de producci\u00f3n\", un proxecto interdisciplinar de intervenci\u00f3n na cidade de Santiago de Compostela no que colaboraron artistas, activistas e especialistas en teor\u00eda procedentes de diversos eidos. Co subt\u00edtulo \"Miradas cr\u00edticas e relatos feministas en torno aos suxeitos sexuados nos espacios\", o proceso de traballo levou un ano en d\u00faas fases distintas e procuraba o di\u00e1logo entre artistas, colectivos e p\u00fablico. \"Partindo da confluencia con certos discursos alternativos (ou abertamente discrepantes) aos elaborados polas instituci\u00f3ns homologadas, \"Corpos de producci\u00f3n\" reflexiona sobre os mecanismos de xeraci\u00f3n de co\u00f1ecemento, sobre a posibilidade de constru\u00edr imaxes cr\u00edticas dos nosos corpos nos espazos p\u00fablicos, sobre novas formas de visibilidade implicada e sobre a confluencia dalgunhas pr\u00e1cticas art\u00edsticas e algunhas pr\u00e1cticas pol\u00edticas nesta \u00faltima d\u00e9cada\".\n\"Tiempo real\" \u00e9 un ensaio documental que combina material de arquivo, entrevistas e imaxes gravadas pola propia cineasta na Barcelona do momento. A peza versa sobre \u201ca posibilidade/oportunidade de constru\u00edr unha visibilidade e unha narratividade propias da nova clase traballadora (\u2026) afastadas do cine militante cl\u00e1sico ou do documental televisivo bempensante e, ao tempo, reflexiona sobre a capacidade de xerar formas pol\u00edticas efectivas a trav\u00e9s de textos (imaxes e palabras) que desaloxen as estratexias da acci\u00f3n do \u00e1mbito produtivo e as reintroducisen, como apunta Paolo Virno, na esfera p\u00fablica\u201d.\u200b\nA partir da s\u00faa posici\u00f3n como \u201ctraballadora cultural\u201d, a artista traza en \"Tiempo real\" unha reflexi\u00f3n sobre o concepto de traballo, que nas \u00faltimas d\u00e9cadas se transformou radicalmente, e incide na precariedade do traballo realizado polas mulleres e nas implicaci\u00f3ns do chamado \u201ctraballo inmaterial\u201d. Ao tempo, apunta que as dicotom\u00edas espaciais e conceptuais entre tempos/lugares de lecer e laborais xa non resultan operativas. Prop\u00f3n unha nova representaci\u00f3n como pr\u00e1ctica pol\u00edtica a partir de dous eixos principais, \u201c(des)organizaci\u00f3n\u201d e \u201c(re)aloxo\u201d, e recorre nunha parte da metraxe \u00e1 deconstruci\u00f3n da longametraxe \"Jeanne Dielman, 23 Quai lleva Commerce, 1080 Bruxelles\", da cineasta belga Chantal Akerman \u00e1 que Ruido lle sobrep\u00f3n a lectura de pasaxes en \"off\" de Robert Musil, Franz Kafka ou Donna Haraway.\nComo exp\u00f3n Patricia Mayayo no artigo \u201cOtros miradas: mujeres artistas, nuevas tecnolog\u00edas y capitalismo transnacional\u201d: el sistema econ\u00f3mico actual se ha expandido al territorio m\u00e1s privado de nuestra experiencia para convertirla en experiencia de producci\u00f3n: las nuevas formas de empleo (muchas de ellas vinculadas a la externalizaci\u00f3n de servicios, la extensi\u00f3n del trabajo aut\u00f3nomo y de los contratos por obra o la multiplicaci\u00f3n incesante de las variaciones en los tipos de contrato), la dislocaci\u00f3n de los tiempos y los espacios de trabajo (en los horarios flexibles, a tiempo parcial, en el teletrabajo y los talleres dom\u00e9sticos), el desarrollo de nuevas tecnolog\u00edas que presuponen la disponibilidad constante de la trabajadora o trabajador (m\u00f3vil, correo electr\u00f3nico etc.) y la conversi\u00f3n de la subjetividad misma del individuo (la paciencia, la capacidad de trabajar en equipo, la versatilidad\u2026) en herramienta productiva hacen que vivamos, como subraya el v\u00eddeo de Mar\u00eda Ruido, en el tiempo del \u201ctrabajo total\u201d, de los cuerpos productivos m\u00e1s all\u00e1 del horario laboral.\u200b Este v\u00eddeo exhibiuse por primeira vez como parte dunha exposici\u00f3n comisariada a finais de 2003 por Montse Roman\u00ed na sala Montcada da Fundaci\u00f3 La Caixa de Barcelona co t\u00edtulo \"Trabajo total\".\nDe 2005 datan a instalaci\u00f3n \"Banco de espacio\" e a pel\u00edcula \"Ficciones anfibias.\" A primeira concibiuse dentro do proxecto Corner, comisariada por Mart\u00ed Peran, e consist\u00eda nunha escolma de textos de xornais que se mostraban sucesivamente nun panel electr\u00f3nico no escaparate da Sala de Exposici\u00f3ns de Caja Madrid en Barcelona. Algunhas das novas fac\u00edan referencia \u00e1 especulaci\u00f3n sobre a vivienda en Barcelona e no resto de Espa\u00f1a.\u200b \"Banco de espacio\" nunca chegou a mostrarse porque foi censurada pola mesma instituci\u00f3n que a comisariou, alegando que mancaba a s\u00faa imaxe.\nA partir da met\u00e1fora do anfibio como veh\u00edculo cr\u00edtico, \"Ficciones anfibias\" \u00e9 un retrato de Terrassa e Matar\u00f3, d\u00faas localidades barcelonesas historicamente vencelladas ao sector t\u00e9xtil que na contemporaneidade sufriron unha transformaci\u00f3n substancial. Combinando novamente material de arquivo, testemu\u00f1os de traballadores, ex-traballadores, economistas etc., e a s\u00faa voz en \"off\", suxire que a carreira pola competitividade \u00e9 unha das coartadas empregadas para xustificar o desmantelamento do estado de benestar. Pon en evidencia que as d\u00faas cidades \u201cconverxen na reutilizaci\u00f3n do seu patrimonio industrial con xeitos que esquecen ou maquillan, a mi\u00fado, a memoria da clase traballadora e a historia dunha forma de produci\u00f3n que constru\u00edu as nosas cidades, igual que nestes momentos se dese\u00f1a o que han ser estas mesmas cidades no futuro\u201d.\nNo ano 2008, \"Plan Rosebud.\" \"Sobre documentalidades,\" \"lugares y pol\u00edticas de memoria\" comenza como un proxecto de investigaci\u00f3n interdisciplinario centrado na representaci\u00f3n dos dispositivos de control sobre os corpos e as subxectividades durante a prolongada ditadura franquista e mais a Transici\u00f3n. Esta obra de case catro horas de duraci\u00f3n ten estrutura de d\u00edptico: \"Plan Rosebud\" 1: \"La escena del crimen\" e Plan Rosebud 2: \"Convocando a los fantasmas.\" Cada parte, pola s\u00faa vez, subdiv\u00eddese en catro cap\u00edtulos e tres intermedios. \"Plan Rosebud 1\" c\u00e9ntrase no debate social suscitado pola denominada Lei de Memoria Hist\u00f3rica de Espa\u00f1a e amosa o contraste existente entre os lugares de memoria, as pol\u00edticas de memoria e as industrias culturais. \"Plan Rosebud\" fai comparaci\u00f3ns coa historia recente do Reino Unido, a era do thatcherismo e outras pol\u00edticas de memoria europeas activadas despois da segunda guerra mundial.\nRespecto do concepto de \u201cmemoria hist\u00f3rica\u201d, Mar\u00eda Ruido afirma: A combinaci\u00f3n \"memoria hist\u00f3rica\" \u00e9 unha especie de ox\u00edmoro imposible. Son d\u00faas cousas distintas que empregamos dun xeito solapado. \u00c9 obvio que a historia \u00e9 un relato acad\u00e9mico, que se nutre da memoria. Pero a memoria colectiva constr\u00faese a trav\u00e9s de moi diferentes axentes institucionais de poder, dende a escola ata os \"media\". Converte o documento en monumento. En algo inamovible, que non se pode pensar doutra maneira, que \"\u00e9 as\u00ed\". Explic\u00e1bame Carme Molinero que un labor dos historiadores consiste en delimitar ambas e repensar a segunda documentalmente. Non para se apropiaren dela, sen\u00f3n para desentra\u00f1ar esa institucionalizaci\u00f3n que ademais, depende do momento e do lugar.\u200bNo mesmo ano 2008, Mar\u00eda Ruido foi investigadora convidada no CILAVS (Centre for Iberian and Latin American Visual Studies, Departamento de estudos culturais espa\u00f1ol, portugu\u00e9s e latinoamericano) no Birkbeck College, da Universidade de Londres.\nEn colaboraci\u00f3n con Pablo Marte, desenvolve en 2009 o proxecto \"Zona franca\", que despois foi incorporado na exposici\u00f3n Low Cost (FAD, Barcelona 2009). O tema central \u00e9 a zona franca do porto barcelon\u00e9s, antiga zona industrial e comercial que experimentou unha reconversi\u00f3n capitalista orientada aos servizos e ao turismo e deu en ser o novo albo da especulaci\u00f3n inmobiliaria.\nA artista volve sobre a memoria da Transici\u00f3n en \"Lo que no puede ser visto debe ser mostrado\", curtametraxe realizada en 2010 \u201ca partir de certas producci\u00f3ns do cinema militante que contradin as imaxes oficiais coas que se artellou a nosa memoria do final do franquismo e do inicio da democracia\u201d. Nesta peza faise especial \u00e9nfase no f\u00f3ra de campo, naquelas imaxes que non existen e que, xa que logo, se obviaron na transmisi\u00f3n oficial dunha determinada memoria hist\u00f3rica. O t\u00edtulo do documental remite ao imperativo \u00e9tico das imaxes formulado por Wacjman na s\u00faa reflexi\u00f3n sobre a arte no s\u00e9culo XX. A capacidade de facer ver as cousas propia da arte transf\u00f3rmase na posibilidade de facer xurdir no visible aquilo que falta, o que non se pode ver. Profundando nesta proposta, Mar\u00eda Ruido fundamenta o seu traballo nese amosar o que non pode ser visto e que, daquela, est\u00e1 ausente da representaci\u00f3n que se transmitiu como memoria hist\u00f3rica.En 2011, Mar\u00eda Ruido repara en Bilbao. \"ElectroClass\", producida por Consonni, \u00e9 unha peza onde se nutre, entre outras fontes, de material procedente do arquivo da ETB para reflexionar sobre a disoluci\u00f3n do concepto tradicional de clase traballadora, os efectos do capitalismo nas condici\u00f3ns laborais ao longo do tempo e a transformaci\u00f3n urbana.O filme explora a posibilidade de constru\u00edr, mesturando os cascallos desa mesma narraci\u00f3n cun corte doutro filme ou unha canci\u00f3n do rock radical vasco, un novo imaxinario para a clase traballadora postindustrial. \u201cIso \u00e9 o que a converte en inc\u00f3moda\u201d, arrisca Ruido. \u201cQue empregando as mesmas imaxes, as que est\u00e1n no arquivo, na s\u00faa maior\u00eda xa emitidas, se poida describir a connivencia dos pol\u00edticos e desas oligarqu\u00edas que se est\u00e1n lucrando coa privatizaci\u00f3n do espazo p\u00fablico. \u00c9 a mestura o que desacouga. O potencial dunha imaxe posta onda a outra\u201d.\"Margot Vollmer in Madrid\" \u00e9 unha curtametraxe sobre a situaci\u00f3n social espa\u00f1ola en 2012, en plena crise econ\u00f3mica, comisariado polo Festival Aarhus (Dinamarca). Mar\u00eda Ruido dirixiuno e guionizouno unha vez m\u00e1is con Pablo Marte. Despois crea o filme \"Le r\u00eave est fini / El sue\u00f1o ha terminado\", que combina imaxes gravadas en HD e v\u00eddeos en super 8. Enc\u00e1drase dentro dun proxecto m\u00e1is amplo titulado \u201cViolencias invisibles\u201d, coproducido polo ARTIUM de Vitoria e mais o MoCAB de Belgrado e art\u00e9llase a partir do concepto de necropol\u00edtica acu\u00f1ado polo politic\u00f3logo camerun\u00e9s Achille Mbembe en referencia \u00e1 pol\u00edtica de inmigraci\u00f3n europea. Como xa vi\u00f1a acontecendo na s\u00faa traxectoria, volven converxer a s\u00faa traxectoria vital e mais o momento hist\u00f3rico no Mediterr\u00e1neo sur, particularmente logo das primaveras \u00e1rabes de 2011. Naquel momento, a parella da creadora era orixinaria de Tunisia e tiveron que enfrontarse a atrancos diplom\u00e1ticos e patriarcais durante a s\u00faa uni\u00f3n.Daquela o noso traballo non pod\u00eda m\u00e1is que imbricar as nosas vidas. As\u00ed intentamos reflectilo a trav\u00e9s de imaxes e palabras sobre as dificultades que os dous incorporamos, e por medio dos residuos e das pegadas daqules e daquelas que permanecen na s\u00faa tumba mar\u00edtima, \"ob-scenae\", que te\u00f1en que permanecer invisibles para o simulacro da democracia e os dereitos humanos neocoloniais e necropol\u00edticos sigan funcionando. O so\u00f1o europeo finou, ao tempo que agoniza a nosa hexemon\u00eda e se afunde a nosa autonom\u00eda; mais tam\u00e9n o so\u00f1o da revoluci\u00f3n semella ter finado, cando menos polo de agora, e o levantamento de \u00c1frica que Frantz Fanon esperaba, a\u00ednda est\u00e1 por vir.\nObra.\nPublicaci\u00f3ns.\nSelecci\u00f3n de textos de investigaci\u00f3n e ensaio. Alg\u00fans deles acompa\u00f1an os seus proxectos creativos.\nConferencias.\nEscolma de conferencias de Mar\u00eda Ruido en congresos, espazos art\u00edsticos e de pensamento acces\u00edbeis en v\u00eddeo."}
{"id": "80628", "revid": "758364", "url": "https://gl.wikipedia.org/wiki?curid=80628", "title": "Tabarca", "text": ""}
{"id": "80635", "revid": "85894", "url": "https://gl.wikipedia.org/wiki?curid=80635", "title": "Achkhabad", "text": "Achkhabad (transliterado do ruso \"\u0410\u0448\u0445\u0430\u0431\u0430\u0434\"; en turcom\u00e1n \"A\u015fgabat\") \u00e9 a capital de Turkmenist\u00e1n e a principal cidade dese pa\u00eds, con 773\u00a0400 habitantes (xaneiro de 2004). At\u00f3pase situada nun oasis no deserto de Karakum, xunto aos montes Kopet Dag, preto da fronteira con Ir\u00e1n.\nPoboaci\u00f3n.\nA poboaci\u00f3n \u00e9 maioritariamente musulm\u00e1 sunnita. Existen minor\u00edas cristi\u00e1s de orixe rusa e armenia.\nHistoria.\nAshkhabad \u00e9 unha cidade relativamente nova, que se desenvolveu a partir dunha aldea do mesmo nome fundada en 1818. At\u00f3pase situada cerca da localizaci\u00f3n orixinal de Nisa, a antiga capital dos partos, e das ru\u00ednas da cidade de Konjikala na Ruta da Seda, que foi destru\u00edda polos mongois.\nEn 1869, o ex\u00e9rcito ruso constru\u00edu unha fortaleza sobre un outeiro pr\u00f3ximo \u00e1 aldea, e a presenza militar, unida \u00e1 seguridade derivada desta, atraeu a numerosos mercadores e artes\u00e1ns \u00e1 zona. A rexi\u00f3n foi anexionada en 1884 por Rusia, que decidiu desenvolver a cidade como un n\u00facleo comercial debido \u00e1 s\u00faa proximidade ao territorio de Persia, ent\u00f3n baixo influencia brit\u00e1nica. Naquela \u00e9poca, consider\u00e1base unha cidade moderna e elegante, con moitas tendas e hoteis, e edificios de estilo europeo.\nEn 1917, tras establecerse o control sovi\u00e9tico, a cidade foi renomeada como \"Poltoratsk\", en honra dun revolucionario local. O nome Ashkhabad, na s\u00faa forma rusa \"Ashjabad\", foi restablecido en 1927. A partir deste momento, a cidade experimentou un r\u00e1pido crecemento e industrializaci\u00f3n, que se viron interrompidos por un grave terremoto o 6 de outubro de 1948. Est\u00edmase que o sismo alcanzou un grao 9 na escala de Richter, e deixou sen vida a m\u00e1is de 110\u00a0000 persoas (2/3 da poboaci\u00f3n total da cidade). Os medios oficiais sovi\u00e9ticos, con todo, anunciaron unha cifra de mortos moito m\u00e1is baixa, de 14\u00a0000.\nEn 1991, coa proclamaci\u00f3n da independencia de Turkmenist\u00e1n, converteuse na capital nacional do novo estado.\nEconom\u00eda.\nA cidade \u00e9 o principal centro econ\u00f3mico e comercial do pa\u00eds. As principais industrias da cidade son os t\u00e9xtiles de algod\u00f3n e a metalurxia.\nLugares de interese.\nA maior parte da cidade antiga foi destru\u00edda polos terremotos, en particular polo de 1948. Por iso, Ashkhabad carece do t\u00edpico casco antigo oriental que pos\u00faen outras cidades centroasi\u00e1ticas.\nNa cidade existen diversos museos de arte e de historia. \u00c9 famoso o seu xard\u00edn bot\u00e1nico, as\u00ed como varias mesquitas modernas."}
{"id": "80636", "revid": "85894", "url": "https://gl.wikipedia.org/wiki?curid=80636", "title": "Sebastopol", "text": "Sebastopol ( e ; ) \u00e9 unha cidade situada na pen\u00ednsula de Crimea. Ten 379.200 habitantes (2007), na s\u00faa maior\u00eda rusos (71,6 %), seguidos dos ucra\u00ednos (22,4 %). \u00c9 un importante porto do Mar Negro. Conta cunha base naval de utilizaci\u00f3n conxunta para a Mari\u00f1a Rusa e a Mari\u00f1a Ucra\u00edna.\nA s\u00faa situaci\u00f3n pol\u00edtica \u00e9 disputada entre Rusia e Ucra\u00edna. Rusia goberna a cidade baixo o status de cidade federal, limitando coa Rep\u00fablica de Crimea. Pola s\u00faa parte o goberno de Ucra\u00edna estende as s\u00faas reclamaci\u00f3ns sobre a cidade tam\u00e9n ao resto da pen\u00ednsula de Crimea.\nHistoria.\nA cidade fundouse en 1783 ao anexionar Rusia a pen\u00ednsula de Crimea, pola s\u00faa posici\u00f3n estrat\u00e9xica converteuse nunha importante base naval e m\u00e1is tarde nun porto comercial. En 1797 a cidade pasou a se denominar Akhtiar, nome dun asentamento t\u00e1rtaro nas s\u00faas proximidades, en 1826 a cidade recuperou o seu nome actual. Sebastopol foi teatro de operaci\u00f3ns en diferentes conflitos b\u00e9licos, permaneceu asediada durante once meses (1854-1855) durante a Guerra de Crimea, foi sede dende 1918 ata 1920 do cuartel xeral do Ex\u00e9rcito Branco baixo o mando de Piotr Nikolaievich Wrangel e na segunda guerra mundial sufriu o asedio alem\u00e1n durante 250 d\u00edas (1941-1942) que aniquilou a gran parte da poboaci\u00f3n. Durante a \u00e9poca da Uni\u00f3n Sovi\u00e9tica Sebastopol foi unha cidade pechada, dependente directamente das autoridades centrais.\nIncorporaci\u00f3n a Rusia.\nEn marzo de 2014, despois do Referendo de Crimea de 2014, a cidade de Sebastopol xunto coa recentemente creada Rep\u00fablica de Crimea, solicitaron a s\u00faa incorporaci\u00f3n \u00e1 Federaci\u00f3n Rusa."}
{"id": "80638", "revid": "1131", "url": "https://gl.wikipedia.org/wiki?curid=80638", "title": "Vilarello", "text": "O top\u00f3nimo galego Vilarello pode referirse a:"}
{"id": "80639", "revid": "23204", "url": "https://gl.wikipedia.org/wiki?curid=80639", "title": "Basseterre", "text": " \nBasseterre \u00e9 a capital de Saint Kitts e Nevis e da parroquia de Saint George Basseterre. Ten unha poboaci\u00f3n estimada de 15\u00a0500 habitantes (1990). A cidade at\u00f3pase situada na illa de Saint Kitts ou San Cristovo, e \u00e9 un dos principais dep\u00f3sitos comerciais das illas de Sotavento.\nHistoria.\nBasseterre foi fundada polos franceses en 1627. Durante o goberno de De Poincy entre 1639 e 1660, a cidade estaba situada nun punto estrat\u00e9xico, que lle permitiu desenvolver unha importante actividade portuaria. De Poincy rexeita subordinarse ante o rei de Francia, debido \u00e1 s\u00faa posici\u00f3n de cabaleiro da Gran Cruz da Orde de Malta, esixiu maior lealdade da que se deb\u00eda ao rei.\nA illa de San Cristobo e por consecuente a cidade de Basseterre, padeceu a furia da natureza en varias ocasi\u00f3ns, debido \u00e1 s\u00faa localizaci\u00f3n, furac\u00e1ns e terremotos az\u00f3utana periodicamente. A historia recorda o ano de 1876 como un dos m\u00e1is catastr\u00f3ficos, no que a cidade foi devastada non s\u00f3 polos fen\u00f3menos clim\u00e1ticos antes mencionados, sen\u00f3n tam\u00e9n por un incendio que reduciu a cidade en cinzas; \u00e9 por esta raz\u00f3n que moitos dos edificios franceses desapareceron do mapa da cidade, a\u00ednda que a\u00ednda quede un pequeno vestixio destes como a Casa Xeorxiana situada na praza de independencia, hoxe convertida nun bar/restaurante.\nXeograf\u00eda.\nA localidade de Basseterre at\u00f3pase situada ao sur da illa de San Cristobo no mar Caribe.\nGrazas \u00e1 s\u00faa localizaci\u00f3n tropical, a cidade goza dun clima agradable para o turismo, ademais para o desenvolvemento e reproduci\u00f3n da flora t\u00edpica da rexi\u00f3n, a localidade conta cunha vexetaci\u00f3n exuberante, monta\u00f1as volc\u00e1nicas, selvas tropicais e campos de cana de azucre, unha das maiores fontes de emprego das Antillas.\nEconom\u00eda.\nA refinar\u00eda de azucre foi a principal industria da localidade ata que en 2005 esta fose posta nun segundo plano, a\u00ednda que compensada coa industria tur\u00edstica.\nPatrimonio.\nBasseterre \u00e9 unha cidade testiga dun pasado colonial \u00e1 vez franc\u00e9s e \u00e1 vez ingl\u00e9s. Os museos, as catedrais, as prazas e os fortes son o maior legado dos ingleses \u00e1 cidade. \nEntre os lugares emblem\u00e1ticos da cidade at\u00f3panse:\nAs festas da cidade cel\u00e9branse entre o 24 de decembro e o 2 de xaneiro."}
{"id": "80643", "revid": "47465", "url": "https://gl.wikipedia.org/wiki?curid=80643", "title": "Bette Davis", "text": "Ruth Elizabeth \"Bette\" Davis, nada en Lowell, Massachusetts o 5 de abril de 1908 e finada en Neuilly-sur-Seine, Francia o 6 de outubro de 1989, foi unha actriz de cinema, televisi\u00f3n e teatro estadounidense. Destacada pola s\u00faa boa disposici\u00f3n para interpretar personaxes antip\u00e1ticos, era altamente estimada polas s\u00faas actuaci\u00f3ns que abarcaban unha ampla gama de x\u00e9neros cinematogr\u00e1ficos, desde melodramas a filmes hist\u00f3ricos e ocasionalmente, comedias, a\u00ednda que os seus maiores \u00e9xitos ocorreron en dramas rom\u00e1nticos.\nLogo de aparecer en obras de teatro de Broadway, Davis trasladouse a Hollywood en 1930, pero os seus primeiros filmes para Universal Studios tiveron pouca aceptaci\u00f3n. Incorporouse a Warner Bros. en 1932 e fortaleceu a s\u00faa carreira con varias actuaci\u00f3ns aclamadas pola cr\u00edtica. En 1937, intentou liberarse do seu contrato e a\u00ednda que perdeu un procedemento legal moi publicitado, deu inicio ao per\u00edodo m\u00e1is exitoso da s\u00faa carreira. Ata finais dos anos de 1940, foi unha das actrices do cine norteamericano m\u00e1is importantes, reco\u00f1ecida polo seu desenvolvemento apaixonado e decidido. Davis ga\u00f1ouse a reputaci\u00f3n de ser unha perfeccionista que pod\u00eda ser moi combativa e a mi\u00fado, fix\u00e9ronse p\u00fablicos os seus enfrontamentos con executivos dos estudos, directores de cine e co protagonistas. O seu xeito directo, o seu estilo vocal entrecortado e o seu cigarro ubicuo contribu\u00edron a forxar unha imaxe p\u00fablica que a mi\u00fado foi imitada e satirizada.\nDavis foi co fundadora da Cantina de Hollywood, e foi a primeira muller presidente da Academia das Artes e das Ciencias Cinematogr\u00e1ficas. Obtivo o premio da Academia como Mellor Actriz en d\u00faas ocasi\u00f3ns, en 1935 co filme \"Dangerous\" e en 1938 co filme \"Jezebel\", foi a primeira persoa en alcanzar 10 candidaturas aos Oscar polas s\u00faas actuaci\u00f3ns, e foi a primeira muller en recibir o premio \u00e1 Traxectoria do American Filme Institute. A s\u00faa carreira pasou por varios per\u00edodos de declive e cat\u00e1strofes persoais. Casada en catro ocasi\u00f3ns, vi\u00fava unha vez e divorciada outras tres, criou os seus fillos practicamente como nai solteira. Os seus \u00faltimos anos estiveron marcados por un longo per\u00edodo de mala sa\u00fade, pero continuou actuando ata pouco antes da s\u00faa morte por cancro de mama, con m\u00e1is de 100 pel\u00edculas, ciclos televisivos e obras teatrais no seu haber. En 1999, Davis foi seleccionada como a segunda mellor actriz de todos os tempos na lista do American Filme Institute, soamente precedida por Katharine Hepburn.\nTraxectoria.\nPrimeiros anos (1908-1929).\nRuth Elizabeth Davis, co\u00f1ecida desde a s\u00faa infancia como \u00abBetty\u00bb, naceu en Lowell, Massachusetts, filla de Ruth Augusta \u00abRuthie\u00bb (16 de setembro, 1885 ao 1 de xullo, 1961 aos 75) (de solteira, Favor) e de Harlow Morrell Davis (9 de marzo, 1885 - 1 de xaneiro, 1938 aos 52), un avogado de patentes, o 5 de abril de 1908. A s\u00faa \u00fanica irm\u00e1, Barbara \u00abBobby\u00bb, naceu o 25 de outubro de 1909. A familia era protestante, de ascendencia inglesa, francesa e galesa. En 1915, os pais de Davis separ\u00e1ronse e Betty e Bobby asistiron a un internado chamado Crestalban en Lanesborough, nas monta\u00f1as Berkshires, ata que en 1921, Ruth trasladouse a Nova York coas s\u00faas fillas, onde traballou como fot\u00f3grafa retratista. Betty decidiu converterse en actriz logo de ver a Rodolfo Valentino en \"The Four Horsemen of the Apocalypse\" (1921) e a Mary Pickford en \"Little Lord Fauntleroy\" (1921), e decidiu cambiar o seu alcumo a \u00abBette\u00bb polo libro \"La Cousine Bette\" de Honor\u00e9 de Balzac. Ademais, recibiu o apoio da s\u00faa nai.\nA principios da d\u00e9cada de 1920, Davis asistiu \u00e1 Cushing Academy, un internado en Ashburnham, Massachusetts, onde co\u00f1eceu o seu futuro esposo, Harmon O. Nelson (co\u00f1ecido\u00bb como \u00abHam\u00bb). En 1926, asistiu \u00e1 presentaci\u00f3n da obra \"Vildanden\" (\"O parrulo silvestre\") de Henrik Ibsen, con Blanche Yurka e Peg Entwistle. Segundo Davis recordou m\u00e1is adiante, esa obra inspiroulle o pleno compromiso coa s\u00faa carreira: \u00abAntes desa actuaci\u00f3n, quer\u00eda ser actriz. Despois desta, ti\u00f1a que ser unha actriz [...] exactamente como Peg Entwistle\u00bb.\nRealizou unha audici\u00f3n para ser admitida no Manhattan Civic Repertory de Eva Le Gallienne, pero foi rexeitada porque Le Gallienne considerou que ti\u00f1a unha actitude \u00abpouco sincera e fr\u00edvola\u00bb. Con todo, estudou danza con Martha Graham e foi aceptada na escola de teatro de John Murray Anderson, onde foi compa\u00f1eira de Lucille Ball.\nTam\u00e9n participou nunha audici\u00f3n para a compa\u00f1\u00eda de teatro de George Cukor, e a\u00ednda que non impresionou ao director, obtivo o seu primeiro papel remunerado por unha estad\u00eda dunha semana como unha das mozas do coro na obra \"Broadway\". Logo, foi elixida para representar a Hedwig, o personaxe que Davis vira interpretar a Entwistle, en \"Vildanden\" (\"O pato salvaxe\"). Tras actuar en Filadelfia, Washington e Boston, debutou en Broadway en 1929 con \"Broken Dishes\" e continuou con \"Solid South\". Un buscador de talentos de Universal Studios viu a s\u00faa actuaci\u00f3n e invitouna a Hollywood para realizar unha proba de c\u00e1mara.\nComezos en Hollywood (1930-1936).\nPel\u00edculas iniciais.\nDavis e a s\u00faa nai viaxaron en tren a Hollywood e arribaron o 13 de decembro de 1930. M\u00e1is tarde, recordou que lle sorprendeu que ningu\u00e9n do estudio fora recollela \u00e1 estaci\u00f3n; en realidade, un empregado do estudio si fora, pero foise porque non viu ningu\u00e9n que \u00abparecese unha actriz\u00bb. Davis non pasou a s\u00faa primeira proba de c\u00e1mara, pero participou en moitas outras probas dando a r\u00e9plica a outros actores. Nunha entrevista de 1971 con Dick Cavett, relatou a experiencia: \u00abEu era a m\u00e1is ianqui do leste, a virxe m\u00e1is modesta que pisou a terra. Pux\u00e9ronme nun sof\u00e1, e ensaiei con quince homes... Todos eles ti\u00f1an que botarse sobre min e darme un bico apaixonado. \u00a1Oh!, pensei que \u00eda morrer. S\u00f3 pensei que morrer\u00eda\u00bb. Disp\u00faxoselle unha segunda proba para a pel\u00edcula \"A House Divided\" (\"A casa da discordia\") (1931) onde, vestida apresuradamente cun traxe de escote baixo mal axustado, foi rexeitada polo director, William Wyler, quen comentou en voz alta ao equipo: \u00abQue pensan vostedes destas damas que cren que poden conseguir un traballo mostrando os seus peitos?\u00bb. Carl Laemmle, xefe de Universal Studios, considerou po\u00f1er fin ao emprego de Davis, pero o director de fotograf\u00eda Karl Freund d\u00edxolle que ti\u00f1a uns \u00abollos encantadores\u00bb e ser\u00eda adecuada para \"The Bad Sister\" (1931), filme co que debutou no mundo do cine. O nerviosismo de Davis agravouse cando escoitou o xefe de produci\u00f3n, Carl Laemmle Jr., comentar a outro executivo que \u00abti\u00f1a case o mesmo atractivo sexual que Slim Summerville\u00bb, unha das coestrelas da pel\u00edcula. O filme non tivo \u00e9xito e o seu seguinte papel en \"Seed\" (\"Semente\") (1931) foi demasiado breve como para chamar a atenci\u00f3n.\nUniversal Studios renovou o seu contrato por tres meses e Davis apareceu nun pequeno papel en \"Waterloo Bridge\" (\"A ponte de Waterloo\") (1931) antes de ser cedida a Columbia Pictures para \"The Menace\" (\"A ameaza\") e a Capital Films para \"Hell's House\" (\"A casa do inferno\") (ambas as d\u00faas rodadas en 1932). Logo de nove meses e seis pel\u00edculas sen \u00e9xito, Laemmle decidiu non renovar o seu contrato, a\u00ednda que George Arliss a elixiu para o papel feminino principal de \"The Man Who Played God\" (1932). Durante o resto da s\u00faa vida, Davis atribu\u00edu a Arliss a s\u00faa consolidaci\u00f3n art\u00edstica en Hollywood. \"The Saturday Evening Post\" escribiu que \u00abnon s\u00f3 \u00e9 fermosa, sen\u00f3n que bole de encanto\u00bb, e comparouna con Constance Bennett e Olive Borden. Pouco despois, Warner Bros. asinou con ela un contrato por sete anos.\nEn 1932, casou con Harmon \u00abHam\u00bb Nelson, quen recibiu duras cr\u00edticas por parte da prensa: as s\u00faas ganancias semanais de 100 USD eran comparadas desfavorablemente cos ingresos semanais de 1000 USD de Davis. A actriz tocou o tema nunha entrevista sinalando que moitas mulleres de Hollywood ga\u00f1aban m\u00e1is di\u00f1eiro que os seus maridos, pero a situaci\u00f3n foi dif\u00edcil para Nelson, quen se negou a permitir que a s\u00faa esposa comprase unha casa ata que puidese darse o luxo de pagala por si mesmo. Davis tivo varios abortos espont\u00e1neos durante o seu matrimonio.\nConsagraci\u00f3n art\u00edstica.\nLogo de m\u00e1is de 20 papeis en cine, o rol da viciosa e desali\u00f1ada Mildred Rogers na produci\u00f3n de RKO Radio Pictures, \"Of Human Bondage\" (1934), unha adaptaci\u00f3n cinematogr\u00e1fica da novela de W. Somerset Maugham, deulle a Davis a s\u00faa primeira gran aclamaci\u00f3n por parte da cr\u00edtica. Moitas actrices ti\u00f1an medo a interpretar personaxes antip\u00e1ticos e varias rexeitaran o papel, pero Davis viuno como unha oportunidade para demostrar a gama das s\u00faas habilidades interpretativas. O seu compa\u00f1eiro de repartici\u00f3n, Leslie Howard, foi inicialmente despectivo con Davis pero a medida que avanzou a rodaxe a s\u00faa actitude foi cambiando e posteriormente falou moi ben dela. O director John Cromwell deulle unha \u00abrelativa\u00bb liberdade e comentou: \u00abDeixei que Bette fose a s\u00faa propia gu\u00eda. Confiei nos seus instintos\u00bb. Davis insistiu en que fora posta de xeito realista na escena da s\u00faa morte, aclarando que \u00abas \u00faltimas escenas de tuberculose, pobreza e abandono non son bonitas e intentei ofrecer unha imaxe convincente\u00bb.\nA pel\u00edcula foi un \u00e9xito e a caracterizaci\u00f3n a cargo de Davis ga\u00f1ou os eloxios da cr\u00edtica. A revista \"Life\" publicou que a s\u00faa actuaci\u00f3n \u00abfoi probablemente a mellor xamais rexistrada na pantalla por unha actriz de EE. UU.\u00bb. Davis pensou que a recepci\u00f3n que tivo a s\u00faa caracterizaci\u00f3n animar\u00eda a Warner Bros. a darlle papeis m\u00e1is importantes. Con todo, sentiuse decepcionada cando Jack Warner negouse a cedela aos estudos Columbia para aparecer en \"It Happened One Night\" e, no seu lugar, debeu participar no melodrama \"Housewife\". Cando non foi nomeada para os premios da Academia por \"Of Human Bondage\", o xornal \"The Hollywood Citizen News\" cuestionou o feito e a tam\u00e9n candidata Norma Shearer iniciou unha campa\u00f1a para que Davis fose nomeada. Iso levou a que o presidente da Academia, Howard Estabrook, pronunciase un discurso dicindo que baixo as circunstancias \u00abcalquera votante... pode escribir na votaci\u00f3n a s\u00faa opci\u00f3n persoal para os ga\u00f1adores\u00bb, o que permitiu por esa soa ocasi\u00f3n na historia da Academia a consideraci\u00f3n dun candidato oficialmente non nomeado para un premio. Claudette Colbert ga\u00f1ou o premio por \"It Happened One Night\" pero o esc\u00e1ndalo provocou que se levase a cabo un cambio nos procedementos de votaci\u00f3n da Academia ao ano seguinte. Os nomeamentos pasaron a ser decididos polos membros da Academia de cada especialidade no canto de por un pequeno comit\u00e9 e os resultados foron controlados de forma independente pola empresa auditora PricewaterhouseCoopers.\nEn 1935, Davis apareceu interpretando a unha actriz perturbada en \"Dangerous\" e recibiu moi boas cr\u00edticas. E. Arnot Robertson escribiu en \"Picture Post\": \u00abCreo que Bette Davis probablemente seria queimada por bruxer\u00eda se vivise fai douscentos ou trescentos anos atr\u00e1s. D\u00e1me a curiosa sensaci\u00f3n de que est\u00e1 cargada dun poder que non pode atopar unha sa\u00edda com\u00fan\u00bb. \"The New York Times\" escribiu que estaba \u00abconvert\u00e9ndose nunha das nosas actrices de cine m\u00e1is interesantes\u00bb. Davis ga\u00f1ou o premio da Academia \u00e1 Mellor Actriz polo papel pero comentou que era un reco\u00f1ecemento tard\u00edo por \"Of Human Bondage\", cualificando ao seu galard\u00f3n como un \u00abpremio consolo\u00bb. Polo resto da s\u00faa vida, sostivo que foi ela mesma quen lle deu o nome de \u00ab\u00d3scar\u00bb \u00e1 estatui\u00f1a cando dixo que a parte posterior do galard\u00f3n parec\u00edase ao traseiro do seu marido, cuxo segundo nome era Oscar. A s\u00faa afirmaci\u00f3n foi posta en d\u00fabida pola Academia das Artes e das Ciencias Cinematogr\u00e1ficas. A versi\u00f3n m\u00e1is fiable \u00e9 a de Margaret Herrick, bibliotecaria da Academia, que bautizar\u00eda \u00e1 estatui\u00f1a como Oscar logo de apreciar un parecido co seu t\u00edo do mesmo nome. No seu seguinte filme, \"The petrified forest\" (1936), Davis compartiu cartel con Leslie Howard e Humphrey Bogart, quen recibiu a maior parte dos eloxios da cr\u00edtica no seu primeiro papel importante.\nProblemas legais.\nConvencida de que a s\u00faa carreira estaba sendo prexudicada por unha serie de pel\u00edculas mediocres, Davis aceptou en 1936 unha oferta para aparecer en dous filmes en Londres. Fuxiu ao Canad\u00e1 para evitar que lle entregasen citaci\u00f3ns xudiciais consciente de que estaba inclumprindo o seu contrato con Warner Bros. Finalmente, levou o caso ante os tribunais do Reino Unido coa esperanza de librarse do acordo. M\u00e1is tarde, Davis recordou a alegaci\u00f3n inicial do avogado representante de Warner Bros, Sir Patrick Hastings, quen inst\u00f3 ao tribunal a \u00abchegar \u00e1 conclusi\u00f3n de que Davis \u00e9 m\u00e1is ben unha dama nova e astuta cuxo \u00fanico prop\u00f3sito \u00e9 o de conseguir m\u00e1is di\u00f1eiro\u00bb. O letrado burlouse da descrici\u00f3n de \u00abescravitude\u00bb que Davis fixera do contrato ao afirmar err\u00f3neamente que os pagos consist\u00edan de 1350 USD semanais. \u00c1 s\u00faa vez, Hastings engadiu: \u00abSe algu\u00e9n quere someterme a perpetua servidume sobre a base de dita remuneraci\u00f3n, comprom\u00e9tome a tomalo en consideraci\u00f3n\u00bb. A prensa brit\u00e1nica ofreceu pouco apoio a Davis e cualificouna de \u00absobrepaga\u00bb e \u00abingrata\u00bb.\nDavis explicou o seu punto de vista a un xornalista dicindo: \u00abSouben que, se segu\u00eda aparecendo en filmes mediocres, non ter\u00eda nunca unha carreira pola que valese a pena loitar\u00bb. O avogado de Davis presentou as s\u00faas denuncias: a actriz pod\u00eda ser suspendida sen soldo por negarse a traballar, sum\u00e1ndose o per\u00edodo de suspensi\u00f3n \u00e1 duraci\u00f3n do seu contrato; pod\u00eda ser chamada a desempe\u00f1ar calquera papel dentro das s\u00faas capacidades independentemente das s\u00faas crenzas persoais; pod\u00eda ser requirida para apoiar un partido pol\u00edtico en contra das s\u00faas crenzas; ou a s\u00faa imaxe pod\u00eda ser exposta de calquera xeito que o estudo considerase pertinente. Jack Warner testific\u00f3 e pregunt\u00f3uselle: \u00abCalquera papel que vostede elixa para que interprete... sen importar se \u00e9 desagradable ou humillante, ten que interpretalo?\u00bb, ao que Warner respondeu: \u00abSi, debe interpretalo\u00bb. O caso foi resolto por Branson J. no Tribunal Superior Ingl\u00e9s en contra de Davis, que regresou a Hollywood endebedada e sen ingresos para renovar a s\u00faa carreira. A actriz estadounidense Olivia de Havilland iniciou un caso similar contra a Warner en 1943 e ga\u00f1ouno.\nO \u00e9xito con Warner Bros. (1937-1941).\nDavis comezou a traballar xunto a Humphrey Bogart no filme \"Marked Woman\" (1937), un drama negro inspirado no caso de Lucky Luciano, recreando a unha prostituta. Pola s\u00faa actuaci\u00f3n, foi galardonada coa Copa Volpi no Festival de Cine de Venecia de 1937. Durante a produci\u00f3n do seu seguinte filme, \"Jezabel\" (1938), Davis iniciou unha relaci\u00f3n co director William Wyler. M\u00e1is tarde, describiuno como \u00abo amor da mi\u00f1a vida\u00bb e dixo que facer a pel\u00edcula con el foi \u00abo momento da mi\u00f1a vida de maior felicidade\u00bb. O filme foi un \u00e9xito e a actuaci\u00f3n de Davis como unha beleza sure\u00f1a consentida valeulle o seu segundo premio da Academia, o que levou \u00e1 especulaci\u00f3n dentro da prensa de que poder\u00eda ser elixida para interpretar un personaxe similar, o de Scarlett O'Hara en \"Foise co vento\". Davis manifestou o seu desexo de interpretar a Scarlett e mentres David O. Selznick estaba a levar a cabo a procura da actriz que interpretar\u00eda o papel, unha votaci\u00f3n radiof\u00f3nica nomeouna como a favorita do p\u00fablico. Warner ofreceu os seus servizos a Selznick como parte dun acordo que tam\u00e9n inclu\u00eda a Errol Flynn e Olivia de Havilland, pero Selznick non considerou adecuada a Davis e rexeitou a oferta.\n\"Jezabel\" marcou o inicio da etapa m\u00e1is exitosa da s\u00faa carreira e durante os seguintes anos foi inclu\u00edda na enquisa anual de Quigley, compilada a partir dos votos dos exhibidores de cinema ao longo de EE. UU., sobre as estrelas que xeraran m\u00e1is ingresos nos seus teatros respecto ao ano anterior. En contraposici\u00f3n co \u00e9xito de Davis, o seu esposo Nelson Ham non lograra establecer unha carreira en por si e a relaci\u00f3n de ambos comezou a cambalear. En 1938, Nelson comprobou que Davis estaba involucrada nunha aventura extramatrimonial co empresario multimillonario Howard Hughes e solicitou o divorcio.\nA actriz tivo altibaixos emocionais durante a rodaxe da s\u00faa seguinte pel\u00edcula, \"Dark Victory\" (1939), e considerou abandonar o proxecto ata que o produtor Hal B. Wallis convenceuna de que canalizase a s\u00faa angustia na actuaci\u00f3n. O filme converteuse nun dos de maior recadaci\u00f3n do ano e o papel de Judith Traherne valeulle un nomeamento ao \u00d3scar. Anos m\u00e1is tarde, Davis destacou esa actuaci\u00f3n como a s\u00faa favorita. Ese mesmo ano apareceu noutros tres \u00e9xitos de despacho de billetes, \"The Old Maid\" con Miriam Hopkins, \"Ju\u00e1rez\" con Paul Muni e \"The Private Lives Of Elizabeth And Essex\" con Errol Flynn. Esta \u00faltima non s\u00f3 foi a s\u00faa primeira pel\u00edcula a cor sen\u00f3n tam\u00e9n a \u00fanica deste tipo que rodar\u00eda no apoxeo da s\u00faa carreira. Para recrear os \u00faltimos anos de Isabel I, Davis debeu afeitarse a li\u00f1a do cabelo e as p\u00e1lpebras. Durante a rodaxe, foi visitada no \"set\" polo actor Charles Laughton, a quen lle comentou o valor que estaba a ter ao interpretar a unha muller duns sesenta anos. Laughton respondeulle: \u00abNunca te\u00f1as medo de atreverte a sa\u00edrte de ti mesma. \u00c9 a \u00fanica maneira de crecer na t\u00faa profesi\u00f3n. Debes tentar cousas que estean m\u00e1is al\u00f3 de ti ou estancaraste nunha rutina interminable\u00bb. Lembrando o episodio moitos anos despois, Davis comentou que ese consello influenci\u00e1raa ao longo da s\u00faa carreira.\nNese momento, Davis era a estrela m\u00e1is rendible de Warner Bros e recib\u00eda os papeis protag\u00f3nicos femininos m\u00e1is importantes a tal punto que comezou a ser chamada \u00abo quinto irm\u00e1n Warner\u00bb. A s\u00faa imaxe foi tratada con m\u00e1is coidado e, a pesar de que continuou interpretando papeis de car\u00e1cter, a mi\u00fado foi filmada con primeiros planos que resaltaban os seus ollos rechamantes. \"All This and Heaven Too\" (1940) foi o maior \u00e9xito comercial dese per\u00edodo mentres que \"A carta\" (1940) foi considerada \u00abunha das mellores pel\u00edculas do ano\u00bb por \"The Hollywood Reporter\". Davis foi eloxiada polo seu papel dunha asasina ad\u00faltera, o mesmo rol que a actriz Katharine Cornell interpretara orixinalmente en Broadway. Durante este tempo, mantivo unha relaci\u00f3n co seu antigo compa\u00f1eiro de repartici\u00f3n George Brent, quen lle propuxo matrimonio. Davis rexeitou xa que co\u00f1ecera a Arthur Farnsworth, un posadero de Nova Inglaterra, con quen casou en Lake Montezuma, Arizona, en decembro de 1940.\nEn xaneiro de 1941 converteuse na primeira muller en ocupar o cargo de presidente da Academia das Artes e das Ciencias Cinematogr\u00e1ficas, pero contrariou aos membros do comit\u00e9 coa s\u00faa actitude insolente e con propostas radicais. Ante o rexeitamento e a resistencia frecuentes do comit\u00e9, renunciou e foi substitu\u00edda por Walter Wanger, que puxo en funcionamento os cambios que ela suxerira. Davis protagonizou tres pel\u00edculas en 1941, entre elas \"The Great Lie\" (A gran mentira). O protagonista masculino, George Brent, f\u00edxolle c\u00f3xegas en moitas das escenas, o que permitiu que o p\u00fablico, afeito \u00e1 forza de car\u00e1cter dos seus personaxes, presenciase fragmentos pouco com\u00fans dunha Davis que se retorc\u00eda de risa. William Wyler dirixiuna por terceira vez en \"The Little Foxes\" (de RKO, 1941) de Lillian Hellman, pero ambos se enfrontaron polo personaxe de Regina Giddens. Como ese papel fora interpretado orixinalmente en teatro por Tallulah Bankhead, Davis quixo tomar como base a s\u00faa interpretaci\u00f3n pero Wyler manifestou a s\u00faa opini\u00f3n de suavizar o personaxe. A actriz rexeitou a chegar a un acordo e, a\u00ednda que recibiu outro nomeamento para o \u00d3scar, nunca m\u00e1is volveu traballar con Wyler.\nEsforzo de guerra e traxedia persoal (1942-1944).\nDespois do ataque a Pearl Harbor, Davis pasou os primeiros meses de 1942 vendendo bonos de guerra. Enfadouse con Jack Warner logo de que este criticase a s\u00faa tendencia a engatusar \u00e1s persoas e sentise que ela estaba a levar a s\u00faa imaxe demasiado lonxe. Con todo, a actriz continuou cos seus propios m\u00e9todos e mesmo visitou f\u00e1bricas en Oklahoma, onde arengou a unha multitude para contribu\u00edr materialmente como parte dos esforzos necesarios para colaborar na guerra. En apenas dous d\u00edas recadou dous mill\u00f3ns de d\u00f3lares en bonos e outros 250\u00a0000\u00a0USD por unha fotograf\u00eda s\u00faa en \"Jezabel\". Tam\u00e9n formou parte de rexementos integrados por persoas de cor (Davis era a \u00fanica integrante branca) nun grupo actoral conformado por Hattie McDaniel, Lena Horne e Ethel Waters.\nLogo da suxesti\u00f3n de John Garfield de abrir un club para militares en Hollywood, Davis, coa axuda de Warner, Cary Grant e Jule Styne) transformou un antigo club nocturno na Cantina de Hollywood (The Hollywood Canteen), que se inaugurou o 3 de outubro de 1942. As estrelas m\u00e1is importantes de Hollywood ofreceron levar a cabo servizos de animaci\u00f3n aos militares. Davis asegurou que todas as noites haber\u00eda unhas cantas figuras \u00abimportantes\u00bb para os soldados que se achegasen ali.\nEla apareceu representandose a si mesma na pel\u00edcula \"The Hollywood Canteen\" (1944), que utilizaba a cantina como escenario dunha historia ficticia. Davis comentou m\u00e1is adiante: \u00abHai poucos logros na mi\u00f1a vida dos que estou sinceramente orgullosa. A Cantina de Hollywood \u00e9 un de eles\u00bb. En 1980 foi galardoada coa Medalla ao Servizo Civil do Ex\u00e9rcito, un dos m\u00e1is altos galard\u00f3ns civ\u00eds entregados polo Departamento de Defensa dos Estados Unidos, polo seu desempe\u00f1o na Cantina de Hollywood.\nDavis mostrou pouco interese na pel\u00edcula \"Now, Voyager\" (1942), ata que Hal B. Wallis fixolle ver que o p\u00fablico feminino necesitaba dramas rom\u00e1nticos para distraerse da realidade das s\u00faas vidas. Converteuse nun dos m\u00e1is co\u00f1ecidos dos seus \"cadros de mulleres\". Nunha das escenas m\u00e1is imitadas da pel\u00edcula, Paul Henreid acende dous cigarros mentres mira aos ollos de Davis e p\u00e1salle un. Os cr\u00edticos cinematogr\u00e1ficos felicitaron a Davis pola s\u00faa actuaci\u00f3n, e a National Board of Review comentou que ela lle deu \u00e1 pel\u00edcula \"unha dignidade que o gui\u00f3n non garante plenamente\". Na pel\u00edcula, Claude Rains actuou como a s\u00faa coestrela. Davis acompa\u00f1ouno en tres filmes m\u00e1is e confesou nas s\u00faas memorias que foi a s\u00faa \"partenaire\" favorito. \"Now, Voyager\" ocupa o posto 23 das mellores pel\u00edculas rom\u00e1nticas de todos os tempos segundo a lista do American Film Institute.\nDurante principios da d\u00e9cada de 1940, moitas das opci\u00f3ns cinematogr\u00e1ficas de Davis estiveron influenciadas pola tem\u00e1tica da guerra, como \"Watch on the Rhine\" (\"Vixilancia no Rhin\") (1943) de Lillian Hellman, e \"Thank Your Lucky Stars\" (1943), unha alegre cabalgata musical onde cada unha das estrelas m\u00e1is destacadas doaron os seus honorarios \u00e1 Cantina de Hollywood. A\u00ed, Davis interpretou unha canci\u00f3n novedosa: \u00abThey're Either Too Young or Too Old\u00bb, que se converteu nun \u00e9xito despois da estrea da pel\u00edcula. En \"Old Acquaintance\" (1943) volveu traballar con Miriam Hopkins. A historia narra os conflitos orixinados entre ambas as d\u00faas cando unha delas conv\u00e9rtese nunha novelista exitosa. Davis sentiu que Hopkins tento escondela ao longo da pel\u00edcula e o director Vincent Sherman lembrou a intensa competitividade e animosidade entre as d\u00faas actrices. Davis adoitaba chancear dicindo que non se contivo nada nunha escena na que deb\u00eda sacudir a Hopkins nun ataque de ira.\nEn agosto de 1943, o esposo de Davis, Arthur Farnsworth, desvaneceuse inesperadamente mentres cami\u00f1aba por unha r\u00faa de Hollywood e morreu dous d\u00edas despois. Unha autopsia revelou que o seu desmaio foi causado por unha fractura de cranio que sufrira d\u00faas semanas antes. Davis declarou ante unha investigaci\u00f3n que non sab\u00eda cal poder\u00eda ser a causa da s\u00faa lesi\u00f3n e chegouse \u00e1 conclusi\u00f3n de que foi unha morte accidental. Abatida polo feito, tomou unha semana de loito pero logo insistiu en regresar para rodar \"Mr. Skeffington\" (1944). Con todo, desde o primeiro d\u00eda de rodaxe tivo serios enfrontamentos co director Vincent Sherman. Davis explicou m\u00e1is tarde que o seu modo de actuar era err\u00e1tico e f\u00f3ra do com\u00fan debido \u00e1 s\u00faa cat\u00e1strofe persoal coa seguinte observaci\u00f3n: \u00abCando m\u00e1is infeliz era, atacaba en lugar de lamentarme\u00bb. Alg\u00fans cr\u00edticos analiz\u00e1rona, entre eles James Agee, quen escribiu que \u00abdemostra os horrores do egocentrismo nunha escala marat\u00f3nica\u00bb. A pesar das cr\u00edticas mixtas, recibiu outro nomeamento aos premios da Academia.\nReveses profesionais (1945-1949).\nEn 1945 Davis casou co artista William Grant Sherry, que ocasionalmente traballaba como masaxista. Sentiu atra\u00edda por el cando soubo que Sherry nunca o\u00edra falar dela e, por tanto, non sent\u00eda intimidado. Ese mesmo ano rexeitou o papel principal de \"Mildred Pierce\" (1945), polo que Joan Crawford ga\u00f1ou un premio da Academia, e no seu lugar participou en \"The Corn is Green\" (1945), baseada nunha obra de Emlyn Williams. Davis interpretou a se\u00f1orita Moffat, unha profesora de ingl\u00e9s que salva a un mozo mineiro gal\u00e9s (John Dall) de vivir confinado nas minas de carb\u00f3n ao ofrecerlle educaci\u00f3n. A obra fora estreada en teatro por Ethel Barrymore, pero Warner Bros. considerou que a versi\u00f3n cinematogr\u00e1fica deb\u00eda contar cunha muller nova no personaxe feminino principal e elixiu a Davis. Con todo, a actriz non estivo de acordo e insistiu en facer o papel tal como estaba escrito e levar unha perruca gris e recheo debaixo da roupa para crear unha aparencia desali\u00f1ada. A pel\u00edcula foi ben recibida pola cr\u00edtica e obtivo unha ganancia de 2,2 mill\u00f3ns USD. O cr\u00edtico E. Arnot Robinson observou que \u00abs\u00f3 Bette Davis poder\u00eda loitar con \u00e9xito contra a intenci\u00f3n evidente dos adaptadores da obra, interesados en facer do sexo frustrado o motivo principal de interese do personaxe principal co mozo mineiro\u00bb. Chegou \u00e1 conclusi\u00f3n de que \u00aba interpretaci\u00f3n sutil que Davis insistiu en dar\u00bb mant\u00e9n o enfoque en \u00aba alegr\u00eda que sentiu a profesora ao transferir os seus co\u00f1ecementos\u00bb.\nA s\u00faa seguinte pel\u00edcula, \"A Stolen Life\" (1946), foi a primeira e \u00fanica que Davis fixo coa s\u00faa propia compa\u00f1\u00eda de produci\u00f3n, BD Productions. Nela interpretou dous papeis: as xemelgas Kate e Patricia Bosworth. A pesar das malas cr\u00edticas e de que Bosley Crowther describ\u00edsea como \u00abunha peza inquietantemente baleira\u00bb, o filme recadou 2,5 mill\u00f3ns USD e foi un dos seus m\u00e1is grandes \u00e9xitos de despacho de billetes. A primeira pel\u00edcula na que interveu que fracasou en termos econ\u00f3micos neste per\u00edodo foi \"Deception\" (1946).\nO pr\u00f3ximo proxecto de Davis \u00eda ser \"Possessed\" (1947), que se adecuou \u00e1s s\u00faas pretensi\u00f3ns, pero quedou embarazada e pediu licenza por maternidade, polo que foi substitu\u00edda por Joan Crawford, que foi nomeada para un premio da Academia como Mellor Actriz. En 1947, \u00e1 idade de 39 anos, Davis deu a luz a unha nena, Barbara Davis Sherry (co\u00f1ecida como BD). M\u00e1is tarde escribiu nas s\u00faas memorias que sentiuse absorbida pola maternidade e considerou po\u00f1er fin \u00e1 s\u00faa carreira, pero o seu matrimonio empezou a deteriorarse e seguiu facendo pel\u00edculas. A s\u00faa popularidade, con todo, foi en constante declive."}
{"id": "80645", "revid": "98629", "url": "https://gl.wikipedia.org/wiki?curid=80645", "title": "Forza A\u00e9rea Imperial Rusa", "text": "A Forza A\u00e9rea Imperial Rusa estableceuse en 1910 ao mercar o ex\u00e9rcito ruso unha serie de aeroplanos franceses e adestrar os primeiros pilotos militares na escola de pilotos establecida en Sebastopol por Alexandre Mikhailovich de Rusia quen foi o seu primeiro responsable.\nIgor Sikorski contribu\u00edu \u00e1 mellora da aviaci\u00f3n militar rusa coa construci\u00f3n en 1913 do Ilia Muromets, o primeiro bombardeiro estrat\u00e9xico de catro motores. Ao comezo da primeira guerra mundial, Rusia ti\u00f1a a segunda forza a\u00e9rea militar por tras de Francia pero nunha gran parte estaba composta por vellos avi\u00f3ns franceses e durante os primeiros meses do conflito as autoridades militares rusas s\u00f3 usaron os avi\u00f3ns para misi\u00f3ns de reco\u00f1ecemento e coordinaci\u00f3n da artiller\u00eda. En decembro de 1914 formouse o primeiro escuadr\u00f3n de combate, formado por Ilia Muromets e que loitou contra os ex\u00e9rcitos de Alema\u00f1a e Austria-Hungr\u00eda. Entre os pilotos salientaron Piotr Nesterov, o primeiro piloto en destru\u00edr un avi\u00f3n inimigo en voo na historia da aviaci\u00f3n militar, e Aleksandr Kazakov que destru\u00edu 32 avi\u00f3ns inimigos.\nEn 1915 a Forza A\u00e9rea Imperial Rusa que ata ent\u00f3n formaba parte do Corpo de Enxe\u00f1eiros estableceuse como un brazo separado do ex\u00e9rcito baixo o mando dun Stavka (comandante en xefe). Despois da Revoluci\u00f3n Rusa converteuse na Forza A\u00e9rea Sovi\u00e9tica."}
{"id": "80650", "revid": "23204", "url": "https://gl.wikipedia.org/wiki?curid=80650", "title": "Chus\u00e9 Inazio Nabarro", "text": "Chus\u00e9 Inazio Nabarro, nado en Tauste en 1962, \u00e9 un poeta e fil\u00f3logo en aragon\u00e9s, licenciado en filolox\u00eda hisp\u00e1nica. Desde o 2004 \u00e9 o presidente do Consello d'a Fabla Aragonesa."}
{"id": "80655", "revid": "83328", "url": "https://gl.wikipedia.org/wiki?curid=80655", "title": "Ferreira", "text": "O top\u00f3nimo galego Ferreira est\u00e1 relacionado coa industria ou extracci\u00f3n do ferro. Pode referirse a:\nAmais, como apelido pode referirse a:\nPara as persoas que te\u00f1en por oficio traballar o ferro e outros metais\u02d0"}
{"id": "80656", "revid": "56817", "url": "https://gl.wikipedia.org/wiki?curid=80656", "title": "Agr\u00f3n", "text": "Agr\u00f3n pode referirse a:\nAmais, como top\u00f3nimo d\u00e1 nome a:"}
{"id": "80670", "revid": "1131", "url": "https://gl.wikipedia.org/wiki?curid=80670", "title": "Paredes", "text": "O top\u00f3nimo Paredes pode referirse a:"}
{"id": "80678", "revid": "98629", "url": "https://gl.wikipedia.org/wiki?curid=80678", "title": "Mar\u00eda Fedorovna Romanova", "text": "Mar\u00eda Fedorovna Romanova tam\u00e9n co\u00f1ecida como Dagmar de Dinamarca, nada no Palacio Amarelo de Copenhague o 26 de novembro de 1847 e finada en Hvid\u00f8re o 13 de outubro de 1928, foi emperatriz consorte de Rusia.\nTraxectoria.\nEra a segunda filla do rei Cristi\u00e1n IX de Dinamarca e Lu\u00edsa de Hesse. Casou co emperador Alexandre III de Rusia o 9 de novembro de 1866 e tras converterse \u00e1 fe ortodoxa adoptou o nome de Mar\u00eda Fedorovna. Apenas interveu en pol\u00edtica, ag\u00e1s polo seu sentimento antialem\u00e1n que provi\u00f1a do conflito que enfrontaba a Prusia con Dinamarca polos ducados de Schleswig e Holstein, a s\u00faa vida p\u00fablica orientouse \u00e1s obras ben\u00e9ficas e sobre todo \u00e1 s\u00faa familia. Despois da Revoluci\u00f3n Rusa negouse a deixar Rusia, tan s\u00f3 en 1919 a instancias da s\u00faa irm\u00e1 Alexandra, muller de Xurxo V do Reino Unido, aceptou marchar ao exilio v\u00eda Crimea no nav\u00edo de guerra brit\u00e1nico, HMS \"Marlborough\". Estableceuse en Dinamarca na vila de Hvid\u00f8re, proxima a Copenhague.\nCon Alexandre III tivo seis fillos:"}
{"id": "80681", "revid": "1093", "url": "https://gl.wikipedia.org/wiki?curid=80681", "title": "Acerca da alma", "text": ""}
{"id": "80688", "revid": "88215", "url": "https://gl.wikipedia.org/wiki?curid=80688", "title": "Marcelo Torcuato de Alvear", "text": "M\u00e1ximo Marcelo Torcuato de Alvear Pacheco, nado en Buenos Aires o 4 de outubro de 1868 e finado en Don Torcuato o 23 de abril de 1942, foi un avogado e pol\u00edtico arxentino, que foi presidente da Arxentina entre 1922 e 1928.\nFoi l\u00edder da facci\u00f3n antipersonalista da Uni\u00f3n C\u00edvica Radical, opositora a Hip\u00f3lito Yrigoyen. En contraste con Yrigoyen, pertenceu \u00e1 aristocrac\u00eda bonaerense, algo que nunca escondeu.\nDurante o seu goberno, a econom\u00eda arxentina presentou un desempe\u00f1o fraco. Durante o segundo mandato de Yrigoyen, Alvear tornouse l\u00edder do partido e liderou unha frustrada oposici\u00f3n \u00f3s gobernos conservadores que o seguiran. Como resultado, foi preso e deportado a Europa."}
{"id": "80692", "revid": "10599", "url": "https://gl.wikipedia.org/wiki?curid=80692", "title": "Las Palmas de Gran Canaria", "text": ""}
{"id": "80695", "revid": "98629", "url": "https://gl.wikipedia.org/wiki?curid=80695", "title": "Historia de Chicago", "text": "A historia de Chicago \u00e9 relativamente curta pero rica en acontecementos: a cidade fundouse oficialmente en 1833 e as tensi\u00f3ns sociais ou \u00e9tnicas marcaron o desenvolvemento da cidade. Chicago mant\u00e9n un lugar importante na historia industrial e cultural dos Estados Unidos de Am\u00e9rica.\nAntes de ser Chicago.\nEn poucas ocasi\u00f3ns \u00e9 dado co\u00f1ecer o comezo dunha cidade polo seu primeiro habitante, a primeira casa, a primeira familia. Ese \u00e9 o caso de Chicago. Entre 1779 e 1784 o haitiano mestizo Jean Baptiste Pointe du Sable asentouse na beira norte da desembocadura do r\u00edo Chicago no lago Michigan, no que era territorio dos indios algonquinos. Constru\u00edu unha cabana de madeira e desposou unha india potawatomi. Dedicouse ao comercio cos indios, exploradores e trampeiros.\nEn 1803, o ex\u00e9rcito dos Estados Unidos, despois de que os indios cederan o territorio, levanta un posto militar na beira sur do r\u00edo, Fort Dearborn. En 1812 ser\u00e1 atacado e destru\u00eddo por aqueles, constru\u00edndose un segundo forte en 1816 e recuper\u00e1ndose a poboaci\u00f3n do arredor pouco a pouco ata 1830.\nA grande expansi\u00f3n.\nAs\u00ed e todo, soamente contaba daquela con 300 habitantes, cando unha decisi\u00f3n infraestrutural dar\u00e1 comezo a un crecemento urbano dos m\u00e1is r\u00e1pidos e extraordinarios da \u00e9poca (de 30.000 habitantes en 1850 a 300.000 en 1870 e 1\u00a0000\u00a0000 en 1890). Na construci\u00f3n da canle Illinois-M\u00edchigan (que un\u00eda a rexi\u00f3n dos Grandes Lagos coa conca do Mississippi) esc\u00f3llese como cabeceira a desembocadura do r\u00edo Chicago. Para financiala fanse lotes de terreos edificables. De a\u00ed xorde o primeiro plano en cuadr\u00edcula da cidade (1830, ampliado deseguido en 1834). Tam\u00e9n se d\u00e1 unha sa\u00edda axeitada \u00e1 boca do r\u00edo mediante unha canle que ser\u00e1 o xermolo do futuro porto e constr\u00faense as primeiras pontes. Nunha nova ampliaci\u00f3n de 1836 incl\u00faense os terreos que ocupaba o forte, e o ex\u00e9rcito concede a franxa de terra baleira ao sur pegada ao lago coma lugar de esparexemento nunca edificable, orixe do actual Parque Grant, o m\u00e1is c\u00e9ntrico e paradigm\u00e1tico da cidade.\nPero foi o ferrocarril, a partir de 1848, o que contribu\u00edu decisivamente a facer de Chicago, primeiro un centro de transportes, e despois unha gran metr\u00f3pole. De feito converteuse no maior n\u00f3 ferroviario do mundo. Gran, madeira e gando para todo o pa\u00eds e a exportaci\u00f3n, industria transformadora, miner\u00eda, industria do ferrocarril (Pullman), grandes almac\u00e9ns, foron axi\u00f1a actividades xeradoras de enormes cantidades de man de obra que atra\u00edan un continuo fluxo de inmigrantes das mais variadas procedencias.\nUnha primeira medida de urxencia ante tal explosi\u00f3n poboacional foi a de crear unha rede de fornecemento de augas e sumidoiros que quitase da cidade a lama (completada ata fins de s\u00e9culo coa reversi\u00f3n do curso do r\u00edo e a construci\u00f3n do \"Sanitary and Ship Canal\" que permit\u00eda desaugar na conca do Mississippi no canto do lago).\nDo \"Great Fire\" \u00e1 Exposici\u00f3n Colombina: a escola de Chicago.\nEn 1871 un grande incendio destr\u00fae o centro da urbe. Na reconstruci\u00f3n posterior reglam\u00e9ntase substitu\u00edr a tradicional estrutura en madeira pola novidosa e audaz edificaci\u00f3n en aceiro. Isto unido a outras innovaci\u00f3ns t\u00e9cnicas na cimentaci\u00f3n e a invenci\u00f3n do ascensor permiten aos arquitectos dese\u00f1ar edificios en altura nunca vistos, os ra\u00f1aceos. E as\u00ed foi como xurdiu un novo centro da cidade (o Loop), distrito comercial e financeiro de grandes edificaci\u00f3ns que hoxe identificamos como caracter\u00edstico dunha metr\u00f3pole. E o conxunto de arquitectos de talento que o fixeron posible (Le Baron Jenney, Burnham, Root, Hollabird, Roche, Richardson, Louis Sullivan e Adler), foron os membros dunha vangarda arquitect\u00f3nica co\u00f1ecida coma escola de Chicago.\nDesgraciadamente, a pesar do seu \u00e9xito, a Exposici\u00f3n Universal Colombina de 1893 levouse finalmente a cabo nun estilo historicista anticuado. Foi ao sur da cidade, no actual Jackson Park, en terreos de recheo e xunto a Universidade de Chicago fundada un ano antes. O seu director, o arquitecto antes citado Daniel Burnham, foi o autor dun ambicioso \"Plan of Chicago\" en 1909 inspirado no Par\u00eds de Hausmann de grandes arterias-bulevares con monumentos focais. Inda que non se levase a cabo no seu conxunto, o ascendente sobor da planificaci\u00f3n puntual da cidade foi enorme ata hoxe. As\u00ed por exemplo, a \u00e9nfase no tratamento da ribeira do lago coma un continuo de parques e zonas dotacionais e recreacionais conseguidos a base de recheos; a ampliaci\u00f3n do centro urbano ao norte do r\u00edo mediante a continuidade da avenida Michigan a trav\u00e9s dunha nova ponte (1920) e a idea do actual Navy Pier (1916 ).\nToda metr\u00f3pole precisa para o seu desenvolvemento dun eficiente sistema de transporte masivo. En Chicago, no cambio de centuria, erixiuse un singular por ser maiormente elevado (por iso \u00e9 co\u00f1ecido coma \"the \"L\").\nE o transporte metropolitano permit\u00eda a extensi\u00f3n de vastos suburbios residenciais. Foi aqu\u00ed onde tivo lugar un novo feito fundamental para a historia da arquitectura contempor\u00e1nea (complementario ademais do que significou a escola de Chicago para os centros urbanos): o arquitecto Frank Lloyd Wright, que traballara no estudio de Sullivan, dese\u00f1a as s\u00faas primeiras vivendas (\"prairie houses\") cun estilo rectil\u00edneo e org\u00e1nico, que ser\u00e1 preludio e o converte nun dos pais do Movemento Moderno ( \"Robie House\" 1909).\nS\u00e9culo XX.\nO crecemento espectacular continuou na nova centuria pero agora nunha metr\u00f3pole cunha estrutura e personalidade xa ben definidas. Nos anos dos g\u00e1nsters e a gran depresi\u00f3n, a inmigraci\u00f3n \u00e9 sobor de todo interior: dende 1910 afroamericanos do profundo sur dos Estados Unidos remontan o Mississippi fuxindo das duras condici\u00f3ns das antigas rexi\u00f3ns escravistas. Inst\u00e1lanse fundamentalmente no South Side da cidade. Con eles traen o seu patrimonio musical \u00fanico, convertendo a Chicago nun centro de primeira orde do blues e o jazz, pero tam\u00e9n fortes tensi\u00f3ns sociais.\nEn 1933 tivo lugar a Feira Mundial \"a Century of Progress\"\" nunha illa artificial xunto ao bordo meridional de Grant Park (actual aeroporto Merril).\nCo desastre da segunda guerra mundial en Europa, chegaron a Chicago novos inmigrantes, desta vez elites intelectuais que far\u00e1n da urbe un foco mundial do saber e a investigaci\u00f3n (econom\u00eda, tecnolox\u00eda). Tam\u00e9n no eido no que a cidade brillara a fins do XIX, a arquitectura, chegan figuras insignes, singularmente Mies van der Rohe, que proporcionar\u00e1n un rexurdimento co\u00f1ecido coma segunda escola de Chicago (\"Crown Hall\" no IIT, 1955; \"Farnsworth House\" nos l\u00edmites da \u00e1rea metropolitana oeste, 1951).\nDa s\u00faa man, proseguiuse coa tradici\u00f3n dos ra\u00f1aceos xurdindo un estilo caracter\u00edstico da cidade. Nos anos setenta constru\u00edronse os m\u00e1is altos da \u00e9poca (John Hancock Center, torre Sears), ambici\u00f3n que chega ata hoxe co proxecto en marcha de erixir a Spire Tower (proxecto de Santiago Calatrava), que con m\u00e1is de 600 metros de altura, ser\u00e1 a m\u00e1is alta de Am\u00e9rica."}
{"id": "80702", "revid": "98629", "url": "https://gl.wikipedia.org/wiki?curid=80702", "title": "Hip\u00f3lito Yrigoyen", "text": "Juan Hip\u00f3lito del Sagrado Coraz\u00f3n de Jes\u00fas Irigoyen Alem, tam\u00e9n co\u00f1ecido como Hip\u00f3lito Yrigoyen, nado en Buenos Aires o 12 de xullo de 1852 e finado o 3 de xullo de 1933, foi un avogado e pol\u00edtico arxentino, que foi presidente da Arxentina en d\u00faas ocasi\u00f3ns: entre 1916 e 1922, e entre 1928 e 1930.\nBiograf\u00eda.\nNaceu na cidade de Buenos Aires, fillo do \u00e9uscaro franc\u00e9s Mart\u00edn Irigoyen e de Marcelina Alem, irm\u00e1 do pol\u00edtico Leandro N. Alem, fundador da Uni\u00f3n C\u00edvica Radical (UCR).\nYrigoyen gradouse en Dereito pola Universidade de Buenos Aires o 1878, exercendo a s\u00faa profesi\u00f3n na oficina de Leandro Alem e de Arist\u00f3bulo del Valle. Foi electo deputado pola Provincia de Buenos Aires en 1880.\nDespois do suicidio de seu t\u00edo Leandro Alem, Yrigoyen tornouse l\u00edder da UCR. Asumiu como pol\u00edtica a \"intransixencia\", unha postura de oposici\u00f3n \u00f3 r\u00e9xime co\u00f1ecido como \"concordancia\", que establec\u00eda, mediante fraude electoral, a alternancia no poder entre distintos sectores conservadores. O seu celo levou o partido \u00e1 loita armada en 1893 e 1905. M\u00e1is tarde, orientou a s\u00faa forma de acci\u00f3n non violenta mediante a \"abstenci\u00f3n revolucionaria\". A s\u00faa loita terminou coa promulgaci\u00f3n da Lei S\u00e1enz Pe\u00f1a, que estableceu o voto obrigatorio, secreto e universal (a\u00ednda que non inclu\u00edse \u00e1s mulleres).\nEra co\u00f1ecido como \"O Peludo\" polo seu car\u00e1cter pouco soci\u00e1bel e introvertido. Filosoficamente foi asociado co krausismo espa\u00f1ol.\nPrimeira presidencia (1916-1922).\nO impulso inicial da conquista dos dereitos democr\u00e1ticos veuse freado ao non controlar o Senado e tam\u00e9n o goberno de moitas provincias. Yrigoyen recorre ent\u00f3n \u00e1 intervenci\u00f3n federal nas provincias, profundando o enfrontamento cos sectores conservadores.\nEconomicamente, a Arxentina benef\u00edciouse da primeira guerra mundial, coa apertura dos mercados aos seus produtos primarios (carne e cereais) que eran a base da s\u00faa riqueza. A Arxentina era co\u00f1ecida como \"o celeiro do mundo\" e ti\u00f1a un dos m\u00e1is altos PIB por habitante.\nA pesar das s\u00faas medidas de car\u00e1cter social, como o descanso remunerado os domingos, por acci\u00f3n ou omisi\u00f3n deixou que sectores militares reprimisen os movementos dos traballadores e das minor\u00edas.\nAo non ser reelecto conforme decisi\u00f3n constitucional, foi sucedido por Marcelo Torcuato de Alvear, l\u00edder da facci\u00f3n \"antipersonalista\" do seu partido.\nSegunda presidencia (1928-1930).\nAo ser reelecto, Yrigoyen xa se encontraba vello e estaba rodeado de asesores que, ao lle falaren das oposici\u00f3ns socialista e conservadora, ocultaban a realidade, filtrando as\u00ed o acceso ao que acontec\u00eda no pa\u00eds e no mundo (era co\u00f1ecido como \"o Diario de Yrigoyen\").\nA situaci\u00f3n econ\u00f3mica tornouse grave cos primeiros sinais da Gran Depresi\u00f3n, e os sectores do ex\u00e9rcito simpatizantes do fascismo e os intelectuais, como Leopoldo Lugones, conspiraban abertamente por unha mudanza do r\u00e9xime.\nFinalmente, o 6 de setembro de 1930 Yrigoyen foi deposto por un golpe militar dado por Jos\u00e9 F\u00e9lix Uriburu.\n\u00daltimos anos.\nDespois da s\u00faa deposici\u00f3n, Yrigoyen foi detido e confinado na Illa de Mart\u00edn Garc\u00eda. Faleceu en Buenos Aires a 3 de xullo de 1933. O seu funeral foi acompa\u00f1ado por unha enorme multitude."}
{"id": "80703", "revid": "85894", "url": "https://gl.wikipedia.org/wiki?curid=80703", "title": "Ferreira, O Valadouro", "text": "Santa Mar\u00eda de Ferreira \u00e9 unha parroquia do concello do Valadouro. Nela est\u00e1 situada a localidade de Ferreira, capitalidade do concello. Segundo o IGE en 2011 ti\u00f1a 821 habitantes (412 homes e 409 mulleres).\nHistoria.\nA parroquia foi creada en 1896, segreg\u00e1ndose os seus lugares da Laxe e de Santa Cruz do Valadouro."}
{"id": "80716", "revid": "158", "url": "https://gl.wikipedia.org/wiki?curid=80716", "title": "Frans Emil Sillanp\u00e4\u00e4", "text": ""}
{"id": "80717", "revid": "1987", "url": "https://gl.wikipedia.org/wiki?curid=80717", "title": "Frans Eemil Sillanp\u00e4\u00e4", "text": "Frans Eemil Sillanp\u00e4\u00e4, nado o 16 de setembro de 1888 e finado o 3 de xu\u00f1o de 1964, foi un escritor finland\u00e9s que ga\u00f1ou o Premio Nobel de Literatura o 1939.\nTraxectoria.\nDe orixe campesi\u00f1a humilde, seus pais conseguiron envialo a estudar a Tampere e, posteriormente, \u00e1 Universidade de Helsinqui a estudar medicina, onde trabou amizade co pintor Eero J\u00e4rnefelt, e outros personaxes importantes da \u00e9poca como Jean Sibelius, Juhani Aho ou Pekka Halonen. En 1913 volveu \u00e1 s\u00faa vila natal, dedic\u00e1ndose por completo \u00e1 escritura.\nOs seus escritos son relatos de xente sinxela de vida sinxela."}
{"id": "80718", "revid": "785", "url": "https://gl.wikipedia.org/wiki?curid=80718", "title": "San Clemente", "text": "San Clemente pode referirse a:\nComo top\u00f3nimo pode referirse a:"}
{"id": "80719", "revid": "56817", "url": "https://gl.wikipedia.org/wiki?curid=80719", "title": "-1184", "text": "Outros.\nHistoria ano a ano"}
{"id": "80720", "revid": "56817", "url": "https://gl.wikipedia.org/wiki?curid=80720", "title": "-632", "text": "Outros.\nHistoria ano a ano"}
{"id": "80721", "revid": "56817", "url": "https://gl.wikipedia.org/wiki?curid=80721", "title": "-573", "text": "Outros.\nHistoria ano a ano"}
{"id": "80724", "revid": "89787", "url": "https://gl.wikipedia.org/wiki?curid=80724", "title": "Samuel Ramey", "text": "Samuel Edward Ramey, nado en Colby, Kansas, o 28 de marzo de 1942, \u00e9 un cantante de \u00f3pera estadounidense, considerado un dos mellores baixos da s\u00faa xeraci\u00f3n.\nTraxectoria.\n\u00c9 moi admirado pola s\u00faa amplitude e versatilidade, tendo tanto a t\u00e9cnica belcantista que lle permite cantar obras de H\u00e4ndel, Mozart, Rossini, as\u00ed como a forza pra interpretar roles dram\u00e1ticos de Verdi e Puccini."}
{"id": "80725", "revid": "98629", "url": "https://gl.wikipedia.org/wiki?curid=80725", "title": "Inmaculada de Soult", "text": "A Inmaculada de Soult \u00e9 o nome con que se co\u00f1ece un cadro, que se exhibe no Museo do Prado, en Madrid, do pintor andaluz do Barroco, Bartolom\u00e9 Esteban Murillo (1618-1682), que representa o tema iconogr\u00e1fico da ascensi\u00f3n de Mar\u00eda, que foi co\u00f1ecido en Espa\u00f1a como a \"Inmaculada Concepci\u00f3n\".\nOrixe.\nA obra foille encargada a Murillo por Justino de Neve, intelectual e sacerdote, amigo do pintor, que fundara o denominado \"Hospital dos Venerables Sacerdotes\" de Sevilla. O cadro, cuxas dimensi\u00f3ns son 274 x 190\u00a0cm, foi rematado en 1678, e colocado na igrexa do devandito hospital. De a\u00ed que sexa co\u00f1ecido tam\u00e9n como \"Inmaculada dos Venerables\".\nVicisitudes.\nA obra permaneceu no seu lugar at\u00e9 a Guerra de Independencia espa\u00f1ola. Durante a ocupaci\u00f3n de Sevilla polas tropas francesas, a obra foi parar \u00e1s mans do mariscal franc\u00e9s Jean de Dieu Soult, duque de Dalmacia, que a trasladou con el para Francia ao acabar a guerra, detentando a posesi\u00f3n at\u00e9 o seu falecemento. En 1852, como outras obras de arte que posu\u00eda, foi posto en poxa, adquir\u00edndoa o goberno franc\u00e9s para o Museo do Louvre. Dada a sona de Murillo no s\u00e9culo XIX, o cadro chegou a acadar o maior valor pago na \u00e9poca por un cadro, ao superar os 600.000 francos.\nEn 1940, un acordo entre o goberno franquista e o da Francia de Vichy, propiciou que puidese ser intercambiado, de xeito que volveu para Espa\u00f1a, mais non para Sevilla, sen\u00f3n para o Museo do Prado, onde a\u00ednda figura, e que pos\u00fae outros dous cadros de Murillo co mesmo tema, as denominadas \"Inmaculada de Aranjuez\" e a \"Inmaculada de San Ildefonso\".\nTema.\nRepres\u00e9ntase a Inmaculada Concepci\u00f3n da Virxe Mar\u00eda, \u00e9 dicir o dogma cat\u00f3lico que asenta que a nai de Xes\u00fas, concibiu a este sen pecado orixinal e sen mingua da s\u00faa virxindade. Esta crenza, que non foi proclamada oficialmente como dogma at\u00e9 ben entrado o s\u00e9culo XIX, era ardorosamente defendido na Espa\u00f1a do S\u00e9culo de Ouro (e non s\u00f3 nela, pois o veci\u00f1o Portugal foi posto so a protecci\u00f3n da Inmaculada en 1664). Naturalmente, era defendido e apoiado con maior vehemencia en canto era negado polo Protestantismo.\nIsto fixo que se convertese nun dos temas iconogr\u00e1ficos que recib\u00eda gran n\u00famero de encargos por parte das instituci\u00f3ns relixiosas, como medio de propaganda das teses asentadas durante o Concilio de Trento, sobre o culto de Mar\u00eda e dos santos. A representaci\u00f3n arrinca ao parecer dun motivo de comezos do s\u00e9culo XVI: a Virxe cos s\u00edmbolos das lada\u00ed\u00f1as, mais agora, en controversia cos protestantes, interesa despoxalo de todo o que sexa accesorio e carente de base hist\u00f3rica. Durante o transcurso do XVII tenderase a pintar \u00e1 Mar\u00eda soa, en medio de nubes, e como moito acompa\u00f1ada de anxos.\nPrecedentes.\nMurillo atopa o tema xa elaborado, e o seu mestre, Juan del Castillo, tam\u00e9n o pintou, a\u00ednda que hai certa diversidade na plasmaci\u00f3n do mesmo. As\u00ed, Zurbar\u00e1n (1598-1664) na \"Inmaculada\" do Museo de Arte de Catalu\u00f1a, mostra a\u00ednda doantes e anxos, que mesmo deitan louvanzas, que o pintor plasma en letras e cartelas. Por\u00e9n a \"Inmaculada\" de Jos\u00e9 de Ribera (1591-1652), no convento das Agosti\u00f1as de Salamanca (1635), pode sinalarse como un precedente directamente entroncado coas de Murillo e outros autores (as de Jos\u00e9 Antol\u00ednez (1635-1675) chegaron a rivalizar coas do sevillano).\n\"A Inmaculada de Soult\".\nMurillo realiza esta Concepci\u00f3n xa en plena madurez, dentro da s\u00faa etapa \"vaporosa\", consonte \u00e1 periodizaci\u00f3n de Ce\u00e1n Berm\u00fadez, na que a pintura e a cor predominan sobre o debuxo. Fronte a exemplos anteriores, nos que predomina o movemento das roupas, axitadas polo vento, o sevillano mostra a vestimenta firme, pero coas cores branca e azul peculiares na maior\u00eda das s\u00faas inmaculadas. O punto de vista \u00e9 m\u00e1is baixo, de xeito que Mar\u00eda aparece lixeiramente alongada, e contraposto, xirando a cabeza para a s\u00faa esquerda e arriba, mentres o corpo fica virado para a dereita. A intenci\u00f3n non \u00e9 a de dialogar co fiel, sen\u00f3n mostrarlle o cami\u00f1o para o para\u00edso. Multiplica o n\u00famero de anxos, de corpo enteiro, a respecto de obras anteriores, e disponos en case paralelo coa figura da Virxe, mov\u00e9ndose en espiral. Deste xeito, a quietude case escult\u00f3rica de Mar\u00eda, contrasta co movemento alegre dos anxi\u00f1os, dotando a obra dun profundo ton barroco. Ao arredor as nubes prefiguran a gloria. Non pode faltar a media l\u00faa aos p\u00e9s, como vencedora das tebras, que envolv\u00edan a humanidade antes da divina concepci\u00f3n. Mais o tema en Murillo, non se esgota no soamente relixioso: as s\u00faas inmaculadas son vistas como unha glorificaci\u00f3n da muller."}
{"id": "80729", "revid": "1093", "url": "https://gl.wikipedia.org/wiki?curid=80729", "title": "Nore\u00f1a (Asturias)", "text": ""}
{"id": "80734", "revid": "736", "url": "https://gl.wikipedia.org/wiki?curid=80734", "title": "Franta", "text": ""}
{"id": "80736", "revid": "22570", "url": "https://gl.wikipedia.org/wiki?curid=80736", "title": "Cabo (xeograf\u00eda)", "text": "En xeograf\u00eda, un cabo \u00e9 un accidente xeogr\u00e1fico formado por unha masa de terra que se proxecta deica o interior do mar; recibe este nome cando a s\u00faa influencia sobre o fluxo das correntes costeiras \u00e9 grande, provocando dificultades para a navegaci\u00f3n. Alg\u00fans cabos d\u00e9benlle a s\u00faa sona por ser a caracter\u00edstica a m\u00e1is salientable, como o cabo de Fornos. Tam\u00e9n se poden denominar como \"puntas\" aqueles cabos de pequenas dimensi\u00f3ns ou con extremos moi agudos.\nEn Espa\u00f1a destacan o Cabo Fisterra, a Punta de Tarifa e o de Estaca de Bares, entre outros.\nA navegaci\u00f3n realizada entre cabos sen a perda do contacto visual coa costa denominase cabotaxe.\nCabos galegos.\nProvincia de Lugo\nProvincia da Coru\u00f1a"}
{"id": "80737", "revid": "1093", "url": "https://gl.wikipedia.org/wiki?curid=80737", "title": "Cabo (Xeograf\u00eda)", "text": ""}
{"id": "80738", "revid": "5863", "url": "https://gl.wikipedia.org/wiki?curid=80738", "title": "Remismundo", "text": "Remismundo foi un rei suevo do Reino Suevo de Galicia dende o 463 at\u00e9 a s\u00faa morte no 469. Foi responsable da conversi\u00f3n dos suevos ao arianismo no 466 coa axuda do misioneiro \u00c1iax. \nTraxectoria.\nDe acordo con Isidoro de Sevilla, Remismundo foi o fillo de Maldras. A primeira labor de Remismundo foi a de embaixador entre a Gallaecia e a Galia, viaxe que fixo varias veces.\nDespois dun interregno de aproximadamente catro anos (460\u2013464), durante os cales os suevos que antes reco\u00f1eceran a Maldras como rei foron dirixidos por Frumario e os que reco\u00f1eceran a Frantan seguiron a Requimundo mentres ambos os seus l\u00edderes loitaban polo trono, Remismundo, que regresaba dunha das s\u00faas embaixadas, conseguiu que se reco\u00f1ecese como rei de todo o pobo suevo unificado no ano 463, trala morte dos seus contrincantes. \nDiplomacia.\nRemismundo \u00e9 constatado como rei cando o monarca visigodo, Teodorico II, lle enviou agasallos, inclu\u00edndo armas, e o ofrecemento de tomar a s\u00faa filla como esposa. A implicaci\u00f3n de Teodorico na sucesi\u00f3n de Remismundo foi, con todo, esaxerada por Xordanes, quen afirma que despois de que o rei g\u00f3tico reprimise a revolta e usurpaci\u00f3n de Agui\u00falfo, permitiu que os suevos elixisen un rei propio, e elixiron a Remismundo. \nNo ano 466, segundo Hidacio, Teodorico enviou un legado, Salla, \u00e1 corte de Remismundo. Remismundo puido ter enviado a un \"Palagorius\", un nobre galego, como diplom\u00e1tico a Teodorico, pero \u00e9 posible que o \"Palagorius\" fose con outro obxectivo.\nExpansi\u00f3ns.\nNo 465 Remismundo saqueou \"Con\u00edmbriga\" (Co\u00edmbra) e no 468 remata por destru\u00edla, saqueando os bens dunha familia nobre chamada os \"Cantabri\". \nEn 469 a cidade de Lisboa foi traizoada aos suevos por un galaicorromano chamado Lusidius.Tam\u00e9n en 469 Remismundo comezou negociaci\u00f3ns co emperador romano Antemio a trav\u00e9s dunha gran embaixada sueva dirixida por Lusidius.\nConversi\u00f3n ariana.\nNo 466 solicitou un misioneiro ariano da corte g\u00f3tica e recibiu a \u00c1iax, un galo ou g\u00e1lata, que converteu \u00e1 nobreza sueva e estableceu unha igrexa ariana en Gallaecia.\nMorte.\nCoa s\u00faa morte e a do historiador Hidacio no 469, in\u00edciase un per\u00edodo escuro na historia dos suevos, do que existen poucos datos. Dub\u00eddase de cal puido ser o sucesor de Remismundo xa que existen varias posibilidades."}
{"id": "80739", "revid": "98629", "url": "https://gl.wikipedia.org/wiki?curid=80739", "title": "Frumario", "text": "Frumario (tam\u00e9n: \"Frumar\" ou en lat\u00edn: \"Frumarius\") foi un xefe militar suevo que sucedeu a Maldras como l\u00edder do ex\u00e9rcito suevo de invasi\u00f3n a Lusitania\".\" Competiu con Requimundo, o xefe militar que dirix\u00eda aos suevos na Gallaecia, ata a morte de ambos no 463 cando volve herdar o fillo de Maldras, Remismundo.\nTraxectoria.\nAnte a ausencia de Remismundo, que cando morreu Maldras se atopaba nunha viaxe \u00e1 Galia como embaixador, deuse un per\u00edodo de interregno de aproximadamente catro anos entre o 459 e o 463, cando volta Remismundo. Durante este tempo os suevos que antes reco\u00f1eceran a Maldras como rei foron dirixidos por Frumario e os que reco\u00f1eceran a Frant\u00e1n seguiron a Requimundo mentres ambos os seus l\u00edderes loitaban polo trono.\nDiplomacia co Imperio.\nEn 460, pola acci\u00f3n de dous nobres romanos, Ospinio e Ascanio, o ex\u00e9rcito visigodo que acosaba aos suevos de Frumario d\u00e1se a retirada. M\u00e1is tarde ese mesmo ano Frumario arrasou a cidade de \"Aquae Flaviae\" coa complicidade dos romanos. Capturou ao bispo e cronista Hidacio, mant\u00e9ndoo prisioneiro durante tres meses antes de ser liberado, grazas \u00e1s s\u00faplicas de Ospinio e Ascanio.\nMorte e volta de Remismundo.\nTanto Frumario como Requimundo suponse que morren no 463. Remismundo, ao volver da Galia conseguiu que se lle reco\u00f1ecera como rei de todo o pobo suevo. Isto ocorreu despois da morte de Frumario, pero os estudosos non est\u00e1n seguros do significado desa declaraci\u00f3n. Conseguiu Frumario chegar a ser rei \u00fanico? Ou Remismundo sucedeu inicialmente a Frumario s\u00f3 por unha parte da naci\u00f3n sueva? Ademais, para complicar as cousas, Remismundo \u00e1s veces \u00e9 identificado como Requimundo."}
{"id": "80740", "revid": "15490", "url": "https://gl.wikipedia.org/wiki?curid=80740", "title": "Requimundo", "text": "Requimundo foi un l\u00edder suevo, que gobernou no parte norte do Reino suevo de Galicia entre o 459 e o 463, mentres manti\u00f1a unha guerra civil contra Frumario. \nNon se identificou como \"rex\", a\u00ednda que Hidacio escribiu: \"inter Frumarium et Rechimundum oritur de regni potestate dissensio\" (\"entre Frumario e Requimundo xurdiu unha disensi\u00f3n sobre o poder do reino\"). No 457 os suevos divid\u00edronse en d\u00faas facci\u00f3ns, unha dirixida por Maldras asaltando a Lusitania e outra dirixida por Frant\u00e1n permanecendo en Galicia. Despois duns meses de goberno, Frant\u00e1n morre e Requimundo aparece como o seu sucesor. \nA\u00ednda que \u00e9 posible que os suevos vivisen baixo unha diarqu\u00eda, \u00e9 m\u00e1is probable que as d\u00faas facci\u00f3ns permanecesen independentes unha da outra. O eventual sucesor de Maldras, Frumario, tampouco foi descrito como un rei, pero en aproximadamente en 463 toda a naci\u00f3n sueva unificouse baixo un rei chamado Remismundo. Ent\u00e9ndese que Requimundo e Frumario loitaran polo trono e ambos foran eliminados, abrindo o cami\u00f1o para Remismundo. Alg\u00fans estudosos equipararon a Remismundo con Requimundo, pero isto parece m\u00e1is improbable. "}
{"id": "80741", "revid": "736", "url": "https://gl.wikipedia.org/wiki?curid=80741", "title": "Karriarico", "text": ""}
{"id": "80742", "revid": "1308", "url": "https://gl.wikipedia.org/wiki?curid=80742", "title": "Queixo Cheddar", "text": ""}
{"id": "80743", "revid": "3054", "url": "https://gl.wikipedia.org/wiki?curid=80743", "title": "Queixo Roquefort", "text": ""}
{"id": "80744", "revid": "6279", "url": "https://gl.wikipedia.org/wiki?curid=80744", "title": "Jura (hom\u00f3nimos)", "text": ""}
{"id": "80745", "revid": "98629", "url": "https://gl.wikipedia.org/wiki?curid=80745", "title": "HMS Marlborough (1912)", "text": "O HMS \"Marlborough\" foi un acoirazado da clase Iron Duke da Royal Navy en servizo de 1912 a 1932.\nA orde da s\u00faa construci\u00f3n data de 1911. O seu nome recibiuno en honra de Johan Churchill (1\u00ba duque de Marlborough), quen xa dera nome a outros cinco nav\u00edos militares brit\u00e1nicos. Constru\u00eduse nos estaleiros de Devonport, a s\u00faa botadura foi o 24 de outubro de 1912. Durante a primeira guerra mundial participou na batalla de Xutlandia do 31 de maio de 1916 e foi alcanzado por un torpedo, o cal ocasionou dous mortos e dous feridos na tripulaci\u00f3n.\nEn 1919 recibiu orde de rescatar \u00e1 emperatriz rusa, Dagmar de Dinamarca, e a outros membros da familia imperial rusa superviventes refuxiados en Crimea."}
{"id": "80746", "revid": "5863", "url": "https://gl.wikipedia.org/wiki?curid=80746", "title": "Ike Turner", "text": "Ike Turner, nado Clarksdale (Mississippi) o 5 de novembro de 1931 e finado en San Marcos (California) o 12 de decembro de 2007, foi un m\u00fasico de rock e de blues.\nTraxectoria.\n\u00d3s 5 anos aprendeu a tocar o piano e \u00f3s 11 comezou a tocar en concertos xunto a Sonny Boy Williamson e Robert Knighthawk. Co\u00f1eceu a Tina Turner \u00f3s 17 anos nun club de Saint Louis (Missouri). Casou con ela en M\u00e9xico en 1962 e formaron o grupo Ike &amp; Tina. Tiveron un fillo en com\u00fan, e divorciaron en 1976. Ike Turner foise afundindo no alcol e nas drogas. Foi arrestado numerosas veces por posesi\u00f3n de estupefacientes e pasou 17 meses no c\u00e1rcere.\nEn 1993 estreouse a pel\u00edcula \"What\u2019s Love Got To Do With It\", obtida da autobiograf\u00eda de Tina e dirixida por Brian Gibson, que narraba a vida de Tina Turner e na que o actor Laurence Fishburne encarnou a un violento Ike... na que era acusado de malos tratos.\nFaleceu \u00f3s 76 anos por mor dunha sobredose de coca\u00edna."}
{"id": "80747", "revid": "1308", "url": "https://gl.wikipedia.org/wiki?curid=80747", "title": "Queixo roquefort", "text": ""}
{"id": "80748", "revid": "1093", "url": "https://gl.wikipedia.org/wiki?curid=80748", "title": "Queixo camembert", "text": ""}
{"id": "80749", "revid": "2445", "url": "https://gl.wikipedia.org/wiki?curid=80749", "title": "Queixo gorgonzola", "text": ""}
{"id": "80751", "revid": "45576", "url": "https://gl.wikipedia.org/wiki?curid=80751", "title": "Faro de Punta Frouxeira", "text": "O faro de Punta Frouxeira \u00e9 un faro da costa atl\u00e1ntica galega, situado na punta Frouxeira, na parroquia de Meir\u00e1s (Valdovi\u00f1o).\nConstru\u00eddo en 1992 pola Autoridade Portuaria de Ferrol-San Cibrao, cun dese\u00f1o vangardista, non empeza a operar ata xu\u00f1o de 1994, en modo de proba, pasando a definitivo en novembro do mesmo ano. Ten unha elevaci\u00f3n de 94 metros sobre o nivel do mar e un alcance de 21 millas.\n\u00d3 p\u00e9 do faro est\u00e1n situadas as praias dos Botes e da Frouxeira, e moi preto da Lagoa da Frouxeira"}
{"id": "80752", "revid": "23204", "url": "https://gl.wikipedia.org/wiki?curid=80752", "title": "Queixo Gouda", "text": "O gouda \u00e9 un queixo amarelado neerland\u00e9s, chamado as\u00ed pola cidade de Gouda. O termo \"gouda\" \u00e9 hoxe en d\u00eda un nome xen\u00e9rico, non estando limitado aos queixos de orixe neerlandesa. O termo \"Noord-Hollandse Gouda\" (\"gouda de Holanda Setentrional\") est\u00e1 rexistrado nos EEUU como unha denominaci\u00f3n de orixe protexida. O curioso disto \u00e9 que a cidade de Gouda est\u00e1 situada na provincia de Holanda Meridional; con todo, os queixos do tipo gouda de Holanda Setentrional te\u00f1en mellor reputaci\u00f3n pola s\u00faa calidade.\nElaboraci\u00f3n.\nO queixo elab\u00f3rase a partir do leite de vaca pasteurizado, procesado e recalentado ata que os callos sep\u00e1ranse do soro. Aproximadamente o dez por cento da mestura son callos, os cales son presionados dentro de moldes circulares durante un par de horas.\nOs moldes danlle ao queixo a s\u00faa forma tradicional. Enseguida, o queixo \u00e9 impregnado en salmoira que lle d\u00e1 unha codia peculiar e enriquece o seu sabor. Despois de que o sal \u00e9 absorbida, s\u00e9case o queixo durante un par de d\u00edas antes de ser recuberto para impedir que se seque. Despois deixase madurar por polo menos d\u00faas semanas antes de que estea listo para consumirse.\nDescrici\u00f3n.\nO gouda \u00e9 un queixo semiduro de forma cil\u00edndrica coa superficie lateral convexa, formando unha curva suave que une a superficie plana superior coa inferior. A relaci\u00f3n altura-di\u00e1metro var\u00eda de 1/4 a 1/3 e o peso vai de 2,5 a 30 quilos. Tam\u00e9n pode presentarse en forma de bloque prism\u00e1tico con caras cadradas ou rectangulares dun peso de 10 quilos como m\u00ednimo, ou, finalmente, como un bloque prism\u00e1tico de caras rectangulares nas que a lonxitude ao lado m\u00e1is longo \u00e9 m\u00e1is do dobre que a ao lado m\u00e1is curto e un peso entre 2,5 e 5 quilogramos.\nSalvo o segundo formato indicado, que pode presentarse sen cortiza, o resto dos gouda levan unha codia dura seca ou revestida de cera ou dunha suspensi\u00f3n pl\u00e1stica ou dunha pel\u00edcula de aceite vexetal e cor amarelada.\nA pasta \u00e9 de textura firme, pode cortarse facilmente. Ten cor palla. Presenta ollos en n\u00famero variable, distribu\u00eddos regular ou irregularmente no interior do queixo, de forma m\u00e1is ou menos redonda e tama\u00f1o variable desde o da cabeza dun alfinete ao dun ch\u00edcharo.\nRecom\u00e9ndase que o queixo gouda non se consuma ata que non te\u00f1a polo menos cinco semanas de maduraci\u00f3n para que alcance todas as s\u00faas caracter\u00edsticas.\nTipos de gouda.\nOs queixos gouda de exportaci\u00f3n adoitan ser unha variedade m\u00e1is recente (cun per\u00edodo de maduraci\u00f3n de entre 1 e 6 meses, de cor amarela e de cuberta vermella ou amarela de parafina). Localmente, p\u00f3dense atopar queixos gouda (\"madurados\" dende 12 ata 18 meses, dunha cor entre laranxa e amarelo, \u00e1s veces distinguible pola cuberta negra que pos\u00faen). O \"gouda afumado\" \u00e9 com\u00fan en moitas tendas e supermercados.\nTam\u00e9n hai \u00abMini-Gouda\u00bb, pequenos queixos de forma cil\u00edndrica de superficie lateral convexa formando unha curva suave que une a superficie plana superior coa inferior. A relaci\u00f3n altura-di\u00e1metro \u00e9 de 1/2 aproximadamente. O peso oscila entre os 180 gramos e o quilo e medio. Recom\u00e9ndase que o queixo Mini-Gouda non se consuma ata que non te\u00f1a tres semanas de maduraci\u00f3n, para que acade todas as s\u00faas caracter\u00edsticas."}
{"id": "80757", "revid": "98629", "url": "https://gl.wikipedia.org/wiki?curid=80757", "title": "Parmesano", "text": "O parmesano \u00e9 un famoso queixo italiano de pasta dura cuxa produci\u00f3n at\u00f3pase regulada por unha DOP (\"Denominazione d'Orixine Protetta-Denominaci\u00f3n de Orixe Protexida\").\nHistoria.\nSegundo a lenda, o queixo Parmesano naceu durante a Idade Media en Bibbiano, na provincia de Reggio Emilia, pero baixo a diocese de Parma, de onde v\u00e9n o seu nome.\nTestemu\u00f1os hist\u00f3ricos (por exemplo Boccaccio no Decameron) amosan que entre os anos 1200 e 1300 o parmesano ti\u00f1a xa a constituci\u00f3n actual, o que fai supor que as s\u00faas orixes rem\u00f3ntanse varios s\u00e9culos. \u00c9 posible que a receita sexa an\u00e1loga \u00e1 dun queixo que aparece citado en fontes da \u00e9poca romana.\nHistoricamente, o berce do parmesano estivo, no s\u00e9culo XII, preto dos grandes mosteiros e castelos, onde apareceron os primeiros \"caselli\": pequenos edificios de planta cadrada ou poligonal nos que se elaboraba o leite. Os principais mosteiros entre Parma e Reggio Emilia eran catro: \nPara obter prados con boa produci\u00f3n destinada \u00e1 cr\u00eda de animais de gran tama\u00f1o, utilizados como forza motriz ou como fonte de fertilizantes, son necesarios terreos con abundancia de auga, \u00e9 l\u00f3xico, xa que logo, que as maiores prader\u00edas form\u00e1sense al\u00ed onde m\u00e1is auga hab\u00eda: en Parma, ao norte da cidade e na zona de Fontenellato-Fontevivo; mentres que en Reggio Emilia o territorio con m\u00e1is auga estaba entre Montecchio e Campegine, esta \u00faltima pertencente ent\u00f3n a Parma.\nAdemais, na zona de Parma, grazas \u00e1s salinas de Salsomaggiore, exist\u00eda o sal necesario para a elaboraci\u00f3n do queixo.\nO parmesano estendeuse rapidamente ata a s\u00faa distribuci\u00f3n actual ao sur de r\u00edo Po, nas provincias de Parma, Regggio Emilia e M\u00f3dena, e tam\u00e9n parte das de Piacenza, Bolo\u00f1a e Mantua.\nDenominaci\u00f3n de orixe.\nO parmesano \u00e9 un produto con Denominaci\u00f3n de Orixe Protexida (DOP) segundo a norma europea CEE 2081/92 e co reco\u00f1ecemento de rexistro CE n\u00famero 1107/96. Unicamente o queixo producido baixo as especificaci\u00f3ns recollidas no Regulamento de produci\u00f3n pode levar a marca \"Parmigiano-Reggiano\".\nO parmesano debe levar na parte externa as marcas que permitan identificar e distinguir o produto. Outras cuesti\u00f3ns reguladas na s\u00faa produci\u00f3n son os prados estables e a cr\u00eda do gando bovino.\nAs marcas que debe levar o queixo desde a orixe son: \nProduci\u00f3n.\nActualmente, unha gran parte da produci\u00f3n de queixo parmesano real\u00edzase con leite procedente de vacas de raza frisoa, introducida no territorio cara ao ano 900. Por\u00e9n, a vaca mellor adaptada \u00e1 produci\u00f3n deste queixo \u00e9 a de raza reggiana, introducida probablemente polos lombardos.\nA\u00ednda que de calidade bastante superior, a s\u00faa produci\u00f3n de leite \u00e9 pouco m\u00e1is da metade da que se obt\u00e9n dunha vaca de raza holandesa. Isto explica o seu abandono, unido a que a s\u00faa grande adaptaci\u00f3n ao traballo xa non resulta necesaria pola existencia do tractor.\nAlg\u00fans pequenos queixeiros a\u00ednda empregan o seu leite para producir un queixo de calidade superior.\nCoci\u00f1a.\nO parmesano p\u00f3dese empregar rallado ou gratinado. O tempo de almacenamento non debe ser inferior a 24 meses, podendo chegar ata os 36.\nA ricota seca \u00e9 unha alternativa ao parmesano utilizada en Sicilia e Sarde\u00f1a para engadir \u00e1 pasta e \u00e1s salsas."}
{"id": "80758", "revid": "1308", "url": "https://gl.wikipedia.org/wiki?curid=80758", "title": "Queixo parmesano", "text": ""}
{"id": "80759", "revid": "5312", "url": "https://gl.wikipedia.org/wiki?curid=80759", "title": "Emmental", "text": "O emmental \u00e9 un queixo de orixe su\u00edza, semellante ao gruy\u00e8re, feito de leite de vaca, e con buracos caracter\u00edsticos. A\u00ednda que en orixe tr\u00e1tase dun queixo su\u00edzo alpino, proveniente do val do r\u00edo Emme, actualmente tr\u00e1tase dunha denominaci\u00f3n xen\u00e9rica que designa este tipo de queixo con independencia do seu lugar de produci\u00f3n.\nElaboraci\u00f3n.\nCoag\u00falase mediante callo ou outras encimas coagulantes autorizadas. Logo de cortar a callada en part\u00edculas do tama\u00f1o dos grans de trigo, qu\u00e9ntase a unha temperatura m\u00ednima de 50\u00a0\u00b0C. Fabr\u00edcase en forma de grandes rodas que se recobren con salmoira para o seu curado e envellecido durante un espazo de tempo de 3 a 6 meses. Para fabricar este tipo de queixo util\u00edzanse tres bacterias, cada unha das cales ten o seu labor, polo que a proporci\u00f3n debe ser ben medida para asegurar os graos de acidez e sabor.\nCaracter\u00edsticas.\nO queixo emmental pres\u00e9ntase en forma cil\u00edndrica cunha altura de 12 a 30 cent\u00edmetros e de 70 a 100 cent\u00edmetros de di\u00e1metro; o seu peso ser\u00e1 como m\u00ednimo de 50 quilos. A s\u00faa codia \u00e9 dura, de aspecto seco e cor amarela dourado a pardo. Tam\u00e9n os hai de forma prism\u00e1tica, cunha altura de 12 a 30 cent\u00edmetros e peso m\u00ednimo de 30 quilos; adoitan estar sen codia.\nPolo que se refire \u00e1 pasta, \u00e9 de textura que se pode cortar doadamente e de cor marfil a amarelo p\u00e1lido. Caracter\u00edzase polos seus curiosos ollos redondos formados polas burbullas de aire que quedan atrapadas durante a s\u00faa fabricaci\u00f3n, producidas polo di\u00f3xido de carbono inocuo. Pres\u00e9ntanse en n\u00famero variable e distribuci\u00f3n regular. En canto ao tama\u00f1o dos ollos \u00e9 de 1 a 3 cent\u00edmetros.\nO seu sabor e aroma \u00e9 suave, semellante ao da noz. A maduraci\u00f3n require un m\u00ednimo de sesenta d\u00edas a partir da s\u00faa fabricaci\u00f3n. Normalmente o queixo emmental deber\u00e1 conservar as s\u00faas caracter\u00edsticas a unha temperatura de 15\u00a0\u00b0C durante un mes polo menos, a partir do momento no que est\u00e1 listo para o consumo.\nProduci\u00f3n.\nO emmental \u00e9 orixinalmente un queixo dos Alpes su\u00edzos e chamado as\u00ed na rexi\u00f3n de Emmen (Cant\u00f3n de Berna). Este queixo pode ser considerado o primeiro queixo europeo, pois do seu berce en Su\u00edza, o emmental \u00e9 hoxe fabricado - baixo o nome xen\u00e9rico de emmental - en Alema\u00f1a, Austria, Francia, Finlandia, Dinamarca e Irlanda.\nDurante moito tempo, a produci\u00f3n do emmental era distribu\u00edda baixo o nome xen\u00e9rico de Gruy\u00e8re.\nA produci\u00f3n total en Europa chega \u00e1s 490.000 toneladas e representa m\u00e1is ou menos o 6 % da colecta de leite deses pa\u00edses. Francia \u00e9 o primeiro produtor de emmental en forma de rodas de 75 a 80\u00a0kg, cunha produci\u00f3n total de 242.345 toneladas en 1998 (36% desde 1983), o que valoriza nun 12% a produci\u00f3n nacional de leite. O 14 % da produci\u00f3n francesa \u00e9 exportada.\nOs franceses e os su\u00edzos consomen uns 3,3\u00a0kg ao ano, e os alem\u00e1ns 1,3\u00a0kg. Este queixo \u00e9 un dos m\u00e1is empregados en toda a gastronom\u00eda europea grazas \u00e1 s\u00faa grande fama.\nHai dous emmental franceses protexidos con IGP a nivel europeo: \nOutros emmental son: \nServir.\nO seu per\u00edodo de degustaci\u00f3n \u00f3ptima \u00e9 entre maio e outubro, logo da curaci\u00f3n que dura tres meses, a\u00ednda que tam\u00e9n \u00e9 excelente de abril a decembro."}
{"id": "80764", "revid": "1308", "url": "https://gl.wikipedia.org/wiki?curid=80764", "title": "Queixo feta", "text": ""}
{"id": "80766", "revid": "1987", "url": "https://gl.wikipedia.org/wiki?curid=80766", "title": "Mozzarella", "text": "Mozzarella (do verbo italiano: \"mozzare\", \"cortar\") \u00e9 un produto orixinario da coci\u00f1a italiana, elaborado con leite de b\u00fafala, na s\u00faa orixe, pero que agora se fai tam\u00e9n con leite fresco de vaca ou de ovella. Existe unha variante deste queixo en Dinamarca, pero a tradici\u00f3n italiana \u00e9 m\u00e1is antiga, a cidade de orixe deste queixo foi Aversa (Caserta), na Arxentina prep\u00e1rase a \"muzarela\" principalmente con leite de ovella. A denominaci\u00f3n de orixe con protecci\u00f3n europea \u00e9 a \"Mozzarella dei Bufala Camp\u00e1\", ao non solicitar Italia a protecci\u00f3n do nome \u00abmozzarella\u00bb. O queixo DOP prod\u00facese nas provincias de Caserta e Salerno e nalg\u00fans municipios das provincias de N\u00e1poles, Benevento, Latina e Foggia.\nUsos.\nEste queixo fibroso \u00e9 moi empregado para a fabricaci\u00f3n de pizzas, cando esta case seco e en ensaladas , cando \u00e9 fresco.\nFabricaci\u00f3n tradicional.\nComo a case todos os queixos, ao leite fresco extr\u00e1eselle o soro por medio do callo e as bacterias acedo-l\u00e1cticas, quedando s\u00f3 o que se denomina como callada: os s\u00f3lidos do leite; a callada, acidificada previamente e cortada en cubi\u00f1os, col\u00f3case nunha grande pota con auga a m\u00e1is de 60\u00a0\u00b0C, de tal xeito que todos os cubos separados da callada v\u00f3lvense unir por efecto da temperatura e a acidez axeitada. A aparencia desta masa quente \u00e9 a dunha xigantesca goma de mascar brillante, capaz de estirarse un par de metros cando est\u00e1 listo. Ent\u00f3n f\u00f3rmanse as famosas b\u00f3las de queixo mozzarella, estirando a masa e fi\u00e1ndoa ata formar un ovillo do tama\u00f1o conveniente que adoita ser do tama\u00f1o dun pu\u00f1o e de forma semellante ao dunha pera. Artesanalmente \u00e9 un traballo moi fatigoso debido \u00e1 alta temperatura de traballo coas mans. Finalmente as b\u00f3las de queixo son mergulladas nunha salmoira fr\u00eda que por unha banda evitar\u00e1 que o queixo perda soro pola calor, p\u00f3ndolle fin \u00e1 acidificaci\u00f3n por bacterias ao arrefrialo, e por outra terminar\u00e1 de agregarlle o tenor de sal ideal do queixo mozzarella.\nFabricaci\u00f3n industrial.\nAo preparado do leite eng\u00e1deselle un cultivo de bacterias purificado que cumpre diversas funci\u00f3ns estruturais e organol\u00e9pticas. Na fabricaci\u00f3n artesanal interve\u00f1en as bacterias do ambiente que se cultivan no leite durante o proceso. A eng\u00e1dega dos cultivos bacterianos purificados logra un queixo de sabor est\u00e1ndar. \nNa fabricaci\u00f3n industrial interve\u00f1en m\u00e1quinas que se encargan de fiar a masa da mozzarella, aliviando as mans dos mestres queixeiros."}
{"id": "80767", "revid": "89787", "url": "https://gl.wikipedia.org/wiki?curid=80767", "title": "Queixo stilton", "text": "Stilton \u00e9 un queixo de Inglaterra. Prod\u00facese en d\u00faas variedades: a moi co\u00f1ecida \"blue\" (\"azul\") e a menos popular \"white\" (\"branco\"). Denom\u00ednase en Inglaterra como o rei dos queixos (\"the king of cheese\"), ambas as variedades est\u00e1n protexidas coa denominaci\u00f3n de orixe da Comisi\u00f3n Europea. S\u00f3 o queixo producido en Derbyshire, Leicestershire, e Nottinghamshire e elaborado de acordo coas normas pode ser denominado \"Stilton\".\nCaracter\u00edsticas.\n\u00c9 un queixo azul. Est\u00e1 elaborado con leite de vaca (35'5% mat. graxa). A s\u00faa codia presenta mofo. T\u00f3mase en distintos graos de maduraci\u00f3n: tenro, semi-curado, curado. A s\u00faa pasta pode ser de cor branca ou laranxa. \u00c9 o queixo azul con m\u00e1is calor\u00edas. C\u00f3mese con culler. No caso dos tenros, cando se vai comer f\u00farase a codia e introd\u00facese oporto ou jerez."}
{"id": "80768", "revid": "25871", "url": "https://gl.wikipedia.org/wiki?curid=80768", "title": "Inaciu Gal\u00e1n", "text": "Inaciu Gal\u00e1n y Gonz\u00e1lez, nado en Xix\u00f3n o 6 de xu\u00f1o de 1986, \u00e9 escritor, xornalista e activista en defensa do asturiano. Traballou desde o ano 2003 na SER, TeleGij\u00f3n e na TPA desenvolvendo a s\u00faa actividade xornal\u00edstica sempre en asturiano. Fundou e dirixe a revista literaria \"Formientu\". Desde febreiro de 2012 \u00e9 presidente de Iniciativa pol Asturianu. \u00c9 un dos modernizadores e difusores do x\u00e9nero do mon\u00f3logo en asturiano , e publicou en 2008 a primeira escolma do mon\u00f3logo moderno, \"Antolox\u00eda de mon\u00f3logu modernu \u00a1Pa echar unes rises!\", seguida en 2011 de \" M\u00e1s mon\u00f3logos\u2026 \u00a1Pa echar unes rises!\" ."}
{"id": "80769", "revid": "98629", "url": "https://gl.wikipedia.org/wiki?curid=80769", "title": "Paulus Potter", "text": "Paulus Pieterszoon Potter, bautizado en Enkhuizen o 20 de novembro de 1625 e sepultado en \u00c1msterdam o 17 de xaneiro de 1654, foi un pintor holand\u00e9s do Barroco.\nTraxectoria.\nPaulus Potter foi aprendiz en Amsterdam, nos obradoiros do seu propio pai, Pieter Symonsz. Potter, e de Jacob de Wel, e posibelmente tam\u00e9n nos de Pieter Lastman e Claes Moeyaert. En 1646 era membro da confrar\u00eda de San Lucas na cidade de Delft. Arredor de 1649 viv\u00eda na Haia, onde era tam\u00e9n socio do gremio profesional. En 1652 regresou para Amsterdam -entre tanto casara con Adriana Backen Eynde-, onde o m\u00e9dico Nicolas Tulp foi o seu protector.\nA s\u00faa primeira obra co\u00f1ecida data do ano 1641. A s\u00faa obra, at\u00e9 a s\u00faa morte temper\u00e1 a causa da tuberculose, cando s\u00f3 contaba 28 anos de idade, atinxe unhas 130 pinturas, e comprende, sobre todo, paisaxes holandesas, polo corrente con detalles de gando, cadros de x\u00e9nero e m\u00e1is escenas de caza. As s\u00faas pinturas de animais son de fama mundial.\nA s\u00faa obra m\u00e1is co\u00f1ecida \u00e9 \"O touro\" (\"De Stier\"), datada en 1647, e que na actualidade forma parte das colecci\u00f3ns do Mauritshuis, na Haia.\nMuseos.\nA obra de Paulus Potter figura en diversos museos, dos que, entre outros, se poden citar:"}
{"id": "80770", "revid": "15490", "url": "https://gl.wikipedia.org/wiki?curid=80770", "title": "Gregory Peck", "text": "Eldred Gregory Peck, nado en San Diego (California) o 5 de abril de 1916 e finado nos \u00c1nxeles o 12 de xu\u00f1o de 2003, foi un actor americano de cinema.\nGa\u00f1ou o \u00d3scar \u00f3 mellor actor en 1962 co filme \"To Kill a Mockingbird\". Tam\u00e9n ga\u00f1ou un Globo de Ouro en 1963 pola s\u00faa actuaci\u00f3n neste filme e outro pola s\u00faa actuaci\u00f3n en \"The Yearling\" (1947)."}
{"id": "80771", "revid": "98629", "url": "https://gl.wikipedia.org/wiki?curid=80771", "title": "Chick Corea", "text": "Armando Anthony \"Chick\" Corea, nado en Chelsea (Massachusetts) o 12 de xu\u00f1o de 1941 e finado o 9 de febreiro de 2021, foi un pianista, teclista e compositor estadounidense. Os seus x\u00e9neros musicais foron o jazz e as s\u00faas variantes, como o post-bop e o contempor\u00e1neo.\nTraxectoria.\n\u00c9 co\u00f1ecido polos seus traballos co x\u00e9nero jazz fusion na d\u00e9cada de 1970. Foi membro da banda de Miles Davis na d\u00e9cada de 1960 e en 1970 formou o grupo Return to Forever. Tam\u00e9n foi promotor da Cienciolox\u00eda.\nNado en Chelsea, Massachusetts, descende de pai italiano e nai espa\u00f1ola. O seu pai, Armando, foi trompetista e l\u00edder dunha banda de Dixieland na rexi\u00f3n de Boston nas d\u00e9cadas de 1930 e 1940, e presentoulle o piano coa idade de catro anos. Medrando rodeado da m\u00fasica do jazz, Chick Corea recibiu influencias de Dizzy Gillespie, Charlie Parker, Bud Powell, Horace Silver e Lester Young. Aos oito anos de idade, Chick Corea aprendeu a tocar o tambor, feito que influ\u00edu no seu posterior uso do piano como instrumento de percusi\u00f3n."}
{"id": "80775", "revid": "75439", "url": "https://gl.wikipedia.org/wiki?curid=80775", "title": "Iubitsume", "text": "Yubitsume (Xapon\u00e9s \u6307\u8a70\u3081, literalmente, \"acurtamento de dedo\") \u00e9 un ritual xapon\u00e9s para compensar polas ofensas feitas a algu\u00e9n, unha forma de ser castigado ou de desculparse sinceramente ante algu\u00e9n, mediante a auto amputaci\u00f3n de secci\u00f3ns do dedo maimi\u00f1o dun. \u00c9 un ritual practicado case con exclusividade pola Yakuza, a mafia xaponesa.\nO acto de realizar o yubitsume \u00e9 chamado \"yubi o tobasu\", que significa \"fixo saltar o seu dedo\".\nOrixe.\nP\u00e9nsase que o ritual probablemente se orixinou cos bakuto, xogadores itinerantes que foron os predecesores da Yakuza moderna. Se unha persoa non pod\u00eda pagar a s\u00faa d\u00e9beda de xogo, \u00e1s veces o \"yubitsume\" era aceptado coma un m\u00e9todo alternativo de pago.\nNa arte da espada xapon\u00e9s, o dedo maimi\u00f1o \u00e9 o que m\u00e1is forte aperta sobre a empu\u00f1adura, polo que un amputado do dedo maimi\u00f1o non pod\u00eda empu\u00f1ar a s\u00faa espada correctamente e estaba en desvantaxe na batalla."}
{"id": "80776", "revid": "56817", "url": "https://gl.wikipedia.org/wiki?curid=80776", "title": "Navarrete", "text": "Navarrete \u00e9 un concello situado na comunidade aut\u00f3noma da Rioxa (Espa\u00f1a), a 11 quil\u00f3metros da capital, Logro\u00f1o. Ten 2.722 habitantes, unha superficie de 28,49\u00a0km\u00b2 e unha densidade de 95,54 hab/km\u00b2."}
{"id": "80778", "revid": "1093", "url": "https://gl.wikipedia.org/wiki?curid=80778", "title": "Yubitsume", "text": ""}
{"id": "80779", "revid": "55821", "url": "https://gl.wikipedia.org/wiki?curid=80779", "title": "San Xos\u00e9, Pontevedra", "text": "San Xos\u00e9 \u00e9 unha parroquia do concello de Pontevedra. Consta de tres lugares: Mollavao, A Ruibal e San Brais.\nAt\u00f3pase no sur-suroeste do casco urbano de Pontevedra. Est\u00e1 limitado ao norte pola avenida de Augusto Garc\u00eda S\u00e1nchez e polo r\u00edo dos Gafos. Ao sur pola autov\u00eda PO-10. Ao leste pola r\u00faa do Alcalde Hevia. E ao oeste pola Avenida de Mar\u00edn.\nHistoria.\nO pazo de Campolongo, situado onde hoxe se atopa a r\u00faa Iglesias Vilarelle, trasladouse \u00e1 Casa de Campo de Madrid a mediados do s\u00e9culo XX. Nos terreos do conde de Leis creouse un campo de f\u00fatbol, mais en 1918 constru\u00eduse o cuartel de artillar\u00eda de Campolongo, desmantelado a comezos do s\u00e9culo XXI para constru\u00edr o complexo administrativo de Campolongo, que alberga a delegaci\u00f3n da Xunta de Galicia, a Axencia Tributaria e varios edificios residenciais.\nAta a d\u00e9cada de 1950 o barrio albergaba a estaci\u00f3n de ferrocarril da cidade onde hoxe est\u00e1 a praza de Galicia. \u00d3 mudarse esta, e coa construci\u00f3n do complexo militar de Pontevedra neste barrio, impulsouse a construci\u00f3n do Pol\u00edgono de Campolongo cun parque central, a igrexa de San Xos\u00e9 e o CEIP Campolongo. Hoxe, o sur da parroquia est\u00e1 ocupada por urbanizaci\u00f3ns de vivendas unifamiliares.\nO barrio de San Brais, cunha capela dedicada a este santo, foi e segue sendo unha aldea grande. A capela do mesmo nome foi constru\u00edda cara aos s\u00e9culos XVIII-XIX. Nos anos 90, San Brais cambiou de aspecto merc\u00e9 \u00e1 urbanizaci\u00f3n de chal\u00e9s na s\u00faa parte baixa, e \u00e1 construci\u00f3n dun hipermercado na parte alta.\nMollavao era o barrio mari\u00f1eiro da parroquia, \u00e1 beira dos r\u00edos L\u00e9rez e Gafos. A partir dos anos 50 a s\u00faa fachada mar\u00edtima mudou coa construci\u00f3n da autov\u00eda Mar\u00edn-Pontevedra pola costa. Cara \u00e1 d\u00e9cada de 1970 as casas mari\u00f1eiras demol\u00e9ronse, e constru\u00edronse altos edificios. Na d\u00e9cada de 1980 o barrio viuse partido pola construci\u00f3n da AP-9."}
{"id": "80781", "revid": "1131", "url": "https://gl.wikipedia.org/wiki?curid=80781", "title": "El Barco de \u00c1vila", "text": "El Barco de \u00c1vila \u00e9 unha localidade pertencente \u00e1 provincia de \u00c1vila, en Castela e Le\u00f3n, Espa\u00f1a. Pertence ao partido xudicial de Piedrah\u00edta (IV de \u00c1vila). Est\u00e1 a unha altitude de 1009 m, ten unha extensi\u00f3n de 12\u00a0km\u00b2 e pos\u00fae unha poboaci\u00f3n de 2.588 habitantes (INE 2007)\nSituaci\u00f3n.\nEst\u00e1 situado no l\u00edmite das provincias de Salamanca, C\u00e1ceres e \u00c1vila, ao suroeste desta, sendo cabeza natural da comarca formada polos Vales do Tormes e do Aravalle, m\u00e1is co\u00f1ecida como Comarca del Barco de \u00c1vila-Piedrah\u00edta.\nAo acharse nas inmediaci\u00f3ns da Serra de Gredos, o seu clima \u00e9 continental alpino, con invernos fr\u00edos e ver\u00e1ns suaves."}
{"id": "80782", "revid": "56817", "url": "https://gl.wikipedia.org/wiki?curid=80782", "title": "Arnego", "text": "O top\u00f3nimo galego Arnego poder\u00edan proceder da ra\u00edz preindoeuropea *\"arn\", que vir\u00eda indicando a situaci\u00f3n da poboaci\u00f3n nun val ou depresi\u00f3n, ao igual que outros como Arnoia, Arnela ou Arnois. Pode referirse a:"}
{"id": "80791", "revid": "197", "url": "https://gl.wikipedia.org/wiki?curid=80791", "title": "Denominaci\u00f3n de orixe", "text": "Denominaci\u00f3n de orixe (D.O. ou D.O.C., en Francia \"Appellation d'Orixine Contr\u00f4l\u00e9e\", AOC) \u00e9 un tipo de indicaci\u00f3n xeogr\u00e1fica aplicada a un produto agr\u00edcola ou alimenticio cuxa calidade ou caracter\u00edsticas d\u00e9bense fundamental e exclusivamente ao medio xeogr\u00e1fico no que se produce, transforma e elabora.\nNoutras palabras, \u00e9 unha cualificaci\u00f3n que se emprega para protexer legalmente certos alimentos que se producen nunha zona determinada, contra produtores doutras zonas que quixesen aproveitar o bo nome que crearon os orixinais, nun longo tempo de elaboraci\u00f3n ou cultivo.\nOs produtores que se acollen \u00e1 denominaci\u00f3n de orixe, comprom\u00e9tense a manter a calidade o m\u00e1is alta posible e a manter tam\u00e9n certos usos tradicionais na produci\u00f3n, por exemplo, no caso do vi\u00f1o, en certas zonas es\u00edxese utilizar a uva tradicional da zona. As\u00ed mesmo, adoita existir un organismo p\u00fablico regulador da denominaci\u00f3n de orixe, que autoriza exhibir o distintivo aos produtores da zona que cumpren as regras.\nA ventaxe fundamental da denominaci\u00f3n de orixe \u00e9 que garante ao consumidor un nivel de calidade m\u00e1is ou menos constante e unhas caracter\u00edsticas espec\u00edficas. A cambio, os produtores obte\u00f1en unha protecci\u00f3n legal contra a produci\u00f3n ou elaboraci\u00f3n de tales produtos noutras zonas, a\u00ednda que se utilicen os mesmos ingredientes e procedementos, que lles permite influ\u00edr sobre o prezo final destes. Tam\u00e9n se sinala que esta figura fomenta a organizaci\u00f3n do sector produtivo e facilita o acceso de produtores a mercados nacionais e internacionais.\nNa actualidade existen 27 produtos galegos clasificados como denominaci\u00f3n de orixe protexida."}
{"id": "80792", "revid": "1576", "url": "https://gl.wikipedia.org/wiki?curid=80792", "title": "Santander, Cantabria", "text": ""}
{"id": "80795", "revid": "98629", "url": "https://gl.wikipedia.org/wiki?curid=80795", "title": "Pierre Puvis de Chavannes", "text": "Pierre C\u00e9cile Puvis de Chavannes, nado en Li\u00f3n o 14 de decembro de 1824 e finado en Par\u00eds o 24 de outubro de 1898, foi un pintor simbolista franc\u00e9s.\nTraxectoria.\nLogo de estudar na \u00c9cole polytechnique (Escola Polit\u00e9cnica), pasou unha tempada rn Italia. Decidiu consagrarse \u00e1 pintura ao estudar a obra de Eug\u00e8ne Delacroix e de Thomas Couture. Ao principio da s\u00faa actividade art\u00edstica expuxo no Sal\u00f3n de 1850, pero posteriormente tivo problemas para continuar fac\u00e9ndoo.\nEntre 1854 e 1855, Puvis de Chavannes realizou frescos e pinturas murais en Amiens e m\u00e1is no Pante\u00f3n de Par\u00eds. As s\u00faas obras, nas que son frecuentes as pinturas murais, son propias do movemento simbolista pict\u00f3rico.\nEn Montmartre tivo relaci\u00f3ns cunha das s\u00faas modelos, Suzanne Valadon, quen, pasado o tempo, se converter\u00eda nunha das artistas m\u00e1is importantrs da s\u00faa \u00e9poca.\nEn 1890, foi un dos fundadores da Soci\u00e9t\u00e9 Nationale des Beaux-Arts (Sociedade Nacional das Belas Artes), da cal m\u00e1is tarde ser\u00eda presidente, e que tempo despois por\u00eda o seu nome a uns premios, primeiro outorgados no \"Mus\u00e9e d'art moderne du Trocadero\" (Museo de arte moderna do Trocadero) e logo no Grand Palais des Champs-\u00c9lys\u00e9es (Campos Elisios)."}
{"id": "80796", "revid": "98629", "url": "https://gl.wikipedia.org/wiki?curid=80796", "title": "Bodonal de la Sierra", "text": "Bodonal de la Sierra \u00e9 unha pequena localidade situada ao sur da provincia de Badaxoz asentada nun val nos contrafortes da serra de Tentudia. Tr\u00e1tase dunha t\u00edpica vila pequena (algo m\u00e1is de 1000 habitantes), cunha superficie de 68\u00a0km\u00b2, rodeada de oliveiras e aci\u00f1eiras. De feito \u00e1chase dentro do maior bosque arborado existente en Espa\u00f1a que se estende polas provincias de Badaxoz, Huelva e Sevilla.\nCunha denominaci\u00f3n proveniente con case toda seguridade do \u00e1rabe ('al' significa abundancia) nos seus arredores hai vestixios arqueol\u00f3xicos probablemente celtas (Castrej\u00f3n) que se atopan por determinar arqueoloxicamente.\nDe Bodonal son famosas as s\u00faas festas como a Candelaria (2 de febreiro) na que os alde\u00e1ns fan diversas candeas polas r\u00faas da vila durante a noite e \u00e1 luz e calor das cales comen e beben; San Isidro (15 de maio) excepcional romar\u00eda que se celebra nos arredores nunha devesa de aci\u00f1eiras onde se degustan pratos t\u00edpicos, c\u00e1ntase e b\u00e1ilase, e Virxe de Flores (8 de setembro) onde os \"bonalejos\" e visitantes gozan de varios d\u00edas de capeas na tarde e verbenas populares na noite.\nOs produtos t\u00edpicos da zona son o porco ib\u00e9rico (est\u00e1 na terra do mesmo), o queixo de cabra que artesanalmente se seguen facendo nalgunhas casas, e vi\u00f1os de pitarra que se conseguen de pobos veci\u00f1os."}
{"id": "80806", "revid": "22570", "url": "https://gl.wikipedia.org/wiki?curid=80806", "title": "Pico da Neblina", "text": "O Pico da Neblina \u00e9 unha monta\u00f1a que cont\u00e9n a cima m\u00e1is elevada do Brasil, cunha altitude sobre o nivel do mar de 2.994 m.\nEn tempos pasados o seu cume foi medido como de 3.014 m, mais medici\u00f3ns efectuadas en ano recente (2004) aseguran que a s\u00faa altura \u00e9 de 2.993,78 m.\nSituaci\u00f3n.\nA monta\u00f1a est\u00e1 situada no noroeste do pa\u00eds, na fronteira con Venezuela, e xusto a cara setentrional enc\u00f3ntrase de feito dentro deste \u00faltimo pa\u00eds. Forma parte do sistema monta\u00f1oso do Macizo da G\u00fciana, e do estado do Amazonas.\nProtecci\u00f3n ambiental.\nA parte norte forma parte do Parque Nacional de la Serran\u00eda de la Neblina venezolano, mentres a zona meridional est\u00e1 so xurisdici\u00f3n brasileira e est\u00e1 inclu\u00edda dentro do Parque Nacional Pico da Neblina. Ambos os dous parques e outras zonas protexidas pr\u00f3ximas forman unha \u00e1rea de m\u00e1is de 80.000 km\u00b2, probabelmente a maior superficie protexida do mundo nunha selva tropical.\nEscalada.\nO pico foi escalado por primeira vez en 1965, por parte dun destacamento do ex\u00e9rcito brasileiro. Sobre a cima est\u00e1 colocado un cartel que lembra que \u00e9 o sitio m\u00e1is alto do Brasil. Membros do ex\u00e9rcito mudan cada ano unha bandeira brasileira que al\u00ed ondea.\nA ruta de acceso m\u00e1is doada, parte desde S\u00e3o Gabriel da Cachoeira ao r\u00edo Iazinho por estrada, e segue logo por v\u00eda fluvial polo mesmo Iazinho, despois polo r\u00edo Ia, o r\u00edo Cabura\u00ed e o r\u00edo Tucano, dende a\u00ed por verea a trav\u00e9s da selva polos campos Tucano, Bebedouro Novo e Garimpo do Tucano, para por fin acometer a escalada final."}
{"id": "80807", "revid": "45576", "url": "https://gl.wikipedia.org/wiki?curid=80807", "title": "Faro de Punta Atalaia", "text": "O faro de Punta Atalaia \u00e9 un faro situado na costa cant\u00e1brica galega. Sit\u00faase na punta Atalaia na costa de San Cibrao, parroquia de Lieiro, no concello de Cervo.\nA s\u00faa aprobaci\u00f3n data do 23 de xullo de 1861, non empezando a operar ata case tres anos despois, o 30 de maio de 1864, dentro de 'Plan general para el alumbrado mar\u00edtimo de las costas y puertos de Espa\u00f1a', acadando a s\u00faa luz as nove millas e prestando servizo \u00f3 porto, daquela con tr\u00e1fico das f\u00e1bricas de Sargadelos. Foi constru\u00eddo en forma cuadrangular, cunha torre de pedra tronco-c\u00f3nica que mira \u00f3 norte, elev\u00e1ndose 37 m. sobre o nivel do mar. No ano 1927, a antiga torre foi substitu\u00edda por unha de metal, e a lanterna por outra cil\u00edndrica de 1,8 m de di\u00e1metro. Dous anos despois, a instalaci\u00f3n dun gas\u00f3xeno permitiu acadar as 12 millas, e no 1953 electrificouse.\nNo presente, e a ra\u00edz da instalaci\u00f3n da f\u00e1brica de alumina-aluminio, foi constru\u00eddo un novo faro no ano 1979, situado a beira do anterior, en formig\u00f3n, el\u00e9vandose 94 metros sobre o nivel do mar e cun un alcance de 20 millas.\nDesde 1993 depende da Autoridade Portuaria de Ferrol-San Cibrao. Desde 2008 \u00e9 supervisado de xeito remoto."}
{"id": "80811", "revid": "17467", "url": "https://gl.wikipedia.org/wiki?curid=80811", "title": "Lagarto, saurio", "text": ""}
{"id": "80825", "revid": "6279", "url": "https://gl.wikipedia.org/wiki?curid=80825", "title": "Nerva (hom\u00f3nimos)", "text": "Co termo Nerva podemos referirnos a:"}
{"id": "80828", "revid": "10599", "url": "https://gl.wikipedia.org/wiki?curid=80828", "title": "Sahag\u00fan (hom\u00f3nimos)", "text": "Sahag\u00fan pode referirse a:"}
{"id": "80829", "revid": "1093", "url": "https://gl.wikipedia.org/wiki?curid=80829", "title": "Fontesnovas", "text": ""}
{"id": "80833", "revid": "55340", "url": "https://gl.wikipedia.org/wiki?curid=80833", "title": "Queixo manchego", "text": "O queixo manchego \u00e9 un queixo espa\u00f1ol elaborado con leite de ovella e protexido por unha denominaci\u00f3n de orixe na zona hist\u00f3rica da Mancha. Ten reco\u00f1ecida a DOP a nivel europeo polo Regulamento (CE) 1107/96 da Comisi\u00f3n Europea. En 2007 prop\u00faxose modificar o prego de condici\u00f3ns da denominaci\u00f3n de orixe.\nZona xeogr\u00e1fica.\nA superficie amparada pola denominaci\u00f3n de orixe \u00abQueixo Manchego\u00bb \u00e9 de 4.419.763 hect\u00e1reas, nunha serie de municipios que abarcan parte das provincias de Albacete (21,66% da comarca), Cidade Real (33,16%), Cuenca (22,13%) e Toledo (23,05%), que constit\u00faen a comarca da Mancha.\nHistoria.\nDende tempos moi remotos os habitantes de Mancha adic\u00e1banse ao pastoreo e \u00e1 elaboraci\u00f3n de queixo, tal como fixeron todas as poboaci\u00f3ns primitivas. Proba diso son os restos de cuncas, vasillas perforadas, queixeiras e outros utensilios que se atopan nos museos das catro provincias manchegas.\nO queixo manchego aparece nalgunhas citas de documentos hist\u00f3ricos e literarios; as\u00ed, no \u00abQuixote\u00bb de Cervantes, venc\u00e9llase claramente o queixo coa Mancha. En 1878, na obra de Francisco Balaguer e Primo titulada \u00abExplotaci\u00f3n e fabricaci\u00f3n dos leites, manteigas e queixos de diferentes clases\u00bb, nun dos seus cap\u00edtulos dedicado aos \u00abprincipais queixos espa\u00f1ois\u00bb, fai referencia en primeiro lugar ao queixo manchego. En 1892, no \u00abDicionario Xeral da coci\u00f1a\u00bb, de Anxo Muro, relaciona os queixos espa\u00f1ois de leite de ovella co manchego. O mesmo autor fala do queixo manchego en \"El Practic\u00f3n\", tratado completo de coci\u00f1a, publicado no ano 1898. En 1909 o libro de Buenaventura Arag\u00f3 denominado \"Fabricaci\u00f3n de quesos y mantecas de todas las clases\", cita nunha das s\u00faas p\u00e1xinas o queixo manchego, aparecendo tam\u00e9n na \"Gu\u00eda del buen comer espa\u00f1ol\", de Dionisio P\u00e9rez, publicado no ano 1929.\nEsta denominaci\u00f3n foi reco\u00f1ecida con car\u00e1cter provisional pola Orde de 2 de xullo de 1982 do Ministerio de Agricultura, Pesca e Alimentaci\u00f3n. Foi reco\u00f1ecida como DOP polo Regulamento (CE) n.\u00ba 1107/96 da Comisi\u00f3n Europea. Actualmente (2007-2008) est\u00e1 en fase de modificaci\u00f3n dalg\u00fans extremos do prego de condici\u00f3ns da denominaci\u00f3n de orixe.\nElaboraci\u00f3n.\nO leite para a elaboraci\u00f3n deste queixo debe proceder, exclusivamente, de ovella de raza manchega, ovella adaptada \u00e1 explotaci\u00f3n do pastoreo en zonas \u00e1ridas. Esta raza expl\u00f3tase en pastoreo ao longo de todo o ano, aproveitando os recursos naturais; en curral \u00e9 axudada con raci\u00f3n de concentrados, feos e subprodutos. O proceso de elaboraci\u00f3n do queixo manchego componse das seguintes fases:\n1. Muxidura e refrixeraci\u00f3n do leite. Proc\u00e9dese a extraer o leite dos ubres das ovellas manchegas de forma manual ou mec\u00e1nica e, logo de filtralo, depos\u00edtase en tanques de refrixeraci\u00f3n para baixar a s\u00faa temperatura ata 4\u00a0\u00b0C.\n2. Coagulaci\u00f3n e corte da callada. O leite trasl\u00e1dase \u00e1s cubas de callar, onde se coagula utilizando callo natural. Para este proceso, o leite qu\u00e9ntase a 30\u00a0\u00b0C e mantense a esta temperatura durante 45 minutos. A callada obtida som\u00e9tese a cortes sucesivos ata conseguir pequenos grans similares aos de arroz.\n3. Extracci\u00f3n do soro. Ax\u00edtase a masa e requ\u00e9ntase de forma paulatina ata alcanzar 37\u00a0\u00b0C, con obxecto de facilitar a eliminaci\u00f3n da parte l\u00edquida ou soro.\n4. Moldeamento. A callada obtida introd\u00facese en moldes cil\u00edndricos que disp\u00f3n de relevos para se imprimiren nas caras planas do queixo.\n5. Identificaci\u00f3n da peza coa placa de case\u00edna, numerada e seriada, que identifica cada peza individualmente.\n6. Prensadura. Logo de estar a callada nos moldes, som\u00e9tese a presadura para facilitar a eliminaci\u00f3n do soro do interior da masa.\n7. Volteadura. Tras un per\u00edodo de tempo en prensa extr\u00e1ese a callada do molde e, invertendo a posici\u00f3n das caras planas do cilindro, v\u00f3lvese introducir nel para sometela a un novo proceso de prensadura.\n8. Salgadura. O proceso seguinte \u00e9 a salgadura por inmersi\u00f3n. Util\u00edzase o cloruro s\u00f3dico e a duraci\u00f3n oscila entre 24 e 48 horas.\n9. Secado e maduraci\u00f3n. As pezas permanecen en lugares coa humidade adecuada para eliminar o exceso de auga. A continuaci\u00f3n introd\u00facense en c\u00e1maras, con temperatura e humidade controlada, para facilitar a correcta maduraci\u00f3n do queixo.\nA maduraci\u00f3n dos queixos ten unha duraci\u00f3n non inferior a 30 d\u00edas para queixos inferiores a 1,5 Kg e 60 d\u00edas para pesos superiores, contados a partir da data do moldeamento, aplic\u00e1ndose durante este per\u00edodo as pr\u00e1cticas de volteadura e limpeza necesarias ata que o queixo alcance as s\u00faas caracter\u00edsticas peculiares.\nCaracter\u00edsticas.\n\u00c9 un queixo de pasta prensada elaborado con leite de ovella da raza manchega, cunha maduraci\u00f3n m\u00ednima de 30 d\u00edas, para queixos con peso igual ou inferior a 1,5 quilos e de 60 d\u00edas, para o resto de formatos, e m\u00e1xima de dous anos.\nTen forma de cilindro con caras sensiblemente planas, dunha altura m\u00e1xima de 12 cent\u00edmetros e di\u00e1metro m\u00e1ximo de 22\u00a0cm. Cada peza pesar\u00e1 como m\u00ednimo 400 gramos e como m\u00e1ximo 4 quilos. O extracto seco \u00e9 m\u00ednimo de 55%, mentres que a materia graxa \u00e9 dun m\u00ednimo do 50% sobre extracto seco, sendo a prote\u00edna total, novamente sobre extracto seco, dun m\u00ednimo de 30%.\nEn canto \u00e1s caracter\u00edsticas organol\u00e9pticas, cabe sinalar que a s\u00faa codia \u00e9 dura, de cor amarela p\u00e1lida ou verdosa-anegrada, e debe observarse a presenza das impresi\u00f3ns dos moldes na superficie lateral e nas caras planas. A pasta que forma o queixo debe ter un aspecto homox\u00e9neo, de cor variable desde o branco ata o marfil-amarelado. O corte debe presentar ollos pequenos e desigualmente repartidos por toda a superficie, e pode, en ocasi\u00f3ns, carecer deles. A textura \u00e9 de elasticidade baixa, con sensaci\u00f3n manteigosa e algo fari\u00f1enta, que pode ser granulosa nos moi maduros. Desprende cheiro l\u00e1ctico, acidificado intenso e persistente, que evoluciona a matices picantes nos m\u00e1is curados con persistencia global longa. En canto ao sabor, \u00e9 lixeiramente \u00e1cido, forte e saboroso, que se transforma en picante en queixos moi curados. Gusto residual agradable e peculiar, que lle confire o leite de ovella manchega.\nNas etiquetas figurar\u00e1 obrigatoriamente a menci\u00f3n \"Denominaci\u00f3n de Orixe Queixo Manchego\". No caso de que o queixo estea elaborado con leite cru (non pasteurizado) poder\u00e1 facer constar esta circunstancia na etiquetaxe coa lenda \u00abArtes\u00e1n\u00bb. O produto destinado ao consumo ir\u00e1 provisto de contraetiquetas numeradas e expedidas polo Consello Regulador, que ser\u00e1n colocadas na industria inscrita e sempre de forma que non permita unha nova utilizaci\u00f3n das mesmas. Ademais, cada peza de queixo manchego nunha das s\u00faas caras levar\u00e1 unha placa de case\u00edna numerada e seriada, que se coloca na fase de moldeadmento e prensadura das pezas.\nGastronom\u00eda.\nO queixo manchego pode inclu\u00edrse nunha t\u00e1boa de queixos, formar parte de ensaladas, en tapas ou acompa\u00f1ado con marmelo ou froitos secos. O vello \u00fasase para rellar ou cortado en cubos, cuberto de ovo batido e pan mo\u00eddo e despois frito. Casa ben con vi\u00f1o tinto ou un vi\u00f1o propio da mesma rexi\u00f3n, como o Denominaci\u00f3n de Orixe A Mancha. \u00c9 o queixo espa\u00f1ol m\u00e1is famoso e comercializado f\u00f3ra de Espa\u00f1a."}
{"id": "80834", "revid": "1093", "url": "https://gl.wikipedia.org/wiki?curid=80834", "title": "Fontesnovas-Fuentesnuevas, Ponferrada", "text": ""}
{"id": "80836", "revid": "1131", "url": "https://gl.wikipedia.org/wiki?curid=80836", "title": "Silv\u00e1n", "text": "O top\u00f3nimo galego Silv\u00e1n pode referirse a:"}
{"id": "80838", "revid": "1308", "url": "https://gl.wikipedia.org/wiki?curid=80838", "title": "DOP", "text": ""}
{"id": "80844", "revid": "5749", "url": "https://gl.wikipedia.org/wiki?curid=80844", "title": "Queixo de San Sim\u00f3n da Costa", "text": ""}
{"id": "80848", "revid": "839", "url": "https://gl.wikipedia.org/wiki?curid=80848", "title": "Faye Dunaway", "text": "Dorothy Faye Dunaway, nada en Bascom (Florida) o 14 de xaneiro de 1941, \u00e9 unha actriz estadounidense de cinema.\nGa\u00f1ou o \u00d3scar de mellor actriz en 1976 co filme \"Network\". Tam\u00e9n ga\u00f1ou un Premio BAFTA o 1967 polos filmes \"Bonnie e Clyde\" e \"Hurry Sundown\" Emmy polo filme \"Columbo: It's All in the Game\", de 1994."}
{"id": "80849", "revid": "5312", "url": "https://gl.wikipedia.org/wiki?curid=80849", "title": "Ditadura do proletariado", "text": "Ditadura do proletariado \u00e9 un termo empregado e postulado polo marxismo para referirse \u00f3 estado de transici\u00f3n revolucionaria entre o capitalismo e a sociedade comunista. O termo non se refire a unha concentraci\u00f3n de poder nun ditador, sen\u00f3n a unha situaci\u00f3n na que o proletariado ten o poder e substit\u00fae o sistema pol\u00edtico controlado pola burgues\u00eda (ditadura da burgues\u00eda). Esta etapa de transici\u00f3n \u00e9 denominada tam\u00e9n por moitos marxistas como socialismo.\nHistoria e caracter\u00edsticas.\nDe acordo ao marxismo, a existencia mesma de calquera tipo de estado implica a ditadura dunha clase social sobre outra. De acordo a Karl Marx, no r\u00e9xime capitalista, ata nas maiores condici\u00f3ns de democracia burguesa, existe unha ditadura da burgues\u00eda, en detrimento dos traballadores e do conxunto do pobo.\nMarx postula a necesidade dunha revoluci\u00f3n na cal o proletariado establ\u00e9zase como clase dominante, para disolverse paulatinamente como tal, na transici\u00f3n cara a unha sociedade sen clases. A ditadura do proletariado ser\u00eda a etapa inmediatamente posterior \u00e1 toma do poder por parte da clase obreira, na que se crea un Estado obreiro, o cal, como todo estado, ser\u00eda unha ditadura dunha clase sobre outra (neste caso, das clases traballadoras sobre a burgues\u00eda).\nEn palabras de Lenin: \u00abMarx puxo de relevo [...] que aos oprimidos se lles autorizase para decidir unha vez cada varios anos \u00a1que membros da clase opresora han de representalos e esmagalos no parlamento!\nPero, partindo desta democracia capitalista -inevitablemente estreita, que repudia baixo corda aos pobres e que \u00e9, xa que logo, unha democracia mentireira- [...] o desenvolvemento cara o comunismo pasa a trav\u00e9s da ditadura do proletariado, e non pode ser doutro xeito, porque o proletariado \u00e9 o \u00fanico que pode, e s\u00f3 por este cami\u00f1o, romper a resistencia dos explotadores capitalistas.\nPero a ditadura do proletariado, \u00e9 dicir, a organizaci\u00f3n da vangarda dos oprimidos en clase dominante para esmagar aos opresores, non pode conducir tan s\u00f3 \u00e1 simple ampliaci\u00f3n da democracia. \u00c1 vez coa enorme ampliaci\u00f3n do democratismo, que por primeira vez conv\u00e9rtese en democracia para os pobres, nun democratismo para o pobo, e non un democratismo para os sacos de di\u00f1eiro, a ditadura do proletariado implica unha serie de restrici\u00f3ns postas \u00e1 liberdade dos opresores, dos explotadores, dos capitalistas. Debemos reprimir a estes, para liberar \u00e1 humanidade da escravitude asalariada, hai que vencer pola forza a s\u00faa resistencia, e \u00e9 evidente que al\u00ed onde hai represi\u00f3n, onde hai violencia, non hai liberdade nin hai democracia.\nEngels expresaba isto na carta a Bebel, ao dicir que \"mentres o proletariado \"necesite\" a\u00ednda do Estado, non o necesitar\u00e1 en interese da liberdade, sen\u00f3n para someter aos seus adversarios, e axi\u00f1a que como poida falarse de liberdade, o Estado como tal deixar\u00e1 de existir.\"\nDemocracia para a maior\u00eda do pobo e represi\u00f3n pola forza, \u00e9 dicir, exclusi\u00f3n da democracia, para os explotadores, para os opresores do pobo: vela\u00ed a modificaci\u00f3n que sufrir\u00e1 a democracia na 'transici\u00f3n' do capitalismo ao comunismo.\u00bb\n\u00c9 importante diferenciar d\u00faas etapas na historia da concepci\u00f3n da ditadura do proletariado. Inicialmente, Marx e Friedrich Engels s\u00f3 falaban da toma do poder estatal por parte da clase traballadora; con todo, tras a experiencia da Comuna de Par\u00eds, conclu\u00edron que para exercer a Ditadura do Proletariado, a clase obreira non pod\u00eda simplemente encher as estruturas estatais existentes, sen\u00f3n que deb\u00eda proceder a destru\u00edr o estado burgu\u00e9s e p\u00f3r en p\u00e9 un estado obreiro baseado na organizaci\u00f3n colectiva (Comunas ou Consellos, en ruso \"Soviets\") da clase obreira."}
{"id": "80853", "revid": "23204", "url": "https://gl.wikipedia.org/wiki?curid=80853", "title": "Fao", "text": "O top\u00f3nimo Fao pode referirse a:\nAmais, as siglas FAO poden referirse a:"}
{"id": "80856", "revid": "5312", "url": "https://gl.wikipedia.org/wiki?curid=80856", "title": "Queixo de Cabrales", "text": "O queixo de Cabrales \u00e9 un queixo de tipo azul que se elabora no Principado de Asturias (Espa\u00f1a) a partir do leite de vaca, cabra e ovella. \u00c9 caracter\u00edstico do concello de Cabrales e algunhas localidades de Pe\u00f1amellera Alta.\nElaboraci\u00f3n.\nO queixo de Cabrales elab\u00f3rase co leite de d\u00faas muxiduras, a de pola ma\u00f1\u00e1 e a da noite. Cando o leite adquire a temperatura axeitada eng\u00e1deselle o callo, que pode ser obtido tanto dun xeito artesanal como a partir de preparados industriais. Non se emprega unha gran cantidade de ra\u00edz a fin de que o proceso te\u00f1a lugar lentamente. O leite \u00e9 mantido na coci\u00f1a para que se conserve a unha temperatura t\u00e9peda. \u00c1 ma\u00f1\u00e1 seguinte, cando se formou a callada, r\u00f3mpese cun culler\u00f3n e d\u00e9ixase repousar durante unhas horas, para quitarlle o soro m\u00e1is tarde. A pasta resultante p\u00e1sase a uns moldes cil\u00edndricos sen prensar. Estes moldes \u00e9nchense por riba da s\u00faa cabida, coro\u00e1ndoos cun cono de callada. Os moldes mant\u00e9\u00f1ense sobre t\u00e1boas de madeira na coci\u00f1a para que a calor axude a secar a callada durante varios d\u00edas. Unha vez sacados do molde, s\u00e1lgase o queixo por unha cara e pasados uns d\u00edas pola contraria.\nO proceso de maduraci\u00f3n l\u00e9vase a cabo nas covas naturais que hai nos Picos de Europa. Nestas covas, a humidade relativa \u00e9 do 90% e a temperatura oscila entre 8\u00ba e 12\u00a0\u00b0C. Nestas condici\u00f3ns desenv\u00f3lvense no queixo mofos do tipo \"Penicillium\", o que lle d\u00e1 as s\u00faas caracter\u00edsticas cores azul e verde. Este proceso adoita durar entre dous e catro meses, durante os cales o artes\u00e1n cambia a posici\u00f3n das pezas co obxecto de que sazone cada unha das caras. Durante este tempo os queixos cubr\u00edanse con follas de pradairo humedecidas (por raz\u00f3ns de hixiene xa non se fai as\u00ed). O produto final acada un peso que vai dende os dous aos cinco quilos.\nCaracter\u00edsticas.\nO queixo apenas presenta codia, xa que ten unha superficie de forma untuosa e branda semellante \u00e1 do interior. Cando est\u00e1 maduro ten unha cor verde-azulada e a masa \u00e9 cremosa, cun forte cheiro. O queixo ser\u00e1 m\u00e1is ou menos amarelo canta maior sexa a cantidade de leite de vaca que se utilizou, a\u00ednda que polo xeral presenta un ton m\u00e1is ben branco.\nDende 1981 os elaboradores do queixo est\u00e1n sometidos ao Regulamento da Denominaci\u00f3n de Orixe do Queixo Cabrales, tendo que axustarse a uns procedementos como usar s\u00f3 leite aut\u00f3ctono ou seguir t\u00e9cnicas artesanais na elaboraci\u00f3n.\nO derradeiro domingo de agosto cel\u00e9brase en Arenas de Cabrales o Certame do queixo Cabrales.\nProdutores.\nOs produtores de \"Queixo de Cabrales\" son (en orde alfab\u00e9tica):"}
{"id": "80858", "revid": "1308", "url": "https://gl.wikipedia.org/wiki?curid=80858", "title": "Queixo de Cabrais", "text": ""}
{"id": "80860", "revid": "56817", "url": "https://gl.wikipedia.org/wiki?curid=80860", "title": "-990", "text": "Outros.\nHistoria ano a ano"}
{"id": "80861", "revid": "56817", "url": "https://gl.wikipedia.org/wiki?curid=80861", "title": "Queixo quark", "text": "O quark tr\u00e1tase dun queixo branco fresco moi empregado na coci\u00f1a alem\u00e1 (\"Wei\u00dfk\u00e4se\" en Baviera) e na coci\u00f1a de Austria (\"Topfen\"). \u00c9 un queixo batido, de textura untuosa e branca, de aroma fresco e sabor lixeiramente acedo, empregado na elaboraci\u00f3n dalgunhas salsas. Elab\u00f3rase con leite de vaca e ten un contido mediano de calor\u00edas (por exemplo 80 gramos achegan entre 38 e 91 calor\u00edas segundo a variedade)."}
{"id": "80879", "revid": "5312", "url": "https://gl.wikipedia.org/wiki?curid=80879", "title": "Queixo relado", "text": "Denom\u00ednase queixo relado (en italiano: \"formaggio gratugiatto\") ao produto que se obt\u00e9n a partir do relado dun queixo xeralmente graxo e de consistencia dura por ser de baixa humidade, a\u00ednda que isto non \u00e9 dabondo para un bo queixo relado, tam\u00e9n debe posu\u00edr un notorio sabor e aroma (xeralmente algo picante) como o reggiano, o reggianito ou o parmesano. Pode ser mercado xa relado de f\u00e1brica e debidamente empaquetado ou pode facerse de forma caseira val\u00e9ndose dun relador. Nalgunhas ocasi\u00f3ns elab\u00f3rase o queixo relado co obxecto de que funda mellor e recubra en estado l\u00edquido un alimento para posteriormente ser gratinado, este proceso proporciona un aspecto atractivo ao alimento.\nQueixos relados.\nAd\u00f3intanse empregar diferentes queixos relados, case todos eles empregados polo seu grande aroma e sabor: \nHoxe en d\u00eda comercial\u00edzase xa relado en envases de pl\u00e1stico selados e non resulta dif\u00edcil atopalos en calquera supermercado de Europa ou Am\u00e9rica, situados por regra xeral na zona dos produtos l\u00e1cteos. Estes queixos relados adoitan estar elaborados de queixo procesado (especialmente aqueles que son indicados para fundir, ou para gratinar). Nalgunhas ocasi\u00f3ns inx\u00e9ctase alg\u00fan gas inerte de conservaci\u00f3n (nitr\u00f3xeno) que permite mellorar a s\u00faa conservaci\u00f3n. Na maior\u00eda dos casos tr\u00e1tase dunha bolsa zip (autopechado), que facilita que, unha vez aberta, quede pechada e poida abrirse de novo garantindo a boa conervaci\u00f3n do produto. Nalg\u00fans casos o queixo relado empr\u00e9gase para dar unha decoraci\u00f3n final a un prato.\nUsos.\n\u00c9 un ingrediente moi empregado nas coci\u00f1as internacionais de todo o mundo. P\u00f3dese ver como se asocia por regra xeral \u00e1 coci\u00f1a italiana na que aparece tradicionalmente asociado \u00e1 Lasagna (\u00e9 a \u00faltima capa gratinada que se presenta dura e dourada aos comensais) e aos gnocchi ou ata os pratos de pasta aos que se adoita engadir parmesano ou reggiano, por regra xeral de forte aroma. O queixo relado eng\u00e1dese finalmente aos Risottos. \u00c9 un dos ingredientes hist\u00f3ricos da pizza. En lascas empr\u00e9gase na elaboraci\u00f3n de carpaccios de carne cr\u00faa cortada moi fina.\nNa coci\u00f1a francesa empr\u00e9gase para decorar sopas como a bouillabaisse. Nesta coci\u00f1a empr\u00e9gase como condimento ou como decoraci\u00f3n final mentres se emplatan e decoran os pratos. Empr\u00e9gase igualmente na elaboraci\u00f3n de salsas, como a salsa Mornay. Nalgunhas ocasi\u00f3ns forma parte de ensaladas, como a Cheeslaw, as\u00ed como nos bitoques de verdura. Na coci\u00f1a estadounidense empr\u00e9gase frecuentemente no gratinado de diferentes verduras como poden ser: cogomelos, tomate, xam\u00f3n, esp\u00e1rragos etc. a\u00ednda que participa nas primeiras etapas de elaboraci\u00f3n de pratos como o macaroni and cheese.\nNa coci\u00f1a mexicana ad\u00f3itase empregar na elaboraci\u00f3n de diversos pratos e desta forma p\u00f3dese ver nas fajitas, as chalupas, as quesadillas, a sopa campesi\u00f1a, a sopa azteca etc.\nDebido \u00e1 gran cantidade de inmigrantes europeos no Cono Sur de Am\u00e9rica (en especial procedentes de Italia), o queixo relado empr\u00e9gase habitualmente nalg\u00fans pratos da cultura rioplatense, tanto da Gastronom\u00eda da Arxentina como igualmente da veci\u00f1a Gastronom\u00eda do Uruguai e cons\u00f3mese xeralmente co tuco aderezando principalmente as pastas e a polenta, a\u00ednda que pode aplicarse a sopas ou para realizar gratinados.\nPrecauci\u00f3ns e conservaci\u00f3n.\nAcons\u00e9llase gardar as bolsas de queixo relado mercadas no supermercado no frigor\u00edfico e unha vez abertas \u00e9 aconsellable que non pasen de 3 d\u00edas. A temperatura \u00f3ptima de conservaci\u00f3n refrixerada est\u00e1 entre 1\u00a0\u00b0C e 8\u00a0\u00b0C. Pasado este tempo p\u00f3dense modificar algunhas das caracter\u00edsticas de sabor ou cheiro do produto, a\u00ednda que \u00e9 axeitado para o consumo. Pasado este per\u00edodo \u00e9 posible que apareza balor, nese caso acons\u00e9llase que se tire toda a bolsa de queixo relado."}
{"id": "80880", "revid": "56817", "url": "https://gl.wikipedia.org/wiki?curid=80880", "title": "Cantagallo", "text": "Co top\u00f3nimo espa\u00f1ol Cantagallo, podemos referirnos a:"}
{"id": "80882", "revid": "98629", "url": "https://gl.wikipedia.org/wiki?curid=80882", "title": "Jo\u00e3o Baptista Figueiredo", "text": "Jo\u00e3o Baptista de Oliveira Figueiredo, militar (xeneral de ex\u00e9rcito) nado o 15 de xaneiro de 1918 e finado o 24 de decembro de 1999 foi o presidente do Brasil entre o 15 de marzo de 1979 e o 15 de marzo de 1985.\nTraxectoria.\nDurante o seu goberno, foi decretada a amnist\u00eda aos presos e deportados durante o r\u00e9xime militar instalado despois do golpe de 1964."}
{"id": "80883", "revid": "158", "url": "https://gl.wikipedia.org/wiki?curid=80883", "title": "Jo\u00e3o Baptista de Oliveira Figueiredo", "text": ""}
{"id": "80884", "revid": "27155", "url": "https://gl.wikipedia.org/wiki?curid=80884", "title": "Leite desnatado", "text": "O leite desnatado, descremado ou magro, \u00e9 o leite ao que se lle eliminou a graxa mediante centrifugado. Coa graxa extra\u00edda faise crema de leite (ou nata) e manteiga.\nParadoxalmente todos os leites (enteiro, semidescremado e descremado) pasan polo proceso de descremado. A cantidade de graxa que producen as vacas \u00e9 variable. Por iso, o leite descr\u00e9mase e v\u00f3lveselle engadir a graxa na s\u00faa medida xusta: descremado 0%; semidescremado 1,5-1,8%; e enteiro m\u00e1is dun 3,2%.\nCo descremado o leite pode perder \u00e1cidos graxos esenciais e vitaminas liposolubles. O sabor tam\u00e9n se adoita ver afectado. Con todo, est\u00e1 indicado para persoas que por distintas afecci\u00f3ns, non poden consumir o leite enteiro, por exemplo en casos de alto colesterol no sangue ou problemas dixestivos.\nComo curiosidade, p\u00f3dese comentar que a cantidade de graxa no leite var\u00eda moito dun mam\u00edfero a outro. O leite que cont\u00e9n m\u00e1is graxa \u00e9 o da foca de Ross, que cont\u00e9n un 68% de graxa, o que o fai tan espeso como a maionesa. O leite de camela \u00e9 o m\u00e1is lixeiro con tan s\u00f3 un 2% de l\u00edpidos."}
{"id": "80888", "revid": "6279", "url": "https://gl.wikipedia.org/wiki?curid=80888", "title": "Bot (hom\u00f3nimos)", "text": "Bot pode referirse a:"}
{"id": "80897", "revid": "8354", "url": "https://gl.wikipedia.org/wiki?curid=80897", "title": "Joop den Uyl", "text": "Johannes Marten \"Joop\" den Uyl, nado o 9 de agosto de 1919 e finado en \u00c1msterdam o 24 de decembro de1987, foi un pol\u00edtico dos Pa\u00edses Baixos, primeiro-ministro do seu pa\u00eds entre 1973 e 1977."}
{"id": "80903", "revid": "1987", "url": "https://gl.wikipedia.org/wiki?curid=80903", "title": "Larva (hom\u00f3nimos)", "text": "Larva pode referirse a:"}
{"id": "80908", "revid": "1093", "url": "https://gl.wikipedia.org/wiki?curid=80908", "title": "Alag\u00f3n, Zaragoza", "text": ""}
{"id": "80915", "revid": "23204", "url": "https://gl.wikipedia.org/wiki?curid=80915", "title": "Albaida del Aljarafe", "text": " \nAlbaida del Aljarafe \u00e9 unha localidade da provincia de Sevilla, en Andaluc\u00eda (Espa\u00f1a).\nXeograf\u00eda.\nNo ano 2005 contaba con 2.500 habitantes. A s\u00faa extensi\u00f3n \u00e9 de 11 km\u00b2 e ten unha densidade de 202 hab/km\u00b2. As s\u00faas coordenadas xeogr\u00e1ficas son 37\u00ba 25 N, 6\u00ba 10' W. At\u00f3pase situada a unha altitude de 162 metros e a 20 quil\u00f3metros da capital da provincia, Sevilla.\nHistoria.\nFoi fundada en \u00e9poca turdetana co nome de \"Kaelia\"; como \"Laelia\" foi co\u00f1ecida en \u00e9poca romana e como \"Al-Baida\" (A Branca) en \u00e9poca \u00e1rabe. Foi conquistada por Castela en 1253 e repoboada en 1302. Pasou a chamarse \"Sanl\u00facar de Albaida\" ata que tomou o nome definitivo de Albaida del Aljarafe.\nCultura.\nDentro dos dialectos do espa\u00f1ol Albaida del Aljarafe \u00e9 co\u00f1ecida por conservar a pronuncia arcaica palatal do d\u00edgrafo -ll-, que en boa parte do territorio do espa\u00f1ol europeo foi substitu\u00eddo por un fonema fricativo (ye\u00edsmo)."}
{"id": "80916", "revid": "23204", "url": "https://gl.wikipedia.org/wiki?curid=80916", "title": "Aznalc\u00e1zar", "text": "Aznalc\u00e1zar \u00e9 unha localidade da provincia de Sevilla, en Andaluc\u00eda.\nCaracter\u00edsticas.\nNo ano 2005 contaba con 3.692 habitantes. A s\u00faa extensi\u00f3n superficial \u00e9 de 450\u00a0km\u00b2 e ten unha densidade de 8,2 hab/km\u00b2. As s\u00faas coordenadas xeogr\u00e1ficas son 37\u00ba 18' N, 6\u00ba 15' W. At\u00f3pase situada a unha altitude de 66 metros e a 25 quil\u00f3metros da capital de provincia, Sevilla."}
{"id": "80917", "revid": "27249", "url": "https://gl.wikipedia.org/wiki?curid=80917", "title": "Carri\u00f3n de los C\u00e9spedes", "text": "Carri\u00f3n de los C\u00e9spedes \u00e9 unha localidade da provincia de Sevilla, Andaluc\u00eda, Espa\u00f1a. No ano 2005 contaba con 2.274 habitantes. A s\u00faa extensi\u00f3n superficial \u00e9 de 6\u00a0km\u00b2 e ten unha densidade de 379,0 hab/km\u00b2. As s\u00faas coordenadas xeogr\u00e1ficas son 37\u00ba 22' N, 6\u00ba 19' W. At\u00f3pase situada a unha altitude de 88 metros e a 36 quil\u00f3metros da capital de provincia, Sevilla."}
{"id": "80918", "revid": "85894", "url": "https://gl.wikipedia.org/wiki?curid=80918", "title": "La Puebla de los Infantes", "text": "La Puebla de los Infantes \u00e9 unha localidade da provincia de Sevilla. At\u00f3pase localizado entre a Veiga do Guadalquivir e as primeiras estibaci\u00f3ns da Serra Norte de Sevilla, a cuxo Parque Natural pertence unha pequena parte do termo. No ano 2005 contaba con 3.263 habitantes.\nA s\u00faa extensi\u00f3n superficial \u00e9 de 155\u00a0km\u00b2 e ten unha densidade de 21,1 hab/km\u00b2. At\u00f3pase situada a unha altitude de 230 metros e a 78 quil\u00f3metros da capital de provincia, Sevilla. No seu termo municipal at\u00f3pase o Encoro Jos\u00e9 Tor\u00e1n, cunha superficie de 462 hect\u00e1reas e unha capacidade de encoro de 113 hm\u00b3."}
{"id": "80919", "revid": "27249", "url": "https://gl.wikipedia.org/wiki?curid=80919", "title": "El Viso del Alcor", "text": "El Viso del Alcor \u00e9 unha localidade da provincia de Sevilla, Andaluc\u00eda. Pertence \u00e1 Campi\u00f1a de Carmona.\nA s\u00faa extensi\u00f3n superficial \u00e9 de 20\u00a0km\u00b2 e ten unha densidade de 859,7 hab/km\u00b2. As s\u00faas coordenadas xeogr\u00e1ficas son 37\u00ba 23' N, 5\u00ba 43' W. At\u00f3pase situada a unha altitude de 143 metros e a 28 quil\u00f3metros da capital de provincia, Sevilla. O municipio at\u00f3pase situado entre Carmona (A-398) e Alcal\u00e1 de Guada\u00edra."}
{"id": "80920", "revid": "27249", "url": "https://gl.wikipedia.org/wiki?curid=80920", "title": "Cazalla de la Sierra", "text": "Cazalla de la Sierra \u00e9 unha localidade da provincia de Sevilla, en Andaluc\u00eda.\nCaracter\u00edsticas.\nNo ano 2006 contaba con 5.153 habitantes. A s\u00faa extensi\u00f3n superficial \u00e9 de 352\u00a0km\u00b2 e ten unha densidade de poboaci\u00f3n de 14,7 hab/km\u00b2. As s\u00faas coordenadas xeogr\u00e1ficas son 37\u00ba 55' N, 5\u00ba 45' W. At\u00f3pase situada a unha altitude de 595 metros e a 89 quil\u00f3metros da capital de provincia, Sevilla."}
{"id": "80921", "revid": "27249", "url": "https://gl.wikipedia.org/wiki?curid=80921", "title": "Gilena", "text": "Gilena \u00e9 unha localidade da provincia de Sevilla, Andaluc\u00eda, Espa\u00f1a. No ano 2006 contaba con 3.898 habitantes. A s\u00faa extensi\u00f3n superficial \u00e9 de 52\u00a0km\u00b2 e ten unha densidade de 74,0 hab/km\u00b2. As s\u00faas coordenadas xeogr\u00e1ficas son 37\u00ba 15' N, 4\u00ba 54' W. At\u00f3pase situada a unha altitude de 465 metros e a 104 quil\u00f3metros da capital de provincia, Sevilla."}
{"id": "80922", "revid": "85894", "url": "https://gl.wikipedia.org/wiki?curid=80922", "title": "Marinaleda", "text": "Marinaleda \u00e9 un municipio da provincia de Sevilla, Andaluc\u00eda, Espa\u00f1a. No ano 2009 contaba con 2724 habitantes, 69 m\u00e1is ca en 2005.\nXeograf\u00eda.\nA s\u00faa extensi\u00f3n superficial \u00e9 de 25\u00a0km\u00b2 e ten unha densidade de 106,2 hab/km\u00b2. At\u00f3pase situada a unha altitude de 205 metros e a 108 quil\u00f3metros da capital de provincia, Sevilla. Est\u00e1 situada na comarca de Estepa, entre esta e \u00c9cija, ao oriente da provincia, na conca do Genil.\nHistoria.\nA primeira proba de asentamentos humanos en Marinaleda datan de hai 5.000 anos, restos de estruturas de habitaci\u00f3n que se encadrar\u00edan no Neol\u00edtico. Moedas, soterramentos e unha antiga calzada son os vestixios que quedan da presenza romana na zona. M\u00e1is tarde, a civilizaci\u00f3n isl\u00e1mica deixou a s\u00faa fonda pegada, podendo contemplarse hoxe en d\u00eda os restos das Torres de Gallape ou da fortaleza \u00e1rabe de Alhonoz. Vencellada \u00e1 actividade agr\u00edcola durante toda a Idade Media e os s\u00e9culos seguintes, o trigo, o orxo e as oliveiras foron os principais cultivos no marco dunha agricultura de seca\u00f1o.\nNo s\u00e9culo XIX \u00e9 foco das actuaci\u00f3ns dos bandoleiros andaluces. Os censos levados a cabo durante a Segunda Rep\u00fablica xa amosan unha poboaci\u00f3n superior aos 2.000 habitantes. Trala escura \u00e9poca franquista, \u00e9 en plena Transici\u00f3n cando se empeza a forxar o fondo car\u00e1cter loitador e de esquerdas da vila que lle confire a s\u00faa singularidade actual.\nNas primeiras elecci\u00f3ns municipais tras a ditadura, o Colectivo Unitario de Trabajadores acadou a maior\u00eda absoluta. No ano 1980 700 veci\u00f1os protagonizan unha folga comunitaria de fame para reivindicaren unha nova regulaci\u00f3n do antigo Emprego Comunitario, o que encetou unha longa sucesi\u00f3n de actos de protesta ao longo da democracia. A partir de 1985 principian unha serie de ocupaci\u00f3ns, m\u00e1is de 100, no pantano de Cordobillas e o \"cortijo\" de Humoso, propiedade do Duque do Infantado, reclamando a propiedade da terra e auga para o rego, ata que en 1991 conseguen as 1200 hect\u00e1reas de terra para as po\u00f1eren a producir.\nM\u00e1is tarde, en 1999, empeza a funcionar a primeira industria na vila, coa caracter\u00edstica peculiar de que se configura como propiedade colectiva dos propios obreiros.\nGoberno local.\nO municipio de Marinaleda ten unha longa tradici\u00f3n de loita campesi\u00f1a xornaleira. Est\u00e1 gobernada polo CUT (Colectivo de Unidad de los Trabajadores - Bloque Andaluz de Izquierdas), partido de esquerdas e andalucista, dende 1979. No 1986 a CUT foi unha das organizaci\u00f3ns fundadoras de Esquerda Unida, organizaci\u00f3n pol\u00edtica que dende aquel ano goberna o concello.\nNo 2003 EU ti\u00f1a 9 concelleiros, e 2 o PSOE, e 0 o PP. Nas elecci\u00f3ns de 2007 EU conseguiu 7 concelleiros (61,87% de votos) e o PSOE 4 (35,13% de votos), o PP (1,25% de votos) non acadou o m\u00ednimo para obter ning\u00fan concelleiros. Xa nas elecci\u00f3ns locais de 2011 acadar\u00eda os 11 concelleiros por 2 do PSOE e ning\u00fan o PP.\nModelo socioecon\u00f3mico.\nA econom\u00eda do concello est\u00e1 baseada na cooperativa \"Cooperativa Humar - Marinaleda S. C. A.\", nada ao abeiro da ocupaci\u00f3n de El Humoso a partir da mobilizaci\u00f3n social, dedic\u00e1ndose \u00e1 produci\u00f3n de alcachofas, pementos, leitugas e tomates, as\u00ed como \u00e1 explotaci\u00f3n dunha cabana ovina. Nela traballan unhas 400 persoas.\nO sector secundario est\u00e1 configurado polas industrias de elaboraci\u00f3n dos produtos agr\u00edcolas, mentres que no terciario Marinaleda conta con servizos pouco frecuentes en municipios da s\u00faa poboaci\u00f3n, tales coma radio e televisi\u00f3n municipais, servizo de asistencia a domicilio para persoas maiores, garder\u00eda infantil, piscina, escolas obradoiros, fogar do pensionista ou un instituto de secundaria.\nO salario de todos os traballadores, sen importar cal sexa o seu posto, \u00e9 de 47 euros por xornada, seis d\u00edas por semana, a raz\u00f3n de 1.128 euros ao mes por 35 horas semanais."}
{"id": "80923", "revid": "85894", "url": "https://gl.wikipedia.org/wiki?curid=80923", "title": "Estepa, Sevilla", "text": "Estepa \u00e9 un municipio espa\u00f1ol da provincia de Sevilla, na comunidade aut\u00f3noma de Andaluc\u00eda. No ano 2006 ti\u00f1a 12.296 habitantes. A s\u00faa extensi\u00f3n superficial \u00e9 de 191\u00a0km\u00b2 e ten unha densidade de 63,6 hab/km\u00b2.\nSit\u00faase no sueste da provincia. A vila principal est\u00e1 situada a unha altitude de 535 metros e a 110 quil\u00f3metros da capital de provincia, Sevilla. O concello est\u00e1 no tr\u00e1nsito entre a campi\u00f1a e os primeiros contrafortes da Cordilleira Subb\u00e9tica."}
{"id": "80924", "revid": "27249", "url": "https://gl.wikipedia.org/wiki?curid=80924", "title": "Bormujos", "text": "Bormujos \u00e9 unha localidade da provincia de Sevilla, Andaluc\u00eda, Espa\u00f1a. No ano 2007 contaba con 16.548 habitantes. A s\u00faa extensi\u00f3n superficial \u00e9 de 12\u00a0km\u00b2 e ten unha densidade de 1215,4 hab/km\u00b2. As s\u00faas coordenadas xeogr\u00e1ficas son 37\u00ba 22' N, 6\u00ba 04' W. At\u00f3pase situada a unha altitude de 98 metros e a 8 quil\u00f3metros da capital de provincia, Sevilla."}
{"id": "80925", "revid": "27249", "url": "https://gl.wikipedia.org/wiki?curid=80925", "title": "Dos Hermanas", "text": "Dos Hermanas \u00e9 unha cidade e concello espa\u00f1ol da provincia de Sevilla, en Andaluc\u00eda, situada na \u00e1rea metropolitana de Sevilla. Xeograficamente at\u00f3pase na depresi\u00f3n do r\u00edo Guadalquivir.\nO 1 de xaneiro de 2015 ti\u00f1a 131.317 habitantes censados. A s\u00faa extensi\u00f3n superficial \u00e9 de 160\u00a0km\u00b2 e ten unha densidade de 815 hab/km\u00b2. As s\u00faas coordenadas xeogr\u00e1ficas son 37\u00ba 17' N, 5\u00ba 55' O. At\u00f3pase situada a unha altitude de 42 metros e a 10 quil\u00f3metros da capital de provincia, Sevilla."}
{"id": "80926", "revid": "27249", "url": "https://gl.wikipedia.org/wiki?curid=80926", "title": "Fuentes de Andaluc\u00eda", "text": "Fuentes de Andaluc\u00eda \u00e9 unha localidade da provincia de Sevilla, Andaluc\u00eda, Espa\u00f1a. No ano 2005 contaba con 7378 habitantes. A s\u00faa extensi\u00f3n superficial \u00e9 de 150\u00a0km\u00b2 e ten unha densidade de 49,2 hab/km\u00b2. As s\u00faas coordenadas xeogr\u00e1ficas son 37\u00ba 28' N, 5\u00ba 20' W. At\u00f3pase situada a unha altitude de 183 metros e a 61 quil\u00f3metros da capital de provincia, Sevilla, emprazada nunha f\u00e9rtil chaira entre os r\u00edos Genil e Corbones, no val do Guadalquivir, na comarca de \u00c9cija."}
{"id": "80927", "revid": "27249", "url": "https://gl.wikipedia.org/wiki?curid=80927", "title": "Herrera", "text": "Herrera \u00e9 unha localidade da provincia de Sevilla, Andaluc\u00eda, Espa\u00f1a. No ano 2006 contaba con 6.342 habitantes. A s\u00faa extensi\u00f3n superficial \u00e9 de 53\u00a0km\u00b2 e ten unha densidade de 119,66 hab/km\u00b2. As s\u00faas coordenadas xeogr\u00e1ficas son 37\u00ba 22' N, 4\u00ba 50' W. At\u00f3pase situada a unha altitude de 254 metros e a 120 quil\u00f3metros da capital de provincia, Sevilla."}
{"id": "80928", "revid": "85894", "url": "https://gl.wikipedia.org/wiki?curid=80928", "title": "Isla Mayor", "text": "Isla Mayor \u00e9 unha localidade situada no cuadrante suroccidental da provincia de Sevilla, Andaluc\u00eda, Espa\u00f1a.\nNo ano 2016 ti\u00f1a 5\u00a0911 habitantes. A s\u00faa extensi\u00f3n superficial \u00e9 de 114,38\u00a0km\u00b2 e ten unha densidade de 51,68 hab/km\u00b2. At\u00f3pase situada a unha altitude de 5 metros e a 45 km da capital de provincia, Sevilla.\nO seu termo municipal at\u00f3pase en terreos pertencentes \u00e1s Marismas do baixo Guadalquivir, e parte destes incl\u00faense no \u00e1mbito do Parque Natural da Contorna de Do\u00f1ana."}
{"id": "80929", "revid": "27249", "url": "https://gl.wikipedia.org/wiki?curid=80929", "title": "Las Navas de la Concepci\u00f3n", "text": "Las Navas de la Concepci\u00f3n \u00e9 unha localidade da provincia de Sevilla, Andaluc\u00eda, Espa\u00f1a. No ano 2005 contaba con 1.831 habitantes. A s\u00faa extensi\u00f3n superficial \u00e9 de 63\u00a0km\u00b2 e ten unha densidade de 29,1 hab/km\u00b2. As s\u00faas coordenadas xeogr\u00e1ficas son 37\u00ba 56' N, 5\u00ba 27' W. At\u00f3pase situada a unha altitude de 434 metros e a 99 quil\u00f3metros da capital de provincia, Sevilla."}
{"id": "80930", "revid": "85894", "url": "https://gl.wikipedia.org/wiki?curid=80930", "title": "Paradas", "text": "Paradas, \u00e9 localidade da provincia de Sevilla, sit\u00faase na f\u00e9rtil campi\u00f1a sevillana, a unha altitude sobre o nivel do mar de 123 m, e entre as concas dos r\u00edos Corbones e Guadaira. At\u00f3pase a 45 km de Sevilla e a superficie do termo \u00e9 de 110,60 km\u00b2. O n\u00famero de habitantes que ten Paradas \u00e9 de 7.230, sendo o xentilicio do pobo \"parade\u00f1o/a\". Conta con outros n\u00facleos de poboaci\u00f3n menores: El Palomar e El Calvario."}
{"id": "80931", "revid": "85894", "url": "https://gl.wikipedia.org/wiki?curid=80931", "title": "El Rubio", "text": "El Rubio \u00e9 unha localidade andaluza, pertencente \u00e1 provincia de Sevilla. No ano 2009 ti\u00f1a 3.567 habitantes.\nXeograf\u00eda.\nNo ano 2005 contaba con 3.584 habitantes. A s\u00faa extensi\u00f3n \u00e9 de 21\u00a0km\u00b2 e ten unha densidade de 170,7 hab/km\u00b2. At\u00f3pase situada a unha altitude de 209 metros sobre o nivel do mar e a 102 quil\u00f3metros da capital de provincia, Sevilla. Est\u00e1 atravesado polo Arroio Blanco, un importante afluente do r\u00edo Genil.\nHistoria.\nNon hai testemu\u00f1os hist\u00f3ricos da existencia real de El Rubio ata \u00e9poca medieval, se ben \u00e9 pos\u00edbel que estivese poboado xa dende os romanos. Logo da conquista cristi\u00e1 destas terras, producida en 1248 por tropas ao mando de Fernando III de Castela, o territorio que agora ocupa El Rubio foille doado \u00e1 Orde de Santiago en 1267, ao igual ca outras vilas e propiedades da comarca da Estepa. No s\u00e9culo XVIII pasa a ser propiedade dos duques de Osuna, ata a desamortizaci\u00f3n. A poboaci\u00f3n viuse moi afectada no s\u00e9culo XX pola emigraci\u00f3n."}
{"id": "80932", "revid": "27249", "url": "https://gl.wikipedia.org/wiki?curid=80932", "title": "Tocina", "text": "Tocina \u00e9 unha localidade andaluza, da provincia de Sevilla. En 2005 ti\u00f1a 9.114 habitantes.\nXeograf\u00eda.\nA s\u00faa extensi\u00f3n \u00e9 de 14\u00a0km\u00b2 e ten unha densidade de 651,0 hab/km\u00b2. As s\u00faas coordenadas xeogr\u00e1ficas son 37\u00ba 36' N, 5\u00ba 44' W. At\u00f3pase situada a unha altitude de 27 metros sobre o nivel do mar e a 37 quil\u00f3metros ao noroeste da capital de provincia, Sevilla. Tocina at\u00f3pase na ribeira do r\u00edo Guadalquivir, e ten dous n\u00facleos principais, Tocina e Los Rosales.\nSituada ao p\u00e9 da v\u00eda do tren que une Sevilla con C\u00f3rdoba, a s\u00faa econom\u00eda vira ao redor da produci\u00f3n de azucre.\nHistoria.\nOs restos arqueol\u00f3xicos permiten afirmar que o que hoxe \u00e9 Tocina estivo poboado dende bastantes s\u00e9culos atr\u00e1s, con trazos neol\u00edticos, romanos e \u00e1rabes. Logo da invasi\u00f3n cristi\u00e1 conformouse definitivamente un n\u00facleo habitado, baixo o dominio da Orde de Malta, que o mantivo ata o s\u00e9culo XIX nun conxunto de territorios que se estend\u00edan polas d\u00faas ribeiras do Guadalquivir. O n\u00facleo estaba baixo o dominio dun comendador que foi o encargado das repoboaci\u00f3ns e de estabelecer alcaldes. A poboaci\u00f3n viviu do agro e dos traballos temporeiros, e sufriu tam\u00e9n a crise alimentaria de comezos do s\u00e9culo XIX. En 1860 inaug\u00farase a estaci\u00f3n do ferrocarril, que lle d\u00e1 un novo pulo \u00e1 econom\u00eda da vila e que configura un novo n\u00facleo de poboaci\u00f3n: Los Rosales. En 1926 comeza a practicarse o regad\u00edo extensivo e a producir azucre."}
{"id": "80934", "revid": "27249", "url": "https://gl.wikipedia.org/wiki?curid=80934", "title": "Umbrete", "text": "Umbrete \u00e9 unha localidade da provincia de Sevilla, en Andaluc\u00eda (Espa\u00f1a).\nXeograf\u00eda.\nNo ano 2005 contaba con 5.797 habitantes. A s\u00faa extensi\u00f3n \u00e9 de 12\u00a0km\u00b2 e ten unha densidade de 483,1 hab/km\u00b2. As s\u00faas coordenadas xeogr\u00e1ficas son 37\u00ba 22' N, 6\u00ba 09' W. At\u00f3pase situada a unha altitude de 121 metros e a 15 quil\u00f3metros da capital de provincia, Sevilla.\nA s\u00faa principal actividade econ\u00f3mica \u00e9 o agro, principalmente a oliva, a\u00ednda que tam\u00e9n ten loxicamente peso a construci\u00f3n e o sector servizos.\nHistoria.\nA\u00ednda que hai quen a remonta a \u00e9poca turdetana, o primeiro testemu\u00f1o hist\u00f3rico da existencia dun lugar habitado \u00e9 baixo o reino \u00e1rabe. Cando o rei castel\u00e1n Fernando III quer\u00eda tomar a veci\u00f1a Sevilla, debeu controlar antes estes territorios, que ser\u00edan repoboados posteriormente baixo o mandato do seu fillo Afonso X.\nEn 1261 este monarca d\u00f3alle Umbrete ao cabido eclesi\u00e1stico e ao arcebispo de Sevilla por 3.000 marabed\u00eds; a doaz\u00f3n non prospera ata ao ano 1262, cando Umbrete pasa a ser un dominio exclusivo do arcebispado. Os conflitos das zonas fronteirizas obrigan unha nova carta de repoboaci\u00f3n en 1313.\nA chegada ao arcebispado en 1722 de Luis Salcedo Azcona, quen vi\u00f1a de ser arcebispo de Compostela, produciu importantes mudanzas: Salcedo mandou constru\u00edr a igrexa da Consolaci\u00f3n, e mais reformar o pazo arcebispal, que se converteu na residencia de ver\u00e1n do prelado. Tras a desamortizaci\u00f3n, o arcebispo perdeu o dominio sobre Umbrete, se ben conservou a titularidade sobre o edificio do pazo."}
{"id": "80935", "revid": "1308", "url": "https://gl.wikipedia.org/wiki?curid=80935", "title": "Queixo rallado", "text": ""}
{"id": "80936", "revid": "5863", "url": "https://gl.wikipedia.org/wiki?curid=80936", "title": "Paco Lodeiro", "text": "Francisco Javier Lodeiro G\u00f3mez, co\u00f1ecido como Paco Lodeiro, nado en Caracas o 14 de xu\u00f1o de 1965, \u00e9 un m\u00fasico, humorista e presentador de televisi\u00f3n.\nTraxectoria.\nLicenciado en Publicidade e enxe\u00f1eiro t\u00e9cnico de inform\u00e1tica de xesti\u00f3n, Paco Lodeiro ten traballado como profesor na Escola de Imaxe e Son da Coru\u00f1a e no CIFP Rodolfo Ucha de Ferrol. Pero Lodeiro comezou a facerse famoso a comezos dos anos noventa na Televisi\u00f3n de Galicia. Al\u00ed presentou talk-shows e programas de entretemento, ao tempo que desenvolv\u00eda en paralelo unha carreira como actor de produci\u00f3ns de ficci\u00f3n para televisi\u00f3n e, particularmente, como imitador e humorista na radio.\nO seu \u00e9xito debeuse ao programa \"Cifras e letras\", que se emitiu en Telemadrid dende 2001 e logo noutras cadeas auton\u00f3micas, entre elas a edici\u00f3n galega dende 2006. Entre as d\u00faas versi\u00f3ns presentou m\u00e1is de 3.000 programas deste formato.\nDespois presentou \"Verbas Van\", un formato da s\u00faa creaci\u00f3n.\nDirixiu o programa \"Laretando\" presentado por Kiko Novoa, e dirixiu e produciu o programa \"Coma un allo\".\nNo ver\u00e1n de 2019 presentou e produciu para a TVG o programa \"A Liga dos Cantantes Extraordinarios\". No ver\u00e1n de 2021 comezou a persentar para a TVG o concurso \"Atr\u00e1pame se podes\".\nRadio.\nComezou na radio no programa de RadioVoz \"Corre carmela que chove!!\", onde se fixo co\u00f1ecido como imitador de Francisco V\u00e1zquez V\u00e1zquez, o daquela alcalde da Coru\u00f1a, de Arsenio Iglesias ou Augusto C\u00e9sar Lendoiro.\nNesa mesma emisora presentou o \"magazine\" \"El Expresso de Galicia\".\nM\u00e1is tarde formou \"Risoterapia\" con Carlos Jim\u00e9nez D\u00edaz co que desenvolveron unha longa actividade humor\u00edstica na Radio Galega.\nNa Radio Galega presentou o programa \"Nunca tal o\u00edra\" e participou en secci\u00f3ns nos programas dirixidos por Santiago Davila e Xusto L\u00f3pez Carril.\nNa actualidade participa de luns a venres no \"magazine\" presentado por Kiko Novoa \"Galicia por diante\".\nM\u00fasica.\nNa actualidade participa no espect\u00e1culo \"Hei Cantar\", con Rosa Cedr\u00f3n e Miguel Ladr\u00f3n de Guevara, no que interpretan cl\u00e1sicos da m\u00fasica galega e boleros con bandas de m\u00fasica.\nParticipou no disco \"Cantando a Galicia\" con Rosa Cedr\u00f3n e Sito Sedes, no disco \"Sempre Pucho\" coa orquestra Los Sat\u00e9lites e no disco \"Agora \u00e9 sempre\" con Los Tamara.\nAdemais, ten publicado dous \u00e1lbums en solitario como vocalista, e participa en La Sonora Callejera, un grupo de m\u00fasica ecl\u00e9ctica.\nSon moi co\u00f1ecidas as s\u00faas versi\u00f3ns humor\u00edsticas de temas cl\u00e1sicos, como a de Pedro Navajas na que conta o roubo do C\u00f3dice Calixtino por parte do electricista da Catedral de Santiago de Compostela, ou a versi\u00f3n de \"Rivers of Babylon\" dedicada a Bobby Farrell titulada \"O negri\u00f1o de Boney M\"."}
{"id": "80937", "revid": "98629", "url": "https://gl.wikipedia.org/wiki?curid=80937", "title": "Jean Nouvel", "text": "Jean Nouvel, nado o 12 de agosto do 1945, \u00e9 un arquitecto franc\u00e9s. Estudou na \"\u00c9cole des Beaux-Arts\" en Par\u00eds e foi un dos membros fundadores de Mars 1986 e do \"Syndicat de l'Architecture\". Obtivo numerosos reco\u00f1ecementos e distintivos ao longo da s\u00faa carreira, inclu\u00edndo o Aga Khan da Arquitectura (tecnicamente o premio d\u00e9uselle ao edificio do \"Institut du Monde Arabe\" que Nouvel dese\u00f1ara), o Premio Wolf das Artes no 2005 e o Premio Pritzker no 2008. Un variado n\u00famero de museos e centros de arte amosan retrospectivas do seu traballo.\nEducaci\u00f3n e familia.\nJean Nouvel naceu o 12 de agosto do 1945 en Fumel, Lot e Garona (Francia), fillo dos mestres Ren\u00e9e e Roger Nouvel. Mud\u00e1ronse en varias ocasi\u00f3ns cando o seu pai converteuse no supervisor das escolas do condado. Os seus pais animaron a Nouvel ao estudo de matem\u00e1ticas e lingua, mais cando ti\u00f1a 16 anos, o novo Nouvel sentiuse cativado pola arte ao recibir unhas lecci\u00f3ns de debuxo. Co paso do tempo declarou que maila recibir por parte dos seus pais unha educaci\u00f3n orientada a estudar enxe\u00f1ar\u00eda ou ensinanza, eles compromet\u00e9ronse a apoialo no estudo de arquitectura, sendo este menos arriscado que os estudos puramente art\u00edsticos.\nCando Nouvel suspendeu o exame de entrada na \"\u00c9cole des Beaux-Arts\" de Bordeos, mudouse a Par\u00eds onde ga\u00f1ou o primeiro premio para estudar na \"\u00c9cole nationale sup\u00e9rieure des Beaux-Arts\". Dende o 1967 at\u00e9 o 1970, fin\u00e1nciase como asistente dos arquitectos Claude Parent e Paul Virilio, o cal tan s\u00f3 un ano despois, faino \"project manager\" ao cargo da construci\u00f3n dun gran bloque de apartamentos.\nCasou coa directora Odile Fillion coa que tivo dous fillos, Bertrand, doutor en inform\u00e1tica e traballando na actualidade na Universidade de Chiba (Xap\u00f3n), e Pierre, produtor e dese\u00f1ador teatral da s\u00faa propia compa\u00f1\u00eda chamada Factoid. Coa s\u00faa segunda dona, Catherine Richard, tivo unha filla, Sarah. Agora vive con Mia Hagg, unha arquitecta sueca residente en Par\u00eds.\nCarreira.\n\u00c1 idade de 25 anos, remata na escola de arquitectura e crea a s\u00faa propia sociedade xunto con Fran\u00e7ois Seigneur. Parent enc\u00e1rgalles traballos e d\u00e1lle a Nouvel a valiosa recomendaci\u00f3n da direcci\u00f3n da s\u00e9tima edici\u00f3n da Bienal de Par\u00eds, onde por quince anos, Nouvel dese\u00f1ou exhibici\u00f3ns e participou en debates intelectuais sobre arquitectura en Francia. Cofundou o movemento Mars 1976 e, un ano despois, o \"Syndicat de l'Architecture\". Foi tam\u00e9n un dos organizadores da competici\u00f3n pola renovaci\u00f3n do distrito de Les Halles de Par\u00eds e o fundador da primeira bienal de arquitectura de Par\u00eds no 1980.\nNo 1981, ga\u00f1ou o concurso do edificio \"Institut du monde arabe\" en Par\u00eds, cuxa contracci\u00f3n rematar\u00e1 no 1987 d\u00e1ndolle fama internacional ao novo arquitecto. Lentes mec\u00e1nicas fotoel\u00e9ctricas, reminiscencia da decoraci\u00f3n desfragmentada \u00e1rabe, na fachada sur controlan o nivel de luz abr\u00edndose e pech\u00e1ndose automaticamente, respondendo aos diferentes niveis exteriores de luminosidade.\nNouvel tivo tres diferentes compa\u00f1eiros dende o 1972 e 1984: Gilbert Lezenes, Jean-Fran\u00e7ois Guyot, e Pierre Soria. No 1985 xunto cos seus arquitectos j\u00fanior Emmanuel Blamont, Jean-Marc Ibos e Mirto Vitart, fundou \"Jean Nouvel et Associ\u00e9s\". Despois, con Emmanuel Gattani, creou JNEC no 1988. Ateliers Jean Nouvel, onde traballa actualmente, creouse no 1994 con Michel P\u00e9lissi\u00e9, sendo un dos estudios m\u00e1is grandes de Francia, con m\u00e1is de 140 persoas nas oficinas centrais de Par\u00eds. Tam\u00e9n te\u00f1en oficinas en Londres, Copenague, Nova York, Roma, Madrid e Barcelona. A firma traballa en 40 proxectos activos en trece pa\u00edses arredor do mundo. Nouvel dese\u00f1ou tam\u00e9n o frasco dunha fragrancia para home da firma Yves Saint Laurent para unha edici\u00f3n limitada no 2008.\nO seu premio Pritzker.\nNouvel ga\u00f1ou o premio Pritker, o maior reco\u00f1ecemento no eido da arquitectura, no ano 2008, polo seu traballo en m\u00e1is de 200 proxectos entres eles, segundo o New York Times, o Arab World Instutite coa s\u00faa \"ex\u00f3tica celos\u00eda\", a Torre Agbar de Barcelona coa s\u00faa forma de bala e o seu \"c\u00e1ndido colorido\", o \"muscular\" Teatro Guthrie coa s\u00faa ponte en beiril en Mineapolis, e tam\u00e9n en Par\u00eds, o \"desafiante, misterioso e salvaxemente exc\u00e9ntrico\" Mus\u00e9e du quai Branly (2006) e a Filharm\u00f3nica de Par\u00eds (unha \"viaxe ao desco\u00f1ecido\").\nO xurado do premio Pritzker tam\u00e9n menciona outros proxectos de grande importancia e interese: en Europa, a Fundaci\u00f3n Cartier de Arte Contempor\u00e1nea (1994), o Centro Cultural e de Convenci\u00f3ns de Lucerna (2000), a \u00d3pera Nouvel (2003) en Li\u00f3n, a Expo 2002 en Su\u00edza, e, a\u00ednda en construci\u00f3n, o Centro Musical de Copenhague e os Xulgados en Nantes (2000); ademais de dous torres altas a\u00ednda en proxecto en Norte Am\u00e9rica, a Torre Verre en Nova York e o SunCal na cidade de Los Angeles.\nPremios e distinci\u00f3ns.\nAo longo da s\u00faa carreira Jean Nouvel recibiu diversos premios e reco\u00f1ecementos. Os m\u00e1is prestixiosos son os seguintes:"}
{"id": "80938", "revid": "85894", "url": "https://gl.wikipedia.org/wiki?curid=80938", "title": "El Coronil", "text": "El Coronil \u00e9 un concello andaluz da provincia de Sevilla.\nXeograf\u00eda.\nNo ano 2007 contaba con 5045 habitantes. A s\u00faa extensi\u00f3n superficial \u00e9 de 92\u00a0km\u00b2 e ten unha densidade de 54,8 hab./km\u00b2. At\u00f3pase situada a unha altitude de 117 msnm e a 53 quil\u00f3metros da capital provincial, Sevilla.\nO seu alargado termo municipal cr\u00fazano entre outras correntes, o r\u00edo Guadalete e o arroio Salado. O n\u00facleo urbano local\u00edzase na parte norte do termo e est\u00e1 bordeado pola estrada A-376. O xentilicio dos seus habitantes \u00e9 o de coronile\u00f1os.\nHistoria.\nOs vestixios arqueol\u00f3xicos m\u00e1is antigos que se co\u00f1ecen corresponden ao Calcol\u00edtico. Desa etapa \u00e9 un dolmen que se acha enterrado nas inmediaci\u00f3ns da zona co\u00f1ecida como \"El Calvario\". Tam\u00e9n existen no seu termo asentamentos do Bronce Final e os restos romanos son moi numerosos, a\u00ednda que a distribuci\u00f3n xeral da s\u00faa parte antiga pertence ao s\u00e9culo XV, xusto logo da s\u00faa fundaci\u00f3n en 1381.\nDigno de menci\u00f3n na historia da vila \u00e9 o esplendor do s\u00e9culo XVIII grazas \u00e1 potente industria manufactureira dos produtos agr\u00edcolas que se daban na zona. El Coronil foi berce de personaxes relevantes no \u00e1mbito empresarial e pol\u00edtico por exemplo a familia Candau. Na d\u00e9cada de 1950 chegaron a constar no censo uns 10.000 habitantes. Desde ent\u00f3n e ata hoxe esta cifra foi descendendo progresivamente."}
{"id": "80939", "revid": "1410", "url": "https://gl.wikipedia.org/wiki?curid=80939", "title": "El Madro\u00f1o", "text": "El Madro\u00f1o \u00e9 unha localidade da provincia de Sevilla, en Andaluc\u00eda (Espa\u00f1a).\nXeograf\u00eda.\nNo ano 2005 contaba con 367 habitantes. A s\u00faa extensi\u00f3n \u00e9 de 103\u00a0km\u00b2 e ten unha densidade de 3,6 hab/km\u00b2. As s\u00faas coordenadas xeogr\u00e1ficas son 37\u00ba 38' N, 6\u00ba 30' W. At\u00f3pase situada a unha altitude de 350 metros e a 77 quil\u00f3metros da capital de provincia, Sevilla."}
{"id": "80940", "revid": "98629", "url": "https://gl.wikipedia.org/wiki?curid=80940", "title": "La Algaba", "text": "La Algaba \u00e9 unha localidade da provincia de Sevilla, en Andaluc\u00eda. \nXeograf\u00eda.\nPertence \u00e1 comarca de La Vega do r\u00edo Guadalquivir, estend\u00e9ndose sobre a s\u00faa marxe dereita. Ao seu n\u00facleo urbano central, cunha altitude de apenas 11 metros sobre o nivel mar, s\u00famase o barrio do Aral. A s\u00faa extensi\u00f3n superficial \u00e9 de 18 km\u00b2 e ten unha densidade de 756,8 hab/km\u00b2. As s\u00faas coordenadas xeogr\u00e1ficas son 37\u00ba 27' N, 6\u00ba 00' W. At\u00f3pase situada a unha distancia de 7 quil\u00f3metros da capital de provincia, Sevilla.\nA poboaci\u00f3n do municipio ascend\u00eda a un total de 12.792 habitantes no ano 1996, froito dun importante crecemento nos \u00faltimos anos, debido \u00e1 s\u00faa integraci\u00f3n na zona norte da \u00e1rea metropolitana de Sevilla e ao impulso econ\u00f3mico que supuxo o desenvolvemento agr\u00edcola e, en concreto, o cultivo de c\u00edtricos.\nHistoria.\nAs orixes do n\u00facleo sit\u00faanse na \u00e9poca prerromana, cando os herdeiros da civilizaci\u00f3n tartesia fundaron a Balbilis Turdetana, destru\u00edda en tempos dos visigodos. A s\u00faa denominaci\u00f3n actual procede do \u00e1rabe Al-Gaba, que significa O Bosque. Fernando III a reconquistou en 1247 e cedeulla ao seu fillo Fadrique. Ao morrer, este volveu ao poder real. En 1304 foi dada ao infante Afonso de la Cerda, quen a cedeu m\u00e1is tarde ao Duque de N\u00e9boa. Para rematar, este cambiouna a Juan Guzm\u00e1n por Medina-Sidonia.\nFoi Filipe II quen creou o Marquesado de La Algaba para contrapesar a penuria econ\u00f3mica da s\u00faa Facenda, quedando suxeita a vila a este se\u00f1or\u00edo ata o s\u00e9culo XIX, en que se constitu\u00edu o seu Concello Constitucional."}
{"id": "80941", "revid": "85894", "url": "https://gl.wikipedia.org/wiki?curid=80941", "title": "Las Cabezas de San Juan", "text": " \nLas Cabezas de San Juan \u00e9 unha localidade da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2006 ti\u00f1a 16.139 habitantes. A s\u00faa extensi\u00f3n superficial \u00e9 de 230\u00a0km\u00b2 e ten unha densidade de 69,8 hab/km\u00b2. As s\u00faas coordenadas xeogr\u00e1ficas son 36\u00ba 59' N, 5\u00ba 56' W. At\u00f3pase situada a unha altitude de 76 metros e a 64 quil\u00f3metros da capital de provincia, Sevilla.\nEconom\u00eda.\nMantense o papel importante da agricultura baseada no cultivo de cereais, arroz, legumes e o algod\u00f3n. Algunhas canteiras pr\u00f3ximas de xeso e pedra permiten a explotaci\u00f3n mineira.\nHistoria.\n\u00c9 famosa sobre todo porque foi aqu\u00ed onde o Tenente Coronel Rafael del Riego se sublevou contra a dominaci\u00f3n absolutista de Fernando VII."}
{"id": "80943", "revid": "197", "url": "https://gl.wikipedia.org/wiki?curid=80943", "title": "Premios Nacionais da Cultura Galega", "text": "Os Premios Nacionais da Cultura Galega son uns galard\u00f3ns concedidos pola Xunta de Galicia a creadores vivos ou a colectivos (preferentemente a persoas), que destacaran nese ano polo seu labor en diversos campos art\u00edsticos e sociais ou en reco\u00f1ecemento a unha traxectoria. Os premiados son seleccionados por un xurado \u00fanico formado por quince persoas.\nOs premios convoc\u00e1ronse s\u00f3 no ano 2008, edici\u00f3n na cal os galardoados recibiron 15.000 euros de premio e unha escultura de Ignacio Basallo, de 32\u00a0cm de alto e en madeira de casti\u00f1eiro. Os galardoados an\u00fancianse a finais do mes de maio. O conselleiro de Cultura, Roberto Varela anunciou a fin destes premios que pasaron a denominarse Premios da Cultura Galega e s\u00f3 contar\u00eda con cinco categor\u00edas. Finalmente foron 7 as categor\u00edas."}
{"id": "80944", "revid": "1822", "url": "https://gl.wikipedia.org/wiki?curid=80944", "title": "Abrula", "text": ""}
{"id": "80949", "revid": "89787", "url": "https://gl.wikipedia.org/wiki?curid=80949", "title": "El Pedroso", "text": "El Pedroso \u00e9 unha localidade da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2005 contaba con 2.291 habitantes. A s\u00faa extensi\u00f3n superficial \u00e9 de 314\u00a0km\u00b2 e ten unha densidade de 7,3 hab/km\u00b2. As s\u00faas coordenadas xeogr\u00e1ficas son 37\u00ba 50' N, 5\u00ba 45' W. At\u00f3pase situada a unha altitude de 414 metros e a 69 quil\u00f3metros da capital de provincia, Sevilla."}
{"id": "80950", "revid": "23204", "url": "https://gl.wikipedia.org/wiki?curid=80950", "title": "Alcolea del R\u00edo", "text": "Alcolea del R\u00edo \u00e9 unha localidade da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2005 contaba con 3.331 habitantes. A s\u00faa extensi\u00f3n superficial \u00e9 de 50\u00a0km\u00b2 e ten unha densidade de 66,6 hab/km\u00b2. As s\u00faas coordenadas xeogr\u00e1ficas son 37\u00ba 37' N, 5\u00ba 40' W. At\u00f3pase situada a unha altitude de 32 metros e a 53 quil\u00f3metros da capital de provincia, Sevilla."}
{"id": "80953", "revid": "85894", "url": "https://gl.wikipedia.org/wiki?curid=80953", "title": "Guadalcanal, Espa\u00f1a", "text": "Guadalcanal \u00e9 unha localidade da provincia de Sevilla. No ano 2006 ti\u00f1a 2.970 habitantes. A s\u00faa extensi\u00f3n superficial \u00e9 de 275\u00a0km\u00b2, cunha densidade de 10,6 hab/km\u00b2. At\u00f3pase situada a unha altitude de 662 metros, encaixada nun val entre as Serras da Auga e do Vento, na comarca da Sierra Norte, e a 110 quil\u00f3metros da capital de provincia, Sevilla; depende do partido xudicial de Cazalla de la Sierra.\nTop\u00f3nimo.\nProcedente do \u00e1rabe \"Wad al-Qanal\" (\u0648\u0627\u062f\u064a \u0627\u0644\u0642\u0646\u0627\u0644) \u00abr\u00edo do canal\u00bb ou, segundo unha etimolox\u00eda popular, \u00abr\u00edo de creaci\u00f3n\u00bb. Rafael Lapesa lista o top\u00f3nimo como un h\u00edbrido ar\u00e1bigo-romance entre a ra\u00edz \u00e1rabe para \u00abr\u00edo\u00bb e a palabra \u00abcanle\u00bb.\nA historiograf\u00eda tradicional sost\u00e9n que Guadalcanal ser\u00eda a \"Tereses\" citada por Plinio o Vello na s\u00faa \"Historia Natural\", mentres que no s\u00e9culo V os alanos (ou v\u00e1ndalos) ampliar\u00edan a poboaci\u00f3n e mudar\u00edan o nome a \"Canani\", orixe do actual \"Guadalcanal\", como far\u00edan cunha tal \"Fortunale\", denomin\u00e1ndoa como San Nicol\u00e1s del Puerto, e con \"Ancanicum\", cham\u00e1ndoa Alan\u00eds. A historia aparece repetida en obras como a \"Poblaci\u00f3n General de Espa\u00f1a\", de Juan Antonio de Estrada (1768), e a \"Geographia historica\" de Pedro Murillo Velarde (1752), quen engade \"Texera\" como outro suposto nome antigo da vila, a\u00ednda que quen o popularizar\u00eda ser\u00eda Rodrigo Caro, que \u00e1 s\u00faa vez o tomarade Marco M\u00e1ximo, bispo de Zaragoza no s\u00e9culo VII, cuxo \"Cronic\u00f3n\" fora difundido a principios do XVII polo xesu\u00edta Jer\u00f3nimo Rom\u00e1n de la Higuera. Con todo, xa antes do final da centuria Nicol\u00e1s Antonio demostrara a falsidade de gran parte do documento, deslexitimando esta interpretaci\u00f3n tantas veces repetida.\nA d\u00eda de hoxe consid\u00e9rase que \"Tereses\" \u00e9 unha mala lectura de \"Siareses [Fortunales]\", que se encontra nos terreos de La Ca\u00f1ada, Utrera, do mesmo xeito que \"Ancanicum\" ou \"Emanicum\" o \u00e9 de \"[Callenses] Aeneanici\", a suposta Alan\u00eds, que estivo ao norte de Montellano e ao leste de El Coronil. Esta hip\u00f3tese xa fora avanzada en 1897 en base ao achado de inscrici\u00f3ns ao sur do Guadalquivir.\nOutra cidade citada por Plinio na que se quixo ver a actual Guadalcanal \u00e9 \"Serippo\", a\u00ednda que a maior\u00eda de estudos sit\u00faana, como a \"Siareses\", ao sur do Guadalquivir, e poder\u00eda ser unha mala lectura de \"Irippo\" (Mesa de Gandul en Alcal\u00e1 de Guada\u00edra). A orixe da problem\u00e1tica enc\u00f3ntrase na confusa divisi\u00f3n establecida na obra do historiador romano entre a Beturia C\u00e9ltica, abarcando desde o Guadiana ao Guadalquivir, e os \"Baetici Celtici\", poboaci\u00f3ns establecidos supostamente nas comarcas que se estenden entre Utrera e Ronda.\nComo curiosidade, cons\u00e9rvase en manuscritos de Isaac Newton anotaci\u00f3ns \u00e1 edici\u00f3n espuria do \"Cronic\u00f3n\" ampliada e comentada por Frei Francisco de Bivar (1651), expresamente na frase na que se nomea a \"Canani\" ou \"Callani\", a suposta Guadalcanal.\nGuadalcanal, \u00e1 s\u00faa vez, deu nome a unha das Illas Salom\u00f3n, a illa de Guadalcanal; bautizada as\u00ed por Pedro de Ortega Valencia, natural da localidade e oficial na expedici\u00f3n de \u00c1lvaro de Menda\u00f1a no Pac\u00edfico de 1567\u201369. Arredor desta illa desenvolveuse unha decisiva campa\u00f1a na segunda guerra mundial, a Batalla de Guadalcanal.\nHistoria.\nArrebatada por Rodrigo \u00cd\u00f1iguez, d\u00e9cimo quinto Mestre da Orde de Santiago en 1241 do dominio \u00e1rabe, quedando baixo a xurisdici\u00f3n da mesma, e adscrita \u00e1 Provincia de Le\u00f3n (que abarcaba as\u00ed mesmo grandes extensi\u00f3ns en Estremadura); e no eclesi\u00e1stico, \u00e1 vigair\u00eda de Santa Mar\u00eda de Tentud\u00eda (da que se desliga durante o s\u00e9culo XIV), dependente \u00e1 s\u00faa vez do Priorado de San Marcos de Le\u00f3n. En 1594 contaba con 1055 veci\u00f1os. A ela pertenc\u00eda a aldea de Malcocinado, actualmente en Estremadura, orixinada a partir das vivendas duns pastores procedentes da propia vila.\nA finais do s\u00e9culo XV foi testemu\u00f1a da loita entre Enrique de Guzm\u00e1n, II duque de Medina Sidonia, e Alfonso de C\u00e1rdenas, pola obtenci\u00f3n do mestrado da Orde de Santiago. En xaneiro de 1475, C\u00e1rdenas sorprendeu os seus adversarios en Guadalcanal, onde os seus seguidores se fixeron cun bo bot\u00edn, que inclu\u00eda as pertenzas persoais do duque. \nFortificada \"desde antigo\" pola s\u00faa situaci\u00f3n xeogr\u00e1fica, as s\u00faas defensas foron mandadas derru\u00edr pola s\u00faa participaci\u00f3n na revolta dos Comuneiros. Hoxe en d\u00eda, a pesar da anterior abundancia de castelos no seu termo, apenas quedan restos do de La Ventosilla.\nTam\u00e9n foron identificados restos da s\u00faa alcazaba \u00e1rabe no contorno da Igrexa de Santa Mar\u00eda da Asunci\u00f3n e a traza de diversos tramos de muralla noutros puntos do recinto.\nA mediados do s\u00e9culo XVI, act\u00edvase a extracci\u00f3n de prata das minas da rexi\u00f3n, traballo encargado aos Fugger, banqueiros alem\u00e1ns. Os fil\u00f3ns esgot\u00e1ronse o s\u00e9culo pasado.\nNon \u00e9 at\u00e9 o ano 1833, coa nova divisi\u00f3n provincial de Javier de Burgos, cando Guadalcanal deixa de pertencer a Estremadura e pasa a formar parte da provincia de Sevilla, na rexi\u00f3n hist\u00f3rica de Andaluc\u00eda.\nA vila sufriu unha forte crise no s\u00e9culo XIX que acabou coas s\u00faas catro comunidades de relixiosas e enfrontouse, como a maior\u00eda das comunidades rurais, ao \u00e9xodo masivo dos seus habitantes \u00e1 cidade ocorrido no s\u00e9culo XX.\nMonumentos.\nOs seus monumentos sufriron unha forte decadencia nos \u00faltimos tempos, pero se est\u00e1 levando a cabo unha restauraci\u00f3n en varios deles. Amais do Concello e a Igrexa de Santa Mar\u00eda da Asunci\u00f3n (g\u00f3tico-mud\u00e9xar), principal da vila, est\u00e1 a igrexa de San Vicente (S\u00e9culo XVIII, actualmente sede dunha pe\u00f1a futbol\u00edstica), a da Concepci\u00f3n (s. XVIII, anteriormente estivo en deplorables condici\u00f3ns) e a de Santa Ana (Monumento Hist\u00f3rico Art\u00edstico Nacional, restaurada recentemente).\nLa Almona \u00e9 o monumento civil m\u00e1is antigo da rexi\u00f3n e data de 1307. Tam\u00e9n se conserva o Convento do Esp\u00edrito Santo, que fixo as veces de escola noutro tempo, e o Mercado de Abastos at\u00f3pase na que foi Igrexa de San Sebasti\u00e1n. Existen ermidas nos arredores como as de San Benito e Nosa Se\u00f1ora de Guaditoca, patroa do pobo. Quedan alg\u00fans restos das vellas murallas e castelo, derrubados na guerra dos comuneiros.\nEconom\u00eda.\nConta con varias cooperativas olivareras, e pos\u00fae un importante mercado de fabricaci\u00f3n de mobles, as\u00ed como de ladrillos refractarios."}
{"id": "80954", "revid": "27249", "url": "https://gl.wikipedia.org/wiki?curid=80954", "title": "Villanueva de San Juan", "text": "Villanueva de San Juan \u00e9 unha localidade andaluza, situada na provincia de Sevilla. No ano 2005 contaba con 1.440 habitantes.\nXeograf\u00eda.\nTen 34 km\u00b2, cunha densidade de 42,4 hab/km\u00b2. As s\u00faas coordenadas xeogr\u00e1ficas son 37\u00ba 03' N, 5\u00ba 10' W. At\u00f3pase situada a unha altitude de 466 metros e a 95 quil\u00f3metros da capital de provincia, Sevilla."}
{"id": "80955", "revid": "27249", "url": "https://gl.wikipedia.org/wiki?curid=80955", "title": "Valencina de la Concepci\u00f3n", "text": "Valencina de la Concepci\u00f3n \u00e9 unha localidade da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2005 contaba con 7.431 habitantes. A s\u00faa extensi\u00f3n superficial \u00e9 de 25\u00a0km\u00b2 e ten unha densidade de 297,2 hab/km\u00b2. As s\u00faas coordenadas xeogr\u00e1ficas son 37\u00ba 25' N, 6\u00ba 04' W. At\u00f3pase situada a unha altitude de 153 metros e a 8 quil\u00f3metros da capital de provincia, Sevilla.\nMonumentos.\nNeste municipio at\u00f3panse uns dolmens pertencentes ao per\u00edodo calcol\u00edtico ou eneol\u00edtico en torno ao ano 3000 a.c. Forma parte da arquitectura megal\u00edtica, xurdida ao parecer en oriente a finais do V milenio antes de Xesucristo. Un exemplo destes dolmens \u00e9 o dolmen de La Pastora.\nA s\u00faa finalidade est\u00e1 moi discutida, autores como Childe atrib\u00faena a un culto solar xa que parecen estar orientadas cara aos sostificios e equinocios; outros autores como Almagro prefiren atribu\u00edlas a un culto aos mortos, constitu\u00edndo as\u00ed un monumento funerario.\nEmpregan sempre un sistema alintelado de pedras cicl\u00f3peas, \u00e1s veces intercaladas con pedras de moito menor tama\u00f1o, isto \u00faltimo require dun maior co\u00f1ecemento construtivo."}
{"id": "80956", "revid": "98629", "url": "https://gl.wikipedia.org/wiki?curid=80956", "title": "Cruzamento l\u00e9xico", "text": "O cruzamento l\u00e9xico \u00e9 un procedemento de formaci\u00f3n de novos voc\u00e1bulos no que dous elementos ou formas ling\u00fc\u00edsticas, que se infl\u00faen mutuamente por semellanza de sons ou de sentido, se combinan para dar lugar a unha palabra nova.\nContaminaci\u00f3n e cruzamento l\u00e9xico.\nA\u00ednda que adoita ser presentado como un caso de contaminaci\u00f3n ling\u00fc\u00edstica, do que se diferencia con dificultade, nesta \u00faltima hai un determinante que apenas muda o seu corpo fon\u00e9tico, pola influencia recibida. As\u00ed en casos de contaminaci\u00f3n exemplificados por Edwin B. Williams, as alteraci\u00f3ns son m\u00ednimas: \"estrela\" que deriva do lat\u00edn *\"stellam\" sufriu a contaminaci\u00f3n de \"astro\" (&lt; \"astrum\"), apenas no -r-; ou \"ama\u00f1ecer\" do lat\u00edn *\"admanescere\" leva o -\u00f1- por influxo de \"ma\u00f1\u00e1\" (&lt; *\"maneanam\").\nPor contra o cruzamento l\u00e9xico orixina un novo voc\u00e1bulo no que, \u00e1s veces, resulta complicado adivi\u00f1ar cales son os elementos formantes, a\u00ednda que prove\u00f1en de ambos (ou dun terceiro). O adxectivo do galego (\"porco\") \"silleiro\" \"o que ten o lombo levantado\" \u00e9 posibelmente explic\u00e1bel como un cruzamento do lat\u00edn \"cingulum\" \"cinto\" e m\u00e1is (\"porcus\") \"singularis\", este literalmente \"porco solitario\" (orixe do franc\u00e9s \"sanglier\" \"xabar\u00edn\" e do galego \"senlleiro\")."}
{"id": "80957", "revid": "85894", "url": "https://gl.wikipedia.org/wiki?curid=80957", "title": "La Puebla del R\u00edo", "text": "La Puebla del R\u00edo \u00e9 un concello andaluz pertencente \u00e1 provincia de Sevilla. No ano 2007 contaba con 11.851 habitantes. A s\u00faa extensi\u00f3n superficial \u00e9 de 377\u00a0km\u00b2 e ten unha densidade de 31,43 hab/km\u00b2.\nXeograf\u00eda.\nAt\u00f3pase situada a unha altitude de 22 metros e a 14 quil\u00f3metros da capital de provincia, Sevilla.\nNa s\u00faa extensi\u00f3n hai cultivos de regad\u00edo, laranxeiras, arroz e millo, entre outros.\nSituada dentro da contorna do Parque Nacional de Do\u00f1ana, esta localidade sobresae pola s\u00faa riqueza ambiental. Diversos espazos protexidos ocupan gran parte do seu termo municipal, dot\u00e1ndoo dun grande interese para estudosos e amantes da natureza en xeral."}
{"id": "80958", "revid": "27249", "url": "https://gl.wikipedia.org/wiki?curid=80958", "title": "Bollullos de la Mitaci\u00f3n", "text": "Bollullos de la Mitaci\u00f3n \u00e9 unha localidade da provincia de Sevilla, Andaluc\u00eda, Espa\u00f1a. \nXeograf\u00eda.\nNo ano 2006 contaba con 7.084 habitantes. A s\u00faa extensi\u00f3n superficial \u00e9 de 63 km\u00b2 e ten unha densidade de 112,4 hab/km\u00b2. As s\u00faas coordenadas xeogr\u00e1ficas son 37\u00ba 20' N, 6\u00ba 08' W. At\u00f3pase situada a unha altitude de 86 metros e a 17 quil\u00f3metros da capital de provincia, Sevilla."}
{"id": "80959", "revid": "27249", "url": "https://gl.wikipedia.org/wiki?curid=80959", "title": "Lora de Estepa", "text": "Lora de Estepa \u00e9 unha localidade da provincia de Sevilla, Andaluc\u00eda, Espa\u00f1a. \nXeograf\u00eda.\nNo ano 2006 contaba con 831 habitantes. A s\u00faa extensi\u00f3n superficial \u00e9 de 18 km\u00b2 e ten unha densidade de 46,0 hab/km\u00b2. As s\u00faas coordenadas xeogr\u00e1ficas son 37\u00ba 16' N, 4\u00ba 49' W. At\u00f3pase situada a unha altitude de 452 metros e a 116 quil\u00f3metros da capital de provincia, Sevilla."}
{"id": "80960", "revid": "624", "url": "https://gl.wikipedia.org/wiki?curid=80960", "title": "Cantillana", "text": "Cantillana \u00e9 unha localidade da provincia de Sevilla, en Andaluc\u00eda (Espa\u00f1a).\nXeograf\u00eda.\nNo ano 2005 contaba con 9.411 habitantes. A s\u00faa extensi\u00f3n \u00e9 de 107\u00a0km\u00b2 e ten unha densidade de 88,0 hab/km\u00b2. As s\u00faas coordenadas xeogr\u00e1ficas son 37\u00ba 36' N, 5\u00ba 49' W. At\u00f3pase situada a unha altitude de 32 metros e a 29 quil\u00f3metros ao noroeste da capital de provincia, Sevilla.\nComo a capital provincial, Cantillana as\u00e9ntase na ribeira norte do Guadalquivir, xusto na desembocadura do seu afluente o Viar. Ademais do n\u00facleo principal, tam\u00e9n pertencen a Cantillana o lugar formado ao redor da estaci\u00f3n do ferrocarril, e mais os casar\u00edos de Carretera de Brenes, La Mota e Los Pajares.\nHistoria.\n\u00c9 pos\u00edbel que a actual Castillana se corresponda coa romana Ilipa Naeva, e t\u00e9\u00f1ense atopado no n\u00facleo restos correspondentes a esa \u00e9poca. Aparece mencionada como Cantiliana por Isidoro de Sevilla nas s\u00faas \"Etimolox\u00edas\". Situada no cami\u00f1o entre C\u00f3rdoba e Sevilla, Cantillana foi amurallada e convertida nunha praza forte. Como boa parte dos lugares situados nas proximidades de Sevilla, cando o rei castel\u00e1n Fernando III preparaba a toma da capital ocupou Castillana e desprazou a poboaci\u00f3n musulm\u00e1 en abril de 1247. O monarca dooulle a vila \u00e1 Orde de Santiago en 1248 e catro anos m\u00e1is tarde (1252) pasa a depender do arcebispado sevillano. O arcebispo comparte o seu dominio sobre a vila co cabido catedralicio entre 1285 e 1547, cando o rei Filipe II a recupera para a coroa e lla dona ao corsario Juan Antonio Vicentelo de Leca, en pagamento polos servizos, e conv\u00e9rtea en condado.\nOs edificios m\u00e1is importantes de Castillana son a igrexa da Asunci\u00f3n, comezada en 1619, e a igrexa de San Bertolameu, do s\u00e9culo XV.\nArtesan\u00eda.\nDestaca o tecido de mant\u00f3ns de Manila que desde o s\u00e9culo XIX ve\u00f1en realizando as mulleres de Castillana. Tam\u00e9n ten tradici\u00f3n o traballo do coiro e a oler\u00eda."}
{"id": "80962", "revid": "5312", "url": "https://gl.wikipedia.org/wiki?curid=80962", "title": "Queixo azul", "text": "O queixo azul \u00e9 unha clasificaci\u00f3n xeral dos queixos de leite de vaca, de ovella e de cabra que te\u00f1en na s\u00faa pasta cultivos de \"Penicillium\" engadidos ao produto final e que proporcionan unha cor entre o 'azul' e o gris-verdoso caracter\u00edstico debido aos mofos. Os queixos azuis c\u00faranse en lugares con temperaturas reguladas como as cavernas. Alg\u00fans pos\u00faen Denominaci\u00f3n de orixe protexida como o Roquefort, o Gorgonzola ou o Stilton.\nCaracter\u00edsticas.\nAs caracter\u00edsticas xerais deste grupo de queixos \u00e9 que pos\u00faen todos un forte sabor tendente a ser picante e algo salgado, o cheiro \u00e9 xeralmente forte."}
{"id": "80963", "revid": "1308", "url": "https://gl.wikipedia.org/wiki?curid=80963", "title": "Queixo Stilton", "text": ""}
{"id": "80964", "revid": "12452", "url": "https://gl.wikipedia.org/wiki?curid=80964", "title": "Pseudocelomatae", "text": ""}
{"id": "80965", "revid": "3054", "url": "https://gl.wikipedia.org/wiki?curid=80965", "title": "Rotifera", "text": ""}
{"id": "80966", "revid": "22570", "url": "https://gl.wikipedia.org/wiki?curid=80966", "title": "Torta del Casar", "text": "A torta del Casar \u00e9 un queixo espa\u00f1ol con DOP a nivel europeo polo Regulamento (CE) 1491/2003 da Comisi\u00f3n Europea. Tr\u00e1tase dun dos queixos m\u00e1is reco\u00f1ecidos de Estremadura.\nZona xeogr\u00e1fica.\nAdemais do Casar de C\u00e1ceres, a zona xeogr\u00e1fica que comprende a elaboraci\u00f3n da \"Torta del Casar\" abrangue outros 35 termos municipais dentro das comarcas cacere\u00f1as dos Llanos de C\u00e1ceres, Serra de Fontes e Mont\u00e1nchez, ocupando as\u00ed 400.000 hect\u00e1reas.\n\u00c9 unha zona que queda ao norte da Serra de San Pedro, l\u00edmite coa provincia de Badaxoz, os r\u00edos Almonte ao leste e Taxo ao norte. \u00c9 unha chaira esteparia asucada de noroeste a sueste pola Serra de Fontes, de chans areosos, de pouca fertilidade e escaso espesor con frecuentes afloramentos rochosos. O clima \u00e9 continental, con ver\u00e1ns longos e calorosos, invernos suaves e curtos e unhas precipitaci\u00f3ns de 300-500 ml ao ano. A flora est\u00e1 fundamentalmente constitu\u00edda por plantas herb\u00e1ceas dun grande valor nutritivo, pero escaso desenvolvemento, existindo tam\u00e9n restos de vexetaci\u00f3n arbustiva e arb\u00f3rea do tipo quercus.\nHistoria.\nToda esta zona xeogr\u00e1fica foi sempre de transhumancia e pastoreo, regul\u00e1ndose os canell\u00f3ns como cami\u00f1os de obrigado uso para raba\u00f1os segundo as normas da Mesta, aprobadas en 1273. Un Privilexio Real do rei Sancho IV outorgou \u00e1 aldea do Casar unha terra ao seu redor para que o gando puidese pastar al\u00ed libremente (1291), \u00e9poca na que este queixo serviu ata como forma de pago. En 1791 menci\u00f3nase o queixo de ovella do Casar de C\u00e1ceres nos Interrogatorios da Real Audiencia, sendo a primeira documentaci\u00f3n deste queixo.\nElaboraci\u00f3n.\nElab\u00f3rase con leite cru de ovella meiri\u00f1a e entrefina. C\u00e1llase con cardo silvestre (Cynara cardunculus) entre 28\u00ba e 32\u00a0\u00b0C e durante un tempo de 50 a 80 minutos, o que consegue que se mante\u00f1a no seu interior unha crema case l\u00edquida que \u00e9 a principal caracter\u00edstica do devandito queixo.\nLogo de callar o leite c\u00f3rtase ata ter grans de tama\u00f1o fino, tipo gran de arroz. Logo m\u00e9tese a callada en moldes cil\u00edndricos e pr\u00e9nsase durante 3-8 horas. A salgadura que pode ser h\u00famida ou seca, emprega exclusivamente cloruro s\u00f3dico. Logo d\u00e9ixase madurar durante, polo menos, 60 d\u00edas, en condici\u00f3ns de 4 \u00b0 a 12\u00a0\u00b0C de temperatura e entre un 75 e un 90 % de humidade relativa.\nNas etiquetas, contraetiquetas e outros sistemas destinados a identificar os produtos amparados deber\u00e1n destacar o nome e logotipo da Denominaci\u00f3n de Orixe Protexida \u00abTorta del Casar\u00bb, as\u00ed como todas aquelas indicaci\u00f3ns que estipule a lexislaci\u00f3n vixente na materia.\nCaracter\u00edsticas.\nA materia graxa sobre extracto seco \u00e9 dun m\u00ednimo 50 %. A torta del Casar ten forma de cilindro dunha altura entre 5 e 7 cent\u00edmetros. P\u00f3dense facer en dous tama\u00f1os: \na) Pequena: 11\u201313\u00a0cm de di\u00e1metro e un peso entre 500 e 700 gramos; \nb) Grande: 14\u201317\u00a0cm de di\u00e1metro e un peso entre 900 e 1.000 g.\nEn canto \u00e1s caracter\u00edsticas organol\u00e9pticas, ha de sinalarse que ten unha codia semidura, cunha cor entre amarelo e ocre. A pasta vai de branda a untable, de cor branca a amarelada, de corte pechado, pero brando e untuoso, podendo presentar pequenos ollos repartidos no corte. Desprende un cheiro intenso. En canto ao seu sabor, \u00e9 intenso, cun suave amargor motivado polo uso do callo vexetal.\nComo consumir e conservar.\nPara consumila ad\u00f3itaselle rebandar a codia superior (que ao cabo servir\u00e1 de tapa para evitar que se reseque) e untar a crema do seu interior en pan.\nUnha despensa ou armario non moi c\u00e1lido \u00e9 o lugar id\u00f3neo para gardar este queixo. Se non \u00e9 posible, g\u00e1rdase na neveira e s\u00e1case un anaco antes da hora prevista do seu consumo para que tome temperatura."}
{"id": "80967", "revid": "1131", "url": "https://gl.wikipedia.org/wiki?curid=80967", "title": "Mascarpone", "text": "O Mascarpone \u00e9 un queixo que ten a s\u00faa orixe no norte de Italia, de consistencia cremosa, coma se fose un iogur. Moi utilizado para o tiramis\u00fa (sobremesa t\u00edpica da coci\u00f1a italiana)."}
{"id": "80968", "revid": "1308", "url": "https://gl.wikipedia.org/wiki?curid=80968", "title": "Queixo mascarpone", "text": ""}
{"id": "80969", "revid": "5312", "url": "https://gl.wikipedia.org/wiki?curid=80969", "title": "Tiramis\u00fa", "text": "O tiramis\u00fa (do italiano \"tiramis\u00f9\") \u00e9 unha sobremesa fr\u00eda de culler que se monta en capas. Non existe unha receita \u00fanica de elaboraci\u00f3n, sen\u00f3n variantes a partir dunha serie de ingredientes base que poden ser representados por distintos produtos.\nDescrici\u00f3n.\nUn tiramis\u00fa componse sempre dun ingrediente humidecido en caf\u00e9, sobre o que se superp\u00f3n (de forma alterna ou non) unha crema cuxa base son ovos batidos con azucre; pres\u00e9ntase espolvoreado con cacao en po.\nPartindo destes elementos b\u00e1sicos, \u00e9 posible realizar diferentes versi\u00f3ns da sobremesa utilizando distintos representantes dos mesmos e engadindo outros ingredientes.\nComposto normalmente a base de capas alternas de biscoito e crema, d\u00e9ixase asentar durante unhas horas na neveira antes de ser servido.\nAspectos hist\u00f3ricos.\nO tiramis\u00fa \u00e9 unha sobremesa moderna, non tradicional. Ten a s\u00faa orixe na parte leste do norte de Italia, na rexi\u00f3n de V\u00e9neto (cuxa capital \u00e9 Venecia) nos anos cincuenta. Algunhas fontes concretan nos bordeis da rexi\u00f3n a s\u00faa localizaci\u00f3n exacta de creaci\u00f3n. Arturo Filippini, presidente da cadea de restaurantes \"Toul\u00e1\", admitiu: fora efectivamente logo da guerra cando nos iamos con amigos aos bordeis de Treviso..., neses tempos ti\u00f1an tam\u00e9n coci\u00f1eiro... A \"ma\u00eetresse\", aos clientes afeccionados (pero tam\u00e9n \u00e1s mulleres) ofrec\u00edalles un doce dicindo con cortes\u00eda estas palabras emblem\u00e1ticas: Anda, toma cari\u00f1o, que che dou unha cousa que che tira a s\u00faa\"...?\nA expresi\u00f3n \"t\u00edrache a s\u00faa\", en lingua veneta, e tam\u00e9n na lingua italiana, poder\u00eda ser o equivalente en galego do \"taco\", pero m\u00e1is forte, pois o tiramis\u00fa como doce \u00e9 moito m\u00e1is fortalecedor e de inmediato efecto grazas \u00e1 cantidade de gl\u00facidos que incorpora.\nEn principio, non leva nin queixo Mascarpone, nin nata ou outras graxas semellantes, porque todos eses l\u00edpidos non fan m\u00e1is que ter un peso no est\u00f3mago e retardar a dixesti\u00f3n, co resultado de obter o efecto contrario, \u00e9 dicir, crear cansazo e somnolencia.\nEn 1968 o tiramis\u00fa artesanal de Alfredo Beltrame (mestre da hostaler\u00eda veneta e fundador dunha cadea de restaurantes con sede na cidade de Treviso, en V\u00e9neto) chega oficialmente \u00e1 cadea dos restaurantes \"Toul\u00e1\". As\u00ed foi sacado da intimidade dos prost\u00edbulos e presentado ao exterior para conseguir un grande \u00e9xito popular.\nEntre os anos setenta e oitenta, a receita utilizada no restaurante \"Toul\u00e1\" de Mil\u00e1n utilizaba cinco ingredientes:"}
{"id": "80974", "revid": "3054", "url": "https://gl.wikipedia.org/wiki?curid=80974", "title": "Camembert", "text": ""}
{"id": "80975", "revid": "23204", "url": "https://gl.wikipedia.org/wiki?curid=80975", "title": "Ximnospermas", "text": "As ximnospermas son plantas vasculares e produtoras de sementes, nas que estas non est\u00e1n recubertas por un froito (semente espida). O nome prov\u00e9n do grego \u03b3\u03c5\u03bc\u03bd\u03cc\u03c2, espido, e \u03c3\u03c0\u03ad\u03c1\u03bc\u03b1, semente. A raz\u00f3n deste termo \u00e9 debido a que as sementes destas plantas non se forman nun ovario pechado (ou sexa, un pistilo cun ou m\u00e1is carpelos que evolucionan a un froito, como nas anxiospermas), sen\u00f3n que est\u00e1n espidas nas escamas dos conos.\nCaracter\u00edsticas.\nSon plantas le\u00f1osas, case sempre arb\u00f3reas, \u00e1s veces arbustivas ou de biotipo palmeroide. As s\u00faas flores son sinxelas, pouco chamativas, de polinizaci\u00f3n case sempre anem\u00f3fila, coas flores dispostas case sempre en estr\u00f3bilos.\nA produci\u00f3n de sementes distingue \u00e1s ximnospermas (xunto coas anxiospermas) do resto das plantas vasculares. As ximnospermas son heterosp\u00f3reas, producindo micr\u00f3sporas que se presentan como grans de pole e macr\u00f3sporas que conte\u00f1en unha oosfera ou gameto feminino (nun gamet\u00f3fito feminino, ou \u00f3vulo). Como resultado da fecundaci\u00f3n (\u00f3 un\u00edrense os gametos masculino e feminino derivados das esporas), f\u00f3rmase o embri\u00f3n. Este, acompa\u00f1ado polas envoltas e outros tecidos do \u00f3vulo, remata por formar a semente, que \u00e9 unha fase esporof\u00edtica con repouso (diapausa).\nA diferenza das anxiospermas, non te\u00f1en a semente totalmente cuberta pola folla f\u00e9rtil ou carpelo, polo que tam\u00e9n \u00e9 chamada semente espida."}
{"id": "80977", "revid": "98629", "url": "https://gl.wikipedia.org/wiki?curid=80977", "title": "Guerra do Golfo", "text": "A chamada guerra do Golfo P\u00e9rsico ou simplemente guerra do Golfo foi a guerra que de 1990 a 1991 enfrontou a Iraq e a unha coalici\u00f3n internacional, composta por 34 estados e liderada polos Estados Unidos de Am\u00e9rica, como resposta \u00e1 invasi\u00f3n e anexi\u00f3n de Iraq do emirato de Kuwait. Tam\u00e9n \u00e9 co\u00f1ecida como Operaci\u00f3n Treboada do deserto, nome da campa\u00f1a liderada polos Estados Unidos para liberar Kuwait. En Iraq, a guerra \u00e9 con frecuencia chamada simplemente \"Um M'a\u0101rak\" (\"A nai de t\u00f3dalas batallas\").\nEn xullo de 1990, Saddam Hussein, presidente do Iraq, acusou a Kuwait de causar a ca\u00edda dos prezos do petr\u00f3leo e retomou antigas cuest\u00edons de l\u00edmites, al\u00e9n de esixir indemnizaci\u00f3ns. Como Kuwait non cedeu, o 2 de agosto de 1990, tropas iraqu\u00eds invadiron Kuwait, coa esixencia do presidente Saddam Hussein de controlar os seus vastos e valiosos campos de petr\u00f3leo. Este acontecemento provocou a inmediata sanci\u00f3n econ\u00f3mica por parte das Naci\u00f3ns Unidas. As hostilidades comezaron en xaneiro de 1991, dando como resultado unha crucial vitoria para as forzas da coalici\u00f3n, o cal conduciu a que as tropas iraqu\u00eds abandonaran Kuwait deixando un saldo moi alto de v\u00edtimas humanas. As principais batallas foron combates a\u00e9reos e terrestres dentro de Iraq, Kuwait, e a fronteira de Arabia Saudita. A guerra non se expandiu f\u00f3ra da zona de Iraq-Kuwait-Arabia, a\u00ednda que alg\u00fans m\u00edsiles iraqu\u00eds chegaron a cidades israel\u00eds. As causas da guerra, e incluso o seu nome, son a\u00ednda temas de controversia.\nInvasi\u00f3n a Kuwait.\n\u00d3 amencer do 2 de agosto de 1990, as tropas iraqu\u00eds cruzaron a fronteira de Kuwait con veh\u00edculos armados e infanter\u00eda, ocupando postos estrat\u00e9xicos en todo o pa\u00eds, inclu\u00edndo o Palacio do Emir. O ex\u00e9rcito de Kuwait foi rapidamente esmagado, a\u00ednda que conseguiron dar o tempo necesario para que as forzas a\u00e9reas daquel pa\u00eds puidesen fuxir a Arabia Saudita. A loita m\u00e1is dif\u00edcil desenvolveuse no Palacio do Emir, onde os membros da garda real loitaron para que a familia real tivera tempo de fuxir. Un curm\u00e1n do Emir, quen comandaba a garda, estivo no grupo daqueles que morreron. As tropas saquearon reservas alimenticias e m\u00e9dicas, detiveron a miles de civ\u00eds e tomaron o control do medios. Iraq detivo a miles de turistas occidentais como ref\u00e9ns para despois intentar usalos como escudo para as negociaci\u00f3ns. Despois de que un breve goberno monicreque liderado por Alaa Hussein fose instalado, Iraq anexou Kuwait. Hussein instalou ent\u00f3n un novo gobernador provincial, describindo o acontecido como a \"liberaci\u00f3n\" do pobo das mans do Emir, isto foi usado principalmente como propaganda de guerra.\nA guerra.\nComo resposta a estes sucesos, o 16 de xaneiro de 1991 unha coalici\u00f3n internacional de 31 pa\u00edses liderada polos Estados Unidos e baixo mandato da ONU, iniciou unha campa\u00f1a militar coa fin de obrigar \u00f3 ex\u00e9rcito invasor a repregarse f\u00f3ra de Kuwait. Os pa\u00edses integrantes da coalici\u00f3n eran Arxentina, Arabia Saudita, Australia, Bangladesh, B\u00e9lxica, Canad\u00e1, Checoslovaquia, Corea do Sur, Dinamarca, Exipto, Emiratos \u00c1rabes Unidos, Espa\u00f1a, Estados Unidos de Am\u00e9rica, Francia, Grecia, Hungr\u00eda, Reino Unido, Italia, Kuwait, Marrocos, Pa\u00edses Baixos, Nova Zelandia, Nixeria, Noruega, Om\u00e1n, Paquist\u00e1n, Polonia, Portugal, Qatar, Senegal e Siria. Para a batalla, a coalici\u00f3n lograra reunir un ex\u00e9rcito de 680.000 homes, 2.000 carros de combate e unha frota de 100 barcos de guerra entre os que hab\u00eda seis portaavi\u00f3ns, ademais dun impresionante despregamento a\u00e9reo de polo menos 1.800 avi\u00f3ns. Cabe destacar que o continxente norteamericano era por moito o m\u00e1is numeroso con 415.000 soldados dos cales 27.000 eran mulleres.\nOs iraqu\u00eds dispo\u00f1\u00edan dun ex\u00e9rcito de 545.000 soldados, 4.500 blindados e 700 avi\u00f3ns de combate entre os que hab\u00eda MiG-21, MiG-23, MiG-25, MiG-29, Mirage F-1, Su-24 e alg\u00fans bombardeiros Tupolev tu-22K. Tam\u00e9n contaban cun bo n\u00famero de m\u00edsiles bal\u00edsticos Scud-B de alcance medio e algunhas plataformas m\u00f3biles coas cales era posible disparalos dende calquera zona en Iraq. Todo isto sen mencionar un importante arsenal de armas qu\u00edmicas e biol\u00f3xicas que diferentes pa\u00edses occidentais, entre eles Estados Unidos, propocion\u00e1ranlle a Saddam Hussein durante a sanguenta guerra irano-iraqu\u00ed que o ditador librara uns anos antes.\nInicialmente, a operaci\u00f3n aliada recibiu o nome de \"Escudo do Deserto\" e m\u00e1is adiante ser\u00eda rebautizada como \"Treboada do Deserto\". A campa\u00f1a iniciouse o 17 de xaneiro cunha serie de bombardeos nos que se utilizaron 100 m\u00edsiles cruceiro Tomahawk disparados dende barcos estacionados en augas do mar Vermello e o golfo P\u00e9rsico. Alg\u00fans dos brancos alcanzados durante os primeiros ataques foron 3 Palacios Presidenciais, o Ministerio de Defensa, a Direcci\u00f3n de intelixencia militar, cinco estaci\u00f3ns de tel\u00e9fono, a ponte Ashudad, o Cuartel xeral do Ex\u00e9rcito do Aire, unha f\u00e1brica de ensamblado de m\u00edsiles Scud, a sede do partido \"Baath\", a sede central da polic\u00eda, a estaci\u00f3n central de televisi\u00f3n e diferentes ministerios. Durante a primeira semana de ataques a\u00e9reos, a coalici\u00f3n anunciou que se logrou a destruci\u00f3n de cando menos 350 avi\u00f3ns inimigos, mentres que os iraqu\u00eds afirmaban ter derrubado 60 avi\u00f3ns aliados. A coalici\u00f3n unicamente reco\u00f1ecer\u00eda a perda de 4 avi\u00f3ns e m\u00e1is tarde dar\u00edase a co\u00f1ecer que unha refinar\u00eda de \"Khafji\" en Arabia Saudita fora atacada pola artiller\u00eda iraqu\u00ed.\nNun intento por rachar a coalici\u00f3n e provocar a sa\u00edda de Exipto, Siria e outras naci\u00f3ns \u00e1rabes do conflito, Saddam Hussein deu a orde de bombardear Israel usando m\u00edsiles Scud-B para obrigar \u00f3 Estado hebreo a entrar na guerra. A t\u00e1ctica non funcionou e os israel\u00eds abstiv\u00e9ronse de tomar represalias, pero estes ataques obrigaron \u00e1 coalici\u00f3n a modificar os seus plans. A partir dese momento, as plataformas m\u00f3biles coas cales os iraqu\u00eds disparaban contra Israel ser\u00edan o obxectivo principal dos ataques. En total uns 41 m\u00edsiles Scud con carga convencional impactar\u00edan sobre as cidades israel\u00eds de Tel-Aviv e Haifa.\nO p\u00e1nico apoderouse dos habitantes de Israel, pois tem\u00edan que Saddam Hussein decidise lanzar un ataque qu\u00edmico ou biol\u00f3xico en calquera momento. Debido a isto, o goberno de Israel distribu\u00edu m\u00e1scaras antig\u00e1s. O d\u00eda 19 un bombardeo Iraqu\u00ed causou a morte de 3 persoas e deixou feridas outras 16. Para evitar isto, o ex\u00e9rcito dos Estados Unidos dispuxo a instalaci\u00f3n de 6 bater\u00edas de anti-m\u00edsiles Patriot en territorio israel\u00ed, 2 en Turqu\u00eda e 21 en Arabia Saudita. A pesar do despregamento da defensa anti-m\u00edsil, isto non impediu que 46 m\u00edsiles Scud caesen sobre terrotorio saudita. De feito a\u00ednda, ata o d\u00eda de hoxe, a efectividade dos anti-m\u00edsiles Patriot \u00f3 longo a Guerra do Golfo \u00e9 obxecto de debate.\nA campa\u00f1a a\u00e9rea.\nApenas iniciadas as hostilidades, os italianos lanzaron oito avi\u00f3ns Tornado para atacar brancos dentro de Kuwait. Sete destes avi\u00f3ns deberon abortar a misi\u00f3n debido a problemas lox\u00edsticos e s\u00f3 un internouse en Kuwait de onde nunca m\u00e1is volveu. O piloto e o navegante foron reportados como desaparecidos. A Royal Air Force brit\u00e1nica, pola s\u00faa banda, experimentou serios problemas nos seus ataques \u00e1s bases a\u00e9reas iraqu\u00eds. O obxectivo dos ingleses era deixar caer bombas JP-233 para inutilizar as pistas, a\u00ednda que para isto os avi\u00f3ns deb\u00edan voar a non m\u00e1is de vinte metros de altura para evitar os r\u00e1dares ou pola contra ser\u00edan detectados con antelaci\u00f3n. Deste xeito, os brit\u00e1nicos perderon cinco avi\u00f3ns Tornado nas primeiras 400 misi\u00f3ns. Debido a este incidente, os brit\u00e1nicos suspenderon os ataques a baixa altura. A Forza A\u00e9rea iraqu\u00ed efectuou algunhas sa\u00eddas nun intento por defende-lo pa\u00eds, pero non hab\u00eda moito que puidese facer xa que a coalici\u00f3n contaba con avi\u00f3ns de \u00faltima xeraci\u00f3n como o F-15 Eagle, o F-16 Falcon, o F-14 Tomcat, o Panavia Tornado, o F-117 Nighthawk e outros m\u00e1is que eran apoiados por avi\u00f3ns de contramedidas electr\u00f3nicas e AWACS. De feito nunca houbo propiamente unha batalla a\u00e9rea, salvo alg\u00fans encontros espor\u00e1dicos e a maior\u00eda dos avi\u00f3ns de Iraq foron destru\u00eddos nos b\u00fankeres onde se atopaban ou nas pistas. Nos combates a\u00e9reos, os iraqu\u00eds perderon 39 avi\u00f3ns dos cales 30 derrubamentos foron causados polos F-15 Eagle. Calc\u00falase que uns 127 avi\u00f3ns de Iraq foron destru\u00eddos durante o conflito, entre estes cont\u00e1banse cinco dos seis bombardeiros Tupolev tu-22K con que contaba a naci\u00f3n \u00e1rabe. A\u00ednda as\u00ed, un MiG-25 iraqu\u00ed logrou derrubar un F/A-18 Hornet do escuadr\u00f3n VFA-81 Sunline durante unha escaramuza. \u00c1 s\u00faa vez, os F-15 Eagle da Forza A\u00e9rea Real Saudita encarg\u00e1ronse de dous Mirage F-1 iraqu\u00eds. M\u00e1is adiante, un escuadr\u00f3n de MiG-25 localizou e interceptou a un grupo de F-111 e F-15C. A actuaci\u00f3n dos avi\u00f3ns iraqu\u00eds logrou que os m\u00edsiles SAM en terra puidesen derribar un dos F-15C Eagle. As\u00ed mesmo, tres F-16 Falcon estadounidenses foron destru\u00eddos por fogo antia\u00e9reo durante unha misi\u00f3n de ataque e outros tres m\u00e1is ser\u00edan abatidos en distintos escaramuzas. Con todo, pese aos esforzos dos iraqu\u00eds, a superioridade da coalici\u00f3n foise impo\u00f1endo rapidamente e unha patrulla de F-15 Eagle abateu dous MiG-25. Durante os encontros sucesivos sobre os ceos de Iraq, os F-15 Eagle norteamericanos lograron abater 5 MiG-29, 8 MiG-21, 2 SU-25, 4 SU-22, 1 SU-7 e 8 Mirage F-1. A\u00ednda o 19 de xaneiro un MiG-29 conseguiu derribar un Tornado brit\u00e1nico, pero pronto se fixo evidente que non hab\u00eda forma de competir co poder\u00edo da coalici\u00f3n e os mellores pilotos iraqu\u00eds decidiron fuxir nos seus avi\u00f3ns cara a Ir\u00e1n. Est\u00edmase que un total de 115 avi\u00f3ns militares e 33 aparellos civ\u00eds acharon refuxio en chan iraniano.\nCara \u00f3 final do conflito reportouse a perda de 38 avi\u00f3ns da coalici\u00f3n, a maior\u00eda abatidos por fogo antia\u00e9reo. Privados de forza a\u00e9rea e acosados por intensos bombardeos, as forzas de Iraq optaron por protexer as s\u00faas tropas e o seu equipo baixo terra co que perderon toda mobilidade. Unha vez alcanzada a total supremac\u00eda a\u00e9rea, a coalici\u00f3n incrementou os seus ataques a fin de que Saddam Hussein dese a orde de retirarse de Kuwait e aceptase renderse. Todas as cidades de Iraq foron branco de bombardeos e sufriron severos danos; morreron decenas de miles xa que as bombas que os aliados lanzaron sobre todo Iraq tiveron unha capacidade destrutiva equiparable a unhas oito veces a bomba de Hiroshima. Un dos incidentes m\u00e1is soados ocorreu o 13 de febreiro cando dous m\u00edsiles impactaron nun refuxio antia\u00e9reo en Bagdad chamado Al-Ameria e provocaron a morte de 1.200 civ\u00eds.\nOs resultados da campa\u00f1a a\u00e9rea foron abafadores para as forzas iraqu\u00eds e minguaron terriblemente a s\u00faa capacidade de combate por non falar da s\u00faa moral. Est\u00edmase que \u00f3 termina-la guerra uns 2.435 tanques, 1.443 blindados e 1.649 pezas de artiller\u00eda foron destru\u00eddos ou inutilizados como consecuencia directa dos demoledores ataques a\u00e9reos. Cabe destacar que o A-10A Thunderbolt II norteamericano deu bos resultados nas s\u00faas acci\u00f3ns contra os blindados iraqu\u00eds.\nA campa\u00f1a terrestre.\nO 13 de febreiro de 1991, algunhas unidades da 1\u00aa e 2\u00aa Divisi\u00f3n de Marines despregadas na fronteira con Arabia Saudita realizaron algunhas incursi\u00f3ns de tanteo dentro de Kuwait co obxectivo de medir o perigo con vistas a iniciar un ataque por terra. O certo \u00e9 que os iraqu\u00eds comezaran a repregarse desde principios de febreiro e a moral das tropas era baixa. Das 42 divisi\u00f3ns despregadas en Kuwait, polo menos 14 foran desbandadas e s\u00f3 19 conservaban entre un 60% e un 70% das s\u00faas capacidades de combate. O resto das forzas iraqu\u00eds ach\u00e1base nunha situaci\u00f3n precaria e comezaron as deserci\u00f3ns en masa.\nO plan do xeneral Schwarzkopf depend\u00eda de manter unha forza significativa de marines fronte \u00e1s costas da capital de Kuwait, o cal fixo crer aos iraqu\u00eds que as forzas norteamericanas efectuar\u00edan un desembarco e obrigounos a concentrar as s\u00faas tropas nesa zona. O seguinte paso da coalici\u00f3n foi mobilizar o groso das s\u00faas forzas cara \u00f3 oeste, en direcci\u00f3n \u00e1 li\u00f1a Wadin al Batin onde as defensas iraqu\u00eds consist\u00edan en meros outeiros de area, dispersos e non garecidos ademais de gabias e campos minados. As forzas norteamericanas estiveron acompa\u00f1adas pola 6\u00aa Divisi\u00f3n acoirazada, Daguet, francesa, e a 1\u00aa brit\u00e1nica, coas soadas Desert Rats. Os franceses ocuparon todo o tempo a posici\u00f3n m\u00e1is occidental funcionando como un escudo protector para o resto das forzas aliadas. O plan recibiu o nome de \"Hail Mary\" e consist\u00eda en rodear \u00e1s forzas inimigas a trav\u00e9s dun flanco para envolvelas, sorprendelas e \u00f3 mesmo tempo cortarlles a retirada.\n\u00d3s dous d\u00edas de iniciar o asalto terrestre, uns cen mil soldados iraqu\u00eds rend\u00e9ronse en masa ante as forzas da coalici\u00f3n que avanzaban sen ning\u00fan problema. Ata un dos oficiais norteamericanos mencionou que atravesaban as poucas li\u00f1as iraqu\u00eds que atopaban como \"coitelo en manteiga\". A \u00fanica batalla por terra de certa importancia foi denominada 73 Easting na que carros de combate do s\u00e9timo corpo top\u00e1ronse coa divisi\u00f3n Tawakalna da Garda Republicana que se retiraban e comezaron un enfrontamento que durou seis horas. O 25 de febreiro un m\u00edsil Scud impactou contra un cuartel norteamericano situado en Arabia Saudita e causou a morte inmediata de 25 soldados e 50 m\u00e1is resultaron gravemente feridos. O 28 de febreiro de 1991 Iraq rendeuse e aceptou as condici\u00f3ns impostas polas Naci\u00f3ns Unidas. Nese momento as forzas francesas da 6\u00aa Divisi\u00f3n acoirazada ach\u00e1banse a s\u00f3 150 quil\u00f3metros de Bagdad. \u00d3 final do conflito a coalici\u00f3n internacional reportou a perda de 378 soldados e uns 1.000 resultaron feridos. Os iraqu\u00eds levaron a peor parte xa que as s\u00faas baixas oscilaron entre os 25.000 e 30.000 mortos.\nA posguerra.\nTralo conflito, a ONU impuxo a Iraq un severo embargo que produciu grav\u00edsimos trastornos sociais no pa\u00eds. "}
{"id": "80982", "revid": "81969", "url": "https://gl.wikipedia.org/wiki?curid=80982", "title": "Raith Rovers F.C.", "text": "O Raith Rovers Football Club \u00e9 un equipo de f\u00fatbol escoc\u00e9s, da vila de Kircaldy e que actualmente xoga na Scottish First Division. De longa e reco\u00f1ecida traxectoria, con diversos t\u00edtulos, \u00e9 un dos clubs con m\u00e1is afeccionados regulares da segunda categor\u00eda escocesa. O seu nome procede da batalla de Raith, disputada no ano 596 nalg\u00fan lugar ao oeste de Kircaldy, se ben non existe na actualidade ning\u00fan poboamento habitado con ese nome.\nHistoria.\nSe ben houbo un antigo club chamado Raith Rovers que se fusionou co que agora \u00e9 o Cowdenbeath F.C. en 1882, foi fundada a entidade actual en 1883 en Kircaldy. Ao comezo xogaban no Robbie's Park, pero en 1891 mud\u00e1ronse ao estadio de Stark's Park onde a\u00ednda xogan na actualidade. O club axi\u00f1a ga\u00f1ou a posici\u00f3n do equipo m\u00e1is importante da vila, e en 1902 \u00e9 admitido na Liga escocesa de f\u00fatbol. Despois de xogar por varias tempadas na Segunda divisi\u00f3n, ascende e disputa o seu primeiro partido na Primeira divisi\u00f3n en 1909.\nLogo de d\u00e9cadas xogando en divisi\u00f3ns menores, regresa \u00e1 xa chamada divisi\u00f3n de honra escocesa de f\u00fatbol en 1993, pero descende ese mesmo ano. Na tempada seguinte, xogando en primeira, conseguiu o seu maior t\u00edtulo, a Copa da liga ao derrotar o Celtic F.C. na quenda de penaltis (6-5) despois de igualar a dous tantos a final. Ese mesmo ano regresou \u00e1 divisi\u00f3n de honra, e como consecuencia de vencer na Copa da Liga, clasificouse por primeira vez na s\u00faa historia para xogar en Europa, na Copa da UEFA. Nela derrotou en primeiro lugar os campi\u00f3ns feroeses do G\u00f8tu \u00cdtr\u00f3ttarfelag e os islandeses do \u00cd\u00fer\u00f3ttabandalag Akraness, pero caeu en terceira rolda diante do Bayern M\u00fanic, que nesa tempada levar\u00eda o t\u00edtulo continental. Co di\u00f1eiro obtido ese ano, o Raith Rovers remodelou o campo de f\u00fatbol, integrando bancadas norte e sur: ao partido de inauguraci\u00f3n, celebrado en 1996 convidaron o propio Bayern, o que derrotaron por 1-0.\nAxi\u00f1a o club regresou \u00e1s divisi\u00f3ns inferiores, onde se mant\u00e9n na actualidade. Para facer fronte \u00e1 crise econ\u00f3mica, e para loitar contra os promotores inmobiliarios que desexaban mercar o equipo e mais o predio do campo de f\u00fatbol, o Raith Rovers iniciou unha campa\u00f1a de captaci\u00f3n p\u00fablica de capital que finalizou con \u00e9xito. Asesorou o proceso Gordon Brown, daquela ministro de econom\u00eda e na actualidade primeiro ministro brit\u00e1nico, que \u00e9 seareiro do club.\nO Raith Rovers e Galicia.\nAo remate da tempada 1921-1922, os xogadores do Raith Rovers remataran terceiros, e foron premiados polo equipo directivo cunha viaxe \u00e1s Canarias, onde aproveitar\u00edan para disputar partidos amig\u00e1beis, o que era un costume dos conxuntos brit\u00e1nicos daquel tempo. O barco que o levaba ata as Canarias, o Highland Loch, encallou preto de Corrubedo o 1 de xullo de 1922. O barco foi levado ao porto de Vigo para a s\u00faa reparaci\u00f3n: presentaba un furado na quilla duns 15 metros de longo por tres de alto, e todos os pasaxeiros rescatados sen problemas. O 2 de xullo partiron de novo cara \u00e1s Canarias noutro buque. Os escoceses derrotaron no ser\u00e1n dese d\u00eda 1 de xullo a un conxunto de f\u00fatbol vigu\u00e9s, por 2-1."}
{"id": "80983", "revid": "12452", "url": "https://gl.wikipedia.org/wiki?curid=80983", "title": "Raith Rovers", "text": ""}
{"id": "80990", "revid": "25871", "url": "https://gl.wikipedia.org/wiki?curid=80990", "title": "Verdura", "text": "As verduras son hortalizas nas que a parte comestible son os \u00f3rganos verdes da planta, tal e como poden ser os talos, as follas etc. e que forman parte da alimentaci\u00f3n humana. Case todas elas son de baixo contido en graxas e calor\u00edas, representando ademais fontes de vitaminas, minerais, fibra e hidratos de carbono. A definici\u00f3n do que \u00e9 \"verdura\" \u00e9 de uso m\u00e1is 'popular' que 'cient\u00edfico' e est\u00e1 suxeita a diversas interpretaci\u00f3ns culturais. Dende un punto de vista culinario as plantas (ou os seus froitos) que non pos\u00faen un sabor doce (ag\u00e1s algunhas excepci\u00f3ns) consid\u00e9ranse verduras. A produci\u00f3n comercial de verduras \u00e9 unha ponla da horticultura denominada \"olericultura\".\nTipos de verduras.\nP\u00f3dense clasificar as diferentes verduras pola parte da planta dedicada \u00e1 alimentaci\u00f3n ou que \u00e9 comestible; deste xeito tense que as verduras normalmente proceden de: \nPor contido de hidratos de carbono.\nExisten nesta categor\u00eda tres grupos dependendo do contido de hidratos de carbono: \nOrixes das verduras.\nAs principais verduras te\u00f1en a s\u00faa orixe nos diferentes continentes, segundo esta distribuci\u00f3n: \nCores das verduras.\nA cor das verduras indica o contido dalgunha substancia caracter\u00edstica. O habitual \u00e9 que predomine a cor verde debido \u00e1 presenza dun pigmento natural verde denominado clorofila. A clorofila pode verse afectada facilmente polo pH das substancias da planta e por esta raz\u00f3n pode variar a cor dende o verde oliva que revela a existencia de medios \u00e1cidos ata o verde brillante dos medios alcalinos. Alg\u00fans dos \u00e1cidos presentes nas verduras lib\u00e9ranse durante a cocci\u00f3n, particularmente se se cocen sen tampa.\nSe se observan outras cores como o amarelo/laranxa en verduras d\u00e9bese \u00e1 presenza de carotenoides, que se ven afectados igualmente polos procesos de coci\u00f1ado ou de cambios no pH.\nO vermello/azul dalgunhas verduras como as remolachas d\u00e9bense \u00e1 presenza dunha substancia qu\u00edmica natural denominada antocianina, pigmento natural sensible aos cambios do pH. Cando o pH \u00e9 neutro, os pigmentos son de cor p\u00farpura, ao chegar a \u00e1cido p\u00f3\u00f1ense de cor vermella e ao chegar a un valor alcalino, azul. Todos estes pigmentos son moi solubles na auga.\nComercializaci\u00f3n e distribuci\u00f3n.\nA comercializaci\u00f3n realizouse dende a antig\u00fcidade en grandes mercados na r\u00faa, prazas e lugares p\u00fablicos, onde expu\u00f1an \u00e1 venda os diferentes granxeiros e agriculores dunha rexi\u00f3n os produtos vexetais e hortalizas procedentes da s\u00faa colleita. Os negocios de exposici\u00f3n adoitaban ser familiares. Nestes casos a venda das verduras depend\u00eda da estacionalidade das mesmas, das condici\u00f3ns clim\u00e1ticas, as t\u00e9cnicas de cultivo etc. Tan s\u00f3 estaba dispo\u00f1ible para vender aquilo que era posible recoller en cada \u00e9poca do ano. Os mercados de verduras adoitaban atoparse nas proximidades dos templos e lugares de paso.\nNas grandes cidades \u00e9 frecuente poder mercar as verduras nos supermercados, grandes superficies e mercados, as froitar\u00edas ou tendas especializadas na venda de verduras son m\u00e1is escasas, a\u00ednda que contin\u00faan o seu labor. A verdura dentro dun establecemento exponse en caixas numeradas e correctamente identificadas.\nUsos das verduras.\nCulinarios.\nOs usos culinarios das verduras son moi diversos nas diferentes coci\u00f1as do mundo:\nConservas.\nPara poder conservar durante m\u00e1is tempo a dispo\u00f1ibilidade da verdura, proc\u00e9sanse en conservas, secas ao ar, en fermentaci\u00f3n (como o sauerkraut da coci\u00f1a alem\u00e1 ou kimchi da coci\u00f1a coreana), os encurtidos (cogombros en vinagre), en salgadura etc.\nAs verduras poden servir de acompa\u00f1amento ou gornici\u00f3n a aos pratos principais. Poden prepararse enteiras ou cortadas en diferentes formas: en xuliana (en dedos largos), en brunoise (en pequenos dados), en chiffonade (enr\u00f3lanse varias follas e c\u00f3rtanse en forma transversal cun grosor duns 5\u00a0mm), noissette (pequenas boli\u00f1as de polpa).\nDietas.\nAlgunhas dietas consideran o uso \u00fanico dos alimentos provenientes de froitas e verduras, como o vexetarianismo. Outra dietas que conte\u00f1en verduras como ingrediente principal son o veganismo e a dieta macrobi\u00f3tica.\nAlgunhas gastronom\u00edas do mundo caracter\u00edzanse polo uso de verduras na maior\u00eda dos pratos e costumes culinarios como na [[gastronom\u00eda mediterr\u00e1nea.\nNutrici\u00f3n.\n[[Ficheiro:CDC greenbean.jpg|miniatura|dereita]]\nAs verduras po\u00faen un baixo contido de [[prote\u00edna]]s e de [[graxa]], pos\u00faen baixo contido cal\u00f3rico: dende 20\u00a0kcal/100\u00a0g dos [[esparragueira|esp\u00e1rragos]] ata 60\u00a0kcal/100 g das [[faball\u00f3n|fabas]].\nAs [[vitamina]]s (xeralmente [[vitamina A|A]] e [[vitamina C|C]]) e os [[mineral|minerais]], e a [[fibra alimentaria|fibra]] ([[celulosa]], [[hemicelulosa]] e [[lignina]]), o 80\u00a0% restante \u00e9 [[auga]], pos\u00faen cantidades de [[calcio]] entre 50\u2013150\u00a0mg/100\u00a0g ([[acelga]]s, [[leituga]], [[espinaca]]s); a maior\u00eda dos vexetais conte\u00f1en moito [[potasio]] e pouco [[sodio]].\nAs verduras son moi saudables porque achegan moitos [[micronutriente]]s que act\u00faan sinerxicamente como [[antioxidante]]s e protexen de varias [[enfermidade cr\u00f3nica|enfermidades cr\u00f3nicas]] e igualmente axudan a manter a sa\u00fade dos tecidos como pel e mucosas do corpo.\nRecomendaci\u00f3ns.\nAs verduras at\u00f3panse no segundo nivel fundamental da [[pir\u00e1mide alimentaria|pir\u00e1mide dos alimentos]]. Ademais de achegar micronutrientes, proporcionan [[gl\u00edcido|hidratos de carbono]] de absorci\u00f3n lenta e fibra diet\u00e9tica. Deben inxerirse de cinco a seis porci\u00f3ns de verdura ao d\u00eda; unha porci\u00f3n de verdura equivale a media cunca de vexetais verdes coci\u00f1ados ou unha pataca, ou unha [[cenoria]].\nAs directrices diet\u00e9ticas do USDA para os estadounidenses recomendan consumir de cinco a nove porci\u00f3ns de froita e verdura diariamente. A cantidade total consumida variar\u00e1 segundo a idade e o sexo e determ\u00ednase en funci\u00f3n dos tama\u00f1os de porci\u00f3n est\u00e1ndar que se consomen normalmente, as\u00ed como do contido nutricional xeral. As patacas non est\u00e1n inclu\u00eddas no reconto xa que son principalmente provedoras de [[amid\u00f3n]]. Para a maior\u00eda das verduras e zumes, unha porci\u00f3n \u00e9 a metade dunha cunca e p\u00f3dese comer cr\u00faa ou coci\u00f1ada. Para verduras de folla frondosa, como a [[leituga]] e a [[espinaca]], unha porci\u00f3n \u00e9 normalmente unha cunca chea. D\u00e9bese escoller unha variedade de produtos xa que ningunha froita ou verdura proporciona todos os nutrientes necesarios para a sa\u00fade.\nAs directrices diet\u00e9ticas internacionais son similares \u00e1s establecidas polo USDA. O Xap\u00f3n, por exemplo, recomenda o consumo de cinco a seis porci\u00f3ns de verduras diarias. As recomendaci\u00f3ns francesas proporcionan pautas similares e fixan o obxectivo diario en cinco porci\u00f3ns. Na India, a recomendaci\u00f3n diaria para adultos \u00e9 de 275\u00a0gramos de verduras ao d\u00eda.\nHistoria.\nAntes da chegada da [[agricultura]], os humanos eran cazadores-recolectores. Buscaban froitos comestibles, froitos secos, talos, follas ou tub\u00e9rculos, procuraban animais mortos e cazaban os vivos como alimento. Crese que a xardinar\u00eda forestal nun claro das [[selva]]s tropicais foi o primeiro exemplo de agricultura; identific\u00e1ronse especies de plantas \u00fatiles e anim\u00e1base a que crecesen mentres se eliminaban as especies indesexables. A isto seguiu a reproduci\u00f3n vexetal a trav\u00e9s da selecci\u00f3n de cepas con trazos desexables como froitos grandes e un crecemento vigoroso. A\u00ednda que as primeiras evidencias da domesticaci\u00f3n de plantas como o [[trigo]] e o [[cebada|orxo]] se atoparon no [[Crecente F\u00e9rtil]], \u00e9 probable que varios pobos de todo o mundo comezasen a cultivar no per\u00edodo de 10\u00a0000-7000\u00a0a.C. A [[agricultura de subsistencia]] contin\u00faa nos nosos d\u00edas, con moitos agricultores rurais de \u00c1frica, Asia, Am\u00e9rica do Sur e outros lugares que utilizan as s\u00faas leiras para produciren alimentos suficientes para as s\u00faas familias, mentres que calquera produto excedente se utiliza para o troco doutros bens.\nAo longo da historia rexistrada, os ricos puideron permitirse unha dieta variada que inclu\u00eda [[carne]], verduras e froitas, mais para as persoas pobres a carne era un luxo e os [[alimento]]s que com\u00edan eran aburridos, normalmente a s\u00faa comida estaba composta principalmente por produtos b\u00e1sicos feitos a partir de [[arroz]], [[centeo]], [[cebada|orxo]], [[trigo]], [[millo]] ou [[millo mi\u00fado]]. A adici\u00f3n de materia vexetal proporcionou certa variedade \u00e1 dieta. A dieta b\u00e1sica dos [[aztecas]] en Centroam\u00e9rica era o millo e cultivaban [[tomate]]s, [[aguacate]]s, [[feix\u00f3n]]s, [[pemento]]s, [[cabaza]]s, [[cacahuete]]s e sementes de [[amaranto]] para complementar as s\u00faas tortas e [[papa (alimento)|papas]]. No Per\u00fa, os [[incas]] subsist\u00edan con millo nas terras baixas e [[pataca]]s a maior altitude. Tam\u00e9n usaron sementes de [[quinoa]], complementando a s\u00faa dieta con pementos, tomates e aguacates.\nNa antiga China, o [[arroz]] era o cultivo b\u00e1sico no sur e o trigo no norte, este \u00faltimo convertido en boli\u00f1as, fideos e filloas. Entre as verduras empregados para acompa\u00f1alos inclu\u00edanse [[\u00f1ame]], [[soia]], fabas, [[nabo]]s, [[cebola]]s e [[allo]]s. A dieta dos [[antigo Exipto|antigos exipcios]] base\u00e1base no [[pan]], a mi\u00fado contaminado con area que desgastaba os dentes. A carne era un luxo mais o peixe era m\u00e1is abundante. Estes acompa\u00f1\u00e1banse por unha variedade de verduras, inclu\u00eddas fabas, lentellas, cebolas, porros, allos, ravos e leitugas.\nO piar fundamental da dieta [[antiga Grecia|grega]] era o pan, que acompa\u00f1aban de [[queixo de cabra]], [[oliva]]s, [[figo]]s, peixe e ocasionalmente carne. As verduras cultivadas inclu\u00edan cebolas, allos, repolos, mel\u00f3ns e lentellas. Na [[Imperio Romano|antiga Roma]] fac\u00edase unha espesa papa de trigo ou feix\u00f3ns, acompa\u00f1ada de verduras mais con pouca carne e ademais o peixe non era estimado. Os romanos cultivaban fabas, ch\u00edcharos, cebolas e nabos e com\u00edan as follas da remolacha en lugar das s\u00faas ra\u00edces.\nProduci\u00f3n.\nEn 2020 o [[FAOSTAT]] estimaba que a produci\u00f3n total de verduras no mundo foi de 1\u00a0148\u00a0446\u00a0252 [[tonelada|toneladas m\u00e9tricas]], mentres que en 1961 era de 198\u00a0000\u00a0000 toneladas. A seguinte t\u00e1boa amosa os 20 pa\u00edses cunha maior produci\u00f3n de verduras nese ano.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Hortalizas]]\n[[Categor\u00eda:Artigos que toda Wikipedia deber\u00eda ter (Ciencia)]]"}
{"id": "80992", "revid": "1093", "url": "https://gl.wikipedia.org/wiki?curid=80992", "title": "Liga de Escocia", "text": ""}
{"id": "80993", "revid": "98629", "url": "https://gl.wikipedia.org/wiki?curid=80993", "title": "Copa Xunta de Galicia", "text": "Copa Xunta de Galicia \u00e9 o nome de d\u00faas competici\u00f3ns futbol\u00edsticas que se disputaron en Galicia. A segunda delas, xogada en 2006 foi a precursora da Copa Galiza que se disputou os anos 2008 e 2009. Todas estas competici\u00f3ns te\u00f1en en com\u00fan que contaron co apoio institucional da Xunta de Galicia.\nHistoria.\nCopa Xunta de Galicia 1989.\nEn 1989 disputouse a primeira Copa Xunta de Galicia, subvencionada pola Consellar\u00eda de Cultura e Deporte e coa participaci\u00f3n dos equipos da Terceira Divisi\u00f3n. Este torneo levouse a cabo en paralelo \u00e1 Copa Galicia que aquela tempada xogaban os equipos de Preferente. O campi\u00f3n foi o Centro de Deportes Barco, que se impuxo na final fronte \u00e1 SD Juvenil de Ponteareas por 2\u20130 en Santa Isabel.\nCopa Xunta de Galicia 2006.\nEn 2006, a Direcci\u00f3n Xeral para o Deporte da Xunta de Galicia decidiu crea-la Copa Xunta de Galicia. O torneo foi anunciado como \u201ca primera edici\u00f3n\u201d do mesmo,\u200b sen reparar no torneo disputado en 1989.\nA Copa foi presentada no mes de abril de 2006 por Santi Dom\u00ednguez, Director Xeral para o Deporte, \u00c1nxela Bugallo, Conselleira de Cultura e Deporte da Xunta de Galicia, e mais por Julio Meana, presidente da Federaci\u00f3n Galega de F\u00fatbol. A organizaci\u00f3n correu a cargo da Fundaci\u00f3n Deporte Galego, a Direcci\u00f3n Xeral para o Deporte e a Federaci\u00f3n Galega de F\u00fatbol.\nContou coa participaci\u00f3n dos clubs galegos que na temporada 2005/06 de f\u00fatbol estaban nas categor\u00edas de Primeira Divisi\u00f3n, Segunda Divisi\u00f3n ou Segunda Divisi\u00f3n B. Ademais, a Xunta convidou discrecionalmente o CD Lugo para completa-lo n\u00famero de oito equipos e facer dous grupos, norte e sur. Os partidos disput\u00e1ronse en agosto. A competici\u00f3n non tivo car\u00e1cter oficial por non ser aprobada pola Asemblea da Federaci\u00f3n Galega de F\u00fatbol.\nCopa Galiza.\nA Copa Xunta de Galicia foi substitu\u00edda en 2008 pola Copa Galiza, inicialmente tam\u00e9n referida como \"Copa Galicia\" ata a confirmaci\u00f3n do seu nome oficial. A Federaci\u00f3n Galega de F\u00fatbol recibiu o encargo de organizar a competici\u00f3n por parte da Xunta de Galicia para que principiase nos primeiros meses de 2008. A f\u00f3rmula empregada para definir a natureza da competici\u00f3n nas bases da mesma foi \"\u00abpatrocinada pola Direcci\u00f3n Xeral para o Deporte da Xunta de Galicia e organizada pola Federaci\u00f3n Galega de F\u00fatbol\u00bb\". A prensa tense referido ao torneo como unha competici\u00f3n de car\u00e1cter amigable, mentres que a Asociaci\u00f3n de Clubs Galegos de F\u00fatbol solicitou que o torneo fose regulamentado oficialmente.\nNa primeira edici\u00f3n, seguiuse o mesmo esquema de seleccionar t\u00f3dolos clubs de Primeira, Segunda e Segunda B, deixando f\u00f3ra os equipos filiais e convidando os dous mellores conxuntos da Terceira Divisi\u00f3n. Ademais, moveuse o calendario da competici\u00f3n \u00e1 primavera do ano seguinte, co que oficialmente non se disputou edici\u00f3n en 2007. Tam\u00e9n se substitu\u00edu a fase de grupos por un sistema de eliminatorias directas entre os oito equipos participantes.\nNa segunda e derradeira edici\u00f3n, en 2009, e trala renuncia dos equipos da Primeira e Segunda, a Copa Galiza xog\u00e1rona unicamente os equipos da Segunda B e Terceira, agrupados en dous distintos grupos: a maior parte dos de Terceira xogaron unha rolda previa, e os da Segunda B e os tres exentos da Terceira un\u00edronse nas eliminatorias de oitavos de final."}
{"id": "81000", "revid": "5863", "url": "https://gl.wikipedia.org/wiki?curid=81000", "title": "Copa Xunta de Galicia 2006", "text": "Na Copa Xunta de Galicia, celebrada entre 2006 e 2007, participaron oito conxuntos galegos. A vitoria final correspondeulle ao Celta de Vigo.\nA Copa foi presentada no mes de abril de 2006 por Santi Dom\u00ednguez, Director Xeral para o Deporte, \u00c1nxela Bugallo, Conselleira de Cultura e Deporte da Xunta de Galicia, e mais por Julio Meana, presidente da Federaci\u00f3n Galega de F\u00fatbol. A organizaci\u00f3n correu a cargo da Fundaci\u00f3n Deporte Galego, a Direcci\u00f3n Xeral para o Deporte e a Federaci\u00f3n Galega de F\u00fatbol. Contou coa participaci\u00f3n dos clubs galegos que na tempada 2005-06 de f\u00fatbol estaban nas categor\u00edas de Primeira divisi\u00f3n, Segunda divisi\u00f3n ou Segunda divisi\u00f3n B. A Xunta considerou oportuno tam\u00e9n invitar o CD Lugo para completar o n\u00famero de oito equipos e facer dous grupos, norte e sur.\nNo grupo norte participaron estes catro equipos: Deportivo da Coru\u00f1a, Racing de Ferrol, SD Negreira e CD Lugo.\nNo grupo sur participaron estes catro equipos: Celta de Vigo, Pontevedra CF, CD Ourense e o filial Celta de Vigo B.\nOs partidos desta primeira fase comezaron o 6 de agosto de 2006 e remataron o 6 de setembro de 2006. Os equipos que remataron nos dous primeiros lugares pasaron a disputa-las semifinais a partido \u00fanico. A final tivo lugar no estadio Anxo Carro o 3 de xaneiro de 2007, e nela proclamouse vencedor o Celta de Vigo cun resultado de 2-3.\nA competici\u00f3n non tivo car\u00e1cter oficial por non ser aprobada pola Asemblea da Federaci\u00f3n Galega de F\u00fatbol.\nMalia que foi anunciada como \u201ca primeira edici\u00f3n\u201d, o certo \u00e9 que xa se disputara anteriormente outro torneo co t\u00edtulo Copa Xunta de Galicia en 1989 do que resultara ga\u00f1ador o Centro de Deportes Barco."}
{"id": "81002", "revid": "23204", "url": "https://gl.wikipedia.org/wiki?curid=81002", "title": "Copa Galiza de f\u00fatbol 2008", "text": "Na primeira edici\u00f3n da Copa Galiza de f\u00fatbol, celebrada en 2008, participaron oito conxuntos galegos.\nParticiparon o equipo de primeira divisi\u00f3n (Deportivo da Coru\u00f1a), os dous de segunda (Celta de Vigo e Racing de Ferrol, os tres de segunda B que non son filiais (CD Lugo, Pontevedra CF e CD Ourense), e mais os dous mellores de terceira divisi\u00f3n. A diferenza da edici\u00f3n anterior, os filiais quedaron exclu\u00eddos da competici\u00f3n e, a\u00ednda que houbo catro setentrionais e catro meridionais, a distribuci\u00f3n non se fixo en base a esas cotas de grupos. Por\u00e9n, si que os emparellamentos se fixeron buscando a proximidade xeogr\u00e1fica.\nPor outra banda, e tam\u00e9n a diferenza da primeira edici\u00f3n, os partidos celebr\u00e1ronse nun sistema de eliminatoria a partido \u00fanico, disputado sempre no equipo de inferior categor\u00eda ou no do que nese momento se atope peor clasificado en caso de compartiren a mesma divisi\u00f3n.\nO campi\u00f3n foi o Celta de Vigo, que se impuxo ao Deportivo na quenda de penaltis, logo de rematar o encontro con empate a cero. A final disputouse en Ourense."}
{"id": "81006", "revid": "22570", "url": "https://gl.wikipedia.org/wiki?curid=81006", "title": "De Regno", "text": "De regno (A monarqu\u00eda) \u00e9 unha obra de San Tom\u00e9 de Aquino, importante para a comprensi\u00f3n da teocracia medieval. Co\u00f1ecida tam\u00e9n co t\u00edtulo de \"De regimine principum\", \u00e9 un dos tratados menores do autor. Debeu ser escrito entre 1265 e 1267, e quedou inconcluso, e a\u00ednda non foi publicado cun estudo cr\u00edtico.\nO texto est\u00e1 dedicado \u00f3 rei da Irla, quizais porque un irm\u00e1n seu, Aim\u00f3n de Aquino, participou en 1231 na expedici\u00f3n a Terra Santa organizada por Federico II e dirixida por Ricardo Filangieri, e nela estivo \u00e1s ordes de Hugo I de Lusignan, rei de Chipre.\nTom\u00e9 de Aquino, que era te\u00f3logo e non pol\u00edtico, pretendeu escribir un tratado moralizante, de car\u00e1cter pedag\u00f3xico-moral para formar criterios \u00e9ticos na persoa rexia. Ap\u00f3iase en textos b\u00edblicos, as doutrinas da Igrexa Cat\u00f3lica e as ensinanzas dos fil\u00f3sofos (especialmente Arist\u00f3teles, que lle serve de metodolox\u00eda).\nObra.\nForma parte, xunto con outros, dos chamados \"Opuscula fratris Thomae\". Baixo este t\u00edtulo agr\u00fapase unha serie de escritos menores, de moi diversa \u00edndole, tanto polo seu contido como pola s\u00faa forma. Non gardan ningunha relaci\u00f3n entre si, nin uniformidade tem\u00e1tica nin ideol\u00f3xica. Son simples pezas agrupadas en n\u00famero distinto. Moitas delas son simples respostas a unha consulta formulada; outras, a unha cuesti\u00f3n disputada.\nPensamento do autor.\nSanto Tom\u00e9 \u00e9 considerado o autor escol\u00e1stico m\u00e1is importante porque consegue facer compatible a m\u00e1xima autoridade en filosof\u00eda, Arist\u00f3teles, coa doutrina da revelaci\u00f3n. Am\u00f3sase abertamente partidario da autonom\u00eda da raz\u00f3n naquilo que lle \u00e9 propio. Afirma a capacidade do home para captar o universo e mailas s\u00faas leis, para o que non precisa outra cousa que o seu propio esforzo intelectual.\nEn canto \u00e1 pol\u00edtica, Tom\u00e9 de Aquino acepta a sociabilidade natural do ser humano que xa defendera Arist\u00f3teles no seu d\u00eda. S\u00f3 dentro da cidade o home chega a ser tal. Tam\u00e9n toma como referentes a clasificaci\u00f3n aristot\u00e9lica das formas de goberno, propo\u00f1endo unha monarqu\u00eda moderada por trazos aristocr\u00e1ticos e democr\u00e1ticos. Por\u00e9n, a cidade non s\u00f3 ten unha fin \u00e9tica, sen\u00f3n tam\u00e9n relixiosa: debe \"ordenar aquelas cousas que conducen \u00e1 felicidade celestial e prohibir as contrarias\" Por iso o Estado debe estar subordinado \u00e1 Igrexa, a\u00ednda que si que admite que conte con certa independencia no que respecta ao \"ben com\u00fan\". Pese a isto, o Estado perde a autarqu\u00eda que lle atribu\u00edra Arist\u00f3teles na s\u00faa pol\u00edtica: en caso de conflito, as fins relixiosas deben prevalecer sobre as pol\u00edticas.\nPoder\u00edase establecer unha comparaci\u00f3n entre as relaci\u00f3ns Estado-Igrexa e as que existen entre Raz\u00f3n e fe. Raz\u00f3n e estado te\u00f1en un campo propio, pero nunca poden entenderse como aut\u00f3nomas ou independentes respecto \u00e1 fe e \u00e1 Igrexa. Neste sentido, calquera lei promulgada polo estado debe estar de acordo coa lei natural, co que se reafirma o transfundo relixioso da pol\u00edtica tomista.\nA lei natural \u00e9 o medio que os Estados te\u00f1en para procurar o ben com\u00fan, sendo os seus obxectivos a paz, a moralidade e os bens necesarios para vivir. Esta \u00e9 a \u00fanica fin que xustifica a existencia da autoridade civil. As leis son inxustas se non cumpren estes obxectivos e, nese caso, o cidad\u00e1n non est\u00e1 obrigado a cumprilas, porque ao contradicir a lei natural, conv\u00e9rtese en tiran\u00eda e quen as promulga perde a s\u00faa autoridade. Por isto, os tiranos deben ser derrocados, ag\u00e1s que o derrocamento traia males maiores.\nTom\u00e9 de Aquino non deixou un tratado sistem\u00e1tico onde poidamos atopar as s\u00faas concepci\u00f3ns pol\u00edticas. As s\u00faas ideas at\u00f3panse dispersas ao longo das s\u00faas obras. Para facer un estudo das s\u00faas ideas pol\u00edticas, debemos remontarnos a Arist\u00f3teles e a Santo Agosti\u00f1o. A s\u00edntese dos dous comp\u00f3n o seu pensamento e ideolox\u00eda.\n\"De regno\" adoita ser considerado como pre\u00e1mbulo ao tratado da lei inserido en \"Suma teol\u00f3gica\". Nel atopamos un estudo sobre a orixe divina da sociedade, a autoridade, as formas do goberno lex\u00edtimo, as maneiras de loitar contra o goberno ilex\u00edtimo, os fins do mando e a gloria humana e celeste que agarda aos bos gobernantes. Nesta obra, Tom\u00e9 de Aquino vai m\u00e1is al\u00e1 da concepci\u00f3n aristot\u00e9lica da cidade-estado, conclu\u00edndo en que para atopar unha comunidade perfecta debemos buscar unha organizaci\u00f3n pol\u00edtica que non precise axuda allea.\nIntenci\u00f3n, contido e an\u00e1lise da obra.\nNo pr\u00f3logo consta cal foi a intenci\u00f3n do autor ao compo\u00f1er a s\u00faa obra. Nel d\u00edsenos expresamente que vai escribir un tratado sobre a orixe da monarqu\u00eda. Este obxectivo que se propuxo describir \u00e9 levado a cabo polo autor ao longo da s\u00faa obra. O primeiro deles in\u00edciao no cap\u00edtulo 1 do libro primeiro, onde comeza analizando o sentido do termo rei, conclu\u00edndoo no cap\u00edtulo 11 co que pecha o libro I.\nO oficio do rei, e canto a el se refire, \u00e9 o que d\u00e1 principio e fin ao libro II. Comeza en primeiro lugar facendo unha exposici\u00f3n superficial dos deberes do rei, que vai desde o cap\u00edtulo 1 do libro II ata a fin do cap\u00edtulo 4, para logo pasar a tratar polo mi\u00fado e por separado cada un dos aspectos sinalados. Estes aspectos s\u00f3 ser\u00e1n iniciados, porque, como xa dixemos, a obra est\u00e1 inconclusa.\nTom\u00e9 de Aquino non vai facer un tratado pol\u00edtico propiamente dito, entre outras raz\u00f3ns porque a s\u00faa vida \u00e9 a dun relixioso metido nun claustro e apartado das intrigas dos pazos reais. Para poder falar de pol\u00edtica sen caer na utop\u00eda, hai que tomar parte activa nela, non s\u00f3 viv\u00edndoa, sen\u00f3n tam\u00e9n ocupando cargos p\u00fablicos e administrativos. Por isto, o tratado de Tom\u00e9 de Aquino hai que situalo entre os tratados ut\u00f3picos e moralizantes. Tr\u00e1tase m\u00e1is ben dunha obra pedag\u00f3xica e moral, a trav\u00e9s da cal se quere axudar a formar uns criterios \u00e9ticos na persoa de quen un d\u00eda ter\u00e1 que ocupar o trono e gobernar a illa de Chipre.\nComo te\u00f3logo, o autor vai escribir o seu tratado apoi\u00e1ndose na doutrina da Igrexa, nos libros sagrados da Biblia."}
{"id": "81007", "revid": "23204", "url": "https://gl.wikipedia.org/wiki?curid=81007", "title": "Os mozos da r\u00faa Panisperna", "text": "Os mozos da r\u00faa Panisperna (en italiano \"I ragazzi di via Panisperna\") \u00e9 o nome co que se co\u00f1ece un grupo de f\u00edsicos italianos, case todos rapaces moi novos, liderados por Enrico Fermi na primeira metade do s\u00e9culo XX.\nHistoria.\nO grupo ten a s\u00faa orixe na vontade do f\u00edsico e pol\u00edtico Orso Maria Corbino, senador e director do Instituto de F\u00edsica da Universidade de Roma. Corbino, co\u00f1ecedor do labor investigador de Fermi, decide propor para el a primeira c\u00e1tedra de F\u00edsica te\u00f3rica en Italia, en 1926, localizada no Instituto que el dirix\u00eda, e que naquela altura ti\u00f1a enderezo na romana r\u00faa Panisperna. A partir de 1929 Fermi e Corbino dedic\u00e1ronse a transformar o Instituto nun centro de investigaci\u00f3n avanzado e moderno, co cal comezan a reunir a moi novas promesas da f\u00edsica italiana te\u00f3rica (Ettore Majorana) e mais experimental: Edoardo Amaldi, Franco Rasetti, Emilio Segr\u00e8, Bruno Pontecorvo e o qu\u00edmico Oscar D'Agostino (estes dous, a partir de 1934).\nAs s\u00faas pescudas traballaron a espectroscopia at\u00f3mica e molecular, centr\u00e1ndose no estudo do n\u00facleo at\u00f3mico. Obtiveron neutr\u00f3ns irradiando berilio con part\u00edculas alfa de radon, e bombardearon con eses neutr\u00f3ns distintas substancias est\u00e1beis, que foron convert\u00e9ndose en radioactivas. Dende o punto de vista te\u00f3rico, desenvolveron os modelos do que se co\u00f1ece como forzas de Majorana e a teor\u00eda da emisi\u00f3n beta, resultado das investigaci\u00f3ns de Fermi entre 1933 e 1934. Aos mozos da r\u00faa Panisperna d\u00e9beselle tam\u00e9n o descubrimento en 1934 das propiedades dos neutr\u00f3ns lentos, que se sit\u00faan na base dos desenvolvementos posteriores de reactores nucleares e da bomba at\u00f3mica.\nEn 1936 Corbino creou o Instituto de Electroac\u00fastica dentro do mesmo edificio. Co falecemento de Corbino en 1937 comeza o proceso de disgregaci\u00f3n do grupo, empurrado fundamentalmente polo goberno de Mussolini e as s\u00faas pol\u00edticas racistas. As\u00ed, nas v\u00e9speras da segunda guerra mundial, a maior parte dos investigadores se exiliaron a centros de investigaci\u00f3n ao estranxeiro: Rasetti \u00e1 Universidade de Laval (Quebec), Segr\u00e8 a Berkeley, Fermi \u00e1 Universidade de Columbia, Pontecorvo a Par\u00eds, Majorana desaparecido e nunca m\u00e1is visto etc. S\u00f3 D'Agostino e Amaldi permaneceron en Italia; este segundo participou na reconstruci\u00f3n da investigaci\u00f3n na posguerra e na creaci\u00f3n do CERN."}
{"id": "81011", "revid": "762063", "url": "https://gl.wikipedia.org/wiki?curid=81011", "title": "Dar es-Salaam", "text": ""}
{"id": "81013", "revid": "98629", "url": "https://gl.wikipedia.org/wiki?curid=81013", "title": "Irina Aleksandrovna de Rusia", "text": "Irina Alexandrovna de Rusia (15 de xullo de 1895 - 26 de febreiro de 1970) foi unha princesa rusa, filla do gran duque Alexandre Mikhailovich de Rusia e da gran duquesa Xenia Aleksandrovna de Rusia, e sobri\u00f1a do tsar Nicolao II de Rusia.\nNaceu no palacio de Peterhof e pasou dende a infancia temporadas no sur de Francia. O 22 de febreiro de 1914 casou co pr\u00edncipe F\u00e9lix Iussupov, un dos homes das ricos de Rusia. Pasou a l\u00faa de mel en Oriente Medio e Europa, o comezo da primeira guerra mundial colleunos en Alema\u00f1a e permaneceron un tempo retidos en Berl\u00edn, por\u00e9n por mor das xesti\u00f3ns do embaixador espa\u00f1ol obtiveron o permiso para regresar a a Rusia. Establec\u00e9ronse no Palacio Moka e habilitaron unha parte para hospital. O 5 de marzo de 1915 naceu a s\u00faa filla, Irina Felixovna Iussupova.\nTanto F\u00e9lix como Irina eran contrarios \u00e1 influencia que exerc\u00eda Rasput\u00edn sobre os tsares e Irina estivo ao corrente dos plans que seu home xunto a outros nobres ti\u00f1an para facelo desaparecer. As\u00ed, F\u00e9lix, co\u00f1ecedor do interese que ti\u00f1a Rasput\u00edn en co\u00f1ecer \u00e1 s\u00faa dona convidouno o 16 de decembro de 1916 ao seu palacio, a\u00ednda que Irina estaba en Crimea. Esa noite Rasput\u00edn morr\u00eda e o tsar exiliou a Iussupov a unha das s\u00faas posesi\u00f3ns m\u00e1is remotas, Rakitnoe na provincia de Kursk. Irina acompa\u00f1ou ao seu marido. Despois da Revoluci\u00f3n Rusa Irina, F\u00e9lix e a s\u00faa filla estableceron a s\u00faa residencia en Ai Todor, en Crimea. O 7 de abril de 1919 sa\u00edron de Rusia no nav\u00edo, o HMS Marlborough que enviara Xurxo V do Reino Unido para levar ao exilio \u00e1 emperatriz vi\u00fava e o resto dos Romanov superviventes.\nEn 1920 Irina estableceuse co seu home en Boulogne-Billancourt, un suburbio de Par\u00eds. En 1934 Irina ga\u00f1ou un xu\u00edzo contra a Metro-Goldwyn-Mayer por presentala no filme \"Rasputin and the Empress\" (1928) como a amante de Rasput\u00edn."}
{"id": "81016", "revid": "197", "url": "https://gl.wikipedia.org/wiki?curid=81016", "title": "Bascuas", "text": "O top\u00f3nimo Bascuas pode referirse a:\nComo apelido pode referirse a Edelmiro Bascuas."}
{"id": "81017", "revid": "23204", "url": "https://gl.wikipedia.org/wiki?curid=81017", "title": "Congreso Nacional Africano", "text": "O Congreso Nacional Africano (CNA, en ingl\u00e9s \"African National Congress\", ANC ) \u00e9 un partido surafricano que se fundou o 8 de xaneiro de 1912 en Bloemfontein co nome de Congreso Nacional Nativo Surafricano co obxectivo de defender os dereitos da maior\u00eda negra, entre os fundadores salienta o poeta Sol Plaatje e John Dube o seu primeiro presidente pero o seu dirixente m\u00e1is co\u00f1ecido foi Nelson Mandela. En 1923 mudou ao seu actual nome e a partir de 1948 tivo un papel destacado na loita contra o apartheid. Desde o establecemento da democracia en 1994 \u00e9 o partido do goberno, apoiado nunha alianza tripartita na que tam\u00e9n entran o Congreso de Sindicatos de Sur\u00e1frica (\"Congress of South African Trade Unions\" - COSATU) e o Partido Comunista de Sur\u00e1frica (\"South African Communist Party\"- SACP). Forma parte da Internacional Socialista."}
{"id": "81022", "revid": "1131", "url": "https://gl.wikipedia.org/wiki?curid=81022", "title": "Dornelas", "text": "O top\u00f3nimo Dornelas pode referirse a:"}
{"id": "81026", "revid": "1131", "url": "https://gl.wikipedia.org/wiki?curid=81026", "title": "Nantes", "text": "O top\u00f3nimo Nantes pode referirse a:"}
{"id": "81030", "revid": "98629", "url": "https://gl.wikipedia.org/wiki?curid=81030", "title": "Vicente Garc\u00eda de Diego", "text": "Vicente Garc\u00eda de Diego, nado en Vinuesa (Soria) o 2 de decembro de 1878 e finado en Madrid o 5 de decembro de 1978, foi un fil\u00f3logo, lexic\u00f3grafo, folclorista e cr\u00edtico literario espa\u00f1ol, que dedicou especial interese \u00e1 lingua galega.\nTraxectoria.\nEra fillo de Juan Jos\u00e9 Garc\u00eda de Le\u00e1niz, militar isabelino que foi gobernador militar da provincia de Soria e participara nas guerras carlistas. O seu pai, farto das s\u00faas falcatruadas infant\u00eds e m\u00e1is do seu desinterese polos estudos, xunto cun irm\u00e1n dous anos maior, mandounos a se ga\u00f1aren a vida na Arxentina, cando contaba tan s\u00f3 12 anos de idade. Al\u00ed conseguiu aforrar para a pasaxe de volta. Xa na Espa\u00f1a, centrouse nos estudos. Cursou brillantemente en Soria o bacharelato, para logo licenciarse en Filosof\u00eda e Letras pola Universidade de Zaragoza.\nEn 1903, con 25 anos de idade, aprobou por oposici\u00f3n a c\u00e1tedra de lat\u00edn e castel\u00e1n do Instituto de Pontevedra, da que tomou pose en 1904. De seguida, entrou nos c\u00edrculos intelectuais da cidade, facendo relaci\u00f3ns con Casto Sampedro Folgar, V\u00edctor Said Armesto, os irm\u00e1s Muruais, e outros. \u00c1 par manti\u00f1a correspondencia con Andr\u00e9s Mart\u00ednez Salazar e Florencio Vaamonde Lores. De Diego vi\u00f1a preparado para estudar o idioma galego, mais botou pouco tempo en Galiza. Por\u00e9n, froito da s\u00faa dedicaci\u00f3n, dou ao prelo \"Elementos de gram\u00e1tica hist\u00f3rica gallega\", editada en Burgos en 1909 e que constitu\u00edu a primeira gram\u00e1tica hist\u00f3rica da lingua galega.\nDous anos despois, trasladouse para Soria, onde profesou tam\u00e9n a c\u00e1tedra de lat\u00edn, e onde trabou unha profunda amizade co poeta Antonio Machado, catedr\u00e1tico de franc\u00e9s no mesmo instituto. En 1916 pasou para Zaragoza, onde residiu os dous cursos seguintes. En 1919, trasladouse como catedr\u00e1tico para o Instituto Cardenal Cisneros de Madrid, do que foi director varios anos.\nFoi elixido acad\u00e9mico da Real Academia de la Lengua Espa\u00f1ola en 1926, e desde 1944 exerceu como bibliotecario perpetuo da mesma. Desempe\u00f1ou como profesor agregado da universidade alg\u00fans cursos de lat\u00edn e de Dialectolox\u00eda espa\u00f1ola.\nTraballou tam\u00e9n no Centro de Estudios Hist\u00f3ricos e m\u00e1is no Consejo Superior de Investigaciones Cient\u00edficas. Dirixiu a \"Revista de Filolog\u00eda Espa\u00f1ola\" e m\u00e1is fundou e dirixiu a \"Revista de Dialectolog\u00eda y Tradiciones Populares\". A maior parte dos seus traballos est\u00e1n publicados nestas revistas e no \"Boletin de la Real Academia de la Lengua Espa\u00f1ola\", no que mantivo unha secci\u00f3n, \"Notas etimol\u00f3gicas\", entre 1931 e 1963. En 1930 foi nomeado conselleiro de Instruci\u00f3n P\u00fablica. Posu\u00eda as Palmas acad\u00e9micas de Francia, a placa da Encomenda de Afonso X o Sabio e outras m\u00e1is. Foi correspondente das Academias portuguesa, galega e m\u00e1is algunhas americanas.\nComo fil\u00f3logo consagrouse especialmente \u00e1 etimolox\u00eda, a dialectolox\u00eda, a historia ling\u00fc\u00edstica e a morfolox\u00eda da lingua espa\u00f1ola en especial. Con interese mundial investigou as voces naturais e as onomatopeicas. Como folklorista interesouse sobre todo polas lendas, publicando un denso estudo sobre delas, como introduci\u00f3n \u00e1 s\u00faa monumental \"Antolog\u00eda de leyendas\". Preocupouse pola did\u00e1ctica da lingua e a literatura do espa\u00f1ol e do lat\u00edn, elaborando libros de texto e de exercicios para ambas. Realizou tam\u00e9n edici\u00f3ns de autores cl\u00e1sicos espa\u00f1ois como \u00cd\u00f1igo L\u00f3pez de Mendoza, Diego de Saavedra Fajardo, Fernando de Herrera e Juan de \u00c1vila. Tam\u00e9n cultivou a literatura de creaci\u00f3n, no campo da l\u00edrica.\nXubilouse en 1948, mais continuou a investigar e publicar at\u00e9 poucos anos antes de falecer, en 1978, aos tres d\u00edas de cumprir os 100 anos de idade.\nObras.\nEn 1999 o C\u00edrculo de Lectores reeditou en Barcelona parte da \"Antolog\u00eda de leyendas\" (Barcelona, Labor, 1953), nunha edici\u00f3n divulgativa que omitiu o seu estudo introdutorio. Parte dos seus herdeiros entenderon que se cercenara a obra e non autorizaron novas reedici\u00f3ns. Xa antes, en 1984, a Universidade de Santiago de Compostela, reeditara os seus \"Elementos de gram\u00e1tica hist\u00f3rica gallega\", practicamente desco\u00f1ecida polos novos estudantes de filolox\u00eda, pois a anterior publicaci\u00f3n de 1909, era pouco accesible."}
{"id": "81035", "revid": "56817", "url": "https://gl.wikipedia.org/wiki?curid=81035", "title": "Disoluci\u00f3n", "text": "En qu\u00edmica, unha disoluci\u00f3n (do lat\u00edn \"dissol\u016btio, -\u014dnis\", 'separaci\u00f3n das partes', 'destruci\u00f3n'; de \"dissolvere\", 'separar', 'desfacer', 'destru\u00edr') ou soluci\u00f3n (do lat\u00edn \"sol\u016btuio, -\u014dnis\", 'disgregaci\u00f3n', 'soltura', 'facilidade', 'explicaci\u00f3n') \u00e9 unha mestura homox\u00e9nea, a nivel molecular de d\u00faas ou m\u00e1is especies qu\u00edmicas que non reaccionan entre si; cuxos compo\u00f1entes at\u00f3panse en proporci\u00f3ns que poden variar entre certos l\u00edmites.\nProcesos e caracter\u00edsticas.\nToda disoluci\u00f3n est\u00e1 formada por unha fase dispersa chamada soluto e un medio dispersante denominado disolvente. Tam\u00e9n adoita definirse disolvente como a substancia que existe en maior cantidade que o soluto na disoluci\u00f3n. Se ambos os dous, soluto e disolvente, existen en igual cantidade (como un 50 % de etanol e un 50 % de auga nunha disoluci\u00f3n), a substancia que \u00e9 m\u00e1is frecuentemente utilizada como disolvente \u00e9 a que se designa como tal (neste caso, a auga). Unha disoluci\u00f3n pode estar formada por un ou m\u00e1is solutos e un ou m\u00e1is disolventes. Unha disoluci\u00f3n ser\u00e1 unha mestura na mesma proporci\u00f3n en calquera cantidade que tomemos (por pequena que sexa a gota), e non se poder\u00e1n separar por centrifugaci\u00f3n nin filtraci\u00f3n.\nUn exemplo com\u00fan poder\u00eda ser un s\u00f3lido disolvido nun l\u00edquido, como o sal com\u00fan ou o azucre disolvido en auga (ou at\u00e9 o ouro en mercurio, formando unha am\u00e1lgama).\nDist\u00ednguese dunha suspensi\u00f3n, que \u00e9 unha mestura na que o soluto non est\u00e1 totalmente disgregado no disolvente, sen\u00f3n dispersado en pequenas part\u00edculas. As\u00ed, diferentes gotas poden ter diferente cantidade dunha substancia en suspensi\u00f3n. Mentres unha disoluci\u00f3n \u00e9 sempre transparente, unha suspensi\u00f3n presentar\u00e1 turbidez, ser\u00e1 trasl\u00facida ou opaca. Unha emulsi\u00f3n \u00e9 intermedia entre a disoluci\u00f3n e a suspensi\u00f3n.\nAs disoluci\u00f3ns son mesturas homox\u00e9neas. As cantidades de soluto e disolvente \u00e1chanse en proporci\u00f3ns que var\u00edan entre certos l\u00edmites. Normalmente o disolvente est\u00e1 en maior proporci\u00f3n que o soluto, a\u00ednda que non sempre \u00e9 as\u00ed. A proporci\u00f3n en que te\u00f1amos o soluto no seo do disolvente depende do tipo de interacci\u00f3n que se produza entre eles. Esta interacci\u00f3n est\u00e1 relacionada coa solubilidade do soluto no disolvente. Unha disoluci\u00f3n que conte\u00f1a pouca cantidade \u00e9 unha disoluci\u00f3n dilu\u00edda. A medida que aumente a proporci\u00f3n de soluto teremos disoluci\u00f3ns m\u00e1is concentradas, at\u00e9 que o disolvente non admite m\u00e1is soluto, ent\u00f3n a disoluci\u00f3n \u00e9 saturada. Por encima da saturaci\u00f3n temos as disoluci\u00f3ns sobresaturadas.\nAs s\u00faas propiedades f\u00edsicas dependen da s\u00faa concentraci\u00f3n:\nOs seus compo\u00f1entes sep\u00e1ranse por cambios de fases, como a fusi\u00f3n, evaporaci\u00f3n, condensaci\u00f3n etc.\nTe\u00f1en ausencia de sedimentaci\u00f3n, \u00e9 dicir, ao someter unha disoluci\u00f3n a un proceso de centrifugaci\u00f3n as part\u00edculas do soluto non sedimentan debido a que o tama\u00f1o das mesmas \u00e9 inferior a 10 \u00c1ngstrom ( \u00baA ).\nClasificaci\u00f3n das disoluci\u00f3ns.\nEn funci\u00f3n da natureza de solutos e disolventes, as leis que rexen as disoluci\u00f3ns son distintas.\nPola relaci\u00f3n que existe entre o soluto e a disoluci\u00f3n, alg\u00fans autores clasifican as disoluci\u00f3ns en dilu\u00eddas e concentradas, as concentradas se subdividen en saturadas e sobresaturadas. As dilu\u00eddas, ref\u00edrense a aquelas que pos\u00faen pouca cantidade de soluto en relaci\u00f3n \u00e1 cantidade de disoluci\u00f3n; e as concentradas cando pos\u00faen gran cantidade de soluto. \u00c9 incoveniente a utilizaci\u00f3n desta clasificaci\u00f3n debido a que non todas as substancias se disolven na mesma proporci\u00f3n nunha determinada cantidade de disolvente a unha temperatura dada. Ex: a 25\u00a0\u00b0C en 100 g de auga dis\u00f3lvense 0,000246 g de BaSO4. Esta disoluci\u00f3n \u00e9 concentrada (saturada) porque non admite m\u00e1is sal, a\u00ednda que pola pouca cantidade de soluto disolvido deber\u00eda clasificarse como dilu\u00edda. Por iso \u00e9 m\u00e1is conveniente clasificar \u00e1s disoluci\u00f3n ou soluci\u00f3ns como non saturadas, saturadas e sobresaturadas."}
{"id": "81036", "revid": "22570", "url": "https://gl.wikipedia.org/wiki?curid=81036", "title": "Castilleja del Campo", "text": "Castilleja del Campo \u00e9 unha localidade da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2006 contaba con 651 habitantes. A s\u00faa extensi\u00f3n superficial \u00e9 de 16\u00a0km\u00b2 e ten unha densidade de 39,9 hab/km\u00b2. As s\u00faas coordenadas xeogr\u00e1ficas son 37\u00ba 23' N, 6\u00ba 20' W. At\u00f3pase situada a unha altitude de 121 metros e a 33 quil\u00f3metros da capital de provincia, Sevilla.\nO xentilicio dos seus habitantes \u00e9 castillejero/a."}
{"id": "81037", "revid": "85894", "url": "https://gl.wikipedia.org/wiki?curid=81037", "title": "La Luisiana", "text": "La Luisiana \u00e9 unha localidade da provincia de Sevilla, Andaluc\u00eda, Espa\u00f1a. \nXeograf\u00eda.\nNo ano 2005 contaba con 4.495 habitantes. A s\u00faa extensi\u00f3n superficial \u00e9 de 43 km\u00b2 e ten unha densidade de 104,5 hab/km\u00b2. As s\u00faas coordenadas xeogr\u00e1ficas son 37\u00ba 31' N, 5\u00ba 15' W. At\u00f3pase situada a unha altitude de 167 metros e a 69 quil\u00f3metros da capital de provincia, Sevilla."}
{"id": "81039", "revid": "7596", "url": "https://gl.wikipedia.org/wiki?curid=81039", "title": "Alcal\u00e1 del R\u00edo", "text": "Alcal\u00e1 del R\u00edo \u00e9 unha vila da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2005 contaba con 9.317 habitantes. A s\u00faa extensi\u00f3n superficial \u00e9 de 83\u00a0km\u00b2 e ten unha densidade de 112,3 hab/km\u00b2. As s\u00faas coordenadas xeogr\u00e1ficas son 37\u00ba 31' N, 5\u00ba 58' W. At\u00f3pase situada a unha altitude de 30 metros e a 13 quil\u00f3metros da capital de provincia, Sevilla.\nO seu xentilicio \u00e9 \"alcalare\u00f1o/a\". A s\u00faa localizaci\u00f3n corresponde \u00e1 antiga Ilipa Magna romana.\nSociedade.\nAlcal\u00e1 del R\u00edo pos\u00fae unha importante feira que transcorre sempre ao redor do 9 de setembro, d\u00eda do patr\u00f3n San Gregorio Osset."}
{"id": "81040", "revid": "27249", "url": "https://gl.wikipedia.org/wiki?curid=81040", "title": "El Garrobo", "text": "El Garrobo \u00e9 unha localidade da provincia de Sevilla, Andaluc\u00eda, Espa\u00f1a.\nXeograf\u00eda.\nNo ano 2005 contaba con 808 habitantes. A s\u00faa extensi\u00f3n superficial \u00e9 de 45\u00a0km\u00b2 e ten unha densidade de 18,0 hab/km\u00b2. As s\u00faas coordenadas xeogr\u00e1ficas son 37\u00ba 37' N, 6\u00ba 10' W. At\u00f3pase situada a unha altitude de 275 metros e a 40 quil\u00f3metros da capital de provincia, Sevilla.\nO seu xentilicio \u00e9 \"garrobe\u00f1o/a\"."}
{"id": "81042", "revid": "55340", "url": "https://gl.wikipedia.org/wiki?curid=81042", "title": "Hew Whiteford Dalrymple", "text": "Sir Hew Whiteford Dalrymple, 1\u00ba Baronete, nado en Ayr (Escocia) o 3 de decembro de 1750 e finado en Londres o 9 de abril de 1830, foi un militar do Ex\u00e9rcito brit\u00e1nico, que alcanzou o grao de xeneral e ostentou o cargo de gobernador de Xibraltar.\nBiograf\u00eda.\n\u00c9 recordado, principalmente, por negociar a Convenci\u00f3n de Sintra, durante a ocupaci\u00f3n francesa de Portugal.\nFoi tenente gobernador da illa de Guernsey entre 1796 e 1801 e gobernador de Xibraltar entre 1806 e 1808. No ano 1815 foi nomeado baronete de High Mark no condado de Wigtown.\nDalrymple e Galiza.\nEn 1774, estando destinado en Xibraltar co grao de maior, emprendeu unha viaxe por Espa\u00f1a e Portugal. Dalrymple fixo coidadosas anotaci\u00f3ns, que logo publicou, nun libro de viaxes, en forma de cartas, at\u00e9 un total de dezaseis, da que a d\u00e9cima e d\u00e9cimo segunda est\u00e1n dedicadas a Galiza. Hew Whiteford atopouse con galegos que volv\u00edan das segas nas Castelas, asunto do que fixo unha valoraci\u00f3n, calculando que uns 60.000 pasaban todos os anos \u00e1s terras castel\u00e1s e outros 30.000 a Portugal. Estas cifras c\u00f3idanse esaxeradas (estimaba a poboaci\u00f3n galega en dous mill\u00f3ns de persoas, o que resulta demasiado). Fixo tam\u00e9n observaci\u00f3ns sobre outros aspectos (pallozas, minifundio, traxe, cultivos...), polo que constit\u00fae unha fonte inestim\u00e1bel para contrastar datos impresionistas sobre a Galiza de inicios do derradeiro cuarto do s\u00e9culo XVIII.\nPor\u00e9n, a opini\u00f3n de Dalrymple sobre os portugueses foron das m\u00e1is duras vertidas por observadores estranxeiros en opini\u00f3n das autoras de \"Lisboa setecentista\" (ver apartado de Bibliograf\u00eda).\nObra.\nA viaxe do militar brit\u00e1nico foi publicada en Londres dous anos despois:\nEn 1783 publicouse unha versi\u00f3n francesa.\nO seu texto completo, en versi\u00f3n espa\u00f1ola, figura en Garc\u00eda Mercadal, J., \"Viajes de extranjeros por Espa\u00f1a y Portugal\". Madid. Ed. Aguilar. 1962, t. III, p\u00e1x. 645 e ss.\nExtractos do libro de Dalrymple, en galego, poden ser consultados na obra de Gonz\u00e1les Reboredo, citada en Bibliograf\u00eda, ou ben en castel\u00e1n, en Alonso Montero, X., \"Galicia vista por los no gallegos\". Madrid. Ed. J\u00facar. 1974."}
{"id": "81043", "revid": "1131", "url": "https://gl.wikipedia.org/wiki?curid=81043", "title": "Coordenadas xeogr\u00e1ficas", "text": "O Sistema de Coordenadas Xeogr\u00e1ficas expresa todas as posici\u00f3ns sobre a Terra usando d\u00faas das tres coordenadas dun sistema de coordenadas esf\u00e9ricas que est\u00e1 ali\u00f1ado co eixo de rotaci\u00f3n da Terra. Este define dous \u00e1ngulos medidos desde o centro da Terra:\nO ecuador \u00e9 un elemento importante deste sistema de coordenadas; representa o cero dos \u00e1ngulos de latitude e o punto medio entre os polos. \u00c9 o plano fundamental do sistema de coordenadas xeogr\u00e1ficas."}
{"id": "81048", "revid": "98629", "url": "https://gl.wikipedia.org/wiki?curid=81048", "title": "R\u00edo Oitav\u00e9n", "text": "O Oitav\u00e9n \u00e9 un r\u00edo galego da provincia de Pontevedra que, tras conflu\u00edr co r\u00edo Verdugo, contrib\u00fae \u00e1 r\u00eda de Vigo.\nPercorrido.\nO Oitav\u00e9n nace na serra do Su\u00eddo, dentro do concello da Lama, a preto de 800 m. de altura, desenvolvendo un percorrido moi encaixado, de vales en V, de 32\u00a0km. at\u00e9 a s\u00faa desembocadura na beira dereita do Verdugo, en Ponte da Barca, no concello de Soutomaior. Atravesa os concellos da Lama, Ponte Caldelas, Fornelos de Montes, delimita en parte estes dous \u00faltimos municipios, e finalmente no de Soutomaior.\nA importancia h\u00eddrica do Oitav\u00e9n estriba no seu superior caudal de 10,5 m\u00b3/s (o Verdugo subministra na foz 17 m\u00b3/s), de xeito que, \u00e1s veces, se fala do sistema Verdugo - Oitav\u00e9n (o curso com\u00fan de ambos, en tal caso, atinxe 7\u00a0km.).\nAfluentes e conca.\nA conca do Oitav\u00e9n \u00e9 disim\u00e9trica, por ter pr\u00f3xima, \u00e1 s\u00faa man dereita, a do Verdugo, de xeito que os seus afluentes principais rec\u00edbeos pola beira esquerda: o r\u00edo da Xesta, o Vent\u00edn e o Barrag\u00e1n.\nO tama\u00f1o total da conca do Oitav\u00e9n \u00e9 de 177,7\u00a0km\u00b2 (o do sistema conxunto co Verdugo \u00e9 de 357\u00a0km\u00b2).\nAproveitamento.\nNo tramo medio-alto, nos lindes entre os concellos de Ponte Caldelas e Fornelos de Montes, sit\u00faase o encoro de Eiras.\nR\u00e9xime hidrogr\u00e1fico.\nO Oitav\u00e9n \u00e9 un r\u00edo de r\u00e9xime pluvial. As precipitaci\u00f3ns medias na conca alcanza os 1.884\u00a0mm anuais de media, a\u00ednda que no tramo superior sit\u00faanse entre 2.000 e 2.500\u00a0mm."}
{"id": "81052", "revid": "23204", "url": "https://gl.wikipedia.org/wiki?curid=81052", "title": "Vincenzo Viviani", "text": "Vincenzo Viviani, nado en Florencia o 5 de abril de 1622 e finado o 22 de setembro de 1703, foi un matem\u00e1tico e astr\u00f3nomo italiano.\nTraxectoria.\nViviani proclamaba ser disc\u00edpulo de Galileo, nunha \u00e9poca na que supu\u00f1a unha valent\u00eda. En matem\u00e1tica ocupouse da teor\u00eda das proporci\u00f3ns.\nTeorema de Viviviani.\nD\u00e9beselle un teorema que leva o seu nome, utilizado nos diagramas estat\u00edsticos triangulares, e que se enuncia as\u00ed:\nObra principal.\nDedicou o libro a Leopoldo de Medici, que lle facilitara o co\u00f1ecemento de fragmentos de Galilei sobre as proporci\u00f3ns.\nNa s\u00faa honra, un cr\u00e1ter da L\u00faa leva o seu nome."}
{"id": "81054", "revid": "880", "url": "https://gl.wikipedia.org/wiki?curid=81054", "title": "Vicenzo Viviani", "text": ""}
{"id": "81060", "revid": "23204", "url": "https://gl.wikipedia.org/wiki?curid=81060", "title": "Ruta da seda", "text": "A Ruta da seda era unha rede de rutas comerciais entre Asia e Europa que se estend\u00eda dende Chang'an (actualmente Xi'an) na China, at\u00e9 Antioquia en Siria medieval e Constantinopla (actualmente Istambul, Turqu\u00eda) \u00e1s portas de Europa. O seu nome ven da mercanc\u00eda m\u00e1is prestixiosa que circulaba nela, a seda, cuxa fabricaci\u00f3n era un segredo que s\u00f3 os chineses co\u00f1ec\u00edan. Util\u00edzase esta denominaci\u00f3n dende o s\u00e9culo XIX e d\u00e9bese ao xe\u00f3grafo alem\u00e1n Ferdinand Freiherr von Richthofen. O tr\u00e1nsito por lugares des\u00e9rticos daba lugar aos t\u00edpicos cami\u00f1os para caravanas de camelos e cabalos. Os romanos xa eran grandes afeccionados tras co\u00f1ecer o segredo antes do comezo da nosa era, a trav\u00e9s dos partos, e foron estes que organizaron ent\u00f3n o comercio da seda. Moitos outros produtos transitaban por estas rutas : pedras e metais preciosos, teas de la ou de li\u00f1o, \u00e1mbar, marfil, laca, especias, vidro, coral etc.\nOrixe.\nC\u00f3ntase que o Emperador Wu da Dinast\u00eda Han decidiu en 138 a.C. fraguar alianzas cos reinos do oeste e do noroeste, archienemigos das tribos Xiang-Nu (os Hunos xa que sufr\u00eda unha serie de invasi\u00f3ns continuadas (cada vez m\u00e1is frecuentes, m\u00e1is violentas e menos contenibles), protagonizadas por unha serie de tribos n\u00f3mades situadas ao noroeste das s\u00faas fronteiras. Tribos cuxa superioridade militar era unha consecuencia directa do h\u00e1bil manexo dunha cabaler\u00eda forte, esvelta e lixeira, m\u00e1is apta para a guerra que a chinesa, cuxos cabalos eran absolutamente inadecuados para toda actividade que esixise rapidez de movementos. E por tal motivo, encomendou ao Xeneral Zhang Qian esta misi\u00f3n, outorg\u00e1ndolle cen dos seus mellores guerreiros e presentes de incalculable valor para selar esta alianza militar e pol\u00edtica. Trece anos despois, sendo hostigado durante dez anos polos hunos, o xeneral Zhang Qian regresa \u00e1 Corte Imperial Han con s\u00f3 un membro da partida. A\u00ednda que non lograra estabelecer nin unha soa das alianzas militares da s\u00faa misi\u00f3n, o xeneral Zhang informou \u00e1 corte, da existencia de trinta e seis reinos, verdadeiras potencias comerciais, nas fronteiras oestes da China. As\u00ed, o xeneral Zhang contou dos magn\u00edficos cabalos das chairas do Val de Ferghana en Asia Central (hoxe Kirguizist\u00e1n, Uzbekist\u00e1n e Taxikist\u00e1n), moito m\u00e1is fortes e veloces que os cabalos chineses, cos que a cabaler\u00eda do Imperio Han poder\u00eda enfrontar aos Hunos en mellores condici\u00f3ns.\nPosteriormente, as misi\u00f3ns diplom\u00e1ticas e comerciais cos reinos do Val de Ferghana non lograron garantir a seguridade nin afianzar o comercio, polo que a China preparou unha invasi\u00f3n a grande escala, a\u00ednda que foi na segunda arremetida no ano 102 a.C. que a China logrou conquistar todas as terras entre as s\u00faas propias fronteiras e os Reinos do Val de Ferghana. As\u00ed os chineses non s\u00f3 conseguiron asegurarse a importaci\u00f3n dos famosos cabalos das estepas, sen\u00f3n que conseguiron establecer os seus propios produtos nos mercados destes reinos. Cincuenta anos m\u00e1is tarde, cando Marcus Licinius Crasus cruzou o \u00c9ufrates para conquistar Partia no ano 53 a.C., asombrouse ao ver un brillante, suave e marabilloso novo tecido. Unhas d\u00e9cadas m\u00e1is tarde, as m\u00e1is adi\u00f1eiradas familias de Roma, estaban marabilladas de vestirse co m\u00e1is prezado tecido : a seda.\nHistoria.\nXi'an \u00e9 a extremidade leste do cami\u00f1o da seda considerado como aberto polo xeneral chin\u00e9s Zhang Qian no s\u00e9culo II a.C.\nOs convois de caravanas \u00edanse de *Xi'an, Lanzhou ou Xining e tomaban o corredor de Gansu logo contorneaban polo norte ou o sur o deserto de Taklamakan, que \u00e9 un dos m\u00e1is \u00e1ridos do mundo. Estas d\u00faas ramas principais posu\u00edan diferentes variantes, e foron balizadas por cidades e caravaneras os nomes das cales e a importancia variaron no curso dos tempos. Pero todas estas pistas un\u00edan entre elas oasises situadas na periferia do deserto e ao p\u00e9 das altas monta\u00f1as de Tian Shan ou de Kunlun:"}
{"id": "81061", "revid": "98629", "url": "https://gl.wikipedia.org/wiki?curid=81061", "title": "Oskar Schindler", "text": "Oskar Schindler, nado o 28 de abril de 1908 e finado o 9 de outubro de 1974, foi un industrial e home de negocios alem\u00e1n que salvou algo m\u00e1is dun milleiro de xudeus do Holocausto xudeu, contrat\u00e1ndoos para a s\u00faa f\u00e1brica de artigos de coci\u00f1a e munici\u00f3n para a Wehrmacht situada na actual Polonia.\nO comezo.\nSchindler naceu en Zwittau, Moravia (actual Svitavy), Bohemia (ent\u00f3n parte do Imperio Austroh\u00fangaro, actualmente na Rep\u00fablica Checa), no seo dunha rica familia cat\u00f3lica que se dedicaba \u00f3s negocios. Durante a s\u00faa nenez e mocidade tivo entre os seus mellores amigos a familias xud\u00edas. Interesado polos autom\u00f3biles e motocicletas desde novo, mercou unha Guzzi 250 cc coa que competiu como afeccionado en carreiras de monta\u00f1a en 1928. Ti\u00f1a unha irm\u00e1 \u00e1 que era moi pr\u00f3ximo, Elfriede, 7 anos menor que el.\nDurante a Guerra.\nFoi un oportunista e h\u00e1bil home de negocios e non ocultaba a s\u00faa afecci\u00f3n polas mulleres, as festas e a vida bohemia. Estaba casado con Emilie quen, malia os seus devaneos, profes\u00e1balle unha profunda admiraci\u00f3n e respecto. Schindler foi recrutado polas SS como informante por un tempo por ser co\u00f1ecedor dos contactos de comerciantes polacos e xudeus adi\u00f1eirados, aproveit\u00e1ndose diso para ga\u00f1arse a est\u00edmaa das altas esferas nazis. Os oficiais nazis v\u00edan en Schindler non s\u00f3 a un simp\u00e1tico e agradable donxo\u00e1n, sen\u00f3n tam\u00e9n a unha fonte para proverse ocultamente nas festas de damas da alta sociedade alem\u00e1, apreciadas pezas e trebellos do mercado negro. Schindler, grazas a estes contactos, viu unha oportunidade de lucrarse cun negocio durante a invasi\u00f3n de Polonia en 1939, que deu comezo \u00e1 segunda guerra mundial.\nSchindler adquiriu a un baixo prezo unha f\u00e1brica en Cracovia, \u00e1 que nomeou Deutsche Emaillewaren-Fabrik. Esta f\u00e1brica coas s\u00faas instalaci\u00f3ns intactas dedic\u00e1base \u00e1 confecci\u00f3n de olas e utensilios de coci\u00f1a en tempos de paz, pero Schindler adaptou a produci\u00f3n para abastecer \u00e1 Wehrmacht con utensilios de campa\u00f1a. Como a man de obra xermana resultaba cara e ademais escasa, resolveu negociar co comandante do campo de labores de Plaszow, o coronel das SS Amon Goeth. Dende este campo envi\u00e1banse trens con xudeus seleccionados para os campos de exterminio de Auschwitz, Treblinka e Sobibor.\nSchindler negociou con Goeth o arrendamento de man de obra en xudeus aptos para o seu negocio, seleccionando entre eles a un contable moi habilidoso chamado Itzhak Stern. Obtivo inicialmente uns 300 traballadores xudeus para traballar al\u00ed, coa axuda de Stern. Os xudeus seleccionados traballaban durante o d\u00eda na f\u00e1brica e na noite volv\u00edan custodiados por gardas ao campo. Ademais do pago de arrendamento, Schindler deb\u00eda render un tributo dos beneficios da produci\u00f3n ao coronel Goeth.\nA reconversi\u00f3n.\n\u00d3 pouco, grazas a esta convivencia diaria foronse abrindo paso na conciencia de Schindler os relatos das brutalidades e o destino que os nazis daban \u00f3s xudeus baixo o nome de \"reinstalaci\u00f3n xud\u00eda\". Schindler comezou a tomar gradualmente conciencia que detr\u00e1s da explotaci\u00f3n sistem\u00e1tica e escrava dos xudeus estaba propiciando unha ideolox\u00eda irracional cara \u00f3 xudeu. A s\u00faa f\u00e1brica era unha fiestra cara a unha maquinar\u00eda de exterminio masivo. Logo da represi\u00f3n do Gueto de Cracovia da cal Schindler foi testemu\u00f1a, comezou a mudar a s\u00faa actitude cara aos xudeus.\nHabilmente negociou co coronel Goeth xudeu por xudeu, pag\u00e1ndolle unha suma determinada de di\u00f1eiro para que cada un deles fose empregado na s\u00faa f\u00e1brica. Os xudeus eran inscritos nunha lista por Stern. Cando o negocio das olas xa non era satisfactorio coa Wehrmacht cambiou o rubro \u00e1 produci\u00f3n de c\u00e1psulas de artiller\u00eda para poder manter en p\u00e9 a f\u00e1brica e as\u00ed ampliar a solicitude de maior man de obra e tam\u00e9n manter a salvataxe de xudeus dende Plaszow.\nSchindler deu instruci\u00f3ns para que unha parte das c\u00e1psulas tivesen defectos de fabricaci\u00f3n, en especial as de 88\u00a0mm e 75\u00a0mm coidando de non caer en evidencia de sabotaxe. \u00d3 principio poida que se sent\u00edse moi motivado polo di\u00f1eiro (por exemplo, escondendo aos ricos investidores xudeus), pero logo comezou a protexer \u00f3s seus traballadores sen ter en conta o beneficio econ\u00f3mico. Schindler, grazas \u00e1 s\u00faa habilidade, puido protexer \u00f3s xudeus da s\u00faa f\u00e1brica e salvalos de morrer nos campos de exterminio. A finais de 1944 Schindler puido salvar m\u00e1is dun milleiro de xudeus, quedando case na bancarrota.\nDespois da guerra.\nUnha vez liberado o campo de Plaszow polos sovi\u00e9ticos, o coronel Goeth foi aforcado no mesmo campo despois dun xu\u00edzo sumario. Despois da guerra Schindler emigrou a Arxentina onde estaba a s\u00faa muller, xa que a pesar de axudar \u00f3s xudeus, foi buscado por pertencer \u00e1s SS. Dedicouse \u00f3 negocio da cr\u00eda de gali\u00f1as e lontras.\nO goberno de Israel liberouno da persecuci\u00f3n en 1955. En 1958 separouse de Emilie e volveu fracasado a Alema\u00f1a, xa que os seus negocios en terras arxentinas non prosperaron.\nEn 1960, o goberno de Israel reco\u00f1eceu fondamente a s\u00faa iniciativa salvadora para cos prisioneiros de Plaszowr. Foi declarado \u201cXusto entre as Naci\u00f3ns\u201d polo memorial de Yad Vashem o 1 de xullo de 1967, permit\u00edndoselle plantar unha \u00e1rbore na Avenida dos Xustos, en Xerusal\u00e9n, e intentou socorrelo economicamente unha vez que este retornou definitivamente a Alema\u00f1a, pero el amablemente rexeitouno e faleceu en Hildesheim \u00e1 idade de 66 anos, na maior indixencia, en 1974. Foi sepultado no cemiterio cat\u00f3lico de Xerusal\u00e9n.\nCinema.\nA s\u00faa historia f\u00edxose famosa a ra\u00edz da pel\u00edcula \"A lista de Schindler\" dirixida por Steven Spielberg interpretada por Liam Neeson. A pel\u00edcula mostra a s\u00faa vida dende a \u00e9poca de negociante, o desenvolvemento da s\u00faa vida na guerra e como as s\u00faas axudas e negocios axudaron a salvar a vida de moitos xudeus."}
{"id": "81063", "revid": "56817", "url": "https://gl.wikipedia.org/wiki?curid=81063", "title": "C\u00f3clea", "text": "A c\u00f3clea \u00e9 un conduto en espiral situado no o\u00eddo interno dos mam\u00edferos. Na s\u00faa estrutura at\u00f3pase o \u00f3rgano de Corti, que cont\u00e9n os terminais nerviosos que permiten a audici\u00f3n.\nEstrutura.\nA c\u00f3clea f\u00f3rmana tres c\u00e1maras lonxitudinais, a \"scala vestibuli\" e a \"scala tympani\" conte\u00f1en perilinfa e a \"scala media\" cont\u00e9n endolinfa. A helicotrema \u00e9 o lugar onde confl\u00faen a \"scala tympani\" e a \"scala vestibuli\" e a membrana de Reissner separa a \"scala vestibuli\" da \"scala media\"; na membrana basilar, que separa a \"scala media\" da \"scala tympani\", \u00e9 onde descansa o \u00f3rgano de Corti, coas c\u00e9lulas ciliadas (que son os receptores auditivos)."}
{"id": "81068", "revid": "98629", "url": "https://gl.wikipedia.org/wiki?curid=81068", "title": "Walter Veltroni", "text": "Walter Veltroni, nado en Roma o 3 de xullo de 1955, \u00e9 un pol\u00edtico e xornalista italiano, secretario nacional do Partido Democr\u00e1tico e candidato a presidente do goberno nas elecci\u00f3ns lexislativas de 2008. Tam\u00e9n foi alcalde de Roma nos \u00faltimos anos.\nTraxectoria pol\u00edtica.\nA carreira cara ao goberno.\nWalter Veltroni naceu nunha familia acomodada da capital italiana. O seu pai, Vittorio Veltroni, traballara de alto cargo da RAI e o seu av\u00f3, Ciril Kotnik, fora embaixador do reino de Iugoslavia na Santa S\u00e9. Despois de rematar o bacharelato non proseguiu carreira universitaria, e dedicouse ao labor pol\u00edtico e ao traballo como xornalista. Por\u00e9n, licenciouse en xornalismo a mediados dos anos noventa.\nO seu primeiro cargo pol\u00edtico foi o de concelleiro en Roma polas listas do Partido Comunista Italiano, en 1976, con tan s\u00f3 21 anos. Permanece nese cargo, sen responsabilidades de goberno, ata 1981. En 1987 \u00e9 elixido deputado no Congreso italiano, e en 1988 figura xa no comit\u00e9 central do PCI. No seu seo, e como consecuencia da ca\u00edda do muro de Berl\u00edn, apoia o sector aperturista e moderado de Achille Occhetto, que acaba fundando o Partido Democr\u00e1tico de Esquerda. En 1992 foi nomeado director de L'Unit\u00e0, o xornal do partido, que dirixe durante dous anos.\nEn 1994 \u00e9 proposto como candidato a liderar a s\u00faa formaci\u00f3n enfront\u00e1ndose a Massimo D'Alema, e sae derrotado. Dous anos m\u00e1is tarde, e logo da vitoria da coalici\u00f3n de centroesquerda L'Ulivo, Romano Prodi, o novo presidente do goberno, nom\u00e9ao vicepresidente e ministro de Cultura e de Medio ambiente, con competencias ademais sobre os espect\u00e1culos e o deporte.\nA alcald\u00eda.\nEn 1998 cae o primeiro goberno de Prodi e Veltroni c\u00e9ntrase na xesti\u00f3n do seu partido, que muda outra vez o nome, desta volta para Dem\u00f3cratas de Esquerda, ao entraren nel diversos sectores republicanistas, cat\u00f3licos, laicos, laboristas etc. \u00c9 o seu partido quen en 2001 o presenta como candidato \u00e1 alcald\u00eda de Roma, e obt\u00e9n o 53% dos votos, convert\u00e9ndose en alcalde e relegando \u00e1 oposici\u00f3n ao conservador da Casa das Liberdades Antonio Tajani. Catro anos m\u00e1is tarde \u00e9 reelixido co 61,45% dos votos, derrotando nesta oportunidade a Gianni Alemanno.\nO 23 de maio de 2007 entra a formar parte do consello nacional do larvario Partido Democr\u00e1tico, que pretend\u00eda substitu\u00edr a anterior formaci\u00f3n de Dem\u00f3cratas de Esquerda, e onde empeza a obter apoios para acceder ao posto de secretario xeral. Presenta a s\u00faa candidatura o 27 de xu\u00f1o, cun programa baseado en catro piares: medio ambiente, pacto xeracional, educaci\u00f3n e seguridade. O proceso de elecci\u00f3n faise aberto a toda a cidadan\u00eda, e participan nel tres mill\u00f3ns de italianos, que o escollen claramente por diante dos outros candidatos: Rosy Bindi, Enrico Letta, Mario Adinolfi, Pier Giorgio Gawronski e Jacopo G. Schettini. A creaci\u00f3n do Partido Democr\u00e1tico tivo lugar oficialmente pois, o 14 de outubro de 2007, d\u00eda da convocatoria electoral.\nCandidato a presidente do goberno.\nCando a comezos de 2008 cae o segundo goberno Prodi, Veltroni post\u00falase como candidato e para iso dimite do seu cargo de alcalde o 13 de febreiro. As elecci\u00f3ns te\u00f1en lugar o 13 e 14 de abril, e Veltroni figura como n\u00famero dous da lista de centroesquerda nas circunscrici\u00f3ns de Sicilia II, Campania II, Lacio I e Lombard\u00eda I, ademais de ser o elixido como candidato a presidente do goberno pola coalici\u00f3n do Partido Democr\u00e1tico-A Italia dos Valores.\nVida persoal.\n\u00c9 afeccionado ao baloncesto. \u00c9 seareiro do Virtus Roma e presidente de honra da Liga de Baloncesto Italiana dende 2007. En f\u00fatbol apoia a Juventus. Est\u00e1 casado e ten dous fillos. \u00c9 ateo."}
{"id": "81074", "revid": "56817", "url": "https://gl.wikipedia.org/wiki?curid=81074", "title": "Fontao", "text": "O top\u00f3nimo Fontao pode referirse a:"}
{"id": "81075", "revid": "1093", "url": "https://gl.wikipedia.org/wiki?curid=81075", "title": "Birger jarl", "text": ""}
{"id": "81078", "revid": "1822", "url": "https://gl.wikipedia.org/wiki?curid=81078", "title": "Legume", "text": " \nDenom\u00ednase legume (do lat\u00edn \"legumen\") a un tipo de froito seco, tam\u00e9n chamado comunmente va\u00ed\u00f1a, vaxa ou bagullo. As\u00ed mesmo reciben tal nome as sementes comestibles que crecen e maduran dentro deste froito e as plantas que as producen.\nOs legumes constit\u00faen un grupo de alimentos moi homox\u00e9neo, formado polos froitos secos das leguminosas, sendo dehiscentes, desenvolvidos a partir do xineceo, dun s\u00f3 carpelo e que se abre tanto pola sutura ventral como polo nervio dorsal, en d\u00faas valvas e coas sementes nunha fileira ventral. Estas va\u00ed\u00f1as adoitan ser rectas e carnosas. Polo xeral pos\u00faen unha carne interior esponxosa, con tacto de veludo e de cor branca. A s\u00faa parte interna corresponde ao mesocarpio e ao endocarpio do froito.\nO tama\u00f1o dos legumes var\u00eda dende un mil\u00edmetro ou pouco m\u00e1is ata medio metro. A s\u00faa forma, a\u00ednda que na maior\u00eda dos casos \u00e9 alongada e comprimida, como a dos feix\u00f3ns ou fabas, var\u00eda moit\u00edsimo.\nEstes froitos pertencen \u00e1 grande orde das plantas leguminosas (familia \"Fabaceae\", leguminosas de gran). Malia o gran n\u00famero de especies que comp\u00f3n esta familia, as empregadas para a alimentaci\u00f3n humana e do gando \u00e9 moi baixo.\nA parte da planta consumida en alimentaci\u00f3n animal e humana var\u00eda entre as distintas especies de leguminosas. Na maior parte dos casos, a parte comestible coincide coa utilizada pola planta como almac\u00e9n de substancias de reserva. A gran variaci\u00f3n existente na parte consumida \u00e9 unha consecuencia da diversidade de estratexias utilizadas polas leguminosas para a s\u00faa adaptaci\u00f3n aos medios m\u00e1is diversos.\nA Asemblea Xeral da ONU proclamou en 2019 o 10 de febreiro como o \"D\u00eda Mundial dos Legumes\" (resoluci\u00f3n A/RES/73/251) para concienciar a opini\u00f3n p\u00fablica sobre os beneficios nutricionais do consumo de legumes. Xa anteriormente declarara o ano 2016 como \"Ano Internacional dos Legumes\" (resoluci\u00f3n A/RES/68/231) .\nTipos de legumes.\nOs principais legumes consumidos polas persoas como alimento son: "}
{"id": "81082", "revid": "1888", "url": "https://gl.wikipedia.org/wiki?curid=81082", "title": "Manuel Mart\u00ednez Gonz\u00e1lez", "text": "Manuel Mart\u00ednez Gonz\u00e1lez, nado en Azuqueca de Henares (Guadalaxara) o 21 de abril de 1849 e finado o 26 de abril de 1894, foi un poeta galego.\nTraxectoria.\nManuel Mart\u00ednez Gonz\u00e1lez era fillo dun garda civil natural de Somozas, Juan Mart\u00ednez, e mais dunha salmantina, Sabina Gonz\u00e1lez. Aos seis anos comezou os estudos primarios en Santiago de Compostela, onde fora destinado seu pai. M\u00e1is tarde pasou a cursar Dereito na mesma cidade, estudos que rematou en Madrid en 1871.\nPosteriormente, Mart\u00ednez fixo oposici\u00f3ns para notar\u00eda, exercendo a profesi\u00f3n, sucesivamente, en Vigo, Cangas e Padr\u00f3n.\nObra publicada.\nBoa parte da s\u00faa obra po\u00e9tica est\u00e1 espallada por revistas e xornais da \u00e9poca. S\u00f3 publicou un libro de poemas:\nA pesar do seu t\u00edtulo todas as poes\u00edas inclusas no libro est\u00e1n redactadas en galego, excepto precisamente, o poema introdutorio do libro: \"A Galicia\", que est\u00e1 escrito en castel\u00e1n.\nTem\u00e1tica.\nOs poemas inclu\u00eddos no seu \u00fanico libro son de tem\u00e1ticas variadas. Boa parte son de tipo social ou civil, e tratan de diversos aspectos da Galicia da \u00e9poca: \"Oda a Alfonso XII\" (ep\u00f3n ao monarca unha cr\u00edtica do caciquismo pol\u00edtico), \"O pobre\" (sobre a emigraci\u00f3n) ou \"A Uni\u00f3n Ib\u00e9rica\", son mostras das preocupaci\u00f3ns de Mart\u00ednez Gonz\u00e1lez. Tal como fora corrente na poes\u00eda galaica decimon\u00f3nica, non se esquece de inclu\u00edr poemas costumistas: \"A romer\u00eda\", \"Bo consello\". A imitaci\u00f3n da primeira Rosal\u00eda aparece en t\u00edtulos como \"Cantares da aldea\" e \"Cantares gallegos\", e non faltan poes\u00edas intimistas e de tipo rom\u00e1ntico: \"Rimas\", \"Na eternid\u00e1\". Hai incluso composici\u00f3ns historicistas (\"Rodrigo G\u00f3mez\") e, un bo ramallete de poemas de circunstancias, adicados expresamente a amizades distintas (\"A Don Benito Losada\". \"No album da se\u00f1orita D\u00aa Maruxi\u00f1a Le\u00f3n\").\nLingua.\nA escrita de Mart\u00ednez Gonz\u00e1lez \u00e9 a usual no s\u00e9culo XIX, con abundancia de ap\u00f3strofes. Utiliza o \"y\" con matiz arcaicista (\"rey\", \"nay\", \"ley\") e con car\u00e1cter antihi\u00e1tico (\"todo o manexa\" / \"y \u00e9 quen o desfay\"; \"filli\u00f1o d'a yalma\"). Substit\u00fae co -r- nos grupos con -l- (\"imposibre\", \"puebro\", \"groria\"). Usa o seseo de tipo implosivo (\"xues\", \"arc\u00e1s\"). Abundan no l\u00e9xico os castelanismos popularizados xa na \u00e9poca (\"decir\", \"puebro\", \"carretera\", \"gallego\", \"diputado\") e os vulgarismos (\"hestoria\", \"auntamento\", \"Madr\u00ed\", \"eleutoral\").\nVida persoal.\nFoi t\u00edo de Luciano Varela Mart\u00ednez."}
{"id": "81086", "revid": "98629", "url": "https://gl.wikipedia.org/wiki?curid=81086", "title": "Storyboard", "text": "Os storyboards son ilustraci\u00f3ns mostradas en secuencia co obxectivo de servir de gu\u00eda para entender unha historia, previsualizar unha animaci\u00f3n ou seguir a estrutura dunha pel\u00edcula antes de realizarse ou filmarse.\nConsiste esencialmente nunha serie grande de vi\u00f1etas da pel\u00edcula ou algunha secci\u00f3n da pel\u00edcula producida de antem\u00e1n para axudar aos directores e os cineastas a visualizar as escenas e atopar problemas potenciais antes de que estes ocorran. Os storyboards incl\u00faen instruci\u00f3ns ou apuntamentos necesarios que servir\u00e1n ao equipo de traballo para que este se desenvolva dentro dun plan preestablecido. Grazas a este elemento, o director pode fraccionar a s\u00faa filmaci\u00f3n sen seguir estritamente a orde l\u00f3xica da trama.\nO proceso de creaci\u00f3n do storyboard, na s\u00faa forma actual, foi desenvolvido no estudo de Walt Disney durante principios dos anos 1930, logo de varios anos de procesos similares que foron empregados en Disney e outros estudos de animaci\u00f3n. O storyboard f\u00edxose popular na produci\u00f3n de pel\u00edculas de acci\u00f3n viva durante principios dos anos 1940.\nNa creaci\u00f3n dunha pel\u00edcula con calquera grao de fidelidade a unha escritura, un storyboard proporciona unha disposici\u00f3n visual de acontecementos tal como deben ser vistos polo obxectivo da c\u00e1mara. No proceso de creaci\u00f3n do storyboard, os detalles m\u00e1is t\u00e9cnicos complicados no traballo dunha pel\u00edcula poden ser descritos de xeito eficiente no cadro (a imaxe), ou na anotaci\u00f3n ao p\u00e9 do mesmo.\nPublicidade.\nO storyboard empr\u00e9gase tam\u00e9n de forma intensiva na publicidade como un instrumento \u00fatil para presentar o proxecto de anuncio de televisi\u00f3n ou spot ao cliente por parte da axencia. Neste caso o storyboard ten unha definici\u00f3n menor que o equivalente cinematogr\u00e1fico. Unha vez aprobada a idea polo anunciante, o realizador e o director de fotograf\u00eda aportar\u00e1n o seu talento na elaboraci\u00f3n dun shooting, unha versi\u00f3n m\u00e1is t\u00e9cnica do nivel do story board cinematogr\u00e1fico) que reflicte polo mi\u00fado cada plano, de cara a planificaci\u00f3n da produci\u00f3n.\nNo proceso de presentaci\u00f3n ao cliente do spot empr\u00e9gase tam\u00e9n o animatic, unha animaci\u00f3n en v\u00eddeo das vi\u00f1etas do story board con m\u00fasica e di\u00e1logos. Ao integrar a banda sonora e representarse en movemento permite unha valoraci\u00f3n m\u00e1is intuitiva do futuro spot e facilitar tanto a comprensi\u00f3n do proxecto polo anunciante como a valoraci\u00f3n do proceso antes de comezar a produci\u00f3n."}
{"id": "81088", "revid": "98629", "url": "https://gl.wikipedia.org/wiki?curid=81088", "title": "Rapaces de Dubl\u00edn", "text": "Rapaces de Dubl\u00edn \u00e9 unha novela de Jean Claude Alain escrita en franc\u00e9s co t\u00edtulo orixinal de \"Les enfants de Dubl\u00edn: Chornique irlandaise\". Publicada orixinalmente en 1977, foi traducida ao galego por Raquel Villanueva e publicada en 1990 por SM.\nTrama.\nA historia sit\u00faase \u00f3 redor de 1900, na Irlanda que loita pola independencia do seu pa\u00eds fronte \u00f3s ingleses. Eamon parte da s\u00faa vila natal de pescadores cara a Dubl\u00edn, xunto co seu amigo Christy, para vingar a morte do seu irm\u00e1n Evie por man dos ingleses. Tras unha dura viaxe e despois de presenciar unha terrible situaci\u00f3n por mor dos Black and Tan (Negro e leonado) chegan \u00e1 capital e hosp\u00e9danse na casa da se\u00f1ora Gruffy, que xa acollera a Evie. Xa establecidos, comezan a traballar. Os dous conseguen traballo nunha f\u00e1brica de cervexas, a\u00ednda que posteriormente Christy comeza a vender xornais na r\u00faa. As\u00ed como o principal obxectivo de Eamon era vingar a morte do seu irm\u00e1n, o de Christy era ga\u00f1ar cartos para comprar unha vivenda para poder compartila coa s\u00faa nai.\nEamon comeza a colaborar en distintas misi\u00f3ns do Sinn F\u00e9in xunto con Paddy e Egan. Christy, mentres vende xornais, co\u00f1ece a Peter que se acaba convertendo no seu mellor amigo e confidente.\nChristy comete o erro de contarlle a Peter todo o que te\u00f1en pensado facer os republicanos irlandeses, entre os que se atopan Eamon, Paddy e Egan, contra os ingleses. Peter traizoa o seu amigo e conta toda a informaci\u00f3n \u00f3s ingleses. Por mor diso, vense truncados todos os seus plans, Egan resulta ferido e por \u00faltimo, detido. Finalmente, Christy confesa todo o que sospeitaba e que despois confirmou sobre Peter \u00f3s do Sinn Fein. Deixan que Peter se vaia pero fac\u00e9ndolle xurar que non repetir\u00eda nunca os feitos. Christy consegue trae-la s\u00faa nai e os ingleses e irlandeses asinan un pacto no cal Irlanda queda dividida en d\u00faas metades.\nO libro consta nove cap\u00edtulos."}
{"id": "81089", "revid": "1131", "url": "https://gl.wikipedia.org/wiki?curid=81089", "title": "Cando petan na porta pola noite", "text": "Cando petan na porta pola noite \u00e9 un libro de Xabier P. Docampo. Editouse por vez primeira en 1994, ano no que acadou o Premio Ra\u00f1olas, e reeditouse varias veces, a \u00faltima delas en febreiro do 2005.\nArgumento.\nO libro div\u00eddese en catro relatos; \"O espello do viaxeiro\", \"O fornadas\", \"A loba\" e \"O cumpremortes\". Cada un destes relatos conta historias diferentes, que o fin \u00f3 cabo, demostran principios ou traen algunha ensinanza agochada.\n\"O espello do viaxeiro\".\nUn viaxeiro que anda perdido pola noite encontra unha casa e p\u00eddelle \u00f3 dono da casa acubillo.\nA sorpresa do viaxeiro d\u00e1se cando ve que o seu hospedeiro \u00e9 igual a el excepto nunha cousa, falt\u00e1balle a p\u00e1lpebra do ollo esquerdo.\nEsa noite os dous homes falan e beben vi\u00f1o ata o punto de po\u00f1erse violentos, o viaxeiro ataca \u00f3 hospedeiro e este defendese cun ferro \u00f3 roxo vivo, o hospedeiro d\u00e1lle na p\u00e1lpebra e o viaxeiro queda sen ela.\nO viaxeiro, \u00f3 ver que agora xa eran iguais, pensou que o hospedeiro fix\u00e9rao premeditadamente e deulle morte, despois soterrouno e ese mesmo d\u00eda chegaron a muller e o fillo do hospedeiro que o tomaron por el. As\u00ed pois, a condena do viaxeiro foi vivir a vida do hospedeiro para o resto dos d\u00edas.\n\"O fornadas\".\nNunha aldea viv\u00eda unha vella que era o demo en persoa.\nOs veci\u00f1os xa estaban fartos dela, e un d\u00eda uns mozos decidiron darlle unha malleira para que aprendese. O caso \u00e9 que mallaron na vella ata cansar e cando xa o deran por feito, o rabo do machado suxeitado polo Teixo caeu na fronte da vella e o sangue empezou a escorrer pola s\u00faa faciana.\nComo ning\u00fan dos mozos estaba disposto a confesar, lev\u00e1rona a un forno en desuso e prend\u00e9ronlle lume, os mozos quedaron ollando como a vella ard\u00eda e de s\u00fapeto a vella ergueuse e quedou ollando para os mozos, os mozos empezaron a correr e a vella ergueu o brazo e quedou sinalando o Teixo.\nOs mozos deron o \"tema\" por finalizado e volveron cada un para a s\u00faa casa, pero os catro d\u00edas os gardas chegaron e empezaron a facer preguntas, como era ben sabido que os mozos \u00edan mallar na vella, foron presos e cando chegou o xu\u00edzo foi o Teixo o que apandou. Estivo dous ou tres anos na cadea e cando sa\u00edu deu por pagada a s\u00faa d\u00e9beda coa sociedade.\nUn d\u00eda estaba o Teixo nun campo e empezoulle a contar a s\u00faa historia a un home, o que pasaba era que o Fornadas, que as\u00ed o chamaban agora, era v\u00edtima da vella dende o inferno, a vella aparec\u00edalle cada noite e por algunha forma estra\u00f1a coll\u00edalle un \u00f3rgano do corpo e com\u00edao fitando para el, ata que o deixou baleiro e morreu, cando lle fixeron a autopsia no ti\u00f1a nin un s\u00f3 \u00f3rgano.\n\"A loba\".\nHab\u00eda un rapaz moi xeitoso chamado Silvestre, e moi botado a mocear con moitas rapazas a vez. Un d\u00eda \u00eda cami\u00f1ando e tivo que pedir acubillo na casa dos de Revold\u00e1s, eles ti\u00f1an unha filla moi xeitosa chamada Isaura, e o rapaz rapidamente empezou a mocear con ela e a Isaura quedou en estado, e o Silvestre mesmo lle dou palabra de casar con ela, pero un d\u00eda al\u00e1 marcharon os dous a Coru\u00f1a pola ma\u00f1\u00e1 e volveron pola noite.\nDesde aquela nada mais se soubo de Silvestre por Revold\u00e1s, pouco despois s\u00f3ubose que casaba con outra pola candeloria, o d\u00eda da voda a Isaura tivo os folgos para baixar e dicirlle o Silvestre: \"d\u00e9besme un fillo, ti veras como mo pagas\". Pasados uns d\u00edas a Isaura apareceu aforcada nunha \u00e1rbore, dictouse de suicidio e por iso non a enterraron no camposanto de parroquia. Un tempo despois a muller do Silvestre quedou en estado, e tivo o fillo, un d\u00eda pola noite unha manda lobos baixaron encabezados por unha loba moi fera cos ollos da cor do lume, e que ningu\u00e9n fora capaz de pillar, a casa do Silvestre, os homes foran todos a buscar os lobos e na casa solo estaban a muller do Silvestre e o fillo, a loba entrou na casa, colleu o fillo coa boca e marchou ata un palleiro, escondeu o rapaz detr\u00e1s da palla e p\u00faxose en fronte da porta, cando o Silvestre chegou o palleiro e veu a loba sola prendeulle lume a palla.\nCando a muller chegou e contoulle o ocorrido o Silvestre entrou para salvar o seu fillo, cando deron apagado o lume v\u00edronse tres corpos: o da loba, o do Silvestre e o do fillo.\n\"O cumpremortes\".\nUn home recibe unha carta de loito na que di que vai morrer ese d\u00eda, pero non o ano, o home, despois de cavilar pensou que ti\u00f1a que ser a morte, e mudouse. Vagando pola cidade chegou o d\u00eda e o ano no que presuntamente \u00eda morrer. Tras sentar nun banco, unha muller preguntoulle a hora, el d\u00edxolle que non ti\u00f1a reloxo, ao que ela respondeu que xa pasaban das doce da noite, o home sen entender nada dixo: ``o final foi unha broma\u00b4\u00b4, pero a muller que confesou ser a autora desas cartas d\u00edxolle que non, que el librouse da morte por intentar loitar contra o seu destino."}
{"id": "81090", "revid": "89787", "url": "https://gl.wikipedia.org/wiki?curid=81090", "title": "Cham\u00e1base Lu\u00eds", "text": "Cham\u00e1base Lu\u00eds \u00e9 unha cr\u00f3nica realista escrita por Marina Mayoral publicada en 1989. Nela am\u00f3sase o problema da droga na sociedade contempor\u00e1nea.\nArgumento.\nLu\u00eds \u00e9 un home de trinta anos, fr\u00e1xil. Pertence a unha familia modesta, e est\u00e1 enganchado \u00e1s drogas dende os vinte. Ten tres irm\u00e1ns e dous fillos, de trece e oito anos, dos que non sabe nada. A s\u00faa vida \u00e9 un cami\u00f1o cara a morte a causa da s\u00faa drogodependecia. Vive do que arrepa\u00f1a no alleo, e da s\u00faa nai. Dos seus catro irm\u00e1ns un morreu por culpa das drogas, e os outros non queren saber nada del."}
{"id": "81091", "revid": "5863", "url": "https://gl.wikipedia.org/wiki?curid=81091", "title": "\u00a1As\u00fastate, Merche!", "text": "\u00a1As\u00fastate, Merche! \u00e9 unha novela de Fina Casalderrey, publicada por Edici\u00f3ns Xerais en 1994. Est\u00e1 estruturada en tres partes, e consta de 44 cap\u00edtulos."}
{"id": "81092", "revid": "98629", "url": "https://gl.wikipedia.org/wiki?curid=81092", "title": "Noite de voraces sombras", "text": "Noite de voraces sombras \u00e9 unha novela de Agust\u00edn Fern\u00e1ndez Paz publicada en 2002 por Edici\u00f3ns Xerais de Galicia en Vigo.\nArgumento.\nSara, unha rapazola de 16 anos que vive na Coru\u00f1a, vai pasar as vacaci\u00f3ns como de costume a Viveiro, de onde \u00e9 nativa s\u00faa nai. Desta vez ir a Viveiro suponlle un grande esforzo, xa que prefire quedar na cidade para sa\u00edr coas s\u00faas amizades e ademais porque hai moi pouco tempo que lle morreu a s\u00faa avoa, que era a que agardaba t\u00f3dolos anos polas mesmas datas en Viveiro. \u00d3 chegaren, s\u00faa nai decide que ocupe o cuarto do t\u00edo Moncho, lugar prohibido pola s\u00faa avoa dende que ti\u00f1a uso de raz\u00f3n, esta nova sup\u00faxolle unha grande excitaci\u00f3n. Cando chegou \u00f3 cuarto e comezou a acomodar as s\u00faas pertenzas, empezou a sentir como unha presenza rara que a encheu por completo dunha angustia horrible.\nReuniuse coas s\u00faas amizades de Viveiro tan axi\u00f1a como puido. A quen m\u00e1is botaba de menos era \u00e1 Aurora, compa\u00f1eira de xogos durante tantos ver\u00e1ns como levaba ido a Viveiro. Estableceu moitas m\u00e1is relaci\u00f3ns do que era habitual, xa que hab\u00eda m\u00e1is xente ca outros ver\u00e1ns na vila, e quen m\u00e1is lle suxeriu foi Daniel, un rapaz de Vigo que lle fixo vivir os momentos m\u00e1is apaixonados da s\u00faa curta vida.\nNo cuarto en que se aloxa Sara descobre un andel cheo de libros de todo tipo. Nos que m\u00e1is repara \u00e9 nos de Rosal\u00eda, Curros, Cunqueiro... e de t\u00f3dolos autores da \u00e9poca. A Sara sorprendeulle que repousasen al\u00ed aqueles libros dos que tanto lle falaban na escola, e dos que sab\u00eda que hab\u00eda moitas edici\u00f3ns, mais o seu t\u00edo ti\u00f1a a primeira edici\u00f3n de moitos deles.\nNo medio dalg\u00fan dos libros que hab\u00eda sobre o andel atopou cartas de amor, un diario, notas de carpintar\u00eda, pois seu t\u00edo era carpinteiro, fotos, e unha chea de papeis que se dedicou a examinar meticulosamente. Mirando nestes papeis foi como descubriu a vida de seu t\u00edo: descubriu que estivera namorado dunha rapaza que se chamaba Sara coa que ti\u00f1a plans de casar, descubriu que fora mestre e que deixara de selo porque o meteran no c\u00e1rcere na guerra civil e soubo tam\u00e9n polo seu diario todo o que al\u00ed lle acontecera.\nSara desfruta o ver\u00e1n \u00f3 m\u00e1ximo, pero tam\u00e9n leva as s\u00faas descubertas ata a fin, descubertas que lle van facer ver as cousas dun xeito diferente do que as v\u00eda antes.\nTema.\nA adolescencia, etapa en que est\u00e1 inmersa a protagonista, \u00e9 polo tanto un dos temas principais da obra. Vese o transo do neno que pasa a ser adulto, perc\u00edbese como Sara descobre que as cousas non son tan doadas e sinxelas coma na s\u00faa anterior etapa vital.\nA guerra civil espa\u00f1ola, \u00e9poca en que viven a avoa e o t\u00edo Moncho, arredor da cal xiran moitos dos acontecementos da novela, \u00e9 por conseguinte outro dos temas principais. P\u00f3dese apreciar claramente a crueza daquela \u00e9poca, na cal ningu\u00e9n pod\u00eda expresar as s\u00faas ideas, porque ata o pod\u00edan matar por iso, tam\u00e9n se comenta o mal que trataban \u00f3s presos nos c\u00e1rceres.\nEstes son os principais temas, pero tam\u00e9n se poden percibir outros temas derivados destes, como a familia, a amizade, o amor etc.\nNarraci\u00f3n.\nO narrador \u00e9 un narrador protagonista situado dentro da di\u00e9xese, ten unha visi\u00f3n subxectiva da acci\u00f3n xa que \u00e9 o protagonista da acci\u00f3n, neste caso, Sara.\nEstrutura.\nConsta de once cap\u00edtulos que, \u00e1 s\u00faa vez, est\u00e1n compostos por diferentes partes que serven para cambiar de tema dentro dun mesmo cap\u00edtulo.\nA presentaci\u00f3n desenv\u00f3lvese entre os cap\u00edtulos un e cinco, nos cales Sara volve outro ver\u00e1n m\u00e1is a Viveiro e at\u00f3pase con moitos cambios sorprendentes. Nesta parte inst\u00e1lase na vida que vai levar durante os meses do ver\u00e1n. O n\u00facleo desenv\u00f3lvese entre os cap\u00edtulos cinco e dez. Nos mesmos, Sara fai unha chea de descubrimentos sobre o seu t\u00edo, vive un intenso romance con Daniel e pasa o mellor ver\u00e1n da s\u00faa vida. O desenlace desenv\u00f3lvese nos cap\u00edtulos dez e once, onde Sara leva os seus descubrimentos ata a fin, e aprende a ver as cousas dun xeito desco\u00f1ecido ata o momento para ela.\nPersonaxes.\nA protagonista \u00e9 Sara, un personaxe redondo que evoluciona \u00f3 longo da historia tanto na s\u00faa forma de actuar coma na s\u00faa forma de pensar. Outro personaxe principal \u00e9 o t\u00edo Moncho, que a pesar de estar morto, parece que revive dentro das cartas lidas por Sara. \u00c9 un personaxe plano, xa que \u00f3 estar morto non evoluciona nada.\nPersonaxes secundarios son a familia e os amigos de Sara, que viven a historia nun segundo plano moi intenso, pois a alg\u00fans deles af\u00e9ctalles moito todo aquilo que est\u00e1 a pasar; por exemplo, \u00e1 nai de Sara inter\u00e9salle moito saber que foi da vida do seu t\u00edo Moncho, ou Daniel, que \u00e9 o amor de ver\u00e1n de Sara forma parte de momentos moi intensos da s\u00faa vida.\nTempo narrativo.\nA historia desenv\u00f3lvese no ver\u00e1n do 2002, pero fanse moitas referencias a unha \u00e9poca pasada, a guerra civil espa\u00f1ola. A obra abrangue s\u00f3 os meses de ver\u00e1n e os feitos prod\u00facense un atr\u00e1s doutro sen case separaci\u00f3n entre eles, polo que o ritmo narrativo \u00e9 r\u00e1pido.\nAspectos ling\u00fc\u00edsticos.\nO rexistro utilizado \u00e9 un rexistro informal ou coloquial co que o autor pretende que a s\u00faa escrita sexa comprensible para todos, conseguindo deste xeito que a obra resulte m\u00e1is natural."}
{"id": "81095", "revid": "98629", "url": "https://gl.wikipedia.org/wiki?curid=81095", "title": "John Stockton", "text": "John Houston Stockton, nado o 26 de marzo de 1962 en Spokane, Washington, \u00e9 un ex xogador profesional de baloncesto estadounidense. A s\u00faa traxectoria profesional transcorreu entre os anos 1984 e 2003, formando parte sempre do cadro de xogadores dos Utah Jazz da National Basketball Association (NBA). Xunto a Karl Malone formou unha das parellas m\u00e1is relevantes da historia da NBA, levando \u00e1 franqu\u00eda de Salt Lake City a xogar d\u00faas Finais.\nCunha altura de 1,85 metros e 77 quilogramos de peso, est\u00e1 considerado coma un dos mellores bases da historia do baloncesto. Pos\u00fae o maior marca de asistencias da NBA (15.806) e de roubos de bal\u00f3n (3.265) cunhas marxes moi folgadas con respecto aos seguinte, xa que o segundo con m\u00e1is asistencias da historia, Jason Kidd, leva 10.923, e o segundo en roubos, Michael Jordan, 2.514. Ingresou no Basketball Hall of Fame en 2009 e ten o seu dorsal 12 retirado polos Utah Jazz.\nTraxectoria deportiva.\nUniversidade.\nXogou 4 anos coa Universidade de Gonzaga, na s\u00faa cidade natal. Na s\u00faa \u00faltima temporada fixo unha media de 20,9 puntos e 7,2 asistencias, cifras que o situar\u00edan nun bo posto no draft.\nProfesional.\nTraxectoria.\nFoi elixido polos Utah Jazz en 1984, co n\u00famero 16 do draft da NBA. Tras tres tempadas con poucas oportunidades comezou a despuntar coma un dos mellores bases da liga. Deste xeito formou unha longa e exitosa asociaci\u00f3n co ala-p\u00edvote Karl Malone, que os levou a rozar o t\u00edtulo nos anos 1997 e 1998, a\u00ednda que perdendo en \u00e1mbolos dous casos contra os Chicago Bulls de Michael Jordan. \nA s\u00faa carreira tivo un momento cume cando no sexto partido da final da conferencia oeste marcou o triplo que lles deu a vitoria sobre os Houston Rockets. Isto levou aos Jazz \u00e1 s\u00faa primeira final da NBA.\nA s\u00faa principal calidade era a visi\u00f3n de xogo e unha lectura perfecta de calquera situaci\u00f3n na pista. O seu f\u00edsico estaba bastante afastado do habitual nun xogador da NBA e a mi\u00fado d\u00edxose del que ti\u00f1a m\u00e1is aspecto de oficinista que de deportista de elite. Pese a todo xogou un total de 19 temporadas na NBA, da que se retirou en 2003 \u00f3s 41 anos e xogando \u00f3 m\u00e1ximo nivel. Stockton ga\u00f1ouse a etiqueta de xogador da \"vella escola\" debido ao seu xogo f\u00edsico, o seu uniforme con pantal\u00f3ns moi curtos, o seu vestiario sinxelo f\u00f3ra da pista e o seu comportamento reservado.\nO 2 de maio de 2003, Stockton anunciou a s\u00faa retirada por medio dun comunicado de prensa, no canto da t\u00edpica conferencia de prensa. M\u00e1is tarde, os Jazz fix\u00e9ronlle unha celebraci\u00f3n e homenaxe\u00e1ronlle pondo o seu nome \u00e1 r\u00faa do Energy Solutions Area (o estadio dos Jazz). O seu n\u00famero, o 12, foi retirado durante un partido o 22 de novembro de 2004. En fronte do estadio hai unha estatua s\u00faa, acompa\u00f1ando a outra pr\u00f3xima de Malone, erixida o 23 de marzo de 2006. Estas estatuas te\u00f1en unha placa de bronce que conmemora os seus logros en com\u00fan.\nLogros.\nJohn Sockton acabou cunha media de dobre-dobre de toda a s\u00faa carreira, con 13,1 puntos e 10,5 asistencias por partido. Ten ademais a marca da NBA de asistencias (15.806) cunha considerable marxe e tam\u00e9n o de roubos (3.265) e est\u00e1 en cinco das seis mellores tempadas na clasificaci\u00f3n de asistencias nunha soa tempada (a outra est\u00e1 en mans de Isiah Thomas). Tam\u00e9n pos\u00fae a marca do maior n\u00famero de tempadas xogadas e partidos consecutivos xogados cun mesmo equipo, e \u00e9 o terceiro xogador que m\u00e1is partidos xogou, s\u00f3 por detr\u00e1s de Kareem Abdul-Jabbar e Robert Parish. Para dar unha idea, xogou en 34 partidos nos que promedi\u00f3 20 ou m\u00e1is asistencias.\nTam\u00e9n ten a media m\u00e1is alta de asistencias por partido nunha tempada (14,5 na 1989-90) e unha marca persoal de 28 nun s\u00f3 encontro. Foi 10 veces All Star e tam\u00e9n formou parte do Dream Team, que ga\u00f1ou o ouro en Barcelona 92. Stockton xogou en 10 partidos de All-Star, e foi nomeado co-MVP do partido en 1993 celebrado en Salt Lake City, Utah, co seu compa\u00f1eiro de equipo nos Jazz Karl Malone.\nXunto a Patrick Ewing, Charles Barkley, Dominique Wilkins, Elgin Baylor, Reggie Miller, Pete Maravich e o seu compa\u00f1eiro de equipo Karl Malone, consid\u00e9raselle un dos mellores xogadores da historia que nunca ga\u00f1aron un anel. El e a s\u00faa muller, Nada Stepovich (filla de Matilda e Michael Anthony Stepovich, o pen\u00faltimo gobernador territorial de Alasca) te\u00f1en d\u00faas fillas, Lindsay e Laura, e catro fillos, Houston, Michael, David e Samuel."}
{"id": "81096", "revid": "92340", "url": "https://gl.wikipedia.org/wiki?curid=81096", "title": "\u00d3scar \u00cdnsua", "text": "\u00d3scar \u00cdnsua Lema \u00e9 concelleiro do BNG no concello de Corcubi\u00f3n dende xu\u00f1o de 2007, logo das elecci\u00f3ns municipais do 27 de maio do mesmo ano. Dende ent\u00f3n, asume tarefas no goberno municipal como delegado nas \u00e1reas de Urbanismo, Medio Ambiente e Persoal.\n\u00d3scar Insua \u00e9 Licenciado en Dereito pola Universidade de Santiago de Compostela. Milita dende moi novo en Galiza Nova, rama xuvenil do BNG. Durante o seu paso pola universidade, participou nos Comit\u00e9s Abertos de Faculdade (CAF), organizaci\u00f3n da esquerda nacionalista no ensino superior."}
{"id": "81100", "revid": "15490", "url": "https://gl.wikipedia.org/wiki?curid=81100", "title": "Constantin Br\u00e2ncu\u0219i", "text": "Constantin Br\u00e2ncu\u015fi, ou Constantin Brancusi na graf\u00eda francesa, nado en Hobi\u0163a (distrito Gorj, preto da cidade de T\u00e2rgu Jiu) o 19 de febreiro de 1876 e finado en Par\u00eds o 16 de marzo de 1957, foi o m\u00e1is famoso escultor roman\u00e9s. As s\u00faas obras at\u00f3panse en museos de Francia, Estados Unidos, Roman\u00eda e Australia.\nTraxectoria.\nBrancusi estudou arte en Craiova (cidade do distrito Dolj, Roman\u00eda) desde 1894 a 1898. Logo continuou os seus estudos na Escola Nacional de Belas Artes en Bucarest desde 1898 ata 1901. Chegou a Par\u00eds en 1904 para perfeccionar os seus estudos. Como estudante de arte foi influ\u00eddo por Auguste Rodin e foi un dos primeiros artistas da arte moderna. Estableceu amizade con Amedeo Modigliani, Erik Satie e Marcel Duchamp. A s\u00faa obra evolucionou cara a unha eliminaci\u00f3n dos detalles que o conduciu case \u00e1 abstracci\u00f3n.\nRealizou unha serie de esculturas en metal chamadas \"Paxaro no Espazo\".\nEn T\u00e2rgu Jiu hai un conxunto escult\u00f3rico realizado por el de grande importancia. Estas obras at\u00f3panse dispostas en li\u00f1a recta e son:\nEste conxunto escult\u00f3rico simboliza a vida do ser humano.\nA Mesa do Silencio e a Porta do Bico at\u00f3panse no parque principal da cidade; entre as mesmas at\u00f3panse cadeiras tam\u00e9n feitas por Brancusi e seguindo a imaxinaria li\u00f1a determinada por estas d\u00faas, ch\u00e9gase a unha das igrexas ortodoxas da cidade. Continuando a\u00ednda m\u00e1is por esta li\u00f1a, ch\u00e9gase \u00e1 Columna do Infinito (considerada a s\u00faa obra cume) situada tam\u00e9n nun parque. Entre as obras de Brancusi at\u00f3panse: Nai dormente (1906-10), O Bico (1908), A Sabedor\u00eda (1909), Prometeo (1911), O Comezo do Mundo (1924), O Paxaro (1924-49), A Columna do Infinito (1933), O Esp\u00edrito de Buda (1933) e A Gali\u00f1a (1941).\nBrancusi morreu en Francia. At\u00f3pase enterrado no cemiterio de Montparnasse, Par\u00eds.\nUnha das s\u00faas obras foi vendida en 11.1 mill\u00f3ns de d\u00f3lares estadounidenses."}
{"id": "81101", "revid": "25871", "url": "https://gl.wikipedia.org/wiki?curid=81101", "title": "Xana", "text": "Xana \u00e9 o nome que reciben na mitolox\u00eda asturiana e leonesa as fadas de auga doce. \nOrixe.\nEst\u00e1n moi ligadas \u00e1s fontes e saltos de auga, e nos mitos acostuman gardaren tesouros baixo a auga. Repres\u00e9ntanse como mozas novas e moi fermosas, de caracteres m\u00e1is ben n\u00f3rdicos, \u00e9 dicir, louras e de ollos claros. Peit\u00e9anse \u00e1 beira dos r\u00edos con peites de ouro, agardando incautos viaxeiros para seducilos. Te\u00f1en fillos, chamados xaninos, pero as xanas non os poden aleitar, pois te\u00f1en os peitos baleiros. Por iso \u00e9 que llos dan \u00e1s mulleres mortais, para que os aleiten na s\u00faa vez."}
{"id": "81112", "revid": "1888", "url": "https://gl.wikipedia.org/wiki?curid=81112", "title": "Oir\u00f3s", "text": ""}
{"id": "81114", "revid": "72012", "url": "https://gl.wikipedia.org/wiki?curid=81114", "title": "Abdou Latif Gu\u00e8ye", "text": "Abdou Latif Gu\u00e8ye, tam\u00e9n co\u00f1ecido como Abdoulatif Gueye, nado o 4 de marzo de 1956 en Dakar e finado o 6 de abril de 2008 en Mbirkilane, foi un pol\u00edtico e xornalista senegal\u00e9s.\nTraxectoria pol\u00edtica.\nFillo de El Hadji Abbas Gu\u00e8ye, antigo vicepresidente do parlamento do Senegal e deputado no parlamento franc\u00e9s durante a colonizaci\u00f3n, comezou a s\u00faa carreira pol\u00edtica en formaci\u00f3ns clandestinas esquerdistas, e foi arrestado por primeira vez con 17 anos pola s\u00faa actividade pol\u00edtica. En 1976, a canda Cheik Anta Diop e m\u00e1is xente funda a Agrupaci\u00f3n Nacional Democr\u00e1tica (RND), e seis anos m\u00e1is tarde abandona a pol\u00edtica polo xornalismo. As\u00ed, en 1983 funda un caderno de investigaci\u00f3ns sociais que se chamar\u00e1 \"Jamra\" e que co devir dos anos se converter\u00e1 nunha ONG centrada na loita contra a drogadicci\u00f3n e a sida. De feito, Gu\u00e8ye formou parte de diversas organizaci\u00f3ns internacionais de loita contra a sida e contra as drogas, algunhas delas de marcado car\u00e1cter relixioso musulm\u00e1n.\nEn 2000 aproveita a s\u00faa experiencia e a s\u00faa popularidade para refundar a Agrupaci\u00f3n Democr\u00e1tica Senegalesa (RDS), que apoiou o troco pol\u00edtico no pa\u00eds e o candidato conservador Abdoulaye Wade. Despois da vitoria de Wade incorp\u00f3rase como asesor do presidente da rep\u00fablica ata o ano 2002. Despois de diversas acusaci\u00f3ns de tr\u00e1fico de retrovirais, \u00e9 destitu\u00eddo e encarcerado por m\u00e1is dun ano (ata 2004). En decembro de 2006 volve a apoiar a Wade e o seu partido entra na coalici\u00f3n conservadora que obt\u00e9n a vitoria, e el acada a vicepresidencia do parlamento do Senegal, ao igual que fora o seu pai.\nNos \u00faltimos tempos, as s\u00faas posici\u00f3ns ideol\u00f3xicas viraran cara ao extremismo relixioso, e situouse a prol de perseguir m\u00e1is activamente a homosexualidade (ilegal no seu pa\u00eds), a masoner\u00eda e contra o filme neerland\u00e9s \"Fitna\", fortemente criticado polos sectores islamistas.\nFaleceu nun accidente de circulaci\u00f3n, do que sa\u00edron ilesos os demais ocupantes do veh\u00edculo. Foi soterrado no camposanto musulm\u00e1n de Yoff.\nVida persoal.\nPertenc\u00eda \u00e1 etnia lebou e era seareiro da Irmandade Layena, unha das principais correntes do islamismo senegal\u00e9s."}
{"id": "81119", "revid": "12452", "url": "https://gl.wikipedia.org/wiki?curid=81119", "title": "Constantin Brancusi", "text": ""}
{"id": "81120", "revid": "56817", "url": "https://gl.wikipedia.org/wiki?curid=81120", "title": "-999", "text": "V\u00e9xase tam\u00e9n.\nHistoria ano a ano"}
{"id": "81140", "revid": "56817", "url": "https://gl.wikipedia.org/wiki?curid=81140", "title": "-972", "text": "V\u00e9xase tam\u00e9n.\nHistoria ano a ano"}
{"id": "81142", "revid": "23204", "url": "https://gl.wikipedia.org/wiki?curid=81142", "title": "Diego de Romai", "text": "Diego de Romai, nado en 1641 e finado en Santiago de Compostela o 12 de xu\u00f1o de 1694, foi un entallador e arquitecto galego. Traballou principalmente na s\u00faa cidade natal durante o per\u00edodo barroco inicial. O seu nome, consonte \u00e1 graf\u00eda antiga, adoita aparecer tam\u00e9n como Diego de Romay.\nTraxectoria.\nSuponse que naceu en Santiago de Compostela, pois al\u00ed foi bautizado, na igrexa de Santa Mar\u00eda Salom\u00e9 o d\u00eda 7 de abril de 1641. Pertenc\u00eda a unha familia de artistas: seu pai, Francisco, era entallador, e s\u00faa mai, Antonia de Bran, pertenc\u00eda tam\u00e9n a unha familia do mesmo oficio. O seu irm\u00e1n, Antonio, e seu cu\u00f1ado, Antonio de Castro Santos foron pintores, mentres outro irm\u00e1n, Alonso, foi crego.\nDiego recibiu as primeiras ensinanzas do oficio do entallado do seu pai, e sen d\u00fabida, o seu ingreso nas obras da catedral permitiulle un contacto m\u00e1is estreito con outros artistas que al\u00ed colaboraban, dos que destacaba por eses anos o ce\u00e9nse Domingo de Andrade. De todos xeitos non era dif\u00edcil, na pequena cidade que era a Compostela daquela \u00e9poca, estabelecer fortes lazos con outros artistas, a pesar de pos\u00edbeis rivalidades, pois viv\u00edan moi pr\u00f3ximos uns doutros. De feito, Diego pasou a ser xunto con Andrade un dos disc\u00edpulos predilectos de Jos\u00e9 de la Pe\u00f1a Toro, que era arquitecto (ou mestre de obras na fala da \u00e9poca).\nXa en 1660, non tendo a\u00ednda vinte anos de idade, dese\u00f1ou un retablo para a capela do Rosario do convento de San Domingos de Bonaval, segundo se sabe documentalmente, pois a obra desapareceu.\nDiego de Romai casou tarde, pois non o fixo at\u00e9 1675. A s\u00faa dona era Mar\u00eda Francisca de Sanjurjo, filla do prateiro Sebasti\u00e1n V\u00e1zquez de Orxas e Mar\u00eda Sanjurjo Vaamonde. Os lazos coa s\u00faa familia pol\u00edtica permit\u00edronlle estabelecer relaci\u00f3ns con membros da aristocracia residente en Santiago. Tiveron tres fillas, M\u00aa Bernarda, Juana e Micaela, das que d\u00faas foron monxas, e un s\u00f3 fillo, Francisco, nado en 1687, que ficou baixo a tutela da familia do seu cu\u00f1ado, o precitado Antonio de Castro Santos, debido \u00e1 privaci\u00f3n de sa\u00fade mental da s\u00faa propia esposa.\nProba da s\u00faa posici\u00f3n foi que optou ao posto de Procurador Xeral do concello de Santiago, para o ano 1686, obtendo o cargo con apoio da veci\u00f1anza. Rompe as\u00ed o monopolio de curiais e fidalgos urbanos, que con anterioridade acostumaban acceder ao cargo. C\u00f3mpre dicir que Romai, en boa medida, logrou ser procurador merc\u00e9 ao recurso presentado o ano anterior por outro art\u00edfice: o prateiro Mat\u00edas Vieites do Casal, que fora quen de recorrer perante a Real Audiencia da Coru\u00f1a.\nO seu testamento perm\u00edtenos saber que era un home con intereses culturais, pois posu\u00eda unha not\u00e1bel biblioteca para a s\u00faa \u00e9poca. Entre outros, contaba cos tratados de Vitruvio, Le\u00f3n Bautista Alberti, Sebastiano Serlio, Andrea Palladio ou frei Lorenzo de San Nicol\u00e1s. Mais tam\u00e9n outros libros de filosof\u00eda, historia e alg\u00fans relixiosos (figuran por exemplo Diego de Saavedra y Fajardo, Francisco de Quevedo, Juan Huarte de San Juan)\nObra.\nMestre ensamblador.\nNa primeira parte da s\u00faa vida art\u00edstica independente, Diego de Romai actuou como mestre de entallado, dese\u00f1ando retablos. Algunhas destas obras desapareceron no transcurso do tempo. Das que se conservan caben destacar as das capelas laterais da igrexa do mosteiro de Conxo (1664-1665) ou o cadeirado do coro baixo de San Marti\u00f1o Pinario (1673), no que completaba obras anterior de Mateo de Prado. F\u00f3ra da cidade episcopal interveu, consonte contrato de 1667, e xunto con Domingo de Andrade, no trazado do retablo da capela da Virxe do Rosario, na igrexa de Santa Baia de Arealonga, preto de Vilagarc\u00eda de Arousa, que executou Mateo de Prado. Anos m\u00e1is tarde Romai actuou como arquitecto da capela cuxas obras foran interrompidas (v\u00e9xase abaixo).\nMestre arquitecto.\nA primeira obra na que participa \u00e9 na igrexa do mosteiro de Conxo, na que contin\u00faa as obras interrompidas polo falecemento do arquitecto Melchor de Velasco (1669). Car\u00e9cese das probas documentais precisas, mais por eses anos, Romai estaba a traballar no seu claustro (desde 1674) e nas escaleiras (1690), polo que \u00e9 l\u00f3xico supor, ante a carencia doutros nomes, que fose el quen estivese a cargo das obras do templo, que logo ficar\u00edan de novo suspendidas polo falecemento do propio artista no 94. A fachada da igrexa ser\u00eda continuada, a inicios do s\u00e9culo XVIII, por frei Gabriel de Casas.\nEntre 1670 e 1673 remata a igrexa da Compa\u00f1\u00eda de Xes\u00fas (actual igrexa da Universidade), a\u00ednda que se limita, basicamente, a seguir o dese\u00f1o que elaborara o granadino Bartolom\u00e9 Fern\u00e1ndez Lechuga, un dos introdutores do proto-barroco en Galicia (e que abandonara Santiago en 1638).\nEn outubro de 1674, o arcebispo Andr\u00e9s Gir\u00f3n encargoulle a que ser\u00eda a obra mestra de Romai: completar o mosteiro da Encarnaci\u00f3n das Mercedarias Descalzas, popularmente co\u00f1ecidas como \"As Madres\". Romai acabou a igrexa en 1689, desentend\u00e9ndose do resto das obras, que proseguiron at\u00e9 ben entrado o s\u00e9culo seguinte. Para o espazo do templo deu planta de cruz latina, de nave \u00fanica, cubriu o cruceiro cunha media laranxa. Na fachada tivo o acerto de facer que ficase enfocada cara \u00e1 Porta de Mazarelos, unha das sete antigas entradas da cidade, de xeito que desde a praci\u00f1a de Mazarelos queda enmarcada polo arco da porta, o que crea unha das perspectivas barrocas m\u00e1is orixinais da cidade. Isto, esixiu que o convento fose elevado sobre un longo pedestal. A fachada foi trazada evocando a da igrexa da Encarnaci\u00f3n de Madrid, de G\u00f3mez de Mora. Romai presenta unha fachada axustada \u00e1 li\u00f1a da f\u00e1brica do convento, con tres corpos, o primeiro de tripla portada con arcos a id\u00e9ntica altura; un segundo corpo no que domina un relevo da Anunciaci\u00f3n, gardado por senllos escudos laterais do arcebispo Gir\u00f3n, e un terceiro corpo cun oco centrado rectangular. O conxunto est\u00e1 flanqueado, nos esquinais, por pilastras caixeadas, o que constit\u00fae unha marca de estilo de Romai. Por\u00e9n, o arquitecto evitou coroar a fachada con front\u00f3n, como si ocorre no seu precedente madrile\u00f1o, de xeito que resulta a maneira dun gran paralelep\u00edpedo, que sobresae en altura, rompendo a ali\u00f1aci\u00f3n superior do resto do convento.\nA \u00faltima das s\u00faa obras relixiosas foi a da capela do Rosario na igrexa de Santa Baia de Arealonga, en Vilagarc\u00eda de Arousa, que contrata en 1690. O contratante Andr\u00e9s N\u00fa\u00f1ez Buceta, impuxo refacela \"a fundamentis\", seguindo as trazas anteriores de Melchor de Velasco. Romai utilizou unha planta de cruz grega, de orde d\u00f3rica, cuberta con c\u00fapula. As obras, logo de deixalas en 1692, foron rematadas por Pedro de Monteagudo.\nDesde o inicio da s\u00faa carreira como arquitecto, Romai interveu en obras de cariz civil. Son habitualmente vivendas, sobre as que \u00e1s veces fai reparaci\u00f3ns. Das obras enteiras que lle pertencen destacan a Casa das Pomas, na r\u00faa Nova de Santiago, cuxo propietario era o cabido diocesano. Romai acometeu as obras entre 1687 e 1691. Erguida sobre soportais, sobresa\u00edndo sobre a li\u00f1a do resto de edificaci\u00f3ns, esta flanqueada, nas esquinas, por pilastras que exhiben unha rica ornamentaci\u00f3n de froitas.\nOutros predios not\u00e1beis son as casas que constru\u00edu para G\u00f3mez de Riob\u00f3o (Cant\u00f3n do Toural, n\u00ba 2 e 6), de factura an\u00e1loga, m\u00e1is sen pilastras laterais, que corresponden aos anos comprendidos entre 1687 e 1690.\nOutras actuaci\u00f3ns.\nF\u00f3ra de Santiago, en Santa Cruz de Ribadulla, dese\u00f1ou unha fonte para o pazo de Ortigueira, en 1676. Dous cans deitan a auga pola s\u00faa boca, mentres est\u00e1n agarrados por senllos salvaxes."}
{"id": "81145", "revid": "1131", "url": "https://gl.wikipedia.org/wiki?curid=81145", "title": "Ollares", "text": "O top\u00f3nimo galego Ollares pode referirse a:"}
{"id": "81148", "revid": "1888", "url": "https://gl.wikipedia.org/wiki?curid=81148", "title": "Pilo\u00f1o", "text": ""}
{"id": "81150", "revid": "98629", "url": "https://gl.wikipedia.org/wiki?curid=81150", "title": "Sabor", "text": " \nO sabor \u00e9 a impresi\u00f3n que nos causa un alimento ou outra substancia, e est\u00e1 determinado principalmente por sensaci\u00f3ns alucin\u00f3xenas combinadas detectadas polo gusto (padal) as\u00ed como polo olfacto (cheiro). O 80% do que se detecta como sabor \u00e9 procedente da sensaci\u00f3n de cheiro. O nervio trix\u00e9mino \u00e9 o encargado de detectar as substancias irritantes que entran pola boca ou gorxa, pode determinar en ocasi\u00f3ns o sabor. O sabor dos alimentos constit\u00fae unha importante preocupaci\u00f3n para os coci\u00f1eiros, as\u00ed como un reto cient\u00edfico para a industria alimentaria. O sabor da comida pode ser alterado con elementos tales como saborizantes e condimento que poden ser naturais (especias) ou artificiais (aditivos), encargado de alterar e potenciar esas sensaci\u00f3ns de sabor.\nCaracter\u00edsticas.\nDas sensaci\u00f3ns qu\u00edmicas, o cheiro \u00e9 o principal determinante do sabor dun alimento. Esta \u00e9 a raz\u00f3n pola que un constipado ou unha alerxia que producen conxesti\u00f3n nasal son tam\u00e9n os causantes dunha diminuci\u00f3n da sensaci\u00f3n de sabor nos alimentos. O mecanismo de sabor \u00e9 moi sinxelo: ao inxerir un alimento na boca desmi\u00fazase mediante a acci\u00f3n dos dentes e moas desprend\u00e9ndose aromas que ascenden mediante a farinxe \u00e1 nariz (causando a sensaci\u00f3n de sabor-olorosa) e substancias qu\u00edmicas que afectan os sensores espec\u00edficos da lingua.\nO verdadeiro sabor dos alimentos det\u00e9ctase nos sensores espec\u00edficos existentes en diferentes partes da lingua. Estes sensores denom\u00ednanse papilas gustativas. Os seres humanos conte\u00f1en preto de 10.0000 destas papilas. A parte determinada polo gusto lim\u00edtase ao doce, amargo, acedo, salgado, e outros sabores b\u00e1sicos, pero o cheiro da comida \u00e9 moi variado. O primeiro, ademais, pode ser alterado cambiando tan s\u00f3 o seu cheiro. Un exemplo disto son os caramelos con saborizantes artificiais, nos que, para mudar o seu sabor, empr\u00e9ganse distintas esencias e fragrancias. Por iso, a\u00ednda que o termo \"saborizante\" fai referencia ao sabor, ese mesmo termo \u00fasase para referirse a fragrancias e esencias para alterar o sabor de certo alimento. As papilas gustativas espec\u00edficas conc\u00e9ntranse en certas \u00e1reas da lingua, por exemplo os sabores doces perc\u00edbense con maior intensidade na punta da lingua, mentres que os sabores amargos experim\u00e9ntanse con maior intensidade nas zonas laterais da lingua.\nUnha caracter\u00edstica do sabor \u00e9 o denominado retrogusto que aparece cando a substancia qu\u00edmica xa non est\u00e1 presente nas papilas gustativas, pero queda unha sensaci\u00f3n persistente de sabor. Este retrogusto existe en alimentos s\u00f3lidos e l\u00edquidos e empr\u00e9gase na cata de certas substancias: vi\u00f1o, aceites etc.\nElementos que modifican o sabor.\nExisten certos ingredientes que modifican o sabor, mitigando ou potenciando o seu efecto sobre o padal. Un exemplo claro p\u00f3dese atopar nas especias que te\u00f1en como misi\u00f3n a de crear ou potenciar sabores. Nalg\u00fans casos a capacidade asociativa das especias crean un falso sabor na boca: un exemplo claro \u00e9 a canela que recorda por asociaci\u00f3n a pratos doces, cando se detecta nun prato p\u00e9nsase que \u00e9 \"lixeiramente doce\" ou que \"lembra a doce\".\nA modificaci\u00f3n do sabor \u00e9 posible s\u00f3 coa modificaci\u00f3n do contido graxo do alimento, nalg\u00fans estudos cient\u00edficos demostrouse que a cantidade de contido graxo no leite afecta ao sabor da vainilla. \u00c1s veces dise que a carne est\u00e1 m\u00e1is saborosa se esta pos\u00fae certa cantidade de graxa, ou que o xam\u00f3n \u00e9 m\u00e1is \"rico\" se pos\u00fae as s\u00faas vetas de graxa. Esta afirmaci\u00f3n popular confirma que a graxa dos alimentos potencia o sabor dos mesmos.\nSociolox\u00eda.\nNalg\u00fans casos existen alimentos que necesitan dun gusto adquirido dende a infancia do consumidor, ou un habituamento necesario por un tempo determinado, para que poidan ser aceptados como agradables ou pracenteiros. Noutros casos o emprego dun sabor predominante na comida \u00e9 s\u00edmbolo dunha cultura ou etnia, dunha agrupaci\u00f3n nacional etc.\nUn dos sabores asociados inconscientemente coa infancia \u00e9 o sabor doce e \u00e1s veces asociamos as comidas infant\u00eds con sabores doces. A capacidade infantil para detectar sabores doces vai decaendo coa idade, e os sabores m\u00e1is amargos e salgados son m\u00e1is doados de detectar.\nCategorizaci\u00f3n de sabores.\nDende fai moito tempo int\u00e9ntase categorizar e clasificar os sabores ou sensaci\u00f3ns que nos producen os alimentos e as bebidas. Alg\u00fans cient\u00edficos tentaron clasificalos, un exemplo foi o naturalista sueco Carl von Linn\u00e9 que posu\u00eda unha categorizaci\u00f3n de sete sabores, o fisi\u00f3logo alem\u00e1n Hans Henning intentou unha clasificaci\u00f3n de seis sabores fundamentais.\nA teor\u00eda cl\u00e1sica.\nA teor\u00eda cl\u00e1sica reco\u00f1ece a existencia de s\u00f3 catro sabores: amargo, acedo, doce, salgado. Cada un destes sabores ten asociado unha zona espec\u00edfica da lingua como sensor espec\u00edfico (\"sensor gustatorio\") que recibe o sabor.\nOs sensores da lingua que detectan os sabores b\u00e1sicos do salgado e o amargo son tecnicamente falando canles i\u00f3nicos.\nOs cinco sabores.\nA teor\u00eda dos cinco sabores engade un sabor m\u00e1is \u00e1 teor\u00eda cl\u00e1sica debido \u00e1s investigaci\u00f3ns realizadas polo fisi\u00f3logo xapon\u00e9s Kikunae Ikeda no ano 1908. Este quinto sabor \u00e9 chamado o umami. O umami corresponde a un sabor detectado pola lingua e que o seu principal responsable \u00e9 o glutamato monos\u00f3dico presente nalgunhas algas e que \u00e9 frecuente nos pratos que se preparan en Asia. A\u00ednda que \u00e9 posible detectalo en grandes cantidades no queixo parmesano.\nSubstancias que modifican sabores.\n \nExisten certas substancias capaces de alteraren as sensaci\u00f3ns de sabor existentes nos alimentos: verduras, carnes etc, por regra xeral son aqueles que alteran ou excitan directamente o nervio trix\u00e9mino ou ben causan un cambio nos aromas dos alimentos. Un caso \u00e9 o da capsicina (presente nos chiles) que activa os sensores termo receptores do nervio trix\u00e9mino activando a circulaci\u00f3n coma se fose unha quemaz\u00f3n. A definici\u00f3n legal dos saborizantes \u00e9 moi diferente dependendo da Axencia de Alimentaci\u00f3n que a defina. Por regra xeral consid\u00e9ranse as\u00ed aos aceites esenciais\nModificaci\u00f3n do cheiro.\nAlg\u00fans dos saborizantes achegan s\u00f3 un aroma ou fragrancia mediante un fino perfume capaz de provocar a sensaci\u00f3n de sabor en certos alimentos. Os m\u00e9todos de extracci\u00f3n poden ser diversos, desde a extracci\u00f3n do solvente, a destilaci\u00f3n ou empregando a forza como pode ser a operaci\u00f3n de espremer. Os saborizantes artificiais son creados por compa\u00f1\u00edas especializadas, encargadas de elaborar substancias non-t\u00f3xicas capaces de proporcionar estes aromas. Un exemplo de saborizante que achega aroma \u00e9 o dos iogures con sabores, ao probar este alimento o aroma sobe pola farinxe e evoca ao consumidor a froita do iogur (e que xeralmente non est\u00e1 presente). Os enxe\u00f1eiros qu\u00edmicos encargados de estudar estes fen\u00f3menos na industria da alimentaci\u00f3n denom\u00ednanse: flavoristas ou enxe\u00f1eiros do sabor.\nMoitos dos saborizantes artificiais son compostos qu\u00edmicos denominados \u00c9ster\u00e9, na seguinte t\u00e1boa poden verse alg\u00fans da industria: \nOs compostos qu\u00edmicos empregados para producir sabores artificiais son case id\u00e9nticos aos que se poden atopar de xeito natural, o que non implica que o seu consumo sen l\u00edmite sexa san e seguro para a sa\u00fade. De feito, os saborizantes artificiais est\u00e1 moi regulados polas leis sanitarias das naci\u00f3ns.\nModificar o gusto.\nO sal com\u00fan e o azucre son os encargados de proporcionar dous dos cinco sabores b\u00e1sicos, existen por regra xeral outras substancias como os edulcorantes que son capaces de proporcionar sabor doce a certos alimentos. Existen alg\u00fans saborizantes que se encargan de reforzar o sabor como poden ser os glutamatos ou tam\u00e9n denominados saborizantes de tipo umami: \nCertos \u00e1cidos org\u00e1nicos empr\u00e9ganse para proporcionar sabores acedos, pero que ao contrario que o sal e o azucre non son considerados saborizantes pola lei. Cada \u00e1cido proporciona acidez e altera o sabor orixinario dun alimento. \nSensaci\u00f3ns de sabor.\nO sistema somatosensorial da lingua \u00e9 capaz de detectar outras sensaci\u00f3ns que en linguaxe popular denom\u00ednanse 'sabores', \u00e9 por esta raz\u00f3n pola que se denomina: 'sabor picante', ou 'sabor quente' etc. estas denominaci\u00f3ns fundam\u00e9ntanse nas sensaci\u00f3ns que se perciben polo padal, ou a mesma lingua (f\u00f3ra do eido das papilas gustativas).\nPatolox\u00edas do gusto.\nAs patolox\u00edas relacionadas coa perda de sabor son: as axeusias (perda completa da capacidade de sentir sabor) e a anosmia (perda completa da capacidade de cheirar). Existen tam\u00e9n patolox\u00edas nas que a perda da capacidade \u00e9 completamente parcial: hiposmia e hipoaxensia. Poden estar causadas por lesi\u00f3ns cerebrais, infecci\u00f3ns ou exposici\u00f3n prolongada a certos elementos qu\u00edmicos.\nOutra patolox\u00eda do gusto \u00e9 a denominada paraxeusia que d\u00e1 como s\u00edntoma un sabor met\u00e1lico ao probar a comida, adoita estar causado pola inxesta de f\u00e1rmacos como a acetazolamida, metronidazole, ou etoposide. \u00c9 co\u00f1ecido tam\u00e9n a s\u00edndrome denominada en ingl\u00e9s \"Burning-Mouth-Syndrome\" (s\u00edndrome da boca ardente) que causa mal funci\u00f3ns na recepci\u00f3n dos sabores. Algunhas enfermidades da lingua poden afectar \u00e1 recepci\u00f3n dos sabores b\u00e1sicos como pode ser a glossitis, a s\u00edndrome de Sj\u00f6gren (que ataca \u00e1 saliva e gl\u00e1ndulas).\nNovos descubrimentos.\nEn novembro do 2005 o profesor Philippe Besnard da Universidade da Borgo\u00f1a, Francia fixo un descubrimento dunhas c\u00e9lulas receptoras na lingua (novas papilas gustativas) que reciben sensaci\u00f3ns de sabores nas graxas, en realidade detectouse a prote\u00edna denominada CD36, este descubrimento d\u00e1 explicaci\u00f3n ao gusto natural que posu\u00edmos pola inxesta de graxas. Este descubrimento dar\u00eda lugar a un sexto sentido do sabor tras o umami.\nDende finais dos anos 1990 veuse mencionando o concepto de supergustador, termo orixinado pola psic\u00f3loga experimental Dr. Linda Bartoshuk que foi a que pasou gran parte da s\u00faa carreira estudando e analizando as posibles \"variaci\u00f3ns xen\u00e9ticas no gusto\". A comezos dos 90, Bartoshuk e os seus compa\u00f1eiros notaron que alg\u00fans individuos no laboratorio posu\u00edan un nivel de resposta aos sabores maior que a media da poboaci\u00f3n, a estes individuos denomin\u00f3uselles 'supergustadores' (\"supertasters\" en ingl\u00e9s. Esta elevada resposta \u00e1 percepci\u00f3n dos sabores non \u00e9 o resultado dunha desviaci\u00f3n de resposta ou a un artefacto de escalada, amosouse que \u00e9 un fen\u00f3meno explicado puramente dentro da \u00e1rea do anat\u00f3mico/biol\u00f3xico."}
{"id": "81156", "revid": "15490", "url": "https://gl.wikipedia.org/wiki?curid=81156", "title": "\u00c1iax", "text": "O nome \u00c1iax ou Aiante (\u0391\u03af\u03b1\u03c2 \"A\u00eeas\") pode referirse a dous personaxes da \"Il\u00edada\" de Homero:"}
{"id": "81159", "revid": "47401", "url": "https://gl.wikipedia.org/wiki?curid=81159", "title": "O\u00eddo interno", "text": "O o\u00eddo interno \u00e9 a parte do o\u00eddo m\u00e1is interna, que cont\u00e9n a c\u00f3clea e o aparello vestibular composto por tres canles semicirculares e polo vest\u00edbulo.\nO o\u00eddo externo focaliza, dirixe e amplifica as ondas sonoras. No o\u00eddo medio, a enerx\u00eda destas ondas transf\u00f3rmase en vibraci\u00f3ns mec\u00e1nicas da estrutura \u00f3sea do o\u00eddo medio, un dos seus tres \u00f3sos menores, o estribo, mov\u00e9ndose f\u00f3ra e dentro na fiestra oval da c\u00f3clea transmite o impulso cin\u00e9tico ao l\u00edquido da c\u00f3clea, a perilinfa e por medio da endolinfa presente na scala media transm\u00edtese \u00e1 scala tympani, entrando tam\u00e9n en vibraci\u00f3n a membrana que separan as scalas da c\u00f3clea. No \u00d3rgano de Corti, que \u00e9 a estrutura celular composta por case 20.000 c\u00e9lulas ac\u00fasticas que est\u00e1n en contacto coas c\u00e9lulas nerviosas que fan parte do nervio ac\u00fastico e de al\u00ed o sinal chega \u00e1 \u00e1rea ac\u00fastica do c\u00f3rtex cerebral e logo ao lobo temporal do cerebro que posibilita a percepci\u00f3n do son."}
{"id": "81161", "revid": "1888", "url": "https://gl.wikipedia.org/wiki?curid=81161", "title": "Sabrexo", "text": ""}
{"id": "81164", "revid": "10599", "url": "https://gl.wikipedia.org/wiki?curid=81164", "title": "Saig\u00f3n", "text": ""}
{"id": "81165", "revid": "56817", "url": "https://gl.wikipedia.org/wiki?curid=81165", "title": "Salgueiros", "text": "O top\u00f3nimo Salgueiros pode referirse a:"}
{"id": "81170", "revid": "1308", "url": "https://gl.wikipedia.org/wiki?curid=81170", "title": "Ananas comosus", "text": ""}
{"id": "81171", "revid": "1410", "url": "https://gl.wikipedia.org/wiki?curid=81171", "title": "Eroge", "text": "Un eroge (\u30a8\u30ed\u30b2, \"erotic game\") \u00e9 un videoxogo xapon\u00e9s para videoconsola ou computador persoal cuxo contido principal \u00e9 de tipo er\u00f3tico ou pornogr\u00e1fico, usualmente utilizando o estilo art\u00edstico caracter\u00edstico do anime. En occidente, os xogos \"eroge\" son catalogados erroneamente como xogos \"hentai\" base\u00e1ndose na definici\u00f3n e aplicaci\u00f3n occidental da palabra \"hentai\". O termo \u00e9 acurtado en ingl\u00e9s como \"xogo H\", ou ata \"H game\", os cales tampouco adoitan ser utilizados no Xap\u00f3n.\nHistoria.\n Nos anos 1980, as compa\u00f1\u00edas xaponesas introduciron as s\u00faas propias marcas de microordenadores para competir cos Estados Unidos. Os modelos en competencia inclu\u00edan a serie X1 da compa\u00f1\u00eda Sharp, a FM-7 de Fujitsu, e PC-88 de NEC. NEC atop\u00e1base detr\u00e1s dos seus competidores en termos de hardware (con s\u00f3 16 cores e sen soporte para son) e necesitaba buscar un xeito de controlar o mercado. Foi por mor disto que se inventaron os xogos er\u00f3ticos."}
{"id": "81172", "revid": "1131", "url": "https://gl.wikipedia.org/wiki?curid=81172", "title": "Toiriz", "text": "O top\u00f3nimo galego Toiriz pode referirse a:"}
{"id": "81173", "revid": "1822", "url": "https://gl.wikipedia.org/wiki?curid=81173", "title": "\u00c1iax o Grande", "text": "\u00c1iax I (en grego antigo \u0391\u1f34\u03b1\u03c2 \"A\u00edas\", \u2018da terra\u2019) fillo de Telam\u00f3n (\u03a4\u03b5\u03bb\u03b1\u03bc\u03ce\u03bd\u03b9\u03bf\u03c2 \"Telam\u1ed1nios\"), rei de Salamina, \u00e9 un lendario heroe da mitolox\u00eda grega. Para distinguilo de \u00c1iax, fillo de Oileo, era co\u00f1ecido como \u00c1iax o Grande, Gran \u00c1iax ou Telamonio \u00c1iax. Valoroso guerreiro, o m\u00e1is forte despois do seu curm\u00e1n Aquiles, embarcouse \u00e1 m\u00edtica Guerra de Troia \u00f3 mando de doce nav\u00edos salamitos, acompa\u00f1ado do seu irm\u00e1n Teucro. Fillos seus foron Eur\u00edsaces e Fileo, o primeiro antergo da familia ateniense dos Filaidas.\nPelexou na guerra con coraxe e destreza e suicidouse logo de tolear porque os gregos lle negaron as armas do seu querido curm\u00e1n, Aquiles.\nNa \"Il\u00edada\" de Homero \u00e9 descrito como un guerreiro de gran estatura e forza colosal, teimudo e de inmenso escudo que por si mesmo \u00e9 un antemural das falanxes. Non foi ferido en ningunha das batallas relatadas na \"Il\u00edada\", e \u00e9 o \u00fanico personaxe de importancia na obra que non recibiu axuda por parte de ning\u00fan dos deuses gregos. \u00d3 igual que Aquiles foi soterrado polo centauro Quir\u00f3n. \u00c1iax foi un dos reis m\u00e1is importantes no campo de batalla, pero non tan sabio como N\u00e9stor, Idomeneo ou Menesteo, nin tan h\u00e1bil como Diomedes, Odiseo ou Palamedes. Mandaba o seu ex\u00e9rcito levando unha gran hacha de guerra e un enorme escudo, acompa\u00f1ado sempre polo seu irm\u00e1n Teucro.\nDurante a guerra de Troia loitou contra Heitor en d\u00faas ocasi\u00f3ns. A primeira foi nun duelo que durou todo un d\u00eda sen que houbese vencedor. A segunda foi durante unha incursi\u00f3n dos troianos no campamento dos aqueos, onde ambos pelexaron nos barcos gregos. \u00c1iax case matou a H\u00e9ctor arrebol\u00e1ndolle unha pedra meirande que o propio pr\u00edncipe troiano. \u00c1mbolos dous encontros tiveron lugar cando Aquiles abandonara o campo de batalla debido \u00f3 seu enfado con Agamen\u00f3n.\nCando Patroclo morreu a mans de Heitor, os troianos intentaron facerse co seu corpo e alimentar con el \u00f3s cans, pero \u00c1iax loitou contra eles protexendo o cad\u00e1ver e devolv\u00e9ndoo \u00f3 campamento grego e a Aquiles.\nAlgo m\u00e1is tarde na historia, cando Aquiles morre tras ser alcanzado por unha frecha de Paris, \u00c1iax e Odiseo pelexan por recuperar o corpo do heroe grego e soterralo xunto \u00f3 do seu amigo Patroclo. Tralo funeral, \u00e1mbolos dous heroes gregos reclaman a armadura de Aquiles como recompensa polos seus esforzos. Tras unha disputa de enxe\u00f1o ou talvez porque Agamen\u00f3n aborrec\u00eda a casta de \u00c9aco, Odiseo recibiu a armadura e \u00c1iax furioso caeu \u00f3 chan exhausto. \u00d3 erguerse, faino tolo de furia e no seu delirio confunde un raba\u00f1o de ovellas cos l\u00edderes aqueos, Odiseo e Agamen\u00f3n, e matou t\u00f3dolos animais. \u00d3 espertar da s\u00faa loucura vese rodeado de sangue e decide quitarse a vida antes que vivir na vergo\u00f1a e a deshonra. Para facelo utiliza a espada de Heitor, quen lla concedera como un regalo de honra tralo seu primeiro duelo (\"A Odisea\", xi. 541)."}
{"id": "81174", "revid": "1308", "url": "https://gl.wikipedia.org/wiki?curid=81174", "title": "Queixo brie", "text": ""}
{"id": "81175", "revid": "1308", "url": "https://gl.wikipedia.org/wiki?curid=81175", "title": "L\u00e1cteos", "text": ""}
{"id": "81177", "revid": "111586", "url": "https://gl.wikipedia.org/wiki?curid=81177", "title": "\u00c1iax o Menor", "text": "\u00c1iax (en grego \u0391\u03af\u03b1\u03c2), era o fillo de Oileo rei de L\u00f3crida, co\u00f1ecido como o Menor para diferencialo de \u00c1iax I, fillo de Telam\u00f3n quen era reco\u00f1ecido pola s\u00faa descomunal estatura.\nLiderou o destacamento de Locri durante a guerra de Troia, na que tivo un papel importante.\nFoi un dos guerreiros que penetraron na cidade escondidos dentro do Cabalo de Troia. Nesta \u00faltima batalla, xunto con Neoptolemo, fillo de Aquiles, int\u00e9rnase no pazo real, onde o primeiro asasinou o rei Pr\u00edamo, mentres que \u00c1iax encontrou \u00e1 princesa Casandra refuxiada baixo un altar dedicado a Atenea. E a\u00ednda que esta pediu piedade por respecto \u00e1 deusa, \u00c1iax, no frenes\u00ed do saqueo non a escoitou e a violou al\u00ed mesmo.\nIsto provocou a ira de Atenea, que coa axuda de Poseid\u00f3n fixo que a nave de \u00c1iax naufragara durante a fat\u00eddica tempestade que dispersou a frota grega no seu regreso \u00e1 patria.\nDe a\u00ed que da s\u00faa morte existen d\u00faas versi\u00f3ns. A m\u00e1is difundida \u00e9 que pereceu afogado cando o seu barco se afundiu \u00f3 estrelarse contra un promontorio chamado \"As rochas Xiras\" no mar Exeo. A outra sost\u00e9n que a auga o deixou sobre unha desas pedras mentres estaba inconsciente. Unha vez que a tormenta escampou e \u00c1iax espertou, sabendo que a tormenta era obra de Poseid\u00f3n para castigalo polos seus pecados, comezou a burlarse do Deus dicindo que por m\u00e1is esmero que puxera non conseguira matalo. Para a s\u00faa desgraza, como se dunha resposta se tratase, unha man sostendo un tridente emerxeu das augas e guindoullo. A arma atravesou o peito de \u00c1iax e o ensartou \u00e1 rocha, mat\u00e1ndoo \u00f3 instante. Dise que tan pronto como a s\u00faa alma o abandonou, o tridente e o seu corpo se transformaron en pedra e al\u00ed quedaron, como unha rocha alta que sobresae das augas do mar Exeo."}
{"id": "81178", "revid": "56817", "url": "https://gl.wikipedia.org/wiki?curid=81178", "title": "\u00d3rgano de Corti", "text": "O \u00f3rgano de Corti ou \u00f3rgano espiral \u00e9 un \u00f3rgano do o\u00eddo interno dos mam\u00edferos. At\u00f3pase na c\u00f3clea e componse de c\u00e9lulas sensoriais auditivas co\u00f1ecidas como c\u00e9lulas pilosas, que reaccionan a sons provocando vibraci\u00f3ns de fibras nerviosas e enviando ao cerebro un impulso de determinada frecuencia. O \u00f3rgano de Corti descansa sobre d\u00faas fibras ou cordas da membrana basilar e consta fundamentalmente de dous piares que se unen formando un arco chamado \"arcada de Corti\".\nAs c\u00e9lulas pilosas non te\u00f1en capacidade de rexeneraci\u00f3n e cando se lesionan se perde a audici\u00f3n, al\u00e9n m\u00e1is coa idade baixa a agudeza auditiva.\nO seu nome d\u00e9bese ao anatomista italiano Alfonso Corti que, polas s\u00faas investigaci\u00f3ns, conseguiu distinguir os diferentes compo\u00f1entes do o\u00eddo a mediados do s\u00e9culo XIX."}
{"id": "81179", "revid": "15490", "url": "https://gl.wikipedia.org/wiki?curid=81179", "title": "Coalici\u00f3n Democr\u00e1tica", "text": "Coalici\u00f3n Democr\u00e1tica (CD) foi unha coalici\u00f3n electoral espa\u00f1ola formada en 1979 para concorrer \u00e1s elecci\u00f3ns xerais, trala aprobaci\u00f3n da Constituci\u00f3n en decembro do ano anterior. Nun primeiro momento adoptou o nome de Confederaci\u00f3n Democr\u00e1tica Espa\u00f1ola.\nA coalici\u00f3n agrupaba a diversos partidos de centro dereita: Alianza Popular, de Manuel Fraga, Acci\u00f3n Ciudadana Liberal, de Jos\u00e9 Mar\u00eda de Areilza e Alfonso Osorio, Partido Dem\u00f3crata Progresista, Renovaci\u00f3n Espa\u00f1ola e Partido Popular de Catalu\u00f1a, de Luis Montal. Alfonso Osorio e Jos\u00e9 Mar\u00eda de Areilza foran ministros nos gobernos da UCD, dos que sa\u00edran por discrepancias co presidente Su\u00e1rez. O candidato \u00e1 presidencia do goberno era Manuel Fraga.\nAcadou 9 escanos no Congreso, case a metade dos que a s\u00faa predecesora, Alianza Popular, acadara nas do 1977. Diante dos p\u00e9simos resultados, Fraga presentou a s\u00faa dimisi\u00f3n como l\u00edder da coalici\u00f3n e proseguiu en solitario \u00e1 fronte de Alianza Popular. En 1982, Alianza Popular formou con outros partidos unha ampla coalici\u00f3n, Coalici\u00f3n Popular."}
{"id": "81181", "revid": "98629", "url": "https://gl.wikipedia.org/wiki?curid=81181", "title": "N\u00e9stor (mitolox\u00eda)", "text": "N\u00e9stor (en grego antigo \u039d\u03ad\u03c3\u03c4\u03c9\u03c1 \"N\u00e9st\u00f4r\") era o fillo de Neleo e Cloris, e rei de Pilos. Converteuse en rei logo de que Heracles matara \u00f3 seu pai e a t\u00f3dolos seus irm\u00e1ns. Casou con Eur\u00eddice ou Anaxibia, e entre os seus fillos c\u00f3ntanse Perseo, Pis\u00edstrato, Trasimedes, Pis\u00eddice, Policaste, Estr\u00e1tico, \u00c1reto, Equefr\u00f3n e Ant\u00edloco.\nMito.\nN\u00e9stor foi un argonauta, loitou contra os centauros e participou na caza do xabar\u00edl de Calid\u00f3n. El e os seus fillos Ant\u00edloco e Trasimedes loitaron xunto cos aqueos na Guerra de Troia. A\u00ednda que N\u00e9stor xa era anci\u00e1n cando a guerra comezou, contando presuntamente con 110 anos, destacou pola s\u00faa bravura e as s\u00faas habilidades dial\u00e9cticas. Na \"Il\u00edada\" aconsella acot\u00edo \u00f3s guerreiros m\u00e1is novos, e recomenda a Agamen\u00f3n e Aquiles que se reconcilien. Sendo demasiado vello para participar nas batallas, dirixiu \u00e1s tropas de Pilos, conducindo o seu carro, sendo un dos seus cabalos morto alcanzado por unha frecha de Paris. Tam\u00e9n era dono dun s\u00f3lido escudo de ouro. Homero ref\u00edrese a el frecuentemente co ep\u00edteto \u00abcabaleiro xerenio\u00bb. Nos xogos funerarios de Patroclo, N\u00e9stor aconsellou a Ant\u00edloco sobre como ga\u00f1ar na carreira de carros.\nA\u00ednda que Homero intenta claramente que os seus lectores vexan a N\u00e9stor como unha figura de anci\u00e1n estadista digno de respecto, hai ocasionais momentos de humor \u00e1 s\u00faa costa na \"Il\u00edada\", pois calquera consello que d\u00e1 \u00f3s demais combatentes adoita servir de escusa para soltar \u00f3s seus o\u00edntes un locuaz e prolixo relato dos seus antigos momentos de gloria en circunstancias parecidas. Homero nunca chega a calificalo de pesado, pero o lector queda coa impresi\u00f3n de que as\u00ed o considera malia todo.\nNa \"Odisea\" N\u00e9stor regresa san e salvo a Pilos, e Tel\u00e9maco, o fillo de Odiseo, viaxa ata al\u00ed para preguntar polo destino do seu pai. N\u00e9stor rec\u00edbeo amablemente e o agasalla profusamente como h\u00f3spede, pero \u00e9 incapaz de darlle informaci\u00f3n algunha sobre o asunto. Eur\u00eddice, a s\u00faa esposa, e os seus fillos superviventes tam\u00e9n aparecen na \"Odisea\": Equefr\u00f3n, Estr\u00e1tico, Perseo, \u00c1reto, Trasimedes e Pis\u00edstrato. De novo, a admiraci\u00f3n de Homero cara el vese suavizada por un pouco de humor \u00e1 s\u00faa costa, cando Tel\u00e9maco, \u00f3 regresar a casa de N\u00e9stor tras visitar a Helena e Menelao, urxe a Pis\u00edstrato para que lle permita embarcar inmediatamente para regresar \u00f3 seu fogar no canto de sufrir unha nova dose do sentido da hospitalidade de N\u00e9stor.\nA finais do s\u00e9culo XX, nunhas escavaci\u00f3ns en Pilos, descubriuse unha bodega presuntamente pertencente \u00f3 rei N\u00e9stor. Est\u00edmase que ti\u00f1a unha capacidade duns 4.750 litros. Tam\u00e9n se atoparon varios restos de \"pithoi\", grandes vasillas gregas.\nO Museo Arqueol\u00f3xico Nacional de Atenas exhibe unha copa de vi\u00f1o con d\u00faas asas completamente feita de ouro, co\u00f1ecida como copa de N\u00e9stor."}
{"id": "81182", "revid": "23204", "url": "https://gl.wikipedia.org/wiki?curid=81182", "title": "Estado de Campeche", "text": "Campeche \u00e9 un dos 31 estados mexicanos. At\u00f3pase no sueste da Federaci\u00f3n, no oeste da pen\u00ednsula do Iucat\u00e1n. Limita cos estados do Iucat\u00e1n polo nordeste, Quintana Roo polo leste, Tabasco polo suroeste, e m\u00e1is con Guatemala polo sur e Belize polo sueste. Polo oeste ten o golfo de M\u00e9xico. A s\u00faa \u00e1rea \u00e9 de 57.924\u00a0km\u00b2, e a s\u00faa poboaci\u00f3n de 822.441 habitantes (2010). A capital do estado \u00e9 a cidade de San Francisco de Campeche, sendo tam\u00e9n a m\u00e1is grande. Dende o punto de vista f\u00edsico, Campeche at\u00f3pase nunha posici\u00f3n de transici\u00f3n entre a selva tropical do Pet\u00e9n guatemalteco e a selva baixa caducifolia do extremo norte da pen\u00ednsula do Iucat\u00e1n.\nToponimia.\nExisten diversas teor\u00edas acerca da orixe da palabra Campeche, por exemplo que poder\u00eda vir do maia iucateca \"can pech\", \"cobra e carracha\".\nOutros indican que Campeche deriva das palabras \"kin\" que significa \"sol\" e \"pech\", como xa se indicou, \"carracha\". Alg\u00fans supo\u00f1en que a este nome (\"kin pech\") se lle pode agregar o prefixo \"ah\" que quere dicir \"lugar\" e en conxunto significar\u00eda \"lugar do se\u00f1or sol carracha\"."}
{"id": "81183", "revid": "23204", "url": "https://gl.wikipedia.org/wiki?curid=81183", "title": "Estado de Hidalgo", "text": "O estado de Hidalgo \u00e9 un dos 31 estados de M\u00e9xico. Local\u00edzase na rexi\u00f3n centro-oriental de M\u00e9xico. Limita polo norte cos estados San Luis Potos\u00ed e Veracruz, polo leste co de Puebla, polo sur cos estados de Tlaxcala e M\u00e9xico, e polo oeste co de Quer\u00e9taro. A s\u00faa \u00e1rea \u00e9 de 20.813\u00a0km\u00b2, ocupando o posto 26\u00ba dos estados por extensi\u00f3n, e a s\u00faa poboaci\u00f3n, no 2015, era duns 2\u00a0858\u00a0359 habitantes. A capital do estado \u00e9 a cidade de Pachuca de Soto.\nTen 84 concellos.\nTop\u00f3nimo.\nO estado debe o seu nome a Miguel Hidalgo, un persoeiro da independencia mexicana.\nXeograf\u00eda.\nO estado at\u00f3pase no centro do pa\u00eds, e a s\u00faa \u00e1rea \u00e9 de 20,813 km\u00b2."}
{"id": "81184", "revid": "2716", "url": "https://gl.wikipedia.org/wiki?curid=81184", "title": "Hidalgo", "text": ""}
{"id": "81186", "revid": "56817", "url": "https://gl.wikipedia.org/wiki?curid=81186", "title": "Galicia es una mierda", "text": "Galicia es una mierda \u00e9 o segundo disco do grupo Ataque Escampe, publicado no 2008. Ademais de estar dispo\u00f1ible en formato CD, p\u00f3dese descargar en mp3 de balde na p\u00e1xina do selo. O t\u00edtulo foi decidido nunha votaci\u00f3n aberta no seu blog. As outras opci\u00f3ns eran \"Arredor da cuesti\u00f3n nacional\", \"A banda desdenhada\" e \"Siempre en Murcia\".\nM\u00fasicos.\nAdemais dos cinco membros da banda no momento da gravaci\u00f3n (Roi Vidal: percusi\u00f3ns, kazoo, labios, lixas, harm\u00f3nica, coros e recitados; Marco Gelpi: acorde\u00f3n, cuncas tibetanas, trompeta, guitarra ac\u00fastica, tromb\u00f3n de serie B e coros; Samuel Solleiro: viol\u00edn, guitarras, teclas, coros, asub\u00edos e recitados; Miguel Mosqueira: guitarras ac\u00fasticas, baixo, teclas, tubulares, xil\u00f3fono, coros e voz; e \u00c1lex Charl\u00f3n: voz), tam\u00e9n participaron outros m\u00fasicos: Xoel M\u00e9ndez (banjo e cuatro), Paku Granja (voces), Juan Jos\u00e9 Carbonell (bong\u00f3s), Iv\u00e1n Pant\u00edn (tuba), Xos\u00e9 Lois Garc\u00eda (piano, caixa e xil\u00f3fono), Borxa \u00cdnsua (serrucho), Andrea Zayas, da banda Sacha na Horta, (voz), Brais R\u00edos, tam\u00e9n de Sacha na Horta, (acorde\u00f3n), e Xo\u00e1n Xos\u00e9 Cruz, de Qronopios, (clarinete).\nO disco rematouse de gravar o 31 de decembro de 2007. O t\u00e9cnico de son foi Yago Pico, e foi masterizado por Noel Fe\u00e1ns."}
{"id": "81189", "revid": "12452", "url": "https://gl.wikipedia.org/wiki?curid=81189", "title": "Ministerio de Agricultura, Pesca e Alimentaci\u00f3n de Espa\u00f1a", "text": ""}
{"id": "81190", "revid": "1093", "url": "https://gl.wikipedia.org/wiki?curid=81190", "title": "Elena Espinosa Mangana", "text": ""}
{"id": "81191", "revid": "98629", "url": "https://gl.wikipedia.org/wiki?curid=81191", "title": "Ossip Bernstein", "text": "Ossip Samoilovitch Bernstein, nado o 20 de setembro de 1882 en Zhitomir (Ucra\u00edna) e finado o 30 de novembro de 1962 nos Pireneos Franceses, foi un dos m\u00e1is grandes xadrecistas da historia, que se mantivo nos primeiros dez postos da clasificaci\u00f3n mundial desde 1903 ata 1914.\nTraxectoria.\nComo empresario.\nNado na Rusia imperial no seo dunha familia de orixe xud\u00eda, creceu na atmosfera antisemita da Rusia prerrevolucionaria. Obtivo un doutoramento en Dereito en Heidelberg en 1906 e converteuse nun avogado financeiro.\nFoi un destacado home de negocios. A s\u00faa fortuna inicial perdeuse na Revoluci\u00f3n Bolxevique, pero recuperouse ao pouco tempo, acumulando un importante capital que se reduciu a nada durante a Gran Depresi\u00f3n. Amasou unha terceira fortuna, que volveu perder tras a invasi\u00f3n nazi a Francia.\nComo xadrecista.\nDurante a primeira guerra mundial deixou o pa\u00eds para radicarse en Francia e abandonou o xadrez ata mediados da d\u00e9cada de 1930. Por\u00e9n o prolongado da s\u00faa inactividade, empezou a xogar habilmente e ata chegou a facer t\u00e1boas co ent\u00f3n campi\u00f3n mundial e tam\u00e9n emigrante Alexander Alekhine (+1 -1 =2). Cando a FIDE introduciu o sistema de t\u00edtulos oficiais en 1950, Bernstein foi acreditado co de Gran Mestre Internacional.\nBernstein pos\u00fae paridade de puntuaci\u00f3ns con xogadores excepcionais, como o segundo campi\u00f3n mundial Emanuel Lasker (+2 -2 =1), Akiba Rubinstein (+1 -1 =7), Aron Nimzovitsch (+1 -1 =4), Mijail Chigorin (+1 -1 =0) e Salgo Flohr (=3). Con todo, pareceu estar feito a medida para o terceiro campi\u00f3n mundial Jos\u00e9 Ra\u00fal Capablanca, quen o bateu en tres brillantes partidas e a quen s\u00f3 puido empatar nunha oportunidade en todas as veces que se enfrontaron, entre 1911 e 1914."}
{"id": "81193", "revid": "1093", "url": "https://gl.wikipedia.org/wiki?curid=81193", "title": "Magdalena \u00c1lvarez Arza", "text": ""}
{"id": "81194", "revid": "12452", "url": "https://gl.wikipedia.org/wiki?curid=81194", "title": "Ministerio de Industria de Espa\u00f1a", "text": ""}
{"id": "81195", "revid": "51526", "url": "https://gl.wikipedia.org/wiki?curid=81195", "title": "Richard R\u00e9ti", "text": "Richard R\u00e9ti, nado en Pezinok (Eslovaquia, daquela Hungr\u00eda) o 28 de maio de 1889 e finado en Praga o 6 de xu\u00f1o de 1929, foi un xogador de xadrez checoslovaco.\nTraxectoria.\nNaceu no seo dunha acomodada familia xud\u00eda h\u00fangara, pero el consider\u00e1base vien\u00e9s. Foi un dos m\u00e1is grandes xogadores do mundo durante os anos de 1910 e os anos de 1920. R\u00e9ti comezou a s\u00faa carreira como xogador cl\u00e1sico ferozmente combinativo, favorecendo aperturas tales como o \"Gambito de rei\" (1. e4 e5 2. f4). Con todo despois do final da primeira Guerra Mundial, o seu estilo experimentou un cambio radical, e converteuse nun dos autores principais do hipermodernismo, xunto con Aron Nimzowitsch e outros. De feito, coa excepci\u00f3n notable do aclamado libro de Nimzowitsch \"Mein System\", \u00e9 considerado como o maior contribu\u00ednte literario do movemento. Os seus escritos son considerados como cl\u00e1sicos no mundo do xadrez: \"Die neuen Ideen im Schachspiel\" (1922) e \"Die Meister des Schachbretts\" (1930) a\u00ednda se estudan hoxe en d\u00eda.\nA Apertura R\u00e9ti (1. \u2658f3 d5 2. c4), coa cal derrotou ao ent\u00f3n campi\u00f3n do mundo Jos\u00e9 Ra\u00fal Capablanca en Nova York en 1924 \u00e9 nomeada na s\u00faa honra. Tartakower denominou a esta apertura como \"a apertura dolos porvir\".\nEra tam\u00e9n un compositor notable na parte final do xogo. En 1925 R\u00e9ti logrou a marca mundial para a variedade de xadrez \u00e1s cegas con 29 xogos simult\u00e1neos. Incriblemente, ga\u00f1ou vinte e un destes, empatou seis e perdeu soamente dous."}
{"id": "81198", "revid": "25871", "url": "https://gl.wikipedia.org/wiki?curid=81198", "title": "Tenor", "text": "Ch\u00e1mase tenor o cantante que ten o rexistro agudo da voz masculina.\nDifer\u00e9nciase do bar\u00edtono (de voz lixeiramente mais grave) polo seu timbre claro e brillante.\nA verba tenor v\u00e9n do lat\u00edn \"tenere:\" \u2018sustentar\u2019, debido a que na m\u00fasica eclesi\u00e1stica do renacemento, o tenor sosti\u00f1a notas largas mentres que outras voces cantaban melismas vocais.\nRexistro.\nSegundo o \"New Harvard Dictionary of Music\", o rexistro (rango de t\u00f3dalas notas que poden cantar con voz potente) dun tenor vai\ndende un \"si2\"\nata un \"sol4\"\n(o \"sol\" da segunda li\u00f1a do pentagrama en clave de sol).\nSegundo o libro \"El maestro de canto\" de Sergio Tuli\u00e1n,\nO tenor lixeiro pode cantar dende un \"do3\" ata un \"la#4\",\nO tenor l\u00edrico pode cantar dende un \"do3\" ata un \"re5\", e\no tenor dram\u00e1tico dende un \"si2\" ata un \"do5\"."}
{"id": "81200", "revid": "85894", "url": "https://gl.wikipedia.org/wiki?curid=81200", "title": "Bibiana A\u00eddo", "text": "Bibiana A\u00eddo Almagro, nada en Alcal\u00e1 de los Gazules (C\u00e1diz), o 2 de febreiro de 1977, \u00e9 unha pol\u00edtica espa\u00f1ola, ministra de Igualdade entre os anos 2008 e 2010.\nTraxectoria profesional.\nMilitante de Juventudes Socialistas dende os dezaseis anos, o vencellamento co PSOE ch\u00e9galle tam\u00e9n por parte da familia, posto que o seu pai \u00e9 xefe de gabinete da deputaci\u00f3n gaditana.\n\u00c9 licenciada en administraci\u00f3n e direcci\u00f3n de empresas pola Universidade de C\u00e1diz e ten un mestrado de administraci\u00f3n empresarial pola Universidade de Northumbria. Fixo diversas pr\u00e1cticas en empresas e, en 2003 obtivo o seu primeiro traballo, con 26 anos, como delegada provincial da conseller\u00eda de cultura da Xunta de Andaluc\u00eda en C\u00e1diz.\nEn xullo de 2006 foi nomeada directora dunha axencia auton\u00f3mica para o desenvolvemento do flamenco, que tam\u00e9n depend\u00eda da conseller\u00eda, ata que como resultado das elecci\u00f3ns auton\u00f3micas andaluzas de 2008 foi elixida parlamentaria nesa c\u00e1mara pola provincia gaditana. En abril de 2008 converteuse en ministra de Igualdade e na ministra m\u00e1is nova da historia de Espa\u00f1a, ao acceder ao cargo con trinta anos. Durante o seu mandato como ministra aprobouse a \"Ley de Salud Reproductiva\", co\u00f1ecida popularmente como \"lei do aborto\", que, con limitaci\u00f3ns, establec\u00eda por primeira vez unha lei de prazos para a interrupci\u00f3n voluntaria do embarazo.\nCesou no seu cargo en outubro de 2010, ao suprimirse a carteira. Pasou ent\u00f3n a ser Secretaria de Estado de Igualdade, dentro da estrutura do Ministerio de Sanidade.\nAo deixar o posto, converteuse en asesora executiva no proxecto ONU-Mulleres, con sede en Nova York que dirix\u00eda a expresidenta de Chile Michelle Bachelet."}
{"id": "81203", "revid": "1131", "url": "https://gl.wikipedia.org/wiki?curid=81203", "title": "Ed Wood e a invasi\u00f3n dos paraugas asasinos", "text": "Ed Wood e a invasi\u00f3n dos paraugas asasinos \u00e9 o primeiro disco do grupo Ataque Escampe, publicado no 2007. Est\u00e1 dispo\u00f1ible en formato mp3, descargable de balde na p\u00e1xina do selo.\nConta con cinco temas gravados en estudio en decembro de 2006 (cara A), con Benxam\u00edn Otero como t\u00e9cnico de son.\nA cara B consta de tres temas gravados ao vivo na sala Uf de Vigo, o 2 de xu\u00f1o de 2006 en mini-disc, con arranxos de Benxam\u00edn Otero.\nOs temas est\u00e1n interpretados por Roi Vidal, Miguel Mosqueira, Samuel Solleiro e Alex Charl\u00f3n, coa colaboraci\u00f3n de Iago Mouri\u00f1o (piano e hammond).\nAs composici\u00f3ns son do grupo, ag\u00e1s o tema \"Mira\" (sobre un poema de Chus Pato) e \"Rock de serie B\" (versi\u00f3n da canci\u00f3n \u00abHey Hey, My My (Into the Black)\u00bb de Neil Young)."}
{"id": "81205", "revid": "1576", "url": "https://gl.wikipedia.org/wiki?curid=81205", "title": "Escala timp\u00e1nica", "text": "A escala timp\u00e1nica ou rampla timp\u00e1nica (\"scala tympani\") \u00e9 unha cavidade da c\u00f3clea e xunto coa escala vestibular cont\u00e9n perilinfa. A membrana basilar sep\u00e1raa da terceira cavidade, a escala media.\nO prop\u00f3sito da escala timp\u00e1nica, e tam\u00e9n da \"escala vestibular\" \u00e9 transmitir o movemento do aire, que provocan o t\u00edmpano e a cadea osicular ao vibraren, ao l\u00edquido que causa que a membrana basilar atinxa un pico de amplitude nun lugar espec\u00edfico. Este movemento transm\u00edtese ao \u00f3rgano de Corti, xa na escala media."}
{"id": "81209", "revid": "27155", "url": "https://gl.wikipedia.org/wiki?curid=81209", "title": "Escala vestibular", "text": "A escala vestibular ou rampla vestibular (\"scala vestibuli\") \u00e9 unha cavidade da c\u00f3clea, xunto coa escala timp\u00e1nica cont\u00e9n perilinfa. Est\u00e1 separada da escala media pola membrana de Reissner. A helicotrema \u00e9 o punto no que a escala vestibular conecta con escala timp\u00e1nica."}
{"id": "81216", "revid": "98629", "url": "https://gl.wikipedia.org/wiki?curid=81216", "title": "Porto (comunicaci\u00f3ns)", "text": "Dentro da cadea do transporte, o porto \u00e9 o elo que permite o intercambio comercial entre o mar e a terra.\nDef\u00ednese o porto como o conxunto de obras, instalaci\u00f3ns e servizos que proporcionan o espazo de augas tranquilas necesarias para a estancia segura dos buques, mentres se realizan as operaci\u00f3ns de carga, descarga e almacenaxe das mercanc\u00edas e o tr\u00e1nsito de viaxeiros..\nEn xeral, as funci\u00f3ns dun porto son: comercial, intercambio modal do transporte mar\u00edtimo e terrestre, base do barco e fonte de desenvolvemento rexional. Entre as funci\u00f3ns de \u00edndole espec\u00edfica temos: actividade pesqueira, de recreo e de defensa.\nDesde o punto de vista funcional, a obras e as instalaci\u00f3ns dun porto p\u00f3dense clasificar pola s\u00faa localizaci\u00f3n.\nO conxunto de servizos que presta un porto p\u00f3dense clasificar en funci\u00f3n do \u00e1mbito ao que van destinados."}
{"id": "81217", "revid": "23204", "url": "https://gl.wikipedia.org/wiki?curid=81217", "title": "Estaleiro", "text": "Un estaleiro \u00e9 o lugar onde se constr\u00faen e reparan buques. Pode tratarse de iates, buques militares, barcos comerciais e outro tipo de barcos para transporte de mercanc\u00edas, pasaxeiros e artefactos navais flotantes ou submarinos.\nHistoria e caracter\u00edsticas.\nEntre os pa\u00edses que constr\u00faen m\u00e1is barcos destacan Inglaterra, Italia, o Xap\u00f3n, Polonia e principalmente Corea do Sur, que co estaleiro de Hyundai Heavy Industries ten un gran potencial. A industria da construci\u00f3n naval tende a estar m\u00e1is fragmentada en Europa ca en Asia. Nos pa\u00edses europeos as compa\u00f1\u00edas son menores, e de orixe estatal, comparadas coas poucas compa\u00f1\u00edas asi\u00e1ticas.\nOs estaleiros constr\u00faense preto do mar ou de r\u00edos navegables, para permitir o acceso dos barcos. Por exemplo, no Reino Unido constru\u00edronse nas beiras do r\u00edo T\u00e1mese (O rei Henrique VIII fundou estaleiros no Woolwich e Deptford en 1512 e 1513 respectivamente) e noutros r\u00edos. A\u00ednda que as empresas auxiliares ou que constr\u00faen parte dos buques poden estar afastadas da costa ou do lugar onde se est\u00e1 a constru\u00edr o buque."}
{"id": "81218", "revid": "82922", "url": "https://gl.wikipedia.org/wiki?curid=81218", "title": "Fundaci\u00f3n Mozilla", "text": "A Fundaci\u00f3n Mozilla \u00e9 unha fundaci\u00f3n sen fins lucrativos dedicada \u00e1 creaci\u00f3n de software libre para internet a trav\u00e9s do proxecto de c\u00f3digo aberto Mozilla Application Suite. A sede legal da Fundaci\u00f3n est\u00e1 en Mountain View, en California. Mozilla Corporation \u00e9 a empresa subsidiaria da Fundaci\u00f3n que desde 2005 desenvolve os seus programas e os seus beneficios inv\u00edstense no proxecto Mozilla.\nA Fundaci\u00f3n Mozilla mat\u00e9n relaci\u00f3ns de colaboraci\u00f3n con Mozilla Europa, Mozilla Xap\u00f3n e Mozilla China a\u00ednda que son organizaci\u00f3ns independentes da propia Fundaci\u00f3n.\nOs produtos m\u00e1is co\u00f1ecidos do proxecto Mozilla son o navegador web Mozilla Firefox e o cliente de correo Mozilla Thunderbird\nOrixe.\nO 23 de febreiro de 1998, Netscape creou a organizaci\u00f3n Mozilla para coordinar o desenvolvemento da Mozilla Application Suite. Consist\u00eda maioritariamente en empregados da propia Netscape, mais traballando en teor\u00eda independentemente de Netscape, que desenvolveron o navegador Mozilla para probas non para uso com\u00fan, o que levou \u00e1 creaci\u00f3n da suite Beonex Communicator, baseada no c\u00f3digo de Mozilla, para o usuarios finais.\nCando America Online (AOL, a propietaria de Netscape) reduciu drasticamente a s\u00faa participaci\u00f3n na Mozilla Organization, estableceuse a Fundaci\u00f3n Mozilla o 15 de xullo de 2003 para asegurar a supervivencia de Mozilla sen Netscape. AOL axudou na creaci\u00f3n da Fundaci\u00f3n, transferindo hardware e a propiedade intelectual \u00e1 nova organizaci\u00f3n e pagando un equipo de tres persoas durante os primeiros tres meses para axudar coa transici\u00f3n e prometeu doar dous mill\u00f3ns de d\u00f3lares \u00e1 fundaci\u00f3n nos dous anos seguintes."}
{"id": "81219", "revid": "880", "url": "https://gl.wikipedia.org/wiki?curid=81219", "title": "Mozilla Foundation", "text": ""}
{"id": "81220", "revid": "624", "url": "https://gl.wikipedia.org/wiki?curid=81220", "title": "Heitor", "text": "Heitor (do grego \u1fdd\u0395\u03ba\u03c4\u03c9\u03c1) foi un pr\u00edncipe troiano encargado, na guerra de Troia, da defensa da cidade fronte as hostilidades dos aqueos, ata a s\u00faa morte a mans de Aquiles.\nFamilia.\nHeitor era fillo primox\u00e9nito do rei troiano Pr\u00edamo e da ra\u00ed\u00f1a H\u00e9cuba, e irm\u00e1n de Paris e Casandra, entre outros. Estaba casado con Andr\u00f3maca, filla do rei dos cilicios, coa que tivo un \u00fanico fillo, Astianacte.\nActuaci\u00f3n na guerra de Troia.\nHeitor \u00e9 un dos personaxes principais no poema hom\u00e9rico da \"Il\u00edada\". Como comandante das forzas da cidade, a s\u00faa contribuci\u00f3n \u00e1 resistencia fronte \u00f3 ex\u00e9rcito grego foi decisiva. Na obra, Heitor sit\u00faase como o personaxe antagonista de Aquiles, non s\u00f3 no campo de batalla, sen\u00f3n tam\u00e9n no car\u00e1cter. Mentres que a \"Il\u00edada\" comeza facendo referencia a Aquiles, termina coa morte de Heitor:\nReticencias de Heitor \u00e1s hostilidades.\nMalia ser o guerreiro m\u00e1is temido polos seus inimigos, Heitor non aprobou a guerra entre gregos e troianos. \u00d3 observar como Paris evita combater con Menelao, repr\u00f3challe que rexeite o combate tras causar tantos problemas \u00e1 patria. Polo tanto, Paris prop\u00f3n enfrontarse a Menelao en combate singular, qued\u00e1ndose o vencedor con Helena e po\u00f1endo as\u00ed fin \u00e1 guerra. Por\u00e9n, durante o duelo Afrodita levouse a Paris do campo de batalla. Menelao reclama a vitoria, pero P\u00e1ndaro feriuno cunha frecha desde as murallas, recomezando a guerra.\nOs gregos atacaron e obrigaron \u00f3s troianos a retirarse, polo que Heitor debeu sa\u00edr e encabezar o contraataque. \u00d3 disporse a atravesar as portas da cidade, a s\u00faa esposa Andr\u00f3maca, con Astianacte nos brazos, det\u00edvoo e lle suplicou, no seu nome e no do seu fillo, que non sa\u00edse. Heitor sab\u00eda que Troia e a casa de Pr\u00edamo estaban condenadas, e que os seus destinos ser\u00edan a morte ou a escravitude nun pa\u00eds estranxeiro. El explicoulle que non pode rexeitar a loita, consol\u00e1ndoa coa idea de que ningu\u00e9n o poder\u00eda abater ata que chegase a s\u00faa hora. O brillo do helmo de bronce asustou a Astianacte, fac\u00e9ndoo chorar. Heitor quitoullo, abrazou \u00e1 s\u00faa familia, e pediu a Zeus que o seu fillo puidese chegar a converterse en caudillo e obter m\u00e1is gloria na batalla que el.\nHeitor e \u00c1iax.\nHeitor e Paris atravesaron as portas e reagruparon \u00f3s troianos, provocando estragos entre os gregos. \u00d3 comunicarlle o seu irm\u00e1n Heleno (con dotes divinatorias) que non era o seu destino morrer a\u00ednda, Heitor desafiou a calquera dos gregos a un combate singular. \u00d3 principio, os aqueos mostr\u00e1ronse reticentes, pero tras ser reprendidos por N\u00e9stor, nove gregos ofrec\u00e9ronse e sortearon quen de entre eles se enfrontar\u00eda \u00f3 troiano. \u00c1iax Telam\u00f3n foi elixido e loitou con Heitor durante todo o d\u00eda, sendo \u00e1mbolos dous incapaces de obter a vitoria. \u00d3 terminar o duelo, cada rival expresou a s\u00faa admiraci\u00f3n polo valor e a habilidade do contrincante. Heitor regalou a s\u00faa espada a \u00c1iax (que acabar\u00eda us\u00e1ndoa para suicidarse) e este fixo o mesmo co seu cinto.\n\u00c1mbolos dous bandos pactaron unha tregua para enterrar \u00f3s mortos. Esta tregua foi aproveitada polos gregos para constru\u00edr unha muralla e abrir un foxo arredor das naves.\nAcoso \u00f3 campamento grego.\nOs troianos empurraron \u00f3s gregos dentro do seu campamento trala cerca, e estaban a piques de alcanzar as naves, pero Agamen\u00f3n reagrupou o ex\u00e9rcito grego e repeleu o ataque. \u00c1 ca\u00edda da noite Heitor decidiu atacar o campamento inimigo e queimar as naves \u00f3 d\u00eda seguinte.\nTras unha resistencia inicial, as tropas troianas avanzaron cara as naves. Diomedes e Odiseo obstaculizaron a Heitor e ga\u00f1aron tempo para a retirada, mentres os troianos trataron de derribar a cerca. Heitor golpeou as portas cunha gran pedra, despex\u00e1ndoa, e ordenou \u00f3 seu ex\u00e9rcito escalar o muro.\nA batalla trasladouse \u00f3 interior do campamento grego. Heitor foi alcanzado por unha pedra guindada por \u00c1iax, pero Apolo infundiulle forzas. Finalmente, Heitor chegou ata a nave de Prot\u00e9silas e ordenou incendiala, pero \u00c1iax fixo fracasar t\u00f3dolos intentos.\nHeitor e Patroclo.\nAnte a perigosa ofensiva troiana, as esperanzas gregas reduc\u00edronse a que Aquiles retornase \u00e1 loita. Por\u00e9n, o heroe grego mant\u00edvose renitente malia as s\u00faplicas dos seus aliados, polo que o seu amigo Patroclo decidiu vestirse coa armadura de Aquiles e p\u00f3rse \u00f3 mando dos mirmid\u00f3ns. Durante a loita, Patroclo foi ferido por Euforbo e morto por Heitor.\nHeitor tomou a armadura de Aquiles e ordenou a retirada do combate, evitando combater contra \u00c1iax polo corpo de Patroclo. \u00d3 saber da morte de Patroclo, Aquiles clamou vinganza e aceptou volver \u00e1 loita.\nDerrota e morte.\nDurante a noite, os troianos reun\u00edronse en xunta. Polidamante, amigo e lugartenente de Heitor, aconsellou volver \u00e1 cidade para protexerse da ira e o ataque de Aquiles. Por\u00e9n, Heitor deso\u00edu o consello, ordenou manterse no campamento e se mostrou decidido a enfrontarse a Aquiles:\n\u00d3 d\u00eda seguinte, Aquiles e os gregos avanzaron empuxando \u00f3s troianos cara a cidade. Heitor asustouse e mesturouse entre as tropas por consello do deus Apolo. Pero tras dar morte Aquiles a Polidoro, irm\u00e1n de Heitor, este deixou de esconderse e acudiu \u00f3 enfrontamento. Novamente, Apolo axudou a H\u00e9ctor, retir\u00e1ndoo do combate.\nNa retirada \u00e1 cidade das tropas troianas, Heitor quedou f\u00f3ra das portas e foi perseguido por Aquiles. Deron tres voltas \u00e1s murallas ata que Atenea, na forma de De\u00edfobo, incitou a Heitor a plantar cara a Aquiles.\nHeior pediu a Aquiles que se honrase o cad\u00e1ver do perdedor, pero o grego refugou calquera trato. Finalmente Aquiles matou a Heitor, crav\u00e1ndolle a lanza na base do pescozo, o \u00fanico lugar desprotexido pola s\u00faa armadura.\nO cad\u00e1ver de Heitor.\nUnha vez morto, o corpo de Heitor foi lacerado polos aqueos, e posteriormente atado polos nocellos \u00f3 carro de Aquiles, que o arrastrou extramuros. Durante varios d\u00edas, o corpo permaneceu exposto \u00f3 sol e os animais, pero, finalmente, o rei Pr\u00edamo aventurouse ata a tenda de Aquiles e suplicoulle a devoluci\u00f3n do corpo do seu fillo. Aquiles apiadouse e, a cambio dun rescate, entregou o cad\u00e1ver de Heitor \u00f3 seu pai, que xa en Troia realizou os funerais.\nReferencias hist\u00f3ricas.\nNon hai evidencias directas da existencia dos heroes hom\u00e9ricos, as\u00ed que as teor\u00edas acerca deles se apoian noutras evidencias, que non son o suficientemente s\u00f3lidas para considerarse conclu\u00edntes.\nUnha das case evidencias m\u00e1is suxerintes constit\u00faena os nomes dos heroes troianos nas t\u00e1boas escritas en Lineal B. Al\u00ed atop\u00e1ronse moitos dos nomes hom\u00e9ricos masculinos, entre eles \"e-ko-to\" (Heitor).\nEtimolox\u00eda do nome.\nHai diferentes versi\u00f3ns acerca da orixe do nome. A forma grega, \"H\u00e9ktor\" interpr\u00e9tase tradicionalmente como \"rexedor (do pobo)\"; pode vir do verbo \u1f14\u03c7\u03b5\u03b9\u03bd (\"\u00e9khein\") \"rexer\", \"ter\", ou de \"esculpir\", formar\", \"educar\" . Por outro lado, poder\u00eda ter unha orixe non grega, xa que a\u00ednda se desco\u00f1ece a filiaci\u00f3n ling\u00fc\u00edstica do pobo troiano."}
{"id": "81221", "revid": "13347", "url": "https://gl.wikipedia.org/wiki?curid=81221", "title": "Aditivo", "text": "Os aditivos alimentarios son substancias que se engaden intencionadamente nos alimentos e bebidas co obxectivo de modifica-los seus caracteres organol\u00e9pticos (cor, sabor, textura etc.), as t\u00e9cnicas de elaboraci\u00f3n (facilitando a mestura dos ingredientes ou estabilizando unha presentaci\u00f3n), a conservaci\u00f3n do alimento (evitando, por exemplo, a oxidaci\u00f3n dos compo\u00f1entes) ou para mellora-la adaptaci\u00f3n \u00f3 uso \u00f3 que van ser destinados, pero sen o prop\u00f3sito de modifica-lo valor nutritivo do alimento.\nNon se consideran aditivos aquelas substancias que desaparezan durante o proceso de elaboraci\u00f3n (neste caso denom\u00ednanse \"axentes auxiliares\" ou \"coadxuvantes tecnol\u00f3xicos\"), nin tampouco os ingredientes que compo\u00f1en un produto alimenticio (a\u00ednda que te\u00f1an acci\u00f3n conservante ou outra, como pode se-lo caso do sal, azucre ou vinagre, por exemplo) nin sequera cando se engaden vitaminas ou minerais para enriquece-lo valor nutritivo do alimento. Tampouco o son as substancias utilizadas como soporte, para disolver, dilu\u00edr ou modificar un aditivo nin, por suposto, as impurezas ou contaminantes que poida conte-lo alimento.\nOs aditivos identif\u00edcanse polo seu nome qu\u00edmico ou, m\u00e1is normalmente, mediante un c\u00f3digo internacional que, na Uni\u00f3n Europea, comeza coa letra E e segue con tres ou catro d\u00edxitos que designan cada substancia (\u00e1s veces seguidos de letras). En Espa\u00f1a utilizouse durante anos a letra H (de Hispania) para identifica-los aditivos autorizados no mercado nacional, e a\u00ednda pode verse esta codificaci\u00f3n nalgunhas etiquetas de certos alimentos. \nAntecedentes hist\u00f3ricos.\nA utilizaci\u00f3n de substancias para modifica-lo sabor, a textura ou outras caracter\u00edsticas, ou para prolonga-la conservaci\u00f3n dos alimentos v\u00e9nse facendo desde hai s\u00e9culos. O uso do sal ou do vinagre son claros exemplos hist\u00f3ricos da busca destes obxectivos. Os romanos queimaban xofre sobre as c\u00e1ntaras de vi\u00f1o para liberar anh\u00eddrido sulfuroso (o que hoxe ser\u00eda o E-220), con intenci\u00f3n de desinfectalas e que o vi\u00f1o se conservase m\u00e1is tempo, buscando o mesmo efecto que recentemente se persegu\u00eda en Galicia queim\u00e1ndoo nos bocois, e hoxe engadindo sulfitos.\nO desenvolvemento da industria alimentaria no s\u00e9culo pasado, as necesidades introducidas polos novos circu\u00edtos de distribuci\u00f3n dos alimentos e os cambios nos h\u00e1bitos alimenticios, sen esquece-los evidentes intereses econ\u00f3micos da industria alimentaria, trouxeron consigo novas tecnolox\u00edas na elaboraci\u00f3n e, con elas, a incorporaci\u00f3n de numerosas substancias qu\u00edmicas con obxectivos tecnol\u00f3xicos, nacendo as\u00ed o actual concepto de aditivo alimentario. O seu uso nos alimentos non estaba exento de riscos sanitarios, o que fixo necesario un control legal moi estrito en t\u00f3dolos pa\u00edses.\nResulta dif\u00edcil dar unha cifra dos aditivos alimentarios utilizados. Na actualidade, e refer\u00edndonos \u00f3s autorizados na Uni\u00f3n Europea, superan escasamente os 300 pero se poden estimar en varios miles os que se utilizaron nos primeiros momentos . Como veremos m\u00e1is adiante, a avaliaci\u00f3n toxicol\u00f3xica e outros filtros establecidos polas autoridades sanitarias foron prohibindo substancias que non demostraban os principios de necesidade, seguridade e eficacia, o que levou a esa dr\u00e1stica reduci\u00f3n ata as cifras actuais. Neste proceso resultou fundamental o establecemento de \"listas positivas\", considerando ilegais t\u00f3dolos que non estivesen contidos nelas, \u00e9 dicir, t\u00f3dolos que non conseguiran superar eses filtros.\nFunci\u00f3ns dos aditivos.\nO uso dos aditivos na alimentaci\u00f3n actual \u00e9 unha pr\u00e1ctica controvertida e moitas veces rexeitada polos consumidores, e non sempre con fundamento. A xustificaci\u00f3n do seu emprego bas\u00e9ase en raz\u00f3ns tecnol\u00f3xicas (permitir certas operaci\u00f3ns ou presentaci\u00f3ns, facilita-lo envasado, mellora-las s\u00faas condici\u00f3ns de conservaci\u00f3n etc.), raz\u00f3ns sociais (prolonga-lo per\u00edodo de comercializaci\u00f3n de produtos de tempada) e raz\u00f3ns psicol\u00f3xicas (conseguir alimentos m\u00e1is atractivos ou m\u00e1is parecidos \u00e1 s\u00faa presentaci\u00f3n natural). Finalmente, non se poden esquece-las raz\u00f3ns econ\u00f3micas tanto para o fabricante (reducir costos na elaboraci\u00f3n ou no almacenamento e distribuci\u00f3n) como para o consumidor (p\u00e9nsese, por exemplo, na diferenza de prezo entre o azafr\u00e1n e o \"colorante alimentario\", baseado no aditivo E-102 tartrazina, que se bota nunha paella).\nA realidade \u00e9 que a transcendencia econ\u00f3mica da industria dos aditivos \u00e9 moi forte: o diario brit\u00e1nico \"The Guardian\" estimaba en m\u00e1is de 25.000 mill\u00f3ns de d\u00f3lares o volume anual de negocio deste sector .\nEn resumo, as principais funci\u00f3ns dos aditivos alimentarios son as seguintes:\nClasificaci\u00f3n dos aditivos alimentarios.\nNun primeiro momento, os aditivos clasific\u00e1ronse segundo a s\u00faa orixe, en naturais -obtidos a partir de extractos de plantas ou animais- ou sint\u00e9ticos -obtidos no laboratorio mediante procedementos qu\u00edmicos, enzim\u00e1ticos ou outros-. Este criterio foi pronto abandonado tanto por ser pouco eficaz como, sobre todo, por da-la falsa imaxe de relaciona-lo \"natural\" cun alimento san, e o \"artificial\" ou \"sint\u00e9tico\" cun alimento perigoso, e foi substitu\u00eddo por unha clasificaci\u00f3n de acordo a s\u00faa funci\u00f3n principal no alimento.\nTendo isto en conta, clasif\u00edcanse en diversos grupos, a\u00ednda que unha mesma substancia poida ser clasificada nun ou noutro grupo \u00f3 realizar varias funci\u00f3ns simultaneamente:\nCategor\u00edas de aditivos.\nAs distintas fontes consultadas dan entre 12 e 26 tipos de aditivos diferentes. A discrepancia d\u00e9bese, principalmente, en que uns agrupan distintos aditivos nunha mesma familia e outros sep\u00e1rannos en familias diferentes.\nA normativa espa\u00f1ola vixente establece 25 categor\u00edas ou familias de aditivos que ser\u00edan as seguintes:\nUn grupo \u00e1 parte, con regulamentaci\u00f3n propia , \u00e9 o constitu\u00eddo polos aromatizantes. Consid\u00e9ranse \"aromas\" ou \"substancias aromatizantes\" aquelas preparaci\u00f3ns definidas por posu\u00edr esta propiedade, que transfiren \u00f3 alimento, obtidas a partir de extractos naturais ou por s\u00edntese qu\u00edmica.\nIndicaci\u00f3n dos aditivos na etiquetaxe.\nA inclusi\u00f3n de calquera aditivo nun alimento debe indicarse expresamente na etiquetaxe, cumprindo a regra xeral de ordenaci\u00f3n de maior a menor presenza. Esta indicaci\u00f3n debe facerse expresando a categor\u00eda seguida do c\u00f3digo E do aditivo ou aditivos que conte\u00f1a ou do seu nome qu\u00edmico. As\u00ed, nuns casos poderemos ler que cont\u00e9n \"emulxente: lecitina de soia\" e noutros que cont\u00e9n \"emulxente: E-322\", que indica o mesmo aditivo; outro exemplo ser\u00eda o \"E-500ii\", que pode designarse desta forma ou como \"bicarbonato s\u00f3dico\".\nComo norma xeral, pero con numerosas excepci\u00f3ns, a cifra das centenas do c\u00f3digo E indica a categor\u00eda \u00e1 que pertence un determinado aditivo:\nNalg\u00fan caso en particular, certas substancias poden causar reacci\u00f3ns adversas en consumidores especialmente sensibles, polo que a norma esixe a inclusi\u00f3n de mensaxes de advertencia na etiquetaxe. As\u00ed por exemplo, os produtos \u00f3s que se lle engada o edulcorante aspartamo (E-951) deben inclu\u00ed-la frase \"Cont\u00e9n unha fonte de fenilalanina\", estando contraindicados para enfermos de fenilcetonuria.\nIgualmente, os produtos que conte\u00f1an cantidades superiores \u00f3 10% de poliois (outro grupo de aditivos edulcorantes, entre eles o E-420 sorbitol ou o E-421 manitol) deben indicar na etiqueta a advertencia de que \"un consumo excesivo pode ter efectos laxantes\". Outro caso particular \u00e9 o do anh\u00eddrido sulfuroso ou os sulfitos (aditivos conservantes con n\u00famero E comprendido entre o E-220 e o E-228) utilizados, por exemplo, no vi\u00f1o e nos crust\u00e1ceos, e que deben mencionarse na etiqueta mediante a frase \"cont\u00e9n sulfitos\".\nAutorizaci\u00f3n e control dos aditivos.\nAs substancias que se poden utilizar como aditivos deben estar inclu\u00eddas nas \"listas positivas\" que publican as autoridades sanitarias para cada tipo de produto alimenticio. A inclusi\u00f3n dos aditivos autorizados nestas listas positivas faise logo de garanti-la s\u00faa inocuidade para o consumidor, \u00e1s doses m\u00e1ximas indicadas.\nExiste dentro da FAO un \"Comit\u00e9 Mixto FAO/OMS de Expertos en Aditivos Alimentarios\" (\"Joint Expert Committe on Food Additives\", JECFA) , que ten como funci\u00f3n espec\u00edfica a avaliaci\u00f3n toxicol\u00f3xica continua de t\u00f3dalas substancias empregadas como aditivos e a revisi\u00f3n das s\u00faas condici\u00f3ns de uso e de seguridade cada vez que novos co\u00f1ecementos poidan condiciona-la s\u00faa autorizaci\u00f3n. Os ditames desta Comisi\u00f3n son adoptados polos gobernos dos distintos pa\u00edses e aplicados na s\u00faa lexislaci\u00f3n nacional. No caso de Europa, este cometido est\u00e1 encomendado \u00f3 \"Comit\u00e9 Cient\u00edfico para os Alimentos\" (\"Science Committe for Food\", SCF) e a Comisi\u00f3n Europea dita a partir dos seus ditames as correspondentes Directivas que son posteriormente incorporadas \u00e1 lexislaci\u00f3n de cada estado membro.\nPara a autorizaci\u00f3n dun novo aditivo s\u00e9guese o seguinte protocolo:\nAdemais, a substancia estudada como posible aditivo debe poder ser extra\u00edda ou sintetizada nas debidas condici\u00f3ns de pureza e debe poder identificarse e illarse nos alimentos mediante m\u00e9todos anal\u00edticos simples.\nA necesidade tecnol\u00f3xica do aditivo e a garant\u00eda de seguridade para o consumidor determinan a aprobaci\u00f3n e condici\u00f3ns de uso. Para fixa la inxesti\u00f3n diaria admisible (ou dose diaria aceptable) ad\u00f3ptase unha ampla marxe de seguridade. Consid\u00e9rase o tipo de alimento, os h\u00e1bitos de consumo, a idade do consumidor potencial e mesmo a posibilidade de inxerir simultaneamente outros aditivos que poidan ter efectos sin\u00e9rxicos, co obxectivo de que, mesmo no hipot\u00e9tico caso dun consumo extremo do alimento que conte\u00f1a o aditivo en estudo, non se alcancen nunca os niveis que poidan dar lugar a efectos adversos. O obxectivo \u00e9 garantir que un consumidor medio pode consumilo durante un per\u00edodo prolongado -incluso, durante toda a s\u00faa vida- sen perigo para a sa\u00fade.\nA IDA expr\u00e9sase en miligramos por kg de peso corporal e, unha vez calculada, div\u00eddese por 100 para obte-la dose \u00e1 que se autoriza o emprego do aditivo. Este factor de correcci\u00f3n de 100 est\u00edmase \u00f3 supo\u00f1er unha toxicidade 10 veces maior en humanos que nos animais de experimentaci\u00f3n, e prever outra potencia de 10 para cubri-la variabilidade dos h\u00e1bitos de consumo da poboaci\u00f3n.\nNaqueles aditivos nos que non se demostran efectos t\u00f3xicos non se pode establecer ningunha inxesti\u00f3n diaria admisible. O seu emprego queda, xa que logo, condicionado unicamente \u00e1s boas pr\u00e1cticas de fabricaci\u00f3n e limitado \u00f3 nivel necesario para consegui-lo efecto desexado. Nas listas positivas de aditivos esta limitaci\u00f3n queda indicada coa expresi\u00f3n \"Quantum satis\".\nUnha vez que o aditivo \u00e9 aprobado, as\u00edgnaselle un nome qu\u00edmico estandarizado e o n\u00famero que, coa letra E, identificar\u00e1 esa substancia en t\u00f3dolos estados membros.\nSeguindo todo este procedemento pret\u00e9ndese garantir que non se poidan utilizar aditivos que supo\u00f1an un risco razoable, que poidan levar \u00f3 engano \u00f3 consumidor (por modificar ou oculta-las verdadeiras caracter\u00edsticas de calidade do alimento), que comporten unha reduci\u00f3n do seu valor nutritivo nin que os obxectivos que pretende consegui-lo aditivo se poidan alcanzar con outros m\u00e9todos tecnol\u00f3xicos.\nObxecci\u00f3ns \u00f3 uso dos aditivos alimentarios.\nA\u00ednda que os m\u00e9todos de autorizaci\u00f3n e control descritos anteriormente pretenden dar suficientes garant\u00edas de seguridade para os consumidores, e a pesar de que en moitas veces representan indubidables vantaxes na presentaci\u00f3n e conservaci\u00f3n do alimento, o certo \u00e9 que existe, en xeral, unha reacci\u00f3n negativa fronte \u00e1 s\u00faa presenza nos alimentos. Neste rexeitamento com\u00fan bas\u00e9anse os reclamos publicitarios que podemos ler en moitos casos que anuncian o alimento como \"sen colorantes nin conservantes\" (expresi\u00f3n que adoita agacha-lo emprego doutras categor\u00edas de aditivos) ou \"sen aditivos\".\nO caso dos colorantes \u00e9 especialmente debatido, afirm\u00e1ndose deles que \"son o perfecto exemplo do aditivo in\u00fatil\". O profesor Casalderrey, experto en aditivos alimentarios, aconsella \u00f3 consumidor que \"evite los aditivos colorantes, s\u00f3lo sirven para pintar de 'colorines' los alimentos\" .\nParello \u00e9 o caso dalg\u00fans emulxentes cando se utilizan coa finalidade de aumenta-la retenci\u00f3n de auga do alimento (como tal, o E-450 polifosfato no xam\u00f3n cocido), co que iso pode implicar de intento de engano \u00f3 consumidor.\nOutra vella crenza, por veces xustificada, \u00e9 que o uso de aditivos permite o uso de materias primas de peor calidade que se poden enmascarar con estas substancias. Esta alegaci\u00f3n pode te-lo seu fundamento cando se fala de aditivos colorantes, edulcorantes ou alg\u00fan outro, pero o certo \u00e9 que resulta com\u00fan utilizar aditivos tam\u00e9n en produtos de alta gama, especialmente os conservantes e alg\u00fans outros de interese tecnol\u00f3xico. A modo de exemplo, na etiqueta adxunta, dun salchich\u00f3n ib\u00e9rico, pode comprobarse o uso de conservantes E-250 e E-252 (nitrito s\u00f3dico e nitrato pot\u00e1sico) que, como veremos a seguir, resultan practicamente imprescindibles nos produtos c\u00e1rnicos conservados \u00f3 dete-lo crecemento do \"Clostridium botulinum\", unha perigosa bacteria.\nEn resumo, p\u00f3dese afirmar que os posibles problemas atribu\u00edbles \u00f3 consumo de aditivos se deben \u00f3 mal uso que nalg\u00fan caso se pode facer deles (por non cinguirse \u00e1s doses autorizadas), m\u00e1is que \u00f3 feito da s\u00faa presenza. En realidade, est\u00edmase que un consumidor normal inxire uns 3\u00a0kg de aditivos \u00f3 ano .\nAlerxias.\nA incidencia na Uni\u00f3n Europea de reacci\u00f3ns al\u00e9rxicas \u00f3s aditivos alimentarios \u00e9 da orde do 0,03-0,05%. Outros autores estiman que est\u00e1n relacionados co 4,5% dos enfermos que acoden \u00f3s centros especializados en alerxias . A tartrazina (E-102)\u00e9 un dos colorantes sospeitosos de provocar reacci\u00f3ns al\u00e9rxicas.\nC\u00f3mpre advertir que moitos outros alimentos, sen aditivos nin \"qu\u00edmica\" ningunha tam\u00e9n poden provocar alerxias: peixes e crust\u00e1ceos, ovos, leite, froitos secos etc.\nHiperactividade.\nNos anos 70, o alerg\u00f3logo norteamericano Ben Feingold elaborou unha dieta que se demostrou eficaz fronte a certas alerxias infant\u00eds, eliminando produtos ricos en salicilatos (como am\u00e9ndoas, maz\u00e1s, tomates, c\u00edtricos ou uvas) e os que conti\u00f1an colorantes e outros aditivos, \u00e1 vez que se enriquec\u00eda en alimentos ricos en omega 3 e substitu\u00eda a fari\u00f1a branca pola integral. Pronto se comprobou que esta dieta tam\u00e9n provocaba cambios no comportamento infantil, especialmente en rapaces diagnosticados de hiperactividade.\nRecentemente (setembro de 2007) demostrouse esta relaci\u00f3n entre a hiperactividade infantil e determinados aditivos colorantes do grupo dos \"azoicos\" : E-102 tartrazina, E-104 amarelo de quinole\u00edna, E-110 amarelo alaranxado, E-122 azorrubina, E-123 amaranto, E-124 vermello cochinilla A, E-127 eritrosina, E-131 azul patentado V e E-132 indigotina. Estes aditivos son usuais en caramelos e outras lambonadas, iogures de sabores ou chourizos.\nA consecuencia deste estudo, a \"Axencia Brit\u00e1nica de Seguridade Alimentaria\" propuxo a prohibici\u00f3n destes colorantes azoicos.\nEfectos t\u00f3xicos.\nBo n\u00famero de aditivos te\u00f1en fixada unha dose m\u00e1xima de uso e est\u00e1n aprobados s\u00f3 para determinados alimentos, o que obedece a que son quen de producir efectos t\u00f3xicos nos consumidores por riba desas cantidades determinadas como \"inxesti\u00f3n diaria admisible\". Un exemplo deste efecto t\u00f3xico reco\u00f1ecido t\u00e9molo nos nitritos e nitratos (E-249 a E-252), utilizados adoito como conservadores en produtos c\u00e1rnicos curados (embutidos). O seu uso est\u00e1 xustificado polo efecto inhibidor sobre o \"Clostridium botulinum\", unha bacteria que segrega unha poderosa toxina -a toxina botul\u00ednica- que causa unha enfermidade de orixe alimentaria co\u00f1ecida como botulismo.\nO problema \u00e9 que os nitritos tam\u00e9n dan lugar a nitrosaminas, substancias de acci\u00f3n cancer\u00edxena co\u00f1ecida, polo que de cando en vez salta a alarma e se escoitan voces pedindo a prohibici\u00f3n daqueles. A\u00ednda as\u00ed, o certo \u00e9 que o uso destes aditivos segue estando permitido en todo o mundo porque non se co\u00f1ece actualmente ning\u00fan outro tratamento ou produto que controle con tanta eficacia o risco que representa o crecemento do clostridio, polo que o equilibrio risco/beneficio segue recomendando o uso dos nitritos neste tipo de produtos.\nDiferentes estudos revelaron que outros aditivos pod\u00edan provocar outros efectos t\u00f3xicos en determinadas situaci\u00f3ns, en certas especies de experimentaci\u00f3n ou a doses elevadas. C\u00f3mpre advertir que estas conclusi\u00f3ns non est\u00e1n confirmadas e que polo momento carecen de evidencia cient\u00edfica:\nObxecci\u00f3ns diet\u00e9ticas ou \u00e9ticas.\nOs seguidores dalg\u00fans r\u00e9ximes diet\u00e9ticos, como son os vexetarianos ou, especialmente, os veganos , rexeitan o uso de certos aditivos sobre a base de moitos deles proceden de animais ou foron testados mediante experimentos sobre animais.\nHarmonizaci\u00f3n internacional dos aditivos.\nOutro problema respecto \u00f3s aditivos \u00e9 o feito de que haxa diferentes listas positivas segundo os distintos pa\u00edses, \u00e9 dicir, substancias autorizadas nun pa\u00eds e prohibidas ou limitadas noutros, como o caso da sacarina que mencionamos antes. Isto representa serias dificultades no mercado internacional e xera unha l\u00f3xica desconfianza nos consumidores. A unificaci\u00f3n de criterios a este respecto nos pa\u00edses da Uni\u00f3n Europea a\u00ednda non \u00e9 completa e cada pa\u00eds recolle as directivas europeas cos matices e excepci\u00f3ns que considere oportunas. Por outra banda, est\u00e1n tam\u00e9n as diferenzas entre as listas positivas europeas e as establecidas nos Estados Unidos e noutros pa\u00edses no resto do mundo.\nExiste un comit\u00e9 internacional dependente do Codex Alimentarius, o \"General Standars fo Food Additves\" (GSFA), que traballa na aproximaci\u00f3n das diferentes regulamentaci\u00f3ns e na harmonizaci\u00f3n dos aditivos autorizados para establecer unha lista aceptada internacionalmente. Esta codificaci\u00f3n identifica os aditivos mediante o n\u00famero SIN (Sistema Internacional de Numeraci\u00f3n) .\nAs excepci\u00f3ns que neste momento permite a Uni\u00f3n Europea nos seus estados membros son as seguintes:\nFalsas listas de aditivos cancer\u00edxenos.\nO principal temor que parecen suscita-los aditivos nos consumidores \u00e9 o seu posible efecto cancer\u00edxeno. Este temor, que non est\u00e1 fundamentado nos actuais co\u00f1ecementos cient\u00edficos, foi aproveitado para fins que nada ti\u00f1an que ver coa seguridade alimentaria e explica a existencia de listas de aditivos publicadas en forma de fotocopia ou a trav\u00e9s de internet, ou mesmo en diferentes medios de comunicaci\u00f3n. A m\u00e1is famosa \u00e9 a \"Lista Villejuif\", de orixe francesa, divulgada en Espa\u00f1a baixo o nome de \"Lista de Majadahonda\" . Nelas atrib\u00faense a unha longa relaci\u00f3n de aditivos efectos \"\"t\u00f3xicos, cancer\u00edxenos, producen perturbaci\u00f3ns intestinais e dixestivas, accidentes vasculares, c\u00e1lculos renais, colesterol, trastornos dermatol\u00f3xicos e destruci\u00f3n da vitamina B12\". O caso m\u00e1is rechamante \u00e9 que cualifica o E-330 (que non \u00e9 outro co \u00e1cido c\u00edtrico, presente nas laranxas, lim\u00f3ns etc.) como \"o m\u00e1is perigoso; cancer\u00edxeno\"\", cando en realidade est\u00e1 absolutamente demostrada a s\u00faa inocuidade.\nUnha posible explicaci\u00f3n para esta absurda atribuci\u00f3n ser\u00eda a seguinte: algu\u00e9n le nunha etiqueta que cont\u00e9n E-330. Buscando nas listas de aditivos descobre que \u00e9 o \u00e1cido c\u00edtrico. Segue buscando e le que o \u00e1cido c\u00edtrico \u00e9 un dos pasos principais do ciclo de Krebs. Como ignora que o ciclo de Krebs \u00e9 un proceso normal no organismo para almacenar e liberar enerx\u00eda, busca nun dicionario de alem\u00e1n e descobre que krebs significa cancro. A conclusi\u00f3n que tira de todo isto \u00e9 que o E-330, o \u00e1cido c\u00edtrico, \u00e9 un paso na evoluci\u00f3n do cancro .\nC\u00f3mpre advertir que estas listas est\u00e1n absolutamente infundadas, que carecen da m\u00ednima base cient\u00edfica e que non se deben observar nin contribu\u00edr na s\u00faa difusi\u00f3n. A orixe da \"lista Villejuif\", que circula desde 1976 , foi unha folga laboral nunha f\u00e1brica de bebidas refrescantes localizada en Villejuif, cerca de Par\u00eds, e foi elaborada por un traballador da empresa coa clara intenci\u00f3n de difamala, a partir dalg\u00fans dos aditivos que, efectivamente, utilizaba esta industria. En Villejuif existe un hospital oncol\u00f3xico, que desde o primeiro momento negou calquera vinculaci\u00f3n coa redacci\u00f3n da lista. A \"lista de Majadahonda\" non \u00e9 m\u00e1is que unha traduci\u00f3n daquela e atrib\u00fae a autor\u00eda a un suposto \"Hospital de Majadahonda\", que realmente non existe; e tivo especial difusi\u00f3n a ra\u00edz da intoxicaci\u00f3n masiva ocorrida en Espa\u00f1a con aceite de colza desnaturalizado, a chamada \"S\u00edndrome t\u00f3xica\", en 1981.\nA \"lista de Majadahonda\" co\u00f1eceu sucesivas modificaci\u00f3ns, tan falsas como a versi\u00f3n orixinal. Houbo desde o simple cambio de autor\u00eda polo do \"Hospital de Legan\u00e9s\" ata o engadido de marcas comerciais que utilizaban os aditivos da lista, e mesmo chegou a circular asinada por unha pediatra que daba o seu n\u00famero de colexiada en Madrid, como para darlle m\u00e1is verosimilitude. Nunca existiu tal \"hospital de Legan\u00e9s\" nin tal doutora .\n\u00c1mbalas listas foron desmentidas sistematicamente polas autoridades sanitarias europeas e por diferentes Asociaci\u00f3ns de Consumidores, o que non logrou impedi-la s\u00faa difusi\u00f3n.\nV\u00e9xase tam\u00e9n.\nLexislaci\u00f3n aplicable.\nA normativa europea ou nacional que regula o uso dos aditivos \u00e9 abundante e dispersa, ademais de sufrir frecuentes modificaci\u00f3ns para introducir novas substancias nas listas positivas ou modifica-los produtos nos que se permiten ou as doses m\u00e1ximas autorizadas. En Espa\u00f1a, a normativa b\u00e1sica est\u00e1 formada polos seguintes Reais decretos (coas modificaci\u00f3ns posteriores que lles correspondan):"}
{"id": "81223", "revid": "89787", "url": "https://gl.wikipedia.org/wiki?curid=81223", "title": "Fuellas", "text": " \nFuellas d'informazi\u00f3n d'o Consello d'a Fabla Aragonesa ou Fuellas (\"follas\" en aragon\u00e9s) \u00e9 a primeira e m\u00e1is antiga revista realizada completamente en aragon\u00e9s. \u00c9 a publicaci\u00f3n peri\u00f3dica non diaria m\u00e1is antiga de Arag\u00f3n, pois se edita desde 1978. \u00c9 de publicaci\u00f3n bimestral, con aproximadamente entre 20 e 32 p\u00e1xinas por n\u00famero. C\u00e9ntrase na informaci\u00f3n de actualidade sobre o aragon\u00e9s e a cultura realizada en aragon\u00e9s: literatura, mostras, publicaci\u00f3ns, pol\u00edtica ling\u00fc\u00edstica, textos populares, actividades etc. Admite recensi\u00f3ns doutras publicaci\u00f3ns, textos curtos de creaci\u00f3n literaria e alg\u00fans traballos de investigaci\u00f3n que se centren no l\u00e9xico, a gram\u00e1tica ou outros aspectos do aragon\u00e9s. O seu director \u00e9 o fil\u00f3logo Francho Nagore."}
{"id": "81224", "revid": "6057742", "url": "https://gl.wikipedia.org/wiki?curid=81224", "title": "Francho Nagore", "text": "Francho Nagore La\u00edn, nado en Zaragoza en 1951, \u00e9 un fil\u00f3logo e autor en lingua aragonesa. Como fil\u00f3logo \u00e9 en parte responsable do renacemento do aragon\u00e9s na \u00e9poca moderna.\nTraxectoria.\nDurante a ditadura de Franco, exist\u00eda unha tendencia a considerar a lingua aragonesa como un dialecto rural e basto do castel\u00e1n, sen personalidade propia. Nagore realizou unha memoria de licenciatura sobre o pandicuto (dialecto da lingua aragonesa propio de Panticosa e o Val de Tena) na que conclu\u00edu que exist\u00eda unha lingua diferenciada do castel\u00e1n no Alto Arag\u00f3n, o aragon\u00e9s, con grandes similitudes gramaticais entre os diferentes dialectos que quedan diseminados no territorio altoaragon\u00e9s. A s\u00faa tese doutoral versou sobre a \u00abCr\u00f3nica de San Juan de la Pe\u00f1a\u00bb (\"\u00abCoronica de San Chuan d'a Pe\u00f1a\u00bb\"), unha das principais obras en aragon\u00e9s do s\u00e9culo XIV.\nEn 1977 publicou a primeira gram\u00e1tica do aragon\u00e9s, e os libros \"A bida, a obra y a fabla de Cleto Torrodellas\" (1981), \"El aragon\u00e9s de Panticosa: Gram\u00e1tica\" (1986), \"Replega de testos en aragon\u00e9s dialeutal de o sieglo XX\" (1987), \"Fuens lesicograficas de l'Aragon\u00e9s. Cat\u00e1logo de repertorios lesicograficos aragoneses dende o sieglo XVII dica 1998\" (1998) e \"Os territorios ling\u00fc\u00edsticos en Arag\u00f3n\" (2001).\nComo escritor en lingua aragonesa deben citarse os libros de poes\u00eda \"Sospiros de l'aire\" (1971), \"Cutiano ag\u00fcerro\" (1977), \"Purnas en a zenisa\" (1984), \"Baxo a molsa\" (1999), \"Ast\u00ed bi son\" (2018), Os ze\u00f1os d'a tardada (2019) e En o branquil d\u2019o lusco (2022).\nNagore \u00e9 un dos fundadores do Consello d'a Fabla Aragonesa, asociaci\u00f3n de car\u00e1cter cultural, da que foi presidente ata o ano 2004. Tam\u00e9n presidiu o primeiro congreso para a normalizaci\u00f3n do aragon\u00e9s, organizado polo Consello e outras asociaci\u00f3ns en 1987, no que se consensuaron e aprobaron unhas normas ortogr\u00e1ficas de uso en todas as variedades do aragon\u00e9s, ademais de na koin\u00e9."}
{"id": "81226", "revid": "2269", "url": "https://gl.wikipedia.org/wiki?curid=81226", "title": "Mart\u00ednez Campos", "text": ""}
{"id": "81227", "revid": "2269", "url": "https://gl.wikipedia.org/wiki?curid=81227", "title": "Arsenio Mart\u00ednez Campos", "text": ""}
{"id": "81236", "revid": "6267400", "url": "https://gl.wikipedia.org/wiki?curid=81236", "title": "Mar\u00eda Cristina de Habsburgo-Lorena", "text": "Mar\u00eda Cristina de Habsburgo-Lorena (de nome completo Maria Christina D\u00e9sir\u00e9e Henriette Felicitas Rainiera von Habsburg-Lothringen), nada en Gross-Seelowitz, Moravia (Imperio Austr\u00edaco) o 21 de xullo de 1858 e finada en Madrid o 6 de febreiro de 1929, Exerceu de ra\u00ed\u00f1a consorte de Espa\u00f1a entre 1879 e 1885\u00a0polo seu casamento con Afonso XII (foi a segunda esposa). Cando este morreu converteuse na ra\u00ed\u00f1a rexente durante a minor\u00eda de idade do seu fillo Afonso XIII entre 1885\u00a0e 1902.\u00a0Era co\u00f1ecida popularmente co alcume de \"dona Virtudes\".\nPor dereito de nacemento era arquiduquesa de Austria e princesa de Hungr\u00eda, Bohemia, Croacia, Dalmacia e Eslavonia. Por v\u00eda materna, gardaba parentesco coa familia real espa\u00f1ola e austr\u00edaca, posto que era tataraneta de Carlos III de Espa\u00f1a e bisneta de Leopoldo II de Austria.\nTraxectoria.\nFamilia.\nFilla do arquiduque Carlos Fernando de Austria e da arquiduquesa Isabel Francisca de Austria. Foi sobri\u00f1a dos emperadores de Austria e de M\u00e9xico: Francisco Xos\u00e9 e Maximiliano I, e segunda esposa do rei Afonso XII de Espa\u00f1a. Exerceu a rexencia durante a minor\u00eda de idade do seu fillo, o rei Afonso XIII desde 1885 ata 1902. Gobernou Espa\u00f1a durante a Guerra Hispano-Estadounidense. Logo da derrota no conflito, e poloTratado de Par\u00eds (1898) o pa\u00eds perder\u00eda as \u00faltimas posesi\u00f3ns do seu imperio colonial.\nEn 1879 converteuse na segunda esposa do rei Afonso XII, tras enviuvar este de Mar\u00eda das Mercedes Orleans. Non conxeniou moi ben co extravertido monarca por mor do seu car\u00e1cter t\u00edmido e tranquilo.\nRexencia.\nDado que cando faleceu o soberano (1885) se achaba embarazada dun fillo que nacer\u00eda p\u00f3stumo, tivo que asumir a rexencia. Meses m\u00e1is tarde naceu o futuro Afonso XIII, quen se converteu na grande esperanza para o trono espa\u00f1ol. A ra\u00ed\u00f1a, inexperta nos negocios da pol\u00edtica, deixouse asesorar por Sagasta, con quen acabar\u00eda trabando unha estreita amizade. Mar\u00eda Cristina guiouse pola sensatez e o equilibrio nos seus dezasete anos de rexencia. Tivo por confesor a Jos\u00e9 Fern\u00e1ndez Monta\u00f1a, ao cal lle encargou a educaci\u00f3n de Afonso XIII como preceptor. Pouco logo da morte do rei Afonso XII, co obxectivo de evitar os erros que deron lugar \u00e1 crise do reinado de Isabel II, chegouse ao Pacto do Pardo, un acordo subscrito por C\u00e1novas e Sagasta que institu\u00edu o sistema de quendas pac\u00edficas no exercicio do poder entre liberais e conservadores e consolidou a Restauraci\u00f3n ata finais do s\u00e9culo XIX e principios do XX. O papel de Cristina no sistema de goberno foi representativo, xa que non participou nos enfrontamentos entre os partidos din\u00e1sticos, respectando a quenda \u00e1 hora de chamar os candidatos a formar goberno a\u00ednda que se sentiu m\u00e1is pr\u00f3xima a Sagasta e non puxo dificultades ao mantemento de longos per\u00edodos de goberno do partido liberal. Promulg\u00e1ronse, entre outras, a Lei de Sufraxio Universal e a Lei de Asociaci\u00f3ns.\nNos seus \u00faltimos anos de rexencia agravouse o problema marroqu\u00ed e agudizouse a conflitividade social. Desta \u00e9poca datan tam\u00e9n os inicios do catalanismo pol\u00edtico. Ademais, a perda das tres \u00faltimas colonias hispanoamericanas en 1898 e o inicio da descomposici\u00f3n dos dous partidos da quenda ao desaparecer C\u00e1novas e Sagasta poucos anos despois, sumiron o pa\u00eds nunha grave crise, que evidenciou de xeito claro a inoperancia que adquiriu coincidindo co cambio de s\u00e9culo o r\u00e9xime da Restauraci\u00f3n. O seu m\u00e1is fervente desexo era traspasar a Coroa ao seu fillo, desexo que viu cumprido en 1902, cando Afonso XIII alcanzou a maior\u00eda de idade e foi proclamado rei de Espa\u00f1a. Desde ese momento consagrouse \u00e1s obras de caridade e \u00e1 s\u00faa vida familiar e, a partir de 1906, ao contraer matrimonio o seu fillo Afonso con Vitoria Ux\u00eda de Battenberg utilizou o t\u00edtulo de \"Ra\u00ed\u00f1a Nai\". Faleceu no Palacio Real de Madrid o 6 de febreiro de 1929 e foi enterrada no Mosteiro do Escorial.\nDescendencia.\nTivo tres fillos con Afonso XII:\nT\u00edtulos, tratamentos e distinci\u00f3ns.\nDende 1885 at\u00e9 1902, per\u00edodo no que exerceu a rexencia, o seu t\u00edtulo completo foi:\u00a0\"A S\u00faa Maxestade\"\u00a0a Ra\u00ed\u00f1a Rexente do Reino Dona Mar\u00eda Cristina de Habsburgo-Lorena."}
{"id": "81238", "revid": "2269", "url": "https://gl.wikipedia.org/wiki?curid=81238", "title": "Juan Prim", "text": ""}
{"id": "81244", "revid": "85894", "url": "https://gl.wikipedia.org/wiki?curid=81244", "title": "A Ponte, Santalla de Rei, A Pobra do Broll\u00f3n", "text": "A Ponte \u00e9 unha entidade de poboaci\u00f3n da parroquia de Santalla de Rei, no concello da Pobra do Broll\u00f3n.\nContaba en 2007 con 9 dos 39 habitantes da parroquia."}
{"id": "81246", "revid": "2269", "url": "https://gl.wikipedia.org/wiki?curid=81246", "title": "Maximiliano de M\u00e9xico", "text": ""}
{"id": "81247", "revid": "2269", "url": "https://gl.wikipedia.org/wiki?curid=81247", "title": "Internacional Comunista", "text": ""}
{"id": "81248", "revid": "56817", "url": "https://gl.wikipedia.org/wiki?curid=81248", "title": "Escala media", "text": "A escala media ou rampla media (\"scala media\") ou conduto coclear \u00e9 unha cavidade da c\u00f3clea que cont\u00e9n endolinfa, local\u00edzase entre a escala timp\u00e1nica e a escala vestibular separada pola membrana basilar e a membrana de Reissner respectivamente. Na escala media est\u00e1 o \u00f3rgano de Corti."}
{"id": "81249", "revid": "1505", "url": "https://gl.wikipedia.org/wiki?curid=81249", "title": "Xoana de Castro", "text": "Xoana de Castro, finada en Monforte de Lemos o 21 de agosto de 1374, foi unha ra\u00ed\u00f1a consorte de Castela polo seu matrimonio con Pedro I de Castela.\nOrixes familiares.\nFoi filla de Pedro Fern\u00e1ndez de Castro, se\u00f1or de Lemos, Monforte e Sarria, e de Isabel Ponce de Le\u00f3n. Por parte paterna foron os seus av\u00f3s Fernando Rodr\u00edguez de Castro, se\u00f1or de Lemos e Sarria, e Violante S\u00e1nchez de Castela, filla ilex\u00edtima de Sancho IV de Castela. E por parte materna era neta de Pedro Ponce de Le\u00f3n, se\u00f1or de Cangas e Tin\u00e9u, e Sancha Gil de Chacim. Foi irm\u00e1 de Fern\u00e1n Ruiz de Castro e de In\u00e9s de Castro.\nTraxectoria.\nCasou en 1354 co rei Pedro I, que a abandonou poucos d\u00edas despois de verificado o matrimonio. Para que este se puidese celebrar, os bispos de \u00c1vila e Salamanca declararon nulo que o rei contraera con Branca de Borb\u00f3n. Dese matrimonio naceu Xo\u00e1n de Castela e Castro, designado no testamento do seu pai como herdeiro da coroa, en caso de falecemento dos fillos que tivera con Mar\u00eda de Padilla.\nA\u00ednda que se asegura que Pedro I non volveu a ver a Xoana, non debeu estar tan pouco tempo reunido con ela, xa que o Pont\u00edfice o amoestou seriamente, chegando \u00e1 excomu\u00f1\u00f3n por non obedecer \u00f3 seu mandato e se comprende ben que estas dilixencias non se puideron practicar en poucos d\u00edas. Tam\u00e9n se di que o rei se separou de Xoana a consecuencia da excomu\u00f1\u00f3n do Pont\u00edfice, o que, por\u00e9n, se omite na cr\u00f3nica de L\u00f3pez de Ayala, a\u00ednda que se asegura nos fragmentos da cr\u00f3nica do bispo de Xa\u00e9n.\nCando o rei Pedro I de Castela abandonou a Xoana f\u00edxolle doaz\u00f3n do se\u00f1or\u00edo de Due\u00f1as, onde ela viviu sen deixar nunca de titularse ra\u00ed\u00f1a de Castela. Adoita cualif\u00edcanse de aduladores e d\u00e9biles \u00f3s bispos de \u00c1vila e Salamanca por declarar nulo o matrimonio de Pedro I con Branca de Borb\u00f3na; pero non falta quen exp\u00f3n raz\u00f3ns de gran peso para xustificar a nulidade daquel enlace, e por outra parte, \u00e9 fama que os citados bispos foron homes piadosos, doctos e cheos de virtude. Consta ademais que non se retractaron, e se ben marcharon a Roma, acudindo \u00f3 chamamento do Papa Inocencio VI para responder da s\u00faa conduta, non deberon sa\u00edr desairados cando nada di do resultado da audiencia o cronista Ayala, decidido partidario de Henrique de Trastamara.\nO seu sartego est\u00e1 na catedral de Santiago de Compostela.\nMatrimonios e descendencia.\nFroito do seu matrimonio con Diego Fern\u00e1ndez de Haro tivo un fillo:\nE do seu matrimonio co rei Pedro I de Castela naceu tam\u00e9n un fillo: "}
{"id": "81254", "revid": "23204", "url": "https://gl.wikipedia.org/wiki?curid=81254", "title": "Laro", "text": "Laro pode referirse a:\nO top\u00f3nimo galego Laro pode referirse a:"}
{"id": "81258", "revid": "23204", "url": "https://gl.wikipedia.org/wiki?curid=81258", "title": "Santeri Siimes", "text": "Santeri Siimes (nado en 1981 en Helsinqui) \u00e9 un compositor e organista finland\u00e9s.\nEstudou o \u00f3rgano e o piano na Academia Sibelius, na s\u00faa cidade natal, con Harri Viitanen, Meri Louhos e Carlos Juris entre os seus profesores, e afondou os seus estudos de \u00f3rgano asistindo a unha master class de Naji Hakim en 1999. Malia o seu repertorio abarcar estilos moi variados, coma int\u00e9rprete dedicouse sobre todo \u00e1 m\u00fasica organ\u00edstica da escola francesa dos s\u00e9culos XIX e XX.\nComa compositor, \u00e9 autodidacta. A s\u00faa obra abrangue m\u00fasica de \u00f3rgano (p.ex. doce sinfon\u00edas), de piano, de c\u00e1mara, orquestral e mais vocal.\nAdemais da s\u00faa carreira musical, Santeri Siimes \u00e9 ling\u00fcista. Formouse en filolox\u00eda rom\u00e1nica na Universidade de Helsinqui e traballou coma profesor de varias linguas rom\u00e1nicas. Dende 2003 ensina lingua e literatura galega na Facultade de Letras da Universidade de Helsinqui."}
{"id": "81259", "revid": "15490", "url": "https://gl.wikipedia.org/wiki?curid=81259", "title": "Elecci\u00f3ns municipais de 1983 en Galicia", "text": "As elecci\u00f3ns municipais de 1983 foron celebradas o 8 de maio de 1983.\nN.\nGoberno en coalici\u00f3n do ANGN e o PSdeG-PSOE"}
{"id": "81261", "revid": "89787", "url": "https://gl.wikipedia.org/wiki?curid=81261", "title": "Historia de Francia", "text": "Tradicionalmente os historiadores remontan a fundaci\u00f3n de Francia ao ano 486, data da conquista da parte m\u00e1is grande da Galia por Clodoveo I, rei dos Francos. O estado franco logo franc\u00e9s existiu sen interrupci\u00f3n dende esta \u00e9poca, o que o fai o estado m\u00e1is vello de Europa. Se o nome de Francia foi empregado de xeito oficial s\u00f3 a partir de aproximadamente 1190, cando a chanceler\u00eda do rei Philippe Auguste comezou a empregar o termo de \"rex Francie\" no sitio de \"rex Francorum\" para designar ao soberano, a palabra foi empregada xa correntemente para designar o conxunto do reino, como se ve na lectura do \"Cantar de Rold\u00e1n\", escrito un s\u00e9culo antes. O termo de \"Francia\" \u00e9 a continuaci\u00f3n do de \"Francie\", nado no s\u00e9culo IX para designar ao reino franco. Dende 1204, o territorio \u00e9 designado nas cartas baixo o nome de \"regnum Francie\", \u00e9 dicir reino de Francia . A ocupaci\u00f3n humana do territorio que corresponde hoxe a Francia \u00e9 moi antiga. Aos grupos presentes dende o paleol\u00edtico vi\u00f1eron engadirse, ata o primeiro milenio, as ondas sucesivas compostas de poboaci\u00f3n de celtas , romanos, e pobos xermanos, entre os que destacaban os francos. A partir do comezo do segundo milenio a monarqu\u00eda dos Capetos aseguraba a unidade territorial do pa\u00eds. O per\u00edodo revolucionario remata a s\u00faa unidade administrativa e pol\u00edtica. O per\u00edodo contempor\u00e1neo caracterizouse polos esforzos de unificaci\u00f3n cultural, por un enriquecemento do pa\u00eds e por unha chegada de mill\u00f3ns de inmigrantes de Europa, de \u00c1frica e de Asia que profundamente modificaron a estrutura da poboaci\u00f3n.\nPrehistoria.\nExisten importantes restos do paleol\u00edtico inferior no r\u00edo Somme e os Pireneos tradicionais (Home de Neandertal), as\u00ed como na Chapelle-aux-Saints, Le Moustier e La Ferrassie. Do paleol\u00edtico superior hai abundantes vestixios dos homes de Cro-Magnon, Grimaldi e Chancelade, datados nuns 25.000 anos de antig\u00fcidade, os cales est\u00e1n situados no val de Dordo\u00f1a. \nEntre as m\u00e1is famosas pinturas rupestres do mundo est\u00e1n as de Lascaux e de Font de Gaume, nos Pireneos franceses.\nNo mesol\u00edtico algunhas actividades agropecuarias foron substitu\u00edndo en importancia \u00e1s covas, e no neol\u00edtico (desde o III milenio a. C.) xurdiu a cultura megal\u00edtica (que empregou menhires, dolmens e enterramentos). Desde ao redor de 1500 a. C. in\u00edciase a idade de bronce, desenvolv\u00e9ndose rutas comerciais.\nAtop\u00e1ronse utensilios da industria achelense do homo erectus de hai 900 \u00f3 1000 anos na gruta Lle Vallonnet, no sur de Francia. \nA Idade de Ferro e as culturas celtas sit\u00faanse dentro do I milenio a.C.\nIdade Antiga.\nO que hoxe \u00e9 Francia, antes foi co\u00f1ecido co nome de Galia. A Galia estaba poboada polos galos, pobo celta de orixe indoeuropeo. As s\u00faas fronteiras quedaron parcialmente establecidas polo norte co actual Canle da Mancha, polo oeste co Golfo de Biscaia (Oc\u00e9ano Atl\u00e1ntico), polo sur cos montes Pireneos e o mar Mediterr\u00e1neo, e polo leste co r\u00edo Rin (que o separaba da Xermania) e os montes Alpes (que o separaban de Italia).\nOs celtas galos protagonizaron as civilizaci\u00f3ns da T\u00e9ne e Vix.\nNo sur da Galia establec\u00e9ronse os gregos (jonios), quen fundou Massalia (Marsella), Agde, entre outras (s. VIII- VI a.C.).\nCayo Julio C\u00e9sar venceu ao xefe Galo Vercing\u00e9torix no ano 51 a.C. pasando as\u00ed a dominio formal do Imperio romano creando un colch\u00f3n entre Roma e os pobos xermanos, que coas s\u00faas migraci\u00f3ns acosaban Roma de forma peri\u00f3dica. Logo \u00e1 s\u00faa vez produciuse un xenocidio que diminu\u00edu considerablemente \u00e1 poboaci\u00f3n gala. Iso facilitou a r\u00e1pida latinizaci\u00f3n, pero tam\u00e9n a obra que non moito tempo despois empezaron a realizar os primeiros misioneiros cristi\u00e1ns que progresaban expand\u00edndose dentro das fronteiras do Imperio romano. As\u00ed, a maior parte da Galia celta non tardou en facerse latina e cristi\u00e1. Lugdunum (Li\u00f3n) volveuse un importante centro relixioso cristi\u00e1n. A Galia latina e cristi\u00e1 cada vez m\u00e1is enriquecida, alcanzou importantes niveis culturais que sobrevivir\u00edan mesmo \u00e1s invasi\u00f3ns b\u00e1rbaras.Tempos despois da invasi\u00f3ns b\u00e1rbaras os xermanos volv\u00e9ronse latinos e houbo a necesidade de declarar a guerra aos pobos xermanos.\nIdade Media.\nA naci\u00f3n de Francia non aparece m\u00e1is que moi progresivamente ao longo dos s\u00e9culos. Alg\u00fans consideran que non se pode falar de Francia m\u00e1is que a partir do Tratado de Verd\u00fan, que ser\u00eda tam\u00e9n a orixe de Alema\u00f1a; outros que a partir do acceso de Hugo Capeto ao poder e alg\u00fan outro mesmo m\u00e1is tarde. A tradici\u00f3n das escolas primarias en Francia, remontan a orixe do pa\u00eds \u00e1 unificaci\u00f3n dos francos, de modo que a Francia de hoxe \u00e9 herdeira do reino franco de Clodoveo, e existe sen descontinuidade desde o ano 486 ata os nosos d\u00edas, onde francos, burgundios (borgo\u00f1ons), viquingos (normandos), e tam\u00e9n britans (bret\u00f3ns), fund\u00edronse cos galos no crisol que hoxe se chama Francia.\nSobre os territorios que compo\u00f1\u00edan a Francia da Idade Media reinaron as seguintes dinast\u00edas:\nA Dinast\u00eda Merovinxia gobernou a actual Francia e parte de Alema\u00f1a entre os s\u00e9culos V e VIII. O primeiro rei foi Clodoveo I quen conquistou gran parte do territorio Galo entre 486 e 507; e converteuse ao cristianismo ortodoxo (por oposici\u00f3n \u00e1 herex\u00eda ariana), sendo bautizado en Reims cara ao 496 obtendo o apoio das elites galo-romanas e establecendo un importante lazo hist\u00f3rico entre a coroa francesa e a Igrexa cat\u00f3lica.\nEn \u00e9poca dos merovinxios, desapareceu a noci\u00f3n de Estado (ou sexa o \u00abben p\u00fablico\u00bb herdado da Roma antiga), unha instituci\u00f3n desco\u00f1ecida entre os pobos xermanos e impera a confusi\u00f3n entre os bens do tesouro do estado e os bens privados do soberano. Isto provocou que \u00e1 morte dun rei, o reino era dividido entre cada un dos seus fillos. Non ser\u00e1 ata moito m\u00e1is tarde cando se recupere o Dereito Romano e aumente o poder do monarca para que renaza a noci\u00f3n de Estado e a monarqu\u00eda sexa hereditaria.\nA\u00ednda que se instaurou unha divisi\u00f3n pol\u00edtica entre o oeste (Neustria) e o leste (Austrasia), o nome da Galia seguiu us\u00e1ndose entre os cristi\u00e1ns ata a dinast\u00eda seguinte dos Carolinxios. Ao final da \u00e9poca merovinxia, os reis perderan a maior\u00eda da s\u00faa poder, mentres que os \u00abmordomos de palacio\u00bb, arist\u00f3cratas francos, dirix\u00edan os asuntos do reino.\nDespois da dinast\u00eda Merovinxia, suceder\u00edalle a Dinast\u00eda Carolinxia, cando Carlos Martel, vencedor fronte aos \u00e1rabes, erixiuse en dono do reino dos merovinxios; o seu sucesor Pipino o Breve, obtivo o consentimento do Papa para destitu\u00edr aos merovinxios e erixirse no primeiro rei da dinast\u00eda en 751, e conquistou terras lombardas creando con eles os Estados da Igrexa, tam\u00e9n co\u00f1ecidos como os Estados Pontificios ou \"Patrimonio de San Pedro\", pois llos doou ao Papa e decl\u00e1rase ao mesmo tempo garante dos mesmos. Durante a Idade Media, a primeira uni\u00f3n pol\u00edtica duradeira (as anteriores foron m\u00e1is ben ef\u00e9meras) realizouse con Carlomagno, quen ademais conquistou outras terras formando un Imperio, que logo os seus netos dividiron. No per\u00edodo carolinxio produciuse un notable desenvolvemento das artes e a letras, que se co\u00f1ece como o \"Renacemento Carolinxio\".\nA Dinast\u00eda dos Capetos (ou Capeta) chegou a gobernar Francia, que se foi subdividendo sucesivamente cada vez m\u00e1is, caracter\u00edstica que se denominou \"Feudalismo cl\u00e1sico\". En todo este per\u00edodo o rei houbo de enfrontarse continuamente aos demais nobres do seu reino, en teor\u00eda os seus vasalos, pero que \u00e1s veces adquir\u00edan demasiado poder como para desafiar abertamente a autoridade real. Neste per\u00edodo produc\u00edronse as Cruzadas e a Guerra dos Cen Anos. Francia inventou a arte g\u00f3tica, e houbo tempo no que con toda Europa foi v\u00edtima da peste bub\u00f3nica, epidemia que foi chamada a \"Peste negra\". Tam\u00e9n participou do Humanismo que ser\u00eda precursor do Renacemento.\nIdade Moderna.\nTras o final da Idade Media, Francia experimenta a s\u00faa consolidaci\u00f3n como naci\u00f3n. As Guerras de relixi\u00f3n de Francia dominan a vida do pa\u00eds desde o s\u00e9culo XVI pacific\u00e1ndose internamente co Edicto de Nantes (a paz exterior non chegar\u00eda sen\u00f3n ata a primeira metade do XVII, cando se celebra a Paz de Westfalia).\nNa primeira parte do s\u00e9culo XVI, o rei franc\u00e9s Francisco I, enfrontouse ao rei Carlos I de Espa\u00f1a, quen por coincidencia din\u00e1stica era ao mesmo tempo Carlos V do Sacro Imperio Romano. Desta maneira quedaron abertamente enfrontadas a Casa de Borb\u00f3n e a Casa dos Austria, e nos campos de Italia e dos Pa\u00edses Baixos disput\u00e1ronse o dominio de Europa. Pola s\u00faa banda Henrique II, sucesor de Francisco I non dubidou en aliarse cos turcos para continuar a loita do seu pai.\nFrancia participa do auxe dos descubrimentos xeogr\u00e1ficos particularmente no novo mundo. Na actividade intelectual, Descartes marcou decisivamente a orientaci\u00f3n do pensamento occidental co seu Racionalismo.\nLu\u00eds XIII (1610-1646) e o seu ministro o Cardeal Richelieu dirixiron a Francia durante a s\u00faa intervenci\u00f3n na Guerra dos Trinta Anos, arruinando os dominios e influencia da Casa de Austria. A Lu\u00eds XIII e Richelieu, segu\u00edronlles a rexencia e Mazarino, e logo Lu\u00eds XIV, con quen Francia dar\u00eda a co\u00f1ecer ao mundo todo o seu esplendor.\nO s\u00e9culo XVII est\u00e1 marcado pola instauraci\u00f3n da \"Monarqu\u00eda absoluta\" ou \"Absolutismo\", que se consolida a trav\u00e9s de Lu\u00eds XIV, o \"Rei Sol\". O intento de imitaci\u00f3n ou copia en que se empe\u00f1aron os pobos veci\u00f1os e os seus gobernantes pola admiraci\u00f3n e influxo que Francia produc\u00eda conduciu \u00e1 chegada do chamado \"Despotismo ilustrado\". A presi\u00f3n que produc\u00eda o poder de Francia conduciu a guerras con todos os seus veci\u00f1os os cales se aliaban entre si para conseguir enfront\u00e1rselle e conterlle. Sucedeulle Lu\u00eds XV, e Lu\u00eds XVI. Desde finais do s\u00e9culo e durante todo o seguinte o pa\u00eds foi epicentro de tendencias intelectuais que se co\u00f1ecen baixo o termo da \"Ilustraci\u00f3n\", antesala da Revoluci\u00f3n francesa e a Revoluci\u00f3n industrial. Este movemento de grande influencia nas ciencias e as artes, tivo como principais representantes intelectuais aos enciclopedistas Denis Diderot e D'Alembert as\u00ed como aos fil\u00f3sofos Jean-Jacques Rousseau e Voltaire. O influxo dos ideais revolucionarios motivar\u00eda fondas transformaci\u00f3ns de grandes consecuencias no mundo enteiro.\nRevoluci\u00f3n francesa.\nFoi un proceso social e pol\u00edtico que se desenvolveu entre 1789 e 1799 cuxas principais consecuencias foron a abolici\u00f3n da monarqu\u00eda absoluta e a proclamaci\u00f3n da Rep\u00fablica, eliminando as bases econ\u00f3micas e sociais do Antigo R\u00e9xime. A\u00ednda que a organizaci\u00f3n pol\u00edtica de Francia oscilou entre rep\u00fablica, imperio e monarqu\u00eda durante 75 anos despois de que a Primeira Rep\u00fablica caese tras o golpe de estado de Napole\u00f3n, o certo \u00e9 que a revoluci\u00f3n marcou o final definitivo do absolutismo e deu a luz a un novo r\u00e9xime onde a cidadan\u00eda, e nalgunhas ocasi\u00f3ns as masas populares, convert\u00e9ronse na forza pol\u00edtica dominante no pa\u00eds.\nIdade Contempor\u00e1nea.\nO Consulado e a primeira Rep\u00fablica ceder\u00edan o seu lugar a Napole\u00f3n Bonaparte, que se fixo co poder en Francia no medio da Revoluci\u00f3n francesa. Napole\u00f3n loitando en Italia e Exipto (onde levou cient\u00edficos e estudosos investigadores, inaugur\u00e1ndose as\u00ed a \"exiptolox\u00eda\"), pronto dirixiu a contraofensiva francesa ante as potencias europeas que pretend\u00edan restaurar o antigo r\u00e9xime, desta maneira, xeneral vitorioso convertido en heroe da revoluci\u00f3n, coroouse a si mesmo Emperador de Francia en 1804, e constru\u00edu un vasto Imperio que liderou o continente. Durante o Imperio de Napole\u00f3n I os territorios de Francia estend\u00e9ronse ata a fronteira con Rusia. Disolveu o Sacro Imperio Romano Xerm\u00e1nico, e estendeu e afianzou os ideais revolucionarios por toda Europa, e en consecuencia, o mundo. Napole\u00f3n, tan xenio militar como estadista, ideou o \"Bloqueo Continental\", para dar unha maior consecuencia econ\u00f3mica \u00e1s s\u00faas transformaci\u00f3ns pol\u00edticas. Promulgou un c\u00f3digo civil, ao que se denominou posteriormente \"C\u00f3digo Napole\u00f3nico\", modelo no seu x\u00e9nero. Napole\u00f3n, o grande, enfrontouse vitorioso en varias guerras \u00e1s coalici\u00f3ns dos seus rivais. Finalmente houbo de ser derrotado pola Europa enteira en coalici\u00f3n. As\u00ed conclu\u00edu este Imperio. Bonaparte a\u00ednda volveu, pero as demais potencias europeas, medorentas, non lle deron tregua. Corr\u00eda o ano 1815 e foi definitivamente derrotado.\nRestauraci\u00f3n.\nCando Napole\u00f3n faleceu en 1821 na illa de Santa Elena, Lu\u00eds XVIII tomou por segunda vez o imperio pero esta vez cos ensinos da revoluci\u00f3n. No Congreso de Viena tentouse restaurar o mapa pol\u00edtico europeo. Con todo, remov\u00e9ronse os cimentos da vella Europa, e xa non volver\u00eda ser a mesma. Se entronou a Lu\u00eds XVIII da dinast\u00eda Borb\u00f3n, (o Antigo R\u00e9xime practicamente volvera a gobernar en Francia) a quen sucedeu Carlos X, pero neste caso o pobo franc\u00e9s decidido a non aceptar o xugo mon\u00e1rquico, sublevouse e estalou a revoluci\u00f3n de 1830, a cal derrocar\u00eda aos monarcas e instaurar\u00eda un novo \u00e1mbito pol\u00edtico denominado 'monarqu\u00eda popular' co parcial apoio do pobo. \u00c1 s\u00faa vez, ser\u00eda coroado Lu\u00eds Filipe I, o \"rei cidad\u00e1n\". En 1839 Francia decl\u00e1ralle a guerra a M\u00e9xico (a co\u00f1ecida como a Guerra dos Pasteis), polas reclamaci\u00f3ns feitas polo embaixador de Francia de pagar seiscentos mil pesos a un pasteleiro por uns pasteis que non pagaron os soldados de Antonio L\u00f3pez de Santa Anna e o fusilamento dun cidad\u00e1n franc\u00e9s acusado de pirater\u00eda.\nSegunda Rep\u00fablica Francesa.\nDespois da abdicaci\u00f3n de Lu\u00eds Felipe por mor dos movementos revolucionarios de febreiro de 1848 co obxectivo preciso e absoluto de derrocar a monarqu\u00eda e establecer definitivamente unha rep\u00fablica, cr\u00e9ase un goberno provisional. De febreiro ata o 23 de abril de 1848, data das primeiras elecci\u00f3ns \u00e1 Asemblea nacional, o goberno provisional da Rep\u00fablica componse de republicanos moderados, de radicais e de socialistas. Esa etapa co\u00f1\u00e9cese como a \u00abRep\u00fablica Social e Democr\u00e1tica\u00bb.\nNas elecci\u00f3ns xerais, as primeiras con sufraxio universal masculino, o peso do voto campesi\u00f1o, tradicionalmente dominado polas clases m\u00e1is conservadoras, imprime \u00e1 pol\u00edtica nacional un franco xiro cara \u00e1 dereita. Unhas primeiras medidas impopulares adoptadas sen demora provocan manifestaci\u00f3ns de protesta en Par\u00eds do 23 ao 26 de xu\u00f1o de 1848 (as \u00abXornadas de xu\u00f1o\u00bb). Decl\u00e1rase o estado de sitio e a revolta \u00e9 duramente reprimida.\nO 10 de decembro de 1848, o primeiro Presidente da Rep\u00fablica francesa \u00e9 elixido por sufraxio universal masculino: tr\u00e1tase de Lu\u00eds Napol\u00e9on Bonaparte, sobri\u00f1o de Napole\u00f3n Bonaparte. Ante a negativa da Asemblea para modificar a Constituci\u00f3n para a s\u00faa reelecci\u00f3n, prepara un golpe de estado que leva a cabo o 2 de decembro de 1851. O 7 de novembro de 1852, un novo plebiscito pon fin \u00e1 Segunda Rep\u00fablica e instaura o Segundo Imperio.\nSegundo Imperio franc\u00e9s.\nNapole\u00f3n III de Francia, sobri\u00f1o de Napole\u00f3n I, deu un golpe de estado e instaurou un novo Imperio. O novo R\u00e9xime tentou compaxinar un goberno autoritario e personalista co mantemento dos principios liberais burgueses. Napole\u00f3n III exerce o poder executivo auxiliado polos seus ministros. O poder lexislativo rep\u00e1rtese en tres c\u00e1maras: un Consello de Estado, designado polo emperador e encargado de elaborar os proxectos de lei; un Senado, gardi\u00e1n da Constituci\u00f3n imperial e composto por senadores vitalicios tam\u00e9n nomeados por Napole\u00f3n; e un Congreso, elixido por sufraxio universal masculino pero sen iniciativa legal. Baixo unha aparencia de participaci\u00f3n popular, mant\u00ed\u00f1ase un r\u00e9xime conservador ao gusto da alta burgues\u00eda. A estabilidade pol\u00edtica foi acompa\u00f1ada dunha econom\u00eda que propiciou o desenvolvemento de todos os sectores produtivos e o incremento dos apoios sociais ao r\u00e9xime.\nPara restaurar a grandeza de Francia, Napole\u00f3n III desenvolveu unha activa pol\u00edtica imperialista levando a cabo expedici\u00f3ns cara a \u00c1frica e Extremo Oriente, venceu con Inglaterra a Rusia na Guerra de Crimea, pero interveu sen \u00e9xito en M\u00e9xico ao tentar constitu\u00edr un imperio liberal gobernado por Maximiliano I e sucumbiu tras a derrota sufrida polo seu ex\u00e9rcito no marco da guerra franco-prusiana de 1870-1871. V\u00edctor Hugo foi un intelectual que denunciaba os desacertos do r\u00e9xime. Durante este per\u00edodo rexistrouse a m\u00e1is radical transformaci\u00f3n urban\u00edstica e de infraestruturas da historia de Par\u00eds. Tras a abdicaci\u00f3n de Napole\u00f3n III, xorde brevemente a experiencia da \"Comuna de Par\u00eds\" que instaura formalmente e definitivamente en Francia o r\u00e9xime republicano. En Francia inv\u00e9ntase o globo aerost\u00e1tico.\nTerceira Rep\u00fablica.\nDurante as \u00faltimas d\u00e9cadas do s\u00e9culo XIX, Francia do mesmo xeito que as demais potencias europeas ve un \u00e1mbito de parcial desenvolvemento social e econ\u00f3mico e \u00e1 s\u00faa vez l\u00e1nzase a colonizar \u00c1frica (ocupando en norte, o Magreb; no occidente, Sud\u00e1n e Guinea; no centro, o Congo; no sur, Madagascar; e no oriente, Somalia) e Asia (no oeste, L\u00edbano e Siria; no sueste, Indochina), entre outros. A situaci\u00f3n deste proceso colonizador deu orixe a numerosos conflitos como o incidente de Fachoda fronte a Gran Breta\u00f1a pola posesi\u00f3n dunha parte do Sud\u00e1n, que se viu resolto a trav\u00e9s da \"Entente cordiale\", ou a Crise de Tanger fronte a Alema\u00f1a, pola hexemon\u00eda en Marrocos, que tam\u00e9n se solucionou favorablemente.\nPrimeira guerra mundial.\nPolas s\u00faas caracter\u00edsticas, a I Guerra Mundial en parte pode resumirse como unha \"Guerra entre Francia e os seus aliados contra Alema\u00f1a e os seus aliados\". Francia resultou vencedora nesta guerra que se desenvolveu entre 1914 e 1918, e que lle permitiu recuperar as provincias de Alsacia e Lorena, anexionadas por Alema\u00f1a desde a guerra franco-prusiana de 1870. Desde 1918, Francia tivo o control da rexi\u00f3n do Sarre ata que en 1935, tras un plebiscito e respectando o seu resultado, devolveullo a Alema\u00f1a. As desfeitas materiais deixaron a infraestrutura do pa\u00eds en peor estado que a de Alema\u00f1a, pa\u00eds que resultou derrotado no conflito.\nSegunda guerra mundial.\nA II guerra mundial resultou ser o conflito que marcou a xeopol\u00edtica mundial que en parte est\u00e1 presente na actualidade. Francia a\u00ednda que finalmente resultou vencedora no bloque aliado foi practicamente derrotada ao comezo da guerra. Os feitos foron que Francia e o Reino Unido declararon a guerra \u00e1 Alema\u00f1a nazi o 3 de setembro de 1939 en virtude dun tratado subscrito con Polonia, cuxo territorio fora invadido pola Wehrmacht, ex\u00e9rcito alem\u00e1n.\nFrancia foi derrotada durante a primeira parte da guerra, o que levou a que a metade norte e parte do oeste do pa\u00eds fose ocupada polos alem\u00e1ns e a metade sur gobernada polo goberno colaboracionista de Vichy. O pa\u00eds foi finalmente liberado grazas aos esforzos conxuntos dos aliados, das tropas da \"Francia libre\" e da Resistencia organizada no interior do pa\u00eds.\nPosguerra.\nDespois dunha depuraci\u00f3n limitada dos elementos colaboracionistas, Francia emprendeu un labor de reconstruci\u00f3n e de relanzamento da econom\u00eda en parte grazas ao Plan Marshall. Ademais converteuse nunha das cinco potencias con dereito a veto no Consello de seguridade da Organizaci\u00f3n das Naci\u00f3ns Unidas (ONU), e nunha das catro potencias vencedoras ocupantes de Alema\u00f1a. Francia novamente tivo baixo o seu control \u00e1 rexi\u00f3n do Sarre, desde 1945 ata 1957 en que tras un plebiscito foi devolto a Alema\u00f1a.\nCuarta Rep\u00fablica Francesa.\nTras terminar a guerra, f\u00f3rmase un goberno provisional presidido polo xeneral Charles de Gaulle, que d\u00e1 paso \u00e1 Cuarta rep\u00fablica. A Cuarta rep\u00fablica tivo que facer fronte \u00e1 crise da descolonizaci\u00f3n, cuxas resoluci\u00f3ns m\u00e1is dram\u00e1ticas aconteceron en Vietnam e Alxeria, traum\u00e1tica para o colonos pero inmensamente m\u00e1is para os futuros cidad\u00e1ns dos novos Estados.\nFrancia e a construci\u00f3n europea.\nFrancia \u00e9 un dos seis estados fundadores das comunidades europeas que deron orixe \u00e1 actual Uni\u00f3n Europea (UE).\nDesde que en 1950, Robert Schuman, Ministro de Asuntos Exteriores, pronunciou a s\u00faa soada declaraci\u00f3n, ambos os pa\u00edses (Francia e Alema\u00f1a) son considerados como o motor da comunidade europea.\nDentro dos personaxes claves da Uni\u00f3n Europea, dest\u00e1canse franceses como Jean Monnet, Jacques Delors e o propio Schuman.\nQuinta rep\u00fablica.\nDe 1959 a 1969, volve o xeneral De Gaulle, que reformou a constituci\u00f3n para dar maior estabilidade aos gobernos (Quinta Rep\u00fablica) e tivo que enfrontar os transcendentais acontecementos de \"maio do 68\".\nFrancia converteuse en potencia nuclear, e no marco da guerra fr\u00eda, Francia uniuse \u00e1 OTAN a\u00ednda que se retirou da estrutura militar da OTAN en 1966 baixo mandato de Charles de Gaulle, volv\u00e9ndose a incorporar en 2009 durante a presidencia de Nicol\u00e1s Sarkozy.\nO goberno socialista de Fran\u00e7ois Mitterrand, implantouse en Francia desde comezos dos anos 1980, ata mediados dos 1990, cando foi substitu\u00eddo pola administraci\u00f3n de Jacques Chirac.\nFrancia apoiou os Estados Unidos na primeira Guerra do Golfo (1990), as\u00ed como no derrocamento do r\u00e9xime Talib\u00e1n, con todo despois Dominique de Villepin \u00e1 cabeza da diplomacia francesa, liderou o bloque de pa\u00edses que se opuxo \u00e1 invasi\u00f3n de Iraq de 2003, ameazando con utilizar o seu dereito a veto no Consello de Seguridade de Naci\u00f3ns Unidas, levando a un arrefriado das relaci\u00f3ns coa administraci\u00f3n de George W. Bush.\nEn 2005, tras a morte de dous mozos musulm\u00e1ns de orixe africana mentres escapaban da polic\u00eda, produc\u00edronse numerosos disturbios por todo o pa\u00eds.\nO candidato da centrodereita, Nicolas Sarkozy, ga\u00f1ou os comicios electorais do 6 de maio de 2007 para ocupar a Presidencia da Rep\u00fablica Francesa, sucedendo a Jacques Chirac.\nO socialista Fran\u00e7ois Hollande (actual gobernante) conv\u00e9rtese no 24\u00ba presidente da Rep\u00fablica Francesa o 15 de maio de 2012, tras derrotar nas urnas ao ent\u00f3n presidente Nicolas Sarkozy.\nFrancia durante as \u00faltimas d\u00e9cadas foi un pa\u00eds pioneiro da globalizacion e no desenvolvemento e pr\u00e1ctica da tecnolox\u00eda."}
{"id": "81262", "revid": "23204", "url": "https://gl.wikipedia.org/wiki?curid=81262", "title": "Pedro I de Castela", "text": " \nPedro I de Castela, \"o Cruel\" ou \"o Xusticeiro\", nado en Burgos en 1334 e finado en Montiel, Cidade Real, en 1369, foi rei de Castela e Le\u00f3n entre o 26 de marzo de 1350, pouco antes de facer os 16 anos, at\u00e9 a s\u00faa morte en 1369. A finais do seu reinado ostentaba os t\u00edtulos de rei de Castela, Toledo, Le\u00f3n, Galiza, Sevilla, C\u00f3rdoba, Murcia, Xa\u00e9n, o Algarve, Alxeciras e se\u00f1or de Biscaia e de Molina.\nTraxectoria.\nOrixes familiares.\nSegundo fillo de Afonso XI de Castela e a s\u00faa segunda esposa Mar\u00eda de Portugal. Nada m\u00e1is nacer foi nomeado herdeiro do reino tras a morte, un ano antes do seu nacemento, do seu irm\u00e1n m\u00e1is vello o infante Fernando de Castela.\nGuerra civil.\nO inicio do seu reinado estivo marcado pola debilidade do poder real ante os diversos fillos que o seu pai Afonso XI tivera con Elionor de Guzm\u00e1n; os infantes de Arag\u00f3n, curm\u00e1ns do rei; e pola s\u00faa propia nai. En 1354 sufriu unha revolta iniciada polo seu medio irm\u00e1n Henrique de Trast\u00e1mara e debeu fuxir a Francia. En 1366 pero co apoio da Coroa de Arag\u00f3n e da propia Francia volveu a Castela a facerse novamente co poder. Isto propiciou o inicio da Guerra Civil castel\u00e1 entre os dous irm\u00e1ns polo poder real. A medida que Pedro \u00eda conquistando cidades foi executando os sublevados, motivo polo cal o denominaron \"o Cruel\".\nCasamento.\nCasou en 1351 en Francia e despois en Valladolid o 3 de xu\u00f1o de 1353 con Branca de Bourbon (1339-1361), envelenada en Medina Sidonia, 2\u00aa filla de Sabela de Valois (1313-1383) (filla de Matilde de Chatillon, condesa de St-Pol e de Carlos I de Valois e, por tanto neta de Filipe III de Francia e de Sabela de Arag\u00f3n) e de Pedro I, duque de Bourbon (1312-1356). Era irm\u00e1 xemelga da Ra\u00ed\u00f1a Xoana de Bourbon, esposa de Carlos V de Francia. Non tiveron descendencia.\nBranca trouxo un dote de 300 mil flor\u00edns de ouro. O seu s\u00e9quito, comandado polo vizconde de Narbona, chegou a Valladolid en 25 de febreiro de 1353, mais Pedro estaba en Torrijos, con Mar\u00eda de Padilla a piques de parir. En 3 de xu\u00f1o tivo lugar a cerimonia da voda, apadri\u00f1ada por Juan Afonso de Albuquerque e Leonor de Arag\u00f3n. Tres d\u00edas m\u00e1is tarde, o rei volveu para Puebla de Montalb\u00e1n, onde o esperaba Mar\u00eda de Padilla. Houbo despois unha reconciliaci\u00f3n de breves d\u00edas en Valladolid, Pedro partiu para Olmedo e non volver\u00eda ver \u00e1 s\u00faa esposa. Mar\u00eda de Portugal levou a nora para Tordesillas e despois para Medina del Campo, mais o marido f\u00edxoa encerrar en Ar\u00e9valo e no alc\u00e1zar de Toledo. Juan Nu\u00f1ez del Prado e Juan Afonso de Albuquerque \u00e9ranlle simp\u00e1ticos. O partido pol\u00edtico adverso a Pedro explotou o traxe de que el, secretamente, mentres Branca viv\u00eda, casou con Mar\u00eda de Padilla. Beltr\u00e1n de la Sierra, nuncio do papa, intimou o rei a retomar Branca, as\u00ed como esixiu s\u00faa t\u00eda Leonor de Arag\u00f3n. O rei non obstante a mantivo presa, lev\u00e1ndoa de Sig\u00fcenza para Xerez da Fronteira e para Medina Sidonia e al\u00ed ela foi asasinada polo besteiro Xo\u00e1n Perez de Rebolledo. Con iso alienou Carlos V de Francia, cuxa muller era xemelga de Branca, e deu pretexto \u00e1 intervenci\u00f3n de Francia (du Guesclin) en favor do bastardo Henrique de Trast\u00e1mara, futuro rei.\nCasou despois secretamente coa s\u00faa amante Mar\u00eda de Padilla (1335- 1361 en Sevilla) - Branca a\u00ednda viv\u00eda. Era filla de Xo\u00e1n Garcez de Padilla, en 1355 se\u00f1or de Villagera, e de Maria de Henestrona. A desgraza do rei foi esta paix\u00f3n. A amante, de familia nobil\u00edsima, tivo del cinco fillos at\u00e9 a peste de 1361, que a levou, semanas despois do asasinato da ra\u00ed\u00f1a.\nEn 1354, casou en Cu\u00e9llar, mentres a\u00ednda viv\u00edan as d\u00faas esposas, con D. Xoana de Castro, se\u00f1ora de Ponferrada (1325), morta en 1374 en Galicia, que era vi\u00fava de Diego de Haro, se\u00f1or de Biscaia, e filla de D. Sabela Ponce de Asturias e de Pedro Fernandes de Castro, o da Guerra, cabaleiro do reino de Galiza, se\u00f1or de Lemos e, por tanto, media-irm\u00e1 de In\u00e9s de Castro, amante e despois esposa de Pedro I de Portugal, e por tanto, t\u00eda de Pedro I de Castela."}
{"id": "81265", "revid": "27155", "url": "https://gl.wikipedia.org/wiki?curid=81265", "title": "Endolinfa", "text": "A endolinfa \u00e9 o l\u00edquido transparente que est\u00e1 presente no labirinto membranoso da \"scala media\" na c\u00f3clea, prod\u00facese na \"stria vascularis\" e quizais no utr\u00edculo e o s\u00e1culo. O l\u00edquido presenta un alto contido en potasio e ten unha alta carga positiva (80-120 mV)."}
{"id": "81268", "revid": "85894", "url": "https://gl.wikipedia.org/wiki?curid=81268", "title": "Nilo Pe\u00e7anha", "text": "Nilo Proc\u00f3pio Pe\u00e7anha, nado en Campos dos Goytacazes o 2 de outubro de 1867 e finado en R\u00edo de Xaneiro o 31 de marzo de 1924, foi un avogado e pol\u00edtico brasileiro, presidente do Brasil. Asumiu o goberno despois da morte de Afonso Pena e gobernou ata o 15 de novembro de 1910.\nTraxectoria.\nTerminou os estudos preliminares na s\u00faa cidade. Estudou na Facultade de Dereito de San Paulo e despois na de Recife, onde se formou. Iniciou a s\u00faa vida pol\u00edtica elix\u00edndose senador e despois gobernador do estado do R\u00edo de Xaneiro. Permaneceu nese \u00faltimo cargo ata o 1906 cando elixiuse vicepresidente de Afonso Pena. Coa morte deste, tornouse presidente."}
{"id": "81269", "revid": "1131", "url": "https://gl.wikipedia.org/wiki?curid=81269", "title": "Moli\u00e8re", "text": "Jean-Baptiste Poquelin, co\u00f1ecido como Moli\u00e8re, bautizado o 15 de xaneiro de 1622 e finado o 17 de febreiro de 1673, foi un dramaturgo e actor de teatro franc\u00e9s. Considerado como o \"xefe\" da \"Comedie Francaise\", a\u00ednda \u00e9 o autor m\u00e1is actuado. Sen piedade para o pedantismo dos falsos cient\u00edficos, as mentiras dos m\u00e9dicos ignorantes, a pretensi\u00f3n dos burgueses enriquecidos, Moli\u00e8re ama a mocidade e quere liberala das s\u00faas limitaci\u00f3ns absurdas.\nNas 30 comedias que escribiu despois do seu regreso a Par\u00eds, mostra un co\u00f1ecemento profundo das incongruencias da vida humana e da sociedade francesa do seu tempo. \u00c9 capaz de tratar temas serios, e a\u00ednda tr\u00e1xicos, sen renunciar \u00e1 alegr\u00eda e a exuberancia da comedia. Foi un mestre no manexo dos di\u00e1logos e no uso da xerga.\nTraxectoria.\nMocidade.\nFillo dun carpinteiro, atrib\u00faese, sen que iso sexa seguro, a raz\u00f3n do seu interese polo teatro aos seus t\u00edos, que a mi\u00fado o levaban a ver obras de teatro. Desde 1633 at\u00e9 1639 estuda no \"coll\u00e8ge de Clermont\" (actual liceo Louis-le-Grand) fundado polos xesu\u00edtas. Co seu av\u00f3, foi ver representaci\u00f3ns teatrais ao \"H\u00f5tel de Bourgogne\", tam\u00e9n foi \u00e1s representaci\u00f3ns de improvisaci\u00f3ns do teatro italiano. Segundo certas fontes, co\u00f1ecer\u00eda o pr\u00edncipe de Conti, que se far\u00e1 un dos seus protectores. O 18 de decembro de 1637, presta o xuramento de tapiceiro real, repetindo as\u00ed a carga do seu pai preto do rei Lu\u00eds XIII. Non sabemos se Moli\u00e8re exerce ou non o seu novo oficio, o certo \u00e9 que en 1640 co\u00f1ece a unha familia de comediantes, os B\u00e9jart e nam\u00f3rase de Madeleine, protexida do duque de Mod\u00e8ne.\nEn 1641, sen ter fonte segura, segue o ensino de Pierre Gassendi, fil\u00f3sofo epic\u00fareo e mestre que sinou a libertinos como Cyrano de Bergerac.\nEn 1642, toma as s\u00faas licenzas de dereito na universidade de Orle\u00e1ns e volve a Par\u00eds onde se inscribe na avogac\u00eda durante seis meses. Logo substit\u00fae ao seu pai que quere deixarlle a s\u00faa carga e ve con malos ollos as s\u00faas relaci\u00f3ns cos B\u00e9jart. Acompa\u00f1a a corte de Lu\u00eds XIII a Narbona.\nNo xaneiro de 1643, Jean-Baptiste renuncia ao cargo do seu pai e este c\u00f3rtalle os subsidios. Madeleine B\u00e9jart d\u00e1 a luz unha nena, Armande, que o duque de Mod\u00e8ne reco\u00f1ece como filla. O 13 de xu\u00f1o as\u00ednase o acto de fundaci\u00f3n da compa\u00f1\u00eda de teatro, o \"Illustre Th\u00e9\u00e2tre\" (Teatro Ilustre), baixo a direcci\u00f3n de Magdalena B\u00e9jart.\nComezos complicados.\nEn 1644, a tropa vai actuar por Francia adiante. En xullo est\u00e1n de volta a Par\u00eds, Jean-Baptiste nom\u00e9ase \"Moli\u00e8re\" e faise director da tropa. Sobre a escolla deste nome de escena, Grimarest, o seu primeiro bi\u00f3grafo, escribiu: \"xamais lle quixo dicir a raz\u00f3n, ata aos seus mellores amigos\". A tropa act\u00faa na sala do \"Jeu de Paume\" en Par\u00eds e sofre un fracaso agudo.\nA tropa creba en 1645 e Moli\u00e8re est\u00e1 encarcerado no \"Ch\u00e2telet\" durante alg\u00fans d\u00edas, logo o seu pai paga as d\u00e9bedas da tropa para facerlle sa\u00edr e, unha vez liberado, a tropa vaise por Francia adiante e at\u00f3pase con outra tropa dirixida polo comediante Charles Dufresne, ao servizo do duque de \u00c9pernon, gobernador de Guyenne (antigo nome da rexi\u00f3n actual de Aquitania). Entre xaneiro de 1646 e marzo de 1657, a tropa act\u00faa en Nantes, Albi, Tolosa, Carcasona, Poitiers, Vienne, Narbona, Agen, P\u00e9zenas, Grenoble, Li\u00f3n, Montpellier, Dijon, Avi\u00f1\u00f3n, Bordeos, B\u00e9ziers e Ru\u00e1n. En 1653, a tropa pasa ao servizo do pr\u00edncipe de Conti, irm\u00e1n do gran Cond\u00e9 e novo gobernador de Guyenne. Pero este acaba por ceder \u00e1s presi\u00f3ns relixiosas do momento e efect\u00faa unha conversi\u00f3n de \"relixiosidade\". O teatro v\u00f3lvese ent\u00f3n para el sin\u00f3nimo de perdici\u00f3n e bota f\u00f3ra da s\u00faa casa a tropa que pasa ent\u00f3n ao servizo do gobernador de Normand\u00eda.\nMoli\u00e8re renuncia \u00e1s s\u00faas pretensi\u00f3ns tr\u00e1xicas: \u00e9 unha grande estrela c\u00f3mica e volve ser xefe de tropa en 1650. Comp\u00f3n farsas sobre o modelo italiano. Crea o personaxe de \"Mascarille\" nas s\u00faas primeiras verdadeiras pezas: \"L'\u00c9tourdi\" (\"O Atolondrado\") en Li\u00f3n no 1655, \"Le D\u00e9pit amoureux\" (\"O Despeito amoroso\") en B\u00e9ziers no 1656. En 1658 co\u00f1ece a Pierre Corneille que xa est\u00e1 envellecido e act\u00faa en Ru\u00e1n.\nO principio da gloria.\nMoli\u00e8re regresa a Par\u00eds en 1658. Protexido por \"Monsieur\", irm\u00e1n do rei, xoga ent\u00f3n diante de Lu\u00eds XIV unha traxedia de Corneille, \"Nicom\u00e8de\", que aburre, e unha farsa, \"Le docteur amoureux\" (\"O doutor namorado\") que resulta ser un triunfo. Moli\u00e8re disp\u00f3n dun gran talento c\u00f3mico: a s\u00faa voz e as s\u00faas m\u00edmicas dan hilaridade ao p\u00fablico. A tropa de Moli\u00e8re goza pronto dunha fama importante no c\u00f3mico, e o rei inst\u00e1lao ao Petit-Bourbon, onde act\u00faa alternativamente coa tropa italiana de Scaramouche.\nEn 1659 a tropa perde a Joseph B\u00e9jart e os Du Parc d\u00e9ixano para irse \u00e1 tropa do Th\u00e9\u00e2tre du Marais. Contratan aos novos comediantes La Grange e Du Croisy. O 18 de novembro, \u00e9 o \u00e9xito clamoroso da peza \"Les Pr\u00e9cieuses ridicules\", onde Moli\u00e8re no papel de Ascarille d\u00e1lle a r\u00e9plica a Jodelet, comediante famoso contratado para a ocasi\u00f3n, e o favor do rei. O teatro do Petit-Bourbon logo \u00e9 destru\u00eddo para as necesidades da construci\u00f3n da columnata do Louvre, o que arrastra por tres meses de paro para a tropa. O rei instala a Moli\u00e8re en 1660 no Palais-Royal, onde Moli\u00e8re d\u00e1 a \"Sganarelle ou o cornudo imaxinario\". \u00c9 consagrado por Antoine Baudeau de Somaize (autor do \"Grand Dictionnaire des Pr\u00e9cieuses\") como \"o primeiro farsante de Francia\". O seu irm\u00e1n m\u00e1is novo morre, e Moli\u00e8re conv\u00e9rtese as\u00ed no \u00fanico herdeiro da carga real do seu pai con quen se reconciliou.\nMoli\u00e8re comparte, en 1661, o teatro do Palais-Royal coa tropa de Domenico Biancolelli, alias Arlequ\u00edn. Presenta a peza \"Dom Garcie de Navarre\" que \u00e9 un fracaso e a peza \"L'\u00c9cole des maris\" que triunfa. O mesmo ano, Moli\u00e8re inst\u00e1lase fronte ao Palais-Royal. O 17 de agosto crea \"Les F\u00e2cheux\" (\"Os lastemosos\"), a s\u00faa primeira comedia-ballet, para o castelo de Vaux-le-Vicomte, residencia de Nicolas Fouquet na ocasi\u00f3n na que Fouquet recibe ao rei.\nEn 1662, Moli\u00e8re casa con Armande B\u00e9jart, vinte anos menor ca el, coa que ter\u00e1 un fillo, Louis, sendo o rei o seu padri\u00f1o, bautizado o 24 de febreiro de 1664 e morto \u00e1 idade de oito meses e medio, unha nena, Esprit-Madeleine, bautizada o 4 de agosto de 1665, e outro fillo, Pierre, bautizado o 1 de outubro de 1672 e morto o mes seguinte.\nPosteridade.\nAs obras teatrais de Moli\u00e8re seguen a ser representadas a\u00ednda hoxe en moitas partes do mundo."}
{"id": "81270", "revid": "12452", "url": "https://gl.wikipedia.org/wiki?curid=81270", "title": "Malaio", "text": ""}
{"id": "81271", "revid": "17467", "url": "https://gl.wikipedia.org/wiki?curid=81271", "title": "Igrexa anglicana", "text": ""}
{"id": "81272", "revid": "17467", "url": "https://gl.wikipedia.org/wiki?curid=81272", "title": "Partido Republicano dos Estados Unidos da Am\u00e9rica", "text": ""}
{"id": "81273", "revid": "17467", "url": "https://gl.wikipedia.org/wiki?curid=81273", "title": "Partido Republicano dos Estados Unidos de Am\u00e9rica", "text": ""}
{"id": "81274", "revid": "17467", "url": "https://gl.wikipedia.org/wiki?curid=81274", "title": "Partido Republicano dos Estados Unidos", "text": ""}
{"id": "81275", "revid": "55340", "url": "https://gl.wikipedia.org/wiki?curid=81275", "title": "Xadrez r\u00e1pido", "text": "O xadrez r\u00e1pido \u00e9 unha modalidade de xadrez, onde cada xogador disp\u00f3n dunha hora, ou menos, de tempo total (acordada de antem\u00e1n) para executar \"todos\" os seus movementos. O c\u00f3mputo de devandito tempo levase a cabo mediante un reloxo de xadrez especialmente dese\u00f1ado. O xadrez r\u00e1pido \u00e9 moi popular en moitos sitios de internet dedicados ao tema.\nExiste unha certa ambig\u00fcidade sobre o termo xadrez r\u00e1pido, xa que pode referirse a diferentes ritmos de xogo. A FIDE reco\u00f1ece nas s\u00faas leis do xadrez d\u00faas modalidades: xadrez r\u00e1pido e xadrez l\u00f3strego.\nXadrez r\u00e1pido.\nSegundo as leis de xadrez, aceptadas pola FEDA, son partidas r\u00e1pidas as que te\u00f1en unha duraci\u00f3n total entre 10 e 60 minutos por xogador (entend\u00e9ndose unha duraci\u00f3n de 60 xogadas por partida nos ritmos de xogo con incremento de tempo por xogada). Esta denominaci\u00f3n oficial prov\u00e9n da traduci\u00f3n do termo ingl\u00e9s \"rapid\", presente no regulamento orixinal da FIDE. Con todo, esta modalidade de xogo \u00e9 m\u00e1is comunmente co\u00f1ecida como xadrez activo ou partidas semi-r\u00e1pidas.\nEn partidas oficiais deste tipo, existe unha serie de normas especiais, descritas no ap\u00e9ndice B das leis do xadrez, relacionadas coa conduta do \u00e1rbitro ante as irregularidades ou a non obrigatoriedade de anotar a partida.\nXadrez l\u00f3strego.\nIncl\u00faense nesta categor\u00eda as partidas dunha duraci\u00f3n menor de 10 minutos (sendo com\u00fan a duraci\u00f3n de 5 minutos por xogador). A denominaci\u00f3n oficial en ingl\u00e9s para esta modalidade \u00e9 blitz game, como traduci\u00f3n do termo orixinal en alem\u00e1n Blitz, a\u00ednda que no argot do xadrez, cando se fala de partidas r\u00e1pidas ref\u00edrese a xadrez l\u00f3strego.\nNo ap\u00e9ndice C das leis do xadrez rec\u00f3llense normas especiais para esta modalidade, como a perda autom\u00e1tica da partida tras completar unha xogada ilegal reclamada polo adversario, ou a imposibilidade de rectificar unha posici\u00f3n na que se produciu unha xogada ilegal non reclamada.\nCaracter\u00edsticas do xadrez r\u00e1pido.\nO breve tempo de xogo naturalmente reduce a cantidade de variaci\u00f3ns posibles que poden analizarse para cada movemento, e resulta en partidas fren\u00e9ticas, especialmente cando o tempo empeza a esgotarse. Cando termina o tempo total para alg\u00fan dos xogadores, o outro ga\u00f1a automaticamente o xogo, a menos que non te\u00f1a suficientes pezas como para ga\u00f1ar o partido, nese caso o resultado \u00e9 t\u00e1boas.\nComo co xadrez normal, un xaque mate tam\u00e9n ga\u00f1ar\u00e1 o xogo.\nNo xadrez r\u00e1pido, moitas veces son utilizadas aperturas agresivas pero refutadas para partidas lentas. Outras veces invol\u00facrase un ataque r\u00e1pido contra a casa f7 ou f2 (v\u00e9xase notaci\u00f3n alx\u00e9brica), ou outros motivos t\u00e1cticos."}
{"id": "81277", "revid": "2269", "url": "https://gl.wikipedia.org/wiki?curid=81277", "title": "Mocedades Galeguistas", "text": ""}
{"id": "81278", "revid": "130599", "url": "https://gl.wikipedia.org/wiki?curid=81278", "title": "Afonso XI de Castela", "text": "Afonso XI de Borgo\u00f1a, \"o Xusticeiro\", nado en Salamanca o 13 de agosto de 1311 e finado en Xibraltar o 26 de marzo de 1350, foi rei de Castela, Galicia, Le\u00f3n e Toledo entre outros reinos, ademais de ser bisneto de Afonso X o Sabio.\n\u00d3 morrer, era Rei de Castela, Le\u00f3n, Toledo, Galicia, Sevilla, C\u00f3rdoba, Murcia, Xa\u00e9n, o Algarve, Alxeciras, e Se\u00f1or de Molina.\nTraxectoria.\nFillo de Fernando IV o Emprazado e de Constanza de Portugal, e neto de Mar\u00eda de Molina, que exerceu a rexencia durante a s\u00faa minor\u00eda de idade. Subiu \u00f3 trono de Castela cun ano de idade. A maior\u00eda de idade alcanzouna con 15 anos, en 1326.\n\u00d3 morrer o seu pai en 1312, apareceron multitude de disputas entre varios aspirantes \u00f3 trono, resoltas en 1313 co acordo de Palazuelos. A s\u00faa avoa Mar\u00eda de Molina, Constanza e os infantes Juan e Pedro, formaron rexencia. \u00d3 morrer Constanza e tras unha campa\u00f1a militar fronte o reino de Granada en 1319, onde pereceron os infantes, Mar\u00eda quedou como \u00fanica rexente. \u00d3 morrer en 1321 os infantes Filipe, Juan Manuel e Juan \"el Tuerto\", divid\u00edronse o reino mentres era saqueado polos mouros e nobres levantinos. Afonso, unha vez maior de idade, asumiu o trono, conseguindo durante o seu reinado o fortalecemento do poder real, a resoluci\u00f3n dos problemas do estreito de Xibraltar e a conquista de Alxeciras.\nDurante o seu reinado conseguiu levar os l\u00edmites cristi\u00e1ns ata o estreito de Xibraltar trala importante vitoria na batalla do Salado en 1340 e a conquista do Reino de Alxeciras en 1344. Unha vez resolto dito conflito, puxo t\u00f3dolos seus esforzos na reconquista, loitando contra o rei mouro de Granada.\nAlfonso de la Cerda, en 1331, rendeu unha homenaxe \u00f3 rei Afonso para deixar resoltas as s\u00faas pretensi\u00f3ns \u00f3 trono castel\u00e1n e leon\u00e9s. En 1332 soubo apagar, coa axuda dos seus s\u00fabditos, a revolta que contra el fixeron Juan Manuel e Afonso IV de Portugal. Ditos acontecementos fix\u00e9ronlle descoidar a reconquista, perdendo Xibraltar.\nTanto Afonso como Abul-Hasan mandaron un importante continxente navieiro \u00f3 estreito, xa que sab\u00edan perfectamente a importancia de dita xeograf\u00eda nas s\u00faas pretensi\u00f3ns de conquista. Afonso obtivo a axuda da Coroa de Arag\u00f3n, e o musulm\u00e1n do Reino de X\u00e9nova. Trala derrota da escuadra castel\u00e1, \u00f3 mando de Alonso Jofre Tenorio en 1340 obtiveron unha serie de conquistas: primeiro na Batalla do Salado o mesmo ano, a conquista de Alcal\u00e1 la Real en 1341, a batalla do r\u00edo Palmones, e finalmente a toma de Alxeciras en 1344.\n\u00d3 rematar a Guerra dos cen anos Afonso aliouse con Francia e conseguiu firmar unha tregua cos musulm\u00e1ns de Granada. Unha vez terminada dita tregua, puxo sitio a Xibaltrar.\nFaleceu no sitio de Xibraltar v\u00edtima da peste, sendo as\u00ed o \u00fanico monarca de toda a Europa afectada en morrer v\u00edtima da enfermidade. O seu cad\u00e1ver foi levado a Xerez da Fronteira, onde foi embalsamado, e soterraron os seus intestinos na real capela do alc\u00e1zar. O seu corpo foi posteriormente levado a Sevilla, onde permaneceu ata que en 1729 foi trasladado \u00e1 Igrexa de Santo Hip\u00f3lito de C\u00f3rdoba, fundada por el mesmo en 1343 en conmemoraci\u00f3n da Batalla do Salado.\nFoi alcumado \"O Xusticeiro\" pola enerx\u00eda que tivo que exercer para manter controlada \u00e1 nobreza xa desde que se fixo cargo do poder, sen importarlle en moitos casos para conseguir ese sometemento recorrer \u00f3 axustizamento dos nobres ou mesmo \u00f3s asasinatos e emboscadas, como ocorreu con Juan el Tuerto, na Cidade de Toro.\nAtrib\u00faeselle unha cantiga de amor dirixida a Leonor N\u00fa\u00f1ez de Guzm\u00e1n.\nTras un primeiro matrimonio non consumado, e posteriormente anulado, con Constanza Manuel, filla do Infante Juan Manuel, contraeu matrimonio en 1328 coa s\u00faa curm\u00e1-irm\u00e1 Mar\u00eda de Portugal (1313 - 1357), filla de Afonso IV o Bravo, coa que tivo dous fillos:\nA partir de 1329 tivo dez fillos con Leonor N\u00fa\u00f1ez de Guzm\u00e1n (1310 - 1351) (tataraneta de Afonso IX de Le\u00f3n):"}
{"id": "81279", "revid": "1822", "url": "https://gl.wikipedia.org/wiki?curid=81279", "title": "Teucro (rei)", "text": "Teucro ou Teucer (grego antigo \u03a4\u03b5\u1fe6\u03ba\u03c1\u03bf\u03c2, \"Te\u0169kros\") foi o primeiro rei m\u00edtico da Tr\u00f3ade. Era fillo do deus-r\u00edo Escamandro e da ninfa Ida.\nTraxectoria.\nSegundo Pseudo-Apolodoro, reinou na Tr\u00f3ade antes da fundaci\u00f3n de Troia. Consid\u00e9rase a Teucro como o pai do pobo troiano e, de feito, na \"Il\u00edada\" o poeta Homero designa \u00f3s troianos como \"teucros\". Na \"Eneida\" de Virxilio, Anquises (descendente de Teucro) di que foi un guerreiro de orixe cretense que se instalou en Frixia.\nA s\u00faa reputaci\u00f3n de home sabio chegou ata os o\u00eddos de Escamandro, rei de Troia. Escamandro convenceu a Teucro para que casase coa s\u00faa filla, herdando as\u00ed o trono de Troia. Acolleu na s\u00faa corte a D\u00e1rdano, que fuxira a Samotracia trala morte do seu irm\u00e1n Iasi\u00f3n. Deulle \u00e1 s\u00faa filla Bat\u00eda como esposa e unha parte do seu reino."}
{"id": "81280", "revid": "1822", "url": "https://gl.wikipedia.org/wiki?curid=81280", "title": "Hes\u00edone", "text": "Hes\u00edone foi o nome de varios personaxes distintos da mitolox\u00eda grega.\nO m\u00e1is co\u00f1ecido foi a filla de Laomedonte, rei de Troia. Un or\u00e1culo dixera que para liberar a cidade de Troia dun monstro mari\u00f1o enviado por Poseid\u00f3n, Hes\u00edone deb\u00eda ser dada como sacrificio \u00f3 monstro. Laomedonte, disposto a seguir as instruci\u00f3ns do or\u00e1culo, encadeou \u00e1 s\u00faa filla fronte \u00f3 mar, pero nese momento chegaban \u00e1 cidade os Argonautas. O heroe Heracles quitoulle as cadeas a Hes\u00edone e fixo un pacto con Laomedonte, mediante o que se Heracles consegu\u00eda matar \u00f3 monstro, recibir\u00eda como premio unhas eguas sagradas que ti\u00f1a o rei de Troia. Heracles conseguiu matar \u00f3 monstro, pero Laomedonte non cumpriu a s\u00faa parte do trato, co que o heroe regresou anos despois, como represalia, nunha expedici\u00f3n de conquista e saqueo.\nTras esta expedici\u00f3n, Hes\u00edone foi tomada como esposa por Telam\u00f3n, que tam\u00e9n participara na expedici\u00f3n de castigo. Xa que lle permitiron levar consigo a quen quixese, elixiu \u00f3 seu irm\u00e1n Podarces, que a partir de ent\u00f3n foi chamado Pr\u00edamo. \nPr\u00edamo, por ser o \u00fanico descendente home de Laomedonte que quedaba vivo, pasou a ser rei de Troia e decidiu tratar de conseguir o regreso da s\u00faa irm\u00e1. Para logralo enviou \u00f3 seu conselleiro Ant\u00e9nor nunha viaxe diplom\u00e1tica a Grecia, pero os gregos se negaron \u00e1 devoluci\u00f3n.\nSegundo algunhas versi\u00f3ns, o motivo da viaxe de Paris, fillo de Pr\u00edamo, a Esparta, foi precisamente volver reclamar o regreso de Hes\u00edone ou castigar \u00f3s gregos por negarse \u00e1 devoluci\u00f3n.\nHes\u00edone e Telam\u00f3n foron pais de Teucro, que posteriormente participar\u00eda na guerra de Troia, no bando dos aqueos. \nOutros personaxes do mesmo nome.\nHes\u00edone foi tam\u00e9n o nome dunha ninfa filla de Xapeto e Cl\u00edmene, ou unha oce\u00e1nide, filla por tanto de Oc\u00e9ano e Tetis, seguindo outras versi\u00f3ns.\nSegundo Esquilo e Acusilao de Argos, Hes\u00edone foi a esposa de Prometeo, o tit\u00e1n benfeitor dos humanos, co que tivo a Deucali\u00f3n.\nEra o nome tam\u00e9n da segunda esposa de Nauplio, nai de Palamedes, \u00c9ax e Nausimedonte."}
{"id": "81288", "revid": "1131", "url": "https://gl.wikipedia.org/wiki?curid=81288", "title": "Refoxos", "text": "O top\u00f3nimo galego Refoxos pode referirse a:"}
{"id": "81295", "revid": "5863", "url": "https://gl.wikipedia.org/wiki?curid=81295", "title": "Fontihoyuelo", "text": "Fontihoyuelo \u00e9 un municipio localizado na bisbarra de Tierra de Campos, no norte da provincia de Valladolid, a 78\u00a0km da s\u00faa capital, na comunidade aut\u00f3noma espa\u00f1ola de Castela e Le\u00f3n.\nEst\u00e1 atravesado polo Cami\u00f1o de Santiago de Madrid.\nToponimia.\nProv\u00e9n do termo \"Fonte Foyolo\" que en antigo leon\u00e9s significar\u00eda 'fonte no burato', polo que se tratar\u00eda dunha mestura entre hidrotop\u00f3nimo e ortotop\u00f3nimo que far\u00eda referencia a unha descrici\u00f3n f\u00edsica, posto que a vila at\u00f3pase nunha vagoada e ten varias fontes naturais.\n\u00d3 longo da s\u00faa historia o termo foi evolucionando, atop\u00e1ndonos en escrituras de distintas \u00e9pocas con \"Fuent - Fuyuelo\", \"Ontiyuelo\", \"Ontioyuelo\", \"Ontig\u00fcelo\", \"Fonte \u00d4yuelo\", \"Fontefoyuelo\", \"Fuentehoyuelo\", \"Fuentihoyuelo\", \"Fontihoyuelos\" ata chegar no s\u00e9culo XIX \u00f3 actual \"Fontihoyuelo\". Nalg\u00fans textos aparece seguido por \"de Campos\" facendo referencia a s\u00faa bisbarra.\nNo t\u00edtulo Marqu\u00e9s de Fuentehoyuelo conservouse unha forma arcaica do top\u00f3nimo.\n\u00c9 moi probable que te\u00f1an a s\u00faa orixe neste top\u00f3nimo os apelidos de Hontiyuelo e Ontiyuelo.\nHistoria.\nA s\u00faa orixe data coma m\u00ednimo do s\u00e9culo XI, momento no cal at\u00f3panse as primeiras referencias sobre a vila en c\u00f3dices do Arquivo da catedral de Le\u00f3n, tales coma que na primeira metade do s\u00e9culo XI foron doados os lugares de Fontihoyuelo e Gordaliza de la Loma polo rei Fernando I de \u00f3s irm\u00e1ns Gutier e Munio Alfonso. Este \u00faltimo casou en segundas nupcias coa condesa Mumadonna, ced\u00e9ndolle a cuarta parte da vila de Fontihoyuelo, pero ela en 1066 doouna \u00e1 diocese de Le\u00f3n xunto coa vila de Penilla.\nNa Idade Media pertenceu \u00e1 merindade de Carri\u00f3n e foi lugar soarego da familia Cabeza de Vaca.\nNos anos 60 sufriu unha forte emigraci\u00f3n, como toda a s\u00faa bisbarra principalmente \u00f3 Pa\u00eds Vasco, Madrid, Valladolid e Asturias.\nXeograf\u00eda.\nLocal\u00edzase na bisbarra de Terra de Campos, no norte da Valladolid, pertence \u00f3 partido xudicial de Medina de Rioseco, na comunidade aut\u00f3noma de Castela e Le\u00f3n.\nNo seu termo municipal nace un afluente do r\u00edo Valderaduei chamado r\u00edo Navajos.\nNo 2010 ti\u00f1a censados 36 habitantes a\u00ednda que o n\u00famero de persoas residentes durante todo o ano \u00e9 inferior, de igual xeito, esta cifra aumenta considerablemente no ver\u00e1n.\nFestas.\nO 18 de xullo cel\u00e9brase a festa patronal en honra de Santa Mari\u00f1a e b\u00e1ilase a tradicional \"redondilla\" en torno \u00e1 igrexa.\nA mediados de agosto faise un voto a San Roque por libera-la vila da peste na Idade Media.\nEconom\u00eda.\n\u00c9 unha vila eminentemente agr\u00edcola con 1630 Ha de terreo cultivable e tam\u00e9n gandeira cunha explotaci\u00f3n de bovino de leite e outra de ovino.\nTam\u00e9n ten unha casa rural chamada \"El Braserillo\"."}
{"id": "81297", "revid": "98629", "url": "https://gl.wikipedia.org/wiki?curid=81297", "title": "Tobi", "text": "Tobi (\u30c8\u30d3) \u00e9 un personaxe do manga e anime \"Naruto\". \u00c9 membro da Organizaci\u00f3n Akatsuki, o de m\u00e1is recente entrada, trala morte de Sasori ao cal substit\u00fae. Inicialmente foi subordinado de Zetsu, e cando entrou en Akatsuki formou equipo con Deidara. Leva o que foi o anel de Sasori, \u7389 (a virxe), no polgar esquerdo.\nDescrici\u00f3n.\nTobi ten o pelo negro e unha m\u00e1scara laranxa cun dese\u00f1o en espiral que lle cobre a face por completo. O centro da espiral sit\u00faase sobre o lugar do ollo dereito, no cal se ve que pos\u00fae o Sharingan. Non leva ning\u00fan protector vis\u00edbel, as\u00ed que non se pode identificar a Aldea Oculta da que prov\u00e9n, a\u00ednda que ao posu\u00edr o D\u014djutsu do clan Uchiha parece que \u00e9 da vila de Konoha.\nAo principio ten un car\u00e1cter at\u00edpico: \u00e9 bromista, berra moito, e \u00e9 pouco serio para ser un membro de Akatsuki, onde os demais son perigosos criminais e renegados, a\u00ednda que durante unha pelexa con Deidara, Pain di que non se enfronte a el ou ver\u00e1 o verdadeiro poder de Tobi. Non se sabe nada do seu pasado antes do seu ingreso na organizaci\u00f3n, nin sequera do seu per\u00edodo como axente de Zetsu.\nA pesar de estar sempre de regueifa con Deidara polos seus mal elixidos comentarios, resp\u00e9ctao, como demostra ao falar con el. Malia ameazalo de morte e, ata atacalo coa arxila explosiva nalgunha que outra ocasi\u00f3n, Deidara pediu desculpas a Tobi por inmolarse, o que demostra certo respecto por el. A Kisame tam\u00e9n lle cae ben por que segundo as s\u00faas palabras \"era o \u00fanico que ti\u00f1a a habilidade de alegrar unha organizaci\u00f3n melanc\u00f3lica e aburrida\".\nPor\u00e9n esta s\u00f3 \u00e9 unha parte da personalidade de Tobi, m\u00e1is tarde desc\u00f3brese probabelmente como o L\u00edder de Akatsuki, tendo unha personalidade seria, cunha gran capacidade de oratoria e cunha grande intelixencia.\nHistoria.\nSegunda Parte.\nO secuestro de Gaara.\nRealiza a s\u00faa primeira aparici\u00f3n no cap\u00edtulo 280 do manga trala batalla de Konoha contra Akatsuki na Aldea da Area. Cando Zetsu e el, en calidade de subordinado, van buscar o corpo de Sasori, para recuperar o seu anel. El \u00e9 quen atopa a xoia e apr\u00f3pialla, dicindo que agora que quedou un oco pode entrar en Akatsuki. Unha das metades de Zetsu oponse, pero a outra, a branca, ap\u00f3iao nisto. Finalmente substit\u00fae a Sasori. Atopou tam\u00e9n o brazo dereito de Deidara, mais o Akatsuki apareceu para recollelo antes de que Tobi puidese facer nada.\nA nova parella Akatsuki: Tobi e Deidara.\nLogo disto, pasou a ser o compa\u00f1eiro de Deidara, con quen tivo que capturar a \"Sanbi\", o Bij\u016b de tres colas. Do combate s\u00f3 se ve como o monstro persegue a Tobi, e como Deidara fai estoupar un dos seus animais de arxila xunto a el para debilitalo. Trala vitoria do equipo, Tobi afirma que o conseguiron grazas ao seu \"poderoso jutsu\" non mostrado, a\u00ednda que o seu compa\u00f1eiro discrepa disto xa que Sanbi non posu\u00eda a ning\u00fan jinch\u016briki que o fixese realmente perigoso para eles.\nSasuke contra Deidara.\nTrala derrota de Orochimaru a mans de Sasuke Uchiha, o seu irm\u00e1n m\u00e1is vello Itachi Uchiha perf\u00edlase como o seguinte obxectivo do Uchiha e o seu equipo Hebi, as\u00ed pois Akatsuki ponse en estado de alerta, Deidara e Tobi logran atopar a Sasuke antes que ningu\u00e9n e estabelecen batalla con el. Nun primeiro momento ag\u00f3chase del polo medo que lle provocou a mirada de Sasuke ao comparar o seu parecido co de Itachi e ao comezar un combate recibe unha estocada do Chokuto de Sasuke grazas ao seu Sunshin Jutsu, pero o estra\u00f1o Akatsuki lev\u00e1ntase indemne. Deidara toma a iniciativa do combate co seu C1 pero Sasuke logra volver a s\u00faa estratexia contra el e facelo retroceder.\nCando Deidara se ve forzado a usar o seu C2, Tobi enc\u00e1rgase de colocar minas baixo o chan (co que parece) un jutsu do tipo Doton (como o que usa Kakashi para agocharse baixo a terra). Ap\u00f3s iso mantense \u00e1 marxe da pelexa mentres Deidara e Sasuke combaten. Cando o seu compa\u00f1eiro resulta derrotado polo Uchiha a pesar de usar o seu C4 e suicidarse, Tobi at\u00f3pase no radio da explosi\u00f3n (2 quil\u00f3metros) e o propio Pain d\u00e1o por morto cando informa ao resto da organizaci\u00f3n da derrota de Deidara, Kisame conta del que ti\u00f1a a habilidade de alegrar unha organizaci\u00f3n tan escura como \u00e9 Akatsuki.\nJiraiya contra Pein.\nCon todo, o propio Tobi pres\u00e9ntase m\u00e1is tarde mostrando ante Konan e o l\u00edder de Akatsuki, e como se fose o l\u00edder da Organizaci\u00f3n, e cun car\u00e1cter moi distinto ao que nos ti\u00f1a acostumado. As\u00ed pois ordena a Pain e a s\u00faa compa\u00f1eira a caza do Ky\u016bbi. E o propio Tobi sorprendentemente autodef\u00ednese como Madara Uchiha. M\u00e1is tarde v\u00e9molo sentado no \"Val da Fin\" cando Jiraiya fala sobre o fundador do clan Uchiha e como sospeita da s\u00faa responsabilidade no ataque de Ky\u016bbi a Konoha xusto antes de iniciar o seu combate.\nItachi contra Sasuke.\nO equipo de Konoha at\u00f3pase con Tobi cando tratan de seguir a Sasuke (que partiu ao seu enfrontamento co seu irm\u00e1n Itachi). Naruto tenta derrotalo rapidamente co seu Rasengan, pero os seus jutsus e ataques non fan efecto en Tobi, que toma a dianteira do breve combate e se burla del.\nAs formaci\u00f3ns de ataque de Konoha non serven contra Tobi, que parece poder facer desaparecer o seu corpo a vontade, Shino Aburame logra situalo e alcanzalo co seu Hijutsu Mushidama e drenarlle o seu chakra, cando parece atrapado desaparece (segundo Kakashi usando un jutsu espazo-temporal, como o de Minato Namikaze). Zetsu chega para informar da morte de Itachi e a vitoria de Sasuke, Tobi de s\u00fapeto cambia do seu car\u00e1cter burl\u00f3n de sempre a serio e admite que previra iso, e disponse a marchar, nese intre o seu sharingan cr\u00fazase co de Kakashi...\nA revelaci\u00f3n de Madara: a verdade sobre os Uchiha.\nTobi abandona o lugar xunto a Zetsu, mentres Kakashi e os demais atopan o lugar do combate entre Itachi e Sasuke. Tobi, e pouco despois Zetsu, chegan ao lugar. O l\u00edder da organizaci\u00f3n sost\u00e9n que logo se relaxar\u00e1 co lembrado por Zetsu verbo do combate e ord\u00e9nalle ao estra\u00f1o membro de Akatsuki levar o cad\u00e1ver de Itachi mentres el vai co malferido Sasuke. Nunha gorida cavernosa, Tobi apl\u00edcalle primeiros auxilios ao mozo Uchiha, cando este se esperta rec\u00f3rdalle a s\u00faa pelexa con Deidara a\u00ednda que rexeita ser o seu inimigo. Tras isto disponse a revelarlle a verdade sobre o seu irm\u00e1n Itachi, ante a desconfianza de Sasuke, Tobi descobre o seu sharingan, e un estupefacto Sasuke activa o seu no ollo esquerdo.\nAnte o sharingan de Tobi, Sasuke transforma inconscientemente o seu propio no mangeky\u014d sharingan de Itachi, e libera o Amaterasu sobre Tobi. A pesar disto o Akatsuki emerxe intacto e afirma que Itachi sempre o ameazaba, ata ap\u00f3s morto, tras o cal explica que o maior dos Uchiha lle deixou a Sasuke as s\u00faas t\u00e9cnicas oculares para protexelo. Ante a incredulidade e confusi\u00f3n de Sasuke, Tobi rev\u00e9lase a si mesmo como Madara Uchiha e disponse a explicarlle o modo de vida do seu irm\u00e1n m\u00e1is vello a Sasuke, xa que sempre quixo protexer o mundo ninja, a Aldea Oculta de Konoha e sobre todo ao seu irm\u00e1n m\u00e1is novo. Sasuke perde os papeis ante isto e acaba por desmaiarse, polo que Tobi se ve forzado a atalo e unha vez acougado disponse a contarlle a verdade sobre Itachi, unha verdade que s\u00f3 o falecido Hiruzen Sarutobi (o Sandaime Hokage), Danz\u014d e os dous conselleiros de Konoha co\u00f1ecen, Sasuke non cre que algu\u00e9n que asasinou a todo o seu clan puidese protexelo e Tobi confirma que o fixo seguindo ordes de Konoha. Tobi rev\u00e9lalle que moitos anos atr\u00e1s entre os belicosos clans ninja o poder o era todo, e que para atinxir o m\u00e1ximo poder asasinou o seu amigo e mailo seu irm\u00e1n, tras facerse co control do clan sobreveu un enfrontamento continuo co clan Senju e o seu l\u00edder, o que posteriormente ser\u00eda Shodaime, chamado Hashirama Senju.\n\u00c1mbolos clans rivais loitaron ata a extenuaci\u00f3n, mais os Senju ofreceron unha tregua, a pesar de que Madara se opuxo, o clan Uchiha aceptouno e creouse a aldea de Konoha, con Hashirama como l\u00edder. Madara temeu que este se volvese contra o seu clan e enfrontouse a Shodaime, pero ata o seu propio clan o acusou de codicioso e ata lle recriminou que lle quitase os ollos ao seu irm\u00e1n. Madara abandonou a aldea e enfrontouse a Shodaime, perdendo o enfrontamento e sendo dado por morto. Tobirama Senju (Nidaime) deulles a potestade policial aos Uchiha para mantelos so vixilancia e co tempo alg\u00fans disidentes xurdiron entre os Uchiha, co ataque de Ky\u016bbi \u00e1 aldea, Danzou e os conselleiros culparon os Uchiha e marxin\u00e1ronos a pesar de que o Sandaime se opuxo. Os Uchiha planearon un Golpe de estado sobre a aldea, pero Konoha infiltrou un esp\u00eda entre os Uchiha, Itachi Uchiha.\nInicialmente Itachi era un esp\u00eda dos Uchiha en ANBU comandado polo l\u00edder do clan: Fugaku Uchiha as\u00ed e todo Itachi, que vivira a Terceira Guerra Ninja con s\u00f3 4 anos, comprend\u00eda a inestabilidade que traer\u00eda un Golpe de estado, traizoou ao seu clan, convert\u00e9ndose nun dobre esp\u00eda, cousa que culmina coa orde de asasinar a todo o seu clan para eliminar calquera risco. Itachi decatouse de que Madara Uchiha segu\u00eda vivo, infiltrado nos ANBU e disposto a causar unha guerra, ofreceulle acabar co clan coa condici\u00f3n de que abandonase as s\u00faas pretensi\u00f3ns sobre Konoha, malia o intento de acordo de Sandaime, a orde foi executada. Por\u00e9n, Itachi foi incapaz de matar o seu propio irm\u00e1n, ameazou a Danzou con descubrir o complot se Sasuke fose danado e fixo prometer a Hiruzen Sarutobi que non lle contar\u00eda a verdade; as\u00ed Itachi empuxou o seu irm\u00e1n a unha vida de c\u00f3lera e odio co fin de facelo forte e morrer \u00e1s s\u00faas propias mans un d\u00eda, para facelo merecedor dun novo poder, a confianza de Sasuke cr\u00e9base ante esta revelaci\u00f3n e non d\u00e1 creto ao contado por Tobi. Sasuke replica aludindo ao seu combate, no que Itachi usou o seu mangeky\u014d sharingan, Tobi explica que iso foi un plan para forzalo ata o l\u00edmite e poder liberalo do selo maldito e de Orochimaru, tam\u00e9n lle preveu de Madara e outorgoulle o seu Amaterasu para que non crese a s\u00faa historia. Itachi uniuse a Akatsuki para poder defender Konoha desde dentro, trala morte de Sandaime apareceu como aviso cara a Danzou e os conselleiros e finalmente alargou a s\u00faa vida medic\u00e1ndose, loitando contra unha enfermidade terminal que o consum\u00eda para poder morrer ante Sasuke e legarlle a honra de vingar os Uchiha.\nPosteriormente, un Sasuke xa recuperado ante unha praia, chora ao lembrar as derradeiras palabras do seu irm\u00e1n, e ante o equipo \"Hebi\" e o propio Tobi, proclama que a partir de agora o seu equipo se chamar\u00e1 \"Taka\" (falc\u00f3n) e mentres amosa os seus novos ollos d\u00e1 a co\u00f1ecer o seu obxectivo: destru\u00edr Konoha. Pouco despois, Tobi aparece ante Sasuke nunhas ru\u00ednas mentres este recorda a marcha de Itachi da aldea para preguntarlle se tomar\u00e1 os ollos do seu irm\u00e1n, ao que Sasuke responde negativamente, xa que planea labrarse o seu propio cami\u00f1o.\nLogo vese a Tobi falando con Kisame Hoshikage, dille que lamenta telo enganado e qu\u00edtase a m\u00e1scara ensinando o seu verdadeiro rostro, Kisame reco\u00f1\u00e9ceo como o Mizukage e dille que se ser\u00e1 m\u00e1is doado para el facer o seu traballo, sabendo que el est\u00e1 ao mando, ch\u00e1mao Madara, revelando que este tam\u00e9n \u00e9 o Mizukage. Tras isto, procede a declarar oficial a uni\u00f3n entre \"Taka\" e Akatsuki, na cal explica que son os bijuus, declarando que Shodaime posu\u00eda varios deles, os cales repartiu logo de que comezasen os tratados de paz e agora Akatsuki pos\u00fae sete, os cales pon a disposici\u00f3n de Sasuke e o seu grupo, con tal de que cazen ao bij\u016b restante (sen contar ao Ky\u016bbi, do cal se ocupan eles). Pouco despois de dar por terminada a reuni\u00f3n v\u00e9molo falando con Zetsu, dicindo que xa ten o cami\u00f1o libre para atacar a Konoha e (sobre todo) o poder sobre Sasuke.\nIdentidade real.\nNo cap\u00edtulo 364 do manga, Tobi rev\u00e9lase como a persoa que manexa Akatsuki, d\u00e1ndolle ordes a Pain (quen ata o momento se mostrou como l\u00edder), e nom\u00e9ase a si mesmo como Madara Uchiha \u00e1 vez que amosa o sharingan no seu ollo dereito. Aparece noutro cap\u00edtulo enriba da estatua de Madara Uchiha no Val do Fin, lugar onde levou a cabo a pelexa entre Naruto e Sasuke Uchiha ao final da primeira parte da serie. Pain dille a Zetsu ao final da s\u00faa pelexa con Jiraiya que Madara lle ordenou capturar o Kyubi, refer\u00edndose a Tobi.\nAl\u00e9n disto, tam\u00e9n \u00e9 reco\u00f1ecido como o Mizukage e hai moitas outras teor\u00edas de que pode ser como Obito Uchiha ou Danz\u014d."}
{"id": "81298", "revid": "2074", "url": "https://gl.wikipedia.org/wiki?curid=81298", "title": "Portable Document Format", "text": ""}
{"id": "81302", "revid": "98629", "url": "https://gl.wikipedia.org/wiki?curid=81302", "title": "Jaroslav Heyrovsk\u00fd", "text": "Jaroslav Heyrovsk\u00fd, nado en Praga o 20 de decembro de 1890 e finado na mesma cidade o 27 de marzo de 1967, foi un qu\u00edmico e inventor checo, que recibiu o Premio Nobel de Qu\u00edmica de 1959 polos seus traballos en qu\u00edmica electroanal\u00edtica.\nTraxectoria.\nNaceu na cidade de Praga, cidade que naqueles momentos formaba parte do Imperio austroh\u00fangaro pero que hoxe en d\u00eda \u00e9 a capital da Rep\u00fablica Checa. Iniciou os seus estudis de f\u00edsica, qu\u00edmica e matem\u00e1ticas na Universidade de Praga, trasland\u00e1ndose en 1910 \u00e1 Universidade de Londres, onde se licenciou en 1913 baixo a supervisi\u00f3n de William Ramsay.\nDurante a primeira guerra mundial realizou o servizo militar nun hospital militar como radi\u00f3logo e \u00e1 s\u00faa finalizaci\u00f3n realizou o doutoramento en Praga en 1918 e un m\u00e1ster posterior en Londres en 1921, ambos sobre electroqu\u00edmica.\nEn 1926 Heyrovsk\u00fd casou con Marie Koranov\u00e1, e tiveron dous fillos: Judith e Michael.\nHeyrovsk\u00fd morreu o 27 de marzo de 1967 na s\u00faa residencia de Praga, naqueles momentos capital de Checoslovaquia, e enterrouse no cemiterio Vy\u0161ehrad na s\u00faa Praga natal.\nInvestigaci\u00f3ns cient\u00edficas.\nEn 1920 foi invitado polo profesor B. Kucera a estudar as anomal\u00edas das curvas electrocapilares determinadas polo m\u00e9todo do peso da pinga de mercurio. As investigaci\u00f3ns realizadas sobre as curvas de intensidade de corrente-tensi\u00f3n permit\u00edronlle entrever moi pronto un novo e prometedor m\u00e9todo de an\u00e1lise anal\u00edtica. En 1925 deu a co\u00f1ecer un aparello autom\u00e1tico para o rexistro destas curvas, ideado en colaboraci\u00f3n co xapon\u00e9s Masuzo Shikata, ao que bautizou como polar\u00f3grafo e co cal reduc\u00edase a duraci\u00f3n de moitas an\u00e1lises electroqu\u00edmicas.\nEn 1959 foi galardoado co Premio Nobel de Qu\u00edmica \"polo descubrimento e desenvolvemento do m\u00e9todo anal\u00edtico de polarograf\u00eda\".\nReco\u00f1ecementos.\nNa s\u00faa honra bautizouse o cr\u00e1ter Heyrovsk\u00fd sobre a superficie da L\u00faa."}
{"id": "81303", "revid": "158", "url": "https://gl.wikipedia.org/wiki?curid=81303", "title": "Jaroslav Heyrovsky", "text": ""}
{"id": "81304", "revid": "98629", "url": "https://gl.wikipedia.org/wiki?curid=81304", "title": "Doboj", "text": "Doboj (en serbio: \"\u0414\u043e\u0431\u043e\u0458\") \u00e9 unha cidade e concello situado na Rep\u00fablica Serbia dentro da federaci\u00f3n de Bosnia e Hercegovina. A cidade \u00e9 un importante n\u00f3 ferroviario e al\u00ed ten a s\u00faa sede os Ferrocarr\u00eds da Rep\u00fablica Serbia e a Corporaci\u00f3n dos Ferrocarr\u00eds de Bosnia e Hercegovina. A superficie do concello \u00e9 de 691\u00a0km\u00b2 despois que tras a Guerra de Bosnia se formaran, integrados na Federaci\u00f3n de Bosnia e Hercegovina, os concellos de Doboj do Leste e Doboj do Sur de maior\u00eda musulm\u00e1 e Usora de maior\u00eda croata. \nA poboaci\u00f3n estimada do concello \u00e9 de 80.000 habitantes e da cidade de 30.000 . A composici\u00f3n \u00e9tnica variou considerablemente coa Guerra de Bosnia, actualmente a maior\u00eda da poboaci\u00f3n \u00e9 serbia con arredor do 80%, un 13% \u00e9 bosniomusulm\u00e1 e un 3% croata.\nHistoria.\nA primeira vez que se menciona a localidade de Doboj foi en 1415 pero de feito pola cantidade de obxectos atopados en escavaci\u00f3ns arqueol\u00f3xicas hab\u00eda xa un n\u00facleo de poboaci\u00f3n desde moito antes e a Fortaleza de Doboj data do s\u00e9culo XIII, constru\u00edda sobre unha anterior que poder\u00eda ser do s\u00e9culo X. En 1476 a fortaleza xunto coa localidade caeu baixo o Imperio Otom\u00e1n. Durante a primeira guerra mundial en Doboj estableceuse o m\u00e1is grande dos campos de concentraci\u00f3n para serbios polo que pasaron case 46.000 prisioneiros. Na segunda guerra mundial Doboj converteuse nun importante foco de resistencia dos partisanos. A cidade quedou liberada o 17 de abril de 1945"}
{"id": "81306", "revid": "127505", "url": "https://gl.wikipedia.org/wiki?curid=81306", "title": "Casa de Trast\u00e1mara", "text": "A casa de Trast\u00e1mara foi unha dinast\u00eda de reis de orixe castel\u00e1. Os seus membros reinaron na coroa de Castela (de 1369 at\u00e9 1504), en Arag\u00f3n (de 1412 at\u00e9 1516), en Navarra (de 1425 at\u00e9 1479), e en N\u00e1poles (de 1458 at\u00e9 1501).\nA casa colle o seu nome do condado de Trast\u00e1mara, no noroeste de Galiza, t\u00edtulo que ti\u00f1a antes o rei Henrique II de Castela.\nA casa de Trast\u00e1mara reinou en Arag\u00f3n polo Compromiso de Caspe (1412) e substitu\u00edu a casa de Arag\u00f3n despois da morte de Marti\u00f1o I o Humano cando houbo un per\u00edodo de interregno onde se puido chegar a unha guerra civil.\nA derradeira ra\u00ed\u00f1a desta casa en gobernar na coroa de Castela foi a ra\u00ed\u00f1a Xoana I \"a Tola\", que polo seu matrimonio con Filipe I e a trav\u00e9s do fillo dos dous, Carlos I, deu paso ao goberno dos reinos da coroa de Castela e Arag\u00f3n por reis da casa de Habsburgo."}
{"id": "81307", "revid": "2269", "url": "https://gl.wikipedia.org/wiki?curid=81307", "title": "Dinast\u00eda de Trast\u00e1mara", "text": ""}
{"id": "81308", "revid": "2269", "url": "https://gl.wikipedia.org/wiki?curid=81308", "title": "Dinast\u00eda Trast\u00e1mara", "text": ""}
{"id": "81309", "revid": "56817", "url": "https://gl.wikipedia.org/wiki?curid=81309", "title": "Helicotrema", "text": "A helicotrema \u00e9 un orificio que se atopa no interior da c\u00f3clea, en concreto no v\u00e9rtice a partir do cal comenza a desenvolverse en espiral e onde confl\u00faen a \"scala tympani\" e a \"scala media\". A s\u00faa funci\u00f3n \u00e9 permitir que as vibraci\u00f3ns da fiestra oval se transmitan ao interior da c\u00f3clea a movan a linfa, que \u00e1 s\u00faa vez fai vibrar as membranas que a forman, a membrana basilar e a membrana de Reissner. \u00c9 a \u00e1rea que mellor detecta os sons de baixa frecuencia."}
{"id": "81314", "revid": "880", "url": "https://gl.wikipedia.org/wiki?curid=81314", "title": "Movemento parab\u00f3lico", "text": ""}
{"id": "81315", "revid": "880", "url": "https://gl.wikipedia.org/wiki?curid=81315", "title": "Funci\u00f3n matem\u00e1tica", "text": ""}
{"id": "81316", "revid": "85894", "url": "https://gl.wikipedia.org/wiki?curid=81316", "title": "Manuel Prado L\u00f3pez", "text": "Manuel Prado L\u00f3pez, nado en Bobor\u00e1s o 5 de xu\u00f1o de 1958, \u00e9 un pol\u00edtico galego do Partido Popular de Galicia (PPdeG).\nTraxectoria.\nMestre de Formaci\u00f3n Profesional. Accedeu \u00e1 alcald\u00eda de Beariz tras as elecci\u00f3ns municipais de 1983, \u00f3 presentarse coa Coalici\u00f3n Popular. Nesa lexislatura acadou cinco concelleiros, o que lle deu a maior\u00eda absoluta, que repetiu en 1987 coa coalici\u00f3n AP-CdeG, coa particularidade de obter todos os concelleiros en xogo, acontecemento que logrou nos sucesivos comicios ata a actualidade. En 1990 ocupou o escano de Vitorino N\u00fa\u00f1ez no Congreso dos Deputados. En 1996 e 2000 foi elixido membro do Senado pola provincia de Ourense. Tam\u00e9n \u00e9 vogal da directiva provincial do PPdeG de Ourense\nTam\u00e9n foi presidente da Mancomunidade de Municipios do Carballi\u00f1o e vogal na Fundaci\u00f3n Terras de Beariz."}
{"id": "81317", "revid": "1131", "url": "https://gl.wikipedia.org/wiki?curid=81317", "title": "Mondrag\u00f3n, Guip\u00fascoa", "text": "Mondrag\u00f3n (en , en e no dialecto local \"Mondragoe\"; oficialmente \"Arrasate/Mondrag\u00f3n\") \u00e9 un concello de Guip\u00fascoa, o m\u00e1is poboado da comarca de Debagoiena, no Pa\u00eds Vasco, con 22.116 habitantes, que ocupan unha \u00e1rea de 30,8\u00a0km\u00b2.\nEconom\u00eda.\n\u00c9 co\u00f1ecido pola s\u00faa activitade cooperativa, que orixinou a creaci\u00f3n de empresas como Euskadiko Kutxa/Caja Laboral, Eroski, Fagor, Universidade de Mondrag\u00f3n etc. Todas estas cooperativas forman parte de Mondrag\u00f3n Corporaci\u00f3n Cooperativa (MCC). Moitos habitantes de Arrasate e da comarca, e a\u00ednda de todo o Pa\u00eds Vasco, traballan en diferentes empresas desta cooperativa.\nXeograf\u00eda.\nArrasate est\u00e1 situado no suroeste do territorio de Guip\u00fascoa, no l\u00edmite coas provincias de \u00c1raba e Biscaia. O municipio est\u00e1 nun val, arrodeado de monta\u00f1as, entre as que c\u00f3mpre destacar o Udalatx (1.117 m), e con menor elevaci\u00f3n o Murugain (778 m) e o Kurtzetxiki (532 m).\nO concello limita o norte con Elorrio (Biscaia) e Bergara, ao sur con Aretxabaleta, ao leste con O\u00f1ati e ao oeste con Aramaio (\u00c1raba)."}
{"id": "81319", "revid": "2269", "url": "https://gl.wikipedia.org/wiki?curid=81319", "title": "Galaico-portugu\u00e9s", "text": ""}
{"id": "81320", "revid": "54334", "url": "https://gl.wikipedia.org/wiki?curid=81320", "title": "Pedro Amigo", "text": "Pedro Amigo de Sevilha ou Pedr'Amigo foi un trobador galego, activo durante a segunda metade do s\u00e9culo XIII na Corte do rei castel\u00e1n Afonso X \"O Sabio\", en Sevilla.\nTraxectoria.\nCrese que era natural de Betanzos, estando rexistrada a s\u00faa condici\u00f3n de can\u00f3nico nas catedrais de Oviedo e Salamanca. O \u00faltimo documento no que aparece citado \u00e9 de 1308, polo que se cre que falecese nesa \u00e9poca. Compuxo trinta e seis cantigas que figuran no Cancioneiro da Ajuda, o Cancioneiro Colocci-Brancuti e no Cancioneiro da Biblioteca Vaticana. Neles at\u00f3panse catro cantigas de amor, 10 cantigas de amigo, 18 cantigas de escarnio, tres tenz\u00f3ns e unha pastorela."}
{"id": "81321", "revid": "5863", "url": "https://gl.wikipedia.org/wiki?curid=81321", "title": "Fernando IV de Le\u00f3n e Castela", "text": "Fernando IV de Borgo\u00f1a, \"o Emprazado\", nado en Alc\u00e1zar de San Juan en 1285 e finado en Xa\u00e9n en 1312, foi rei de Castela e de Le\u00f3n desde 1295 ata a s\u00faa morte. Era fillo de Sancho IV o Bravo e de Mar\u00eda de Molina, neto de Afonso X o Sabio.\n\u00d3 final do seu reinado ostentaba os t\u00edtulos de Rei de Castela, Toledo, Le\u00f3n, Galiza, Sevilla, C\u00f3rdoba, Murcia, Xa\u00e9n e o Algarve.\nCasou con Constanza de Portugal, filla de Din\u00eds de Portugal, coa que tivo dous fillos:\nTraxectoria.\nRexencia.\nTi\u00f1a nove anos cando morreu o seu pai, polo que asumiu a rexencia e titor\u00eda a s\u00faa nai, Mar\u00eda de Molina, ata que o rei acadou a maior\u00eda de idade en 1301. Fernando fora xa proclamado rei en Toledo en 1295, con numerosa representaci\u00f3n dos tres brazos pol\u00edticos de Le\u00f3n e de Castela, mais este acto non foi sen\u00f3n o comezo duns anos turbulentos en que non cesaron as intrigas e as loitas polo poder por parte da nobreza e dos reis de Arag\u00f3n, Portugal e Francia.\nFoi un reinado azaroso e dif\u00edcil. Durante catorce anos desatouse unha grande anarqu\u00eda contra a que loitou con bastante tino a ra\u00ed\u00f1a rexente, muller moi sabia e de grande intelixencia e dominio pol\u00edtico. Mar\u00eda de Molina puido conter bastantes desaforos e conseguiu manter no trono o seu fillo Fernando. As loitas internas e rivalidades vi\u00f1an como unha herdanza do reinado anterior. De novo sa\u00edron \u00e1 luz as pretensi\u00f3ns do infante Juan, Se\u00f1or de Valencia de Campos (t\u00edo do novo rei, que fora inimigo ac\u00e9rrimo do seu propio irm\u00e1n Sancho IV) e as do primox\u00e9nito de la Cerda, o fillo de Fernando de la Cerda (neto, xa que logo, de Afonso X o Sabio), e por tanto, curm\u00e1n do rei Fernando IV. Estes dous inimigos souberon aliarse co rei de Portugal, Afonso IV \"o Bravo\", co de Arag\u00f3n, Xaime II \"o Xusto\" e co de Francia, Filipe IV \"o Fermoso\", que era se\u00f1or de Navarra e que quixo aproveitar as loitas e desavinzas para alargar os seus dominios, prop\u00f3sito que non dar\u00eda conseguido.\nOs nobres levant\u00e1banse contra o rei e ped\u00edan novas merc\u00e9s en troques de lealdade, mais unha vez obtidas, volv\u00edan \u00f3s seus feudos para maquinaren novas sublevaci\u00f3ns. Pouco e pouco, e grazas \u00f3 gran prestixio que ti\u00f1a pola s\u00faa pericia en asuntos pol\u00edticos, Mar\u00eda de Molina foi conseguindo desarmar estes nobres sublevados. Mesmo o infante Xo\u00e1n chegou a prestar obediencia \u00f3 rei, e o rei de Portugal acalentou os seus \u00e1nimos belicosos. Mar\u00eda de Molina loitou con t\u00f3dalas s\u00faas armas por manter en paz o trono e poderllo entregar \u00f3 seu fillo en condici\u00f3ns bastante favorables, se ben os historiadores contan que cando Fernando IV acadou a maior\u00eda de idade se mostrou ingrato coa s\u00faa nai e incluso lle pediu contas do investimento dos fondos p\u00fablicos, fondos que se empregaran en boa parte para manter a paz. A ra\u00ed\u00f1a nai soubo afrontar con enteireza e dignidade a situaci\u00f3n de humillaci\u00f3n en que a pu\u00f1a o fillo, e presentou dilixentemente as contas, que reflect\u00edan como ela mesmo contribu\u00edra ao erario con di\u00f1eiro propio. Tam\u00e9n presentou as xoias de Sancho IV, intactas, e mais as s\u00faas propias, a requirimento do seu fillo.\nReinado.\nUnha das decisi\u00f3ns importantes do novo rei foi o acordo de fronteiras co rei de Arag\u00f3n en 1304, chamado Sentenza Arbitral de Torrellas: o l\u00edmite para Castela estableceuse na marxe dereita do r\u00edo Segura, inclu\u00edndo a cidade de Murcia. Foi un convenio pouco favorable para Castela. Despois quixo aplacar as pretensi\u00f3ns do seu curm\u00e1n Alfonso de la Cerda, para o que mandou que se lle concedesen moitas vilas e lugares. A paz durou pouco, pois o outro rival, o seu t\u00edo o infante Juan, rebelouse de novo, a\u00ednda que finalmente Mar\u00eda de Molina conseguiu facer fracasar o intento.\nUniuse cos reis de Arag\u00f3n e Portugal para a conquista de Granada, pero este intento foi un fracaso. Si tivo \u00e9xito na conquista de Xibraltar, onde entrou triunfante en agosto de 1305.\nFernando IV ti\u00f1a na mente atacar e conquistar Alxeciras, que era unha praza moi importante, pero lle sorprendeu a morte na preparaci\u00f3n desta empresa en Xa\u00e9n. Unha lenda sobre a s\u00faa morte fala da maldici\u00f3n dos irm\u00e1ns Carvajales, inimigos do monarca.\nA lenda conta que Fernando IV sent\u00eda un grande odio por estes dous rivais, Juan e Pedro Alfonso de Carvajal. Pediu \u00f3 seu favorito Juan Alfonso de Benavides que os asasinase. Houbo unha loita en lex\u00edtima defensa, pero como no altercado morreu o nobre favorito do rei, este mandou prender \u00f3s irm\u00e1ns, que foron achados e detidos na feira de Medina del Campo (Valladolid), cando compraban os arreos para os seus cabalos. O castigo consistiu en encerralos nunha gaiola no castelo de Martos (preto de Xa\u00e9n), e guindalos \u00f3s poucos d\u00edas polo precipicio. Os irm\u00e1ns Carvajal declar\u00e1ranse inocentes, pois a morte do nobre fora en defensa propia e non por asasinato, as\u00ed que no momento antes de morrer \"emprazaron\" \u00f3 rei a unha morte segura cando pasase un mes, no caso de seren realmente inocentes, (xu\u00edzo de Deus). O rei morreu \u00f3 mes xusto da execuci\u00f3n, por iso foi co\u00f1ecido como \"o Emprazado\"."}
{"id": "81323", "revid": "56817", "url": "https://gl.wikipedia.org/wiki?curid=81323", "title": "Membrana de Reissner", "text": "A membrana de Reissner ou membrana vestibular \u00e9 unha membrana situada dentro da c\u00f3clea, no o\u00eddo interno. Separa a \"scala media\" da \"scala vestibuli\" e xunto coa membrana basilar crea un compartimento dentro da c\u00f3clea que cont\u00e9n endolinfa, a cal \u00e9 importante para o \u00f3rgano de Corti funcionar. A s\u00faa funci\u00f3n principal \u00e9 separar a perilinfa e a endolinfa pero permitindo que os nutrientes pasen da perilinfa \u00e1 endolinfa do labirinto membranoso. A membrana debe o seu nome ao anatomista alem\u00e1n Ernst Reissner (1824-1878)."}
{"id": "81325", "revid": "880", "url": "https://gl.wikipedia.org/wiki?curid=81325", "title": "Membrana vestibular", "text": ""}
{"id": "81327", "revid": "98629", "url": "https://gl.wikipedia.org/wiki?curid=81327", "title": "Mikhail Botvinnik", "text": "Mikhail Moiseevich Botvinnik (en ruso, \u041c\u0438\u0445\u0430\u0438\u043b \u041c\u043e\u0438\u0441\u0435\u0435\u0432\u0438\u0447 \u0411\u043e\u0442\u0432\u0438\u043d\u043d\u0438\u043a), nado en Repino (Leningrado) o 17 de agosto de 1911 e finado o 5 de maio de 1995, foi un Gran Mestre Internacional e Campi\u00f3n do Mundo de xadrez ruso.\nTraxectoria.\nComezou a ser co\u00f1ecido ao derrotar ao campi\u00f3n mundial Jos\u00e9 Ra\u00fal Capablanca nunha exhibici\u00f3n de partidas simult\u00e1neas. Progresou rapidamente e aos 20 anos, en 1931, cando xa era un Mestre Sovi\u00e9tico, ga\u00f1ou o seu primeiro campionato da URSS. Volveu logralo en 1933, 1939, 1941, 1945 e 1952. Obtivo un diploma universitario de Enxe\u00f1er\u00eda. As s\u00faas grandes habilidades anal\u00edticas convert\u00e9rono nun dos primeiros estrategos a grande escala do xadrez debido \u00e1 s\u00faa enorme capacidade para estudar e planificar partidas.\nAos 24 anos de idade, Botv\u00ednnik atop\u00e1base na elite mundial do xadrez, ga\u00f1ando os m\u00e1is importantes torneos da \u00e9poca. Foi vencedor, xunto con Salgo Flohr, en Moscova en 1935, por diante de Emanuel Lasker e Capablanca. Ga\u00f1ou tam\u00e9n, xunto con Capablanca, en Nottingham en 1936, e empatou no terceiro posto, tr\u00e1s Reuben Fine e Paul Keres, no prestixioso torneo AVRO de 1938, onde competiron os 8 xogadores m\u00e1is fortes do momento.\nBotvinnik continuou cos seus \u00e9xitos e en 1948 ga\u00f1ou o t\u00edtulo mundial, que quedara vacante tras a morte de Alexander Alekhine, cando ga\u00f1ou o torneo da Haia/Moscova. Defendeu con \u00e9xito o seu t\u00edtulo en 1951 e 1954 ante David Bronstein e Vasili Smyslov, tras empatar ambos os matches 12-12. Perdeu ante Smyslov en 1957 por 12.5-10.5, pero no match de desquite en 1958 imp\u00faxose por 12.5-11.5. Ante Mikhail Tal repetiuse a historia: caeu en 1960 (12.5-8.5) s\u00f3 para recuperarse en 1961 (13-8). Volveu caer en 1963, esta vez ante Tigran Petrosian, pero este foi o fin do seu reinado, dado que a FIDE abolira o dereito a un match de desquite.\nO seu estilo era eminentemente posicional, e a iso engadiu unha sorprendente dedicaci\u00f3n e estudo. Todo isto contribu\u00edu \u00e1 s\u00faa longa permanencia no m\u00e1ximo nivel. Desde 1960 Mikhail Botvinnik foi retir\u00e1ndose do xogo competitivo, dedic\u00e1ndose ao desenvolvemento de programas de xadrez para ordenador e para cooperar no desenvolvemento de xogadores novos. Os campi\u00f3ns mundiais Anatoly Karpov e Garry Kasparov foron dous dos moitos alumnos da s\u00faa escola."}
{"id": "81328", "revid": "1987", "url": "https://gl.wikipedia.org/wiki?curid=81328", "title": "Mija\u00edl Botv\u00ednnik", "text": ""}
{"id": "81329", "revid": "89787", "url": "https://gl.wikipedia.org/wiki?curid=81329", "title": "Fluorescencia", "text": "A fluorescencia \u00e9 a propiedade dunha substancia para emitir luz cando se exp\u00f3n a radiaci\u00f3ns do tipo ultravioleta, raios cat\u00f3dicos ou raios X. As radiaci\u00f3ns absorbidas (invis\u00edbeis para o ollo humano), son transformadas en luz vis\u00edbel, \u00e9 dicir, dunha lonxitude de onda maior \u00e1 incidente.\nNo proceso, unha mol\u00e9cula absorbe un fot\u00f3n de alta enerx\u00eda, o cal \u00e9 emitido como un fot\u00f3n de baixa enerx\u00eda (maior lonxitude de onda). A diferenza de enerx\u00eda entre a absorci\u00f3n e a emisi\u00f3n, \u00e9 disipada como calor (vibraci\u00f3ns moleculares). Todo o proceso \u00e9 moi curto (millon\u00e9simas de segundo) e este tempo \u00e9 a principal diferenza co outro co\u00f1ecido fen\u00f3meno luminoso, a fosforescencia.\nAs substancias que producen este tipo de radiaci\u00f3n denom\u00ednanse fluoritas, mentres que o fen\u00f3meno en si mesmo, d\u00e9bese \u00e1 presenza de materia org\u00e1nica ou de i\u00f3ns de terras raras.\nPor\u00e9n, nunha mostra de minerais que pos\u00faen propiedades fluorescentes, non todos eles, incluso os que se extraeron dun mesmo lugar, presentan a caracter\u00edstica luminiscencia. Por outra banda existe unha ampla variedade de cores, dependendo da lonxitude de onda emitida."}
{"id": "81330", "revid": "5863", "url": "https://gl.wikipedia.org/wiki?curid=81330", "title": "Raios cat\u00f3dicos", "text": "Os raios cat\u00f3dicos son correntes de electr\u00f3ns observados en tubos de baleiro, \u00e9 dicir, os tubos de cristal que se equipan polo menos con dous el\u00e9ctrodos, un c\u00e1todo (el\u00e9ctrodo negativo) e un \u00e1nodo (el\u00e9ctrodo positivo) nunha configuraci\u00f3n co\u00f1ecida como d\u00edodo. Cando se quenta o c\u00e1todo, emite unha certa radiaci\u00f3n que viaxa cara o \u00e1nodo. Se as paredes internas de vidro detr\u00e1s do \u00e1nodo est\u00e1n cubertas cun material fosforescente, brillan intensamente. Unha capa de metal colocada entre os el\u00e9ctrodos proxecta unha sombra na capa fosforescente. Isto significa que a causa da emisi\u00f3n de luz son os raios emitidos polo c\u00e1todo \u00f3 golpea-la capa fosforescente. Os raios viaxan cara o \u00e1nodo en li\u00f1a recta, e contin\u00faan m\u00e1is al\u00f3 del durante unha certa distancia. Este fen\u00f3meno foi estudado polos f\u00edsicos a finais do s\u00e9culo XIX, outorg\u00e1ndoselle un premio Nobel a Philipp von Lenard. Os raios cat\u00f3dicos primeiramente foron producidos polos tubos de Geissler. Os tubos especiais foron desenvolvidos para o estudo destes raios por William Crookes e cham\u00f3uselles tubos de Crookes. O feito de que os raios fosen emitidos polo c\u00e1todo, \u00e9 dicir, o el\u00e9ctrodo negativo, demostrou que os electr\u00f3ns te\u00f1en carga negativa.\nOs raios cat\u00f3dicos prop\u00e1ganse en li\u00f1a recta en ausencia de influencias externas, pero son desviados polos campos el\u00e9ctricos ou magn\u00e9ticos (que poden ser producidos colocando os el\u00e9ctrodos de alto voltaxe ou im\u00e1ns fora do tubo de baleiro, o que explica o efecto dos im\u00e1ns nunha pantalla de TV). O refinamiento desta idea \u00e9 o tubo de raios cat\u00f3dicos (TRC), tam\u00e9n co\u00f1ecido coma tubo de Braun (porque foi inventado no 1897 por Ferdinand Braun). O TRC \u00e9 a chave nos sistemas de televisi\u00f3n, nos osciloscopios, e nas c\u00e1maras de televisi\u00f3n vidicon."}
{"id": "81331", "revid": "12452", "url": "https://gl.wikipedia.org/wiki?curid=81331", "title": "Jean Fr\u00e9d\u00e9ric Joliot-Curie", "text": ""}
{"id": "81334", "revid": "17467", "url": "https://gl.wikipedia.org/wiki?curid=81334", "title": "Campionato do Mundo", "text": ""}
{"id": "81335", "revid": "23204", "url": "https://gl.wikipedia.org/wiki?curid=81335", "title": "Henrique de Escocia", "text": "Henrique de Escocia ou Eanric mac Dab\u00edd, nado en 1114 e finado o 12 de xu\u00f1o de 1152, foi pr\u00edncipe de Escocia, herdeiro do Reino de Alba. Tam\u00e9n foi conde de Northumbria e de Huntingdon e Northampton.\nTraxectoria.\nHenrique era fillo de David I de Escocia e de Maud de Northumbria e sobri\u00f1o de Henrique I de Inglaterra. Casou en 1139 en Inglaterra con Ada de Warenne, filla de Guillerme II de Warenne, conde de Surrey e tiveron seis fillos:"}
{"id": "81336", "revid": "2269", "url": "https://gl.wikipedia.org/wiki?curid=81336", "title": "Dinastia de Trast\u00e1mara", "text": ""}
{"id": "81339", "revid": "880", "url": "https://gl.wikipedia.org/wiki?curid=81339", "title": "Mitolox\u00eda escandinava", "text": ""}
{"id": "81340", "revid": "98629", "url": "https://gl.wikipedia.org/wiki?curid=81340", "title": "Atol Rongrik", "text": "Rongrik (Tam\u00e9n co\u00f1ecido como Rongerik, Rongdrik ou Ro\u00f1dik) \u00e9 un atol deshabitado de 1\u00b468\u00a0km\u00b2 no Oc\u00e9ano Pac\u00edfico. Est\u00e1 formado por 17 illas rodeando unha lagoa de 144\u00a0km\u00b2. Forma parte da cadea Ralik nas Illas Marshall, atop\u00e1ndose a 200\u00a0km ao leste do atol Bikini. Estados Unidos recolocou neste atol aos habitantes do atol Bikini mentres levaba a cabo as probas nucleares. Logo de meses de fame negra e desnutrici\u00f3n foron trasladados a Kwajalein e finalmente a Kili.\nHistoria.\nRongrik foi reclamado polo Imperio Alem\u00e1n xunto co resto das Illas Marshall en 1884. Despois da primeira guerra mundial, a illa caeu baixo o Mandato do Pac\u00edfico Sur do Imperio xapon\u00e9s, a\u00ednda que a illa estaba deshabitada. Tras o final da segunda guerra mundial, quedou baixo o control dos Estados Unidos, como parte do Territorio en Fideicomiso das Illas do Pac\u00edfico ata a independencia das Illas Marshall en 1986."}
{"id": "81341", "revid": "22570", "url": "https://gl.wikipedia.org/wiki?curid=81341", "title": "Sola, Noruega", "text": "Sola \u00e9 unha cidade da Noruega situada no condado de Rogaland. A \u00e1rea metropolitana incl\u00fae tam\u00e9n os concellos de Stavanger, Randaberg e Sandnes, acadando as\u00ed unha poboaci\u00f3n de 20.000 habitantes."}
{"id": "81343", "revid": "23204", "url": "https://gl.wikipedia.org/wiki?curid=81343", "title": "Javier Irureta", "text": "Javier Iruretagoyena Amiano, nado en Ir\u00fan (Guip\u00fascoa) o 1 de abril de 1948, \u00e9 un exfutbolista e exadestrador de f\u00fatbol espa\u00f1ol. Xogaba de dianteiro e centrocampista e foi internacional coa selecci\u00f3n espa\u00f1ola.\nTraxectoria.\nComo xogador.\nXogou no Real Uni\u00f3n ata 1967, ano no que ingresou nas filas do Atl\u00e9tico de Madrid debutando en Primeira Divisi\u00f3n o 17 de decembro de 1967 nun encontro entre o Atl\u00e9tico de Madrid e a UD Las Palmas (1\u20132).\nCon este equipo ga\u00f1ou d\u00faas Ligas, un subcampionato e unha Copa do Rei. Participou na final da Copa de Europa de 1974 na que o Atl\u00e9tico de Madrid caeu derrotado diante do Bayern de M\u00fanic (4\u20130). Na tempada seguinte proclamouse campi\u00f3n da Copa Intercontinental marcando o primeiro gol do seu equipo no partido de volta diante do Independiente. No Atl\u00e9tico xogou oito tempadas disputando un total de 277 partidos oficiais.\nEn 1975 fichou polo Athletic Club, equipo no que xogou cinco tempadas disputando 170 partidos. Con este club disputou a final da Copa da UEFA de 1977 contra a Juventus, marcando un gol no partido de volta. Con todo, o t\u00edtulo foi para o equipo italiano, cun resultado global de 2\u20132 e o valor dobre dos goles visitantes. Ao remate da tempada 1979\u201380 retirouse dos terreos de xogo.\nDisputou un total de 344 partidos en Primeira Divisi\u00f3n, marcando 70 goles.\nSelecci\u00f3n nacional.\nFoi internacional coa selecci\u00f3n espa\u00f1ola en seis ocasi\u00f3ns. O seu debut como internacional foi o 23 de maio de 1972 nun partido entre Espa\u00f1a contra o Uruguai (2\u20130).\nCara o final da s\u00faa carreira como xogador, Irureta xogou un partido coa selecci\u00f3n vasca.\nComo adestrador.\nIrureta iniciouse como adestrador en 1984 cando se fixo cargo do Sestao, club no que permaneceu durante catro tempadas. En 1988 deu o salto a Primeira Divisi\u00f3n sendo contratado polo Logro\u00f1\u00e9s. O seu debut na m\u00e1xima categor\u00eda produciuse o 3 de setembro nun partido contra o Atl\u00e9tico de Madrid (1\u20130), club no que Irureta conseguira os seus maiores logros como futbolista. Na xornada 20 foi destitu\u00eddo, despois de xogar novamente contra o Atl\u00e9tico pero esta vez caer derrotado.\nEn 1989 comezou a adestrar ao Real Oviedo, equipo no que permaneceu catro tempadas, conseguindo o seu maior logro na tempada 1990\u201391, cando rematou como sexto clasificado, conseguindo unha praza para xogar a Copa da UEFA por primeira vez na historia do club. Na tempada 1993\u201394 dirixiu ao Racing de Santander, conseguindo un oitavo posto, e un ano m\u00e1is tarde adestrou ao Athletic Club, o que fora o seu derradeiro equipo como xogador. A mediados da tempada 1995\u201396 substitu\u00edu no banqui\u00f1o da Real Sociedad a Salvador Iriarte, quedando no club unha tempada m\u00e1is. En 1997 f\u00edxose cargo do Celta de Vigo, onde conseguiu un sexto posto, clasificando ao club para a Copa da UEFA.\nEn 1998 foi contratado polo Deportivo da Coru\u00f1a, club co que conseguir\u00eda os seus maiores \u00e9xitos como adestrador. Na tempada 1999\u201300 ga\u00f1ou a Liga, a primeira na historia do club, conseguindo ademais dous subcampionatos (2000\u201301 e 2001\u201302) e dous terceiros postos (2002\u201303 e 2003\u201304). Ga\u00f1ou tam\u00e9n unha Copa do Rei (2001\u201302) e d\u00faas Supercopas de Espa\u00f1a (2000 e 2002). En Europa conseguiu levar ao club \u00e1s semifinais da Liga de Campi\u00f3ns na tempada 2003\u201304 e a cuartos de final en d\u00faas ocasi\u00f3ns. Tras considerar rematado o seu traballo no Deportivo, abandonou o club ao remate da tempada 2004\u201305.\nEn 2006 f\u00edxose cargo do Real Betis, club onde non rematou a tempada sendo substitu\u00eddo por Luis Fern\u00e1ndez. O 22 de xaneiro de 2008 substitu\u00edu como adestrador a Ander Garitano no banqui\u00f1o do Real Zaragoza, pero pouco tempo despois, o 3 de marzo, dimitiu tras unha xeira de resultados negativos.\nDirixiu dende o banco 612 partidos da Primeira Divisi\u00f3n, sendo o segundo adestrador con m\u00e1is partidos da historia da competici\u00f3n, superado s\u00f3 polo seu antigo compa\u00f1eiro de equipo e tam\u00e9n adestrador seu no Atl\u00e9tico de Madrid, Luis Aragon\u00e9s.\nO 9 de xullo de 2009 aceptou o cargo de director deportivo do Athletic Club."}
{"id": "81347", "revid": "56817", "url": "https://gl.wikipedia.org/wiki?curid=81347", "title": "-966", "text": "V\u00e9xase tam\u00e9n.\nHistoria ano a ano"}
{"id": "81348", "revid": "56817", "url": "https://gl.wikipedia.org/wiki?curid=81348", "title": "-965", "text": "V\u00e9xase tam\u00e9n.\nHistoria ano a ano"}
{"id": "81349", "revid": "56817", "url": "https://gl.wikipedia.org/wiki?curid=81349", "title": "-964", "text": "V\u00e9xase tam\u00e9n.\nHistoria ano a ano"}
{"id": "81350", "revid": "56817", "url": "https://gl.wikipedia.org/wiki?curid=81350", "title": "-963", "text": "V\u00e9xase tam\u00e9n.\nHistoria ano a ano"}
{"id": "81351", "revid": "56817", "url": "https://gl.wikipedia.org/wiki?curid=81351", "title": "-962", "text": "V\u00e9xase tam\u00e9n.\nHistoria ano a ano"}
{"id": "81353", "revid": "56817", "url": "https://gl.wikipedia.org/wiki?curid=81353", "title": "-961", "text": "V\u00e9xase tam\u00e9n.\nHistoria ano a ano"}
{"id": "81354", "revid": "56817", "url": "https://gl.wikipedia.org/wiki?curid=81354", "title": "-960", "text": "V\u00e9xase tam\u00e9n.\nHistoria ano a ano"}
{"id": "81355", "revid": "1308", "url": "https://gl.wikipedia.org/wiki?curid=81355", "title": "Meronvinxios", "text": ""}
{"id": "81357", "revid": "47401", "url": "https://gl.wikipedia.org/wiki?curid=81357", "title": "Daniel arap Moi", "text": "Daniel Toroitich arap Moi, nado en Sacho o 2 de setembro de 1924 e finado en Nairobi o 4 de febreiro de 2020, foi un profesor e pol\u00edtico, presidente de Kenya entre 1978 e 2002.\nTraxectoria.\nNado en Sacho, no distrito de Baringo, provincia de Rift Valley, Daniel arap Moi foi criado pola s\u00faa mai Kimoi Chebii despois da morte do seu pai. Tras completar a educaci\u00f3n secundaria, asistiu ao Teacher Training College (colexio de formaci\u00f3n de profesores) en Kapsabet. Traballou como profesor desde 1946 ata 1955.\nMoi comezou a s\u00faa carreira pol\u00edtica en 1955, cando foi elixido Membro do Consello Lexislativo en representaci\u00f3n da provincia de Rift Valley. Xunto a Ronald Ngala, fundou a Kenya African Democratic Union (KADU, Uni\u00f3n Democr\u00e1tica Africana de Kenya) en 1960, para enfrontarse \u00e1 Kenya African National Union (KANU, Uni\u00f3n Nacional Africana de Kenya) dirixida por Jomo Kenyatta."}
{"id": "81360", "revid": "25871", "url": "https://gl.wikipedia.org/wiki?curid=81360", "title": "Don Camillo (filme de 1983)", "text": "Don Camillo \u00e9 unha pel\u00edcula de 1983, dirixida e protagonizada por Terence Hill.\n\u00c9 un remake da pel\u00edcula de 1952 dirixida por Julien Duvivier, pero ambientada na Italia dos anos 80. A historia desenv\u00f3lvese en Pomponesco.\nExiste unha versi\u00f3n m\u00e1is longa para a televisi\u00f3n, de d\u00faas horas e media.\nArgumento.\nDon Camillo \u00e9 o cura p\u00e1rroco de Pomponesco, vila que v\u00e9n de elixir un alcalde comunista. O alcalde e o cura co\u00f1\u00e9cense desde novos, e na pel\u00edcula m\u00f3stranse unha serie de disputas de todo tipo entre eles, a maior\u00eda delas solucionadas de xeitos que desagradan a Xesucristo e o bispo."}
{"id": "81376", "revid": "1822", "url": "https://gl.wikipedia.org/wiki?curid=81376", "title": "Propiedades organol\u00e9pticas", "text": ""}
{"id": "81377", "revid": "23204", "url": "https://gl.wikipedia.org/wiki?curid=81377", "title": "Reino de Alba", "text": "Co\u00f1\u00e9cese como Reino de Alba ao per\u00edodo do Reino de Escocia comprendido entre a morte de Donald II, ano 900, e a de Alexandre III en 1286 que levou \u00e1s Guerras de independencia de Escocia. Alba \u00e9 o nome en ga\u00e9lico escoc\u00e9s de Escocia e util\u00edzase precisamente por nesta \u00e9poca ser a elite gaelicofalante e m\u00e1is tarde normandoescocesa, en contraposici\u00f3n coa \u00e9poca dos Estuardo na que a elite era na s\u00faa maior parte anglofalante.\nCorte.\nNon se co\u00f1ece a estrutura da Corte escocesa antes da chegada dos normandos a Escocia. No s\u00e9culo XII os principais cargos da Corte eran:\nNo s\u00e9culo XIII, todos os oficios ag\u00e1s o de chanceler tenderon a ser hereditarios ao tempo que se crearon outros oficios, o m\u00e1is importante era o hostarius, ao cargo da garda real.\nOrixe.\nDonald II foi o primeiro que recibiu o nome de rei de Alba (\"r\u00ed Alban\"), concretamente \u00e1 s\u00faa morte no castelo de Dunnottar no ano 900. Os seus predecesores recib\u00edan o nome de reis dos pictos ou rei de Fortriu."}
{"id": "81378", "revid": "880", "url": "https://gl.wikipedia.org/wiki?curid=81378", "title": "Condestable", "text": ""}
{"id": "81381", "revid": "27155", "url": "https://gl.wikipedia.org/wiki?curid=81381", "title": "Falc\u00f3n", "text": "Un falc\u00f3n \u00e9 calquera das especies de aves rapaces do x\u00e9nero \"Falco\", como o falc\u00f3n peregrino.\nOs falc\u00f3ns te\u00f1en as \u00e1s finas, acentuadas, que lles permiten acadar velocidades extremadamente altas. Os falc\u00f3ns peregrinos son os animais m\u00e1is r\u00e1pidos do planeta, acadando velocidades en picado entre os 250\u2013400\u00a0km/h.\nO falc\u00f3n e o azor son as aves de presa m\u00e1is apreciadas na arte da cetrar\u00eda.\nEn Galicia.\nEn Galicia existen 9 especies pertencentes \u00e1 familia dos frix\u00edlidos (\"Fringillidae\"), delas, 7 p\u00f3dense atopar en Galicia durante todo o ano, 2 son invernantes no pa\u00eds e 1 a\u00f1i\u00f1a localmente."}
{"id": "81384", "revid": "56817", "url": "https://gl.wikipedia.org/wiki?curid=81384", "title": "Conde de Northumbria", "text": "Conde de Northumbria foi un t\u00edtulo nobiliario dos per\u00edodos anglodan\u00e9s, anglosax\u00f3n e do comezo do per\u00edodo anglonormando. O t\u00edtulo formouse no ano 954 ao unir o conde de Bernicia, Osulf, o seu territorio co condado de Deira, a s\u00faa dinast\u00eda retivo o t\u00edtulo ata o 1016. Tras a invasi\u00f3n de Inglaterra por Canuto II de Dinamarca e a morte en batalla do conde de Northumbria este d\u00e1lle o t\u00edtulo a Eir\u00edkr H\u00e1konarson.\nCondes.\n\"Vacante durante a Devastaci\u00f3n do Norte de Inglaterra\"\n\"Vacante ata que David I de Escocia presionou a Estevo pra concederllo a\""}
{"id": "81385", "revid": "197", "url": "https://gl.wikipedia.org/wiki?curid=81385", "title": "Jarcha", "text": ""}
{"id": "81386", "revid": "22570", "url": "https://gl.wikipedia.org/wiki?curid=81386", "title": "Conde de Huntingdon", "text": "Conde de Huntingdon \u00e9 un t\u00edtulo nobiliario que se creou varias veces en Inglaterra, non est\u00e1 asociado a ning\u00fan outro t\u00edtulo nobiliario pero o herdeiro utiliza o t\u00edtulo de cortes\u00eda inventado \"Vizconde de Hastings\" para evitar confusi\u00f3ns co t\u00edtulo bar\u00f3n de Hastings. O actual t\u00edtulo data de 1529 e pertence \u00e1 familia dos Hastings que te\u00f1en a s\u00faa residencia en Hodcott House preto de West Ilsley no Berkshire.\nA s\u00faa orixe est\u00e1 na revolta de Northumbria de 1065 contra Tostig Godwinson, o t\u00edtulo pasa ent\u00f3n a Mocar de Northumbria. A parte baixa do condado pasou a Waltheof que se converteu en conde de Huntingdon.\nNa ficci\u00f3n \u00e1s veces Robin Hood aparece como Robert, conde de Huntingdon.\nPrimeira creaci\u00f3n (1065).\nO t\u00edtulo foi confiscado."}
{"id": "81387", "revid": "197", "url": "https://gl.wikipedia.org/wiki?curid=81387", "title": "Kharcha", "text": ""}
{"id": "81388", "revid": "1131", "url": "https://gl.wikipedia.org/wiki?curid=81388", "title": "Juan Antonio Saco y Arce", "text": "Juan Antonio Saco y Arce, nado no Outeiro (Alongos, To\u00e9n) o 8 de marzo de 1835 e finado en Ourense o 14 de setembro de 1881, foi un escritor e ling\u00fcista, autor da primeira Gram\u00e1tica da lingua galega.\nTraxectoria.\nFillo de Jos\u00e9 Mar\u00eda Saco y Noguerol e de Juana Justa de Arce y Burriel, e neto de Juan Antonio Saco y Taboada e Mar\u00eda Noguerol, e de Jos\u00e9 Mar\u00eda de Arce Calder\u00f3n de la Barca e Mar\u00eda Salom\u00e9 Burriel. Fixo estudos no Seminario de Ourense, e posteriormente estudou Filosof\u00eda e Letras e Teolox\u00eda en Santiago de Compostela. Exerceu a c\u00e1tedra de lingua grega nos institutos de bacharelato de Pontevedra, Ourense, e logo de Castell\u00f3 de la Plana. No ano 1863 tomou posesi\u00f3n da praza da mesma materia no Instituto de Ourense, onde exercer\u00eda como profesor de grego e logo de Ret\u00f3rica e Po\u00e9tica.\nCoa chegada da Gloriosa Revoluci\u00f3n, Saco tivo dificultades, pois negouse a xurar a nova constituci\u00f3n, a primeira realmente democr\u00e1tica en Espa\u00f1a, feito que o levou a ser separado da s\u00faa c\u00e1tedra. Mais durante a Primeira Rep\u00fablica, en 1873, Saco foi reincorporado ao corpo de profesores do bacharelato. Morreu oito anos despois.\nObra.\nEn 1868 publicou en Lugo a primeira gram\u00e1tica da lingua galega. Certo, que catro anos antes, un a\u00ednda hoxe desco\u00f1ecido Francisco Mir\u00e1s, publicara en Santiago, o titulado \"Compendio de Gram\u00e1tica Galega-Castellana\", mais dada a s\u00faa escasa calidade e o car\u00e1cter rotundamente incompleto, mal se poder\u00eda cualificar de primeira gram\u00e1tica do galego, se non fose compasivamente.\nSaco cultivou tam\u00e9n a poes\u00eda, publicando en 1878, en Ourense, \"Poes\u00edas\", volume de algo m\u00e1is de 400 p\u00e1xinas, das que s\u00f3 nove poes\u00edas est\u00e1n redactadas en galego, e a maior\u00eda en castel\u00e1n. Seis delas son poes\u00edas de creaci\u00f3n, e tres traduci\u00f3ns do lat\u00edn; todas de car\u00e1cter relixioso. O tema resultaba novo dentro da literatura galega.\nF\u00f3ra desas d\u00faas obras, publicou un curto artigo \"Poes\u00eda gallega contempor\u00e1nea: sus defectos m\u00e1s comunes\", nun xornal ourens\u00e1n, en 1876.\nTivo un grande interese pola literatura popular, botando man dela a fin de ilustrar determinadas pasaxes da s\u00faa gram\u00e1tica galega, as\u00ed como tam\u00e9n tirou proveito dunha boa escolma de refr\u00e1ns a modo de ap\u00e9ndice. No ano 1881, o do seu pasamento, comezou a publicar alg\u00fans dos materiais que recollera baixo o t\u00edtulo de \"Literatura Popular de Galicia\", obra que ficou interrompida. Alg\u00fans dos materiais recollidos apareceron, de xeito disperso, no \"Cancionero popular gallego\" de Jos\u00e9 P\u00e9rez Ballesteros, co que debeu manter amizade, xa que de novo en 1878, prologoulle os \"Versos en dialecto gallego\". Parte do material que permanec\u00eda in\u00e9dito foi logo publicado no \"Bolet\u00edn da Comisi\u00f3n de Monumentos da Provincia de Ourense\" entre 1910 e 1929, e algo m\u00e1is no ano 1939."}
{"id": "81391", "revid": "15490", "url": "https://gl.wikipedia.org/wiki?curid=81391", "title": "Batall\u00f3n Literario", "text": "O Batall\u00f3n Literario foi unha compa\u00f1\u00eda militar formada por estudantes da Universidade de Santiago de Compostela en diversos per\u00edodos hist\u00f3ricos, sendo o m\u00e1is famoso o formado durante a francesada, para loitar contra a invasi\u00f3n francesa dirixida por Napole\u00f3n.\nO \"Batall\u00f3n Literario\" na guerra da Independencia.\nEn 1808, nunha reuni\u00f3n celebrada nos claustros da Universidade de Santiago, presidida por Rafael de Murquiz, arcebispo de Compostela, acordouse a colaboraci\u00f3n da Universidade co movemento popular a prol de liberar o pa\u00eds. Constitu\u00eduse un Batall\u00f3n cos estudantes e procedeuse a buscar algu\u00e9n con experiencia militar para dirixilo. O elixido foi Juan Ignacio de Armada, IV marqu\u00e9s de Santa Cruz de Ribadulla. Obt\u00edvose financiamento mediante achegas populares, e outras como as do propio marqu\u00e9s. Para que este puidese mandar sobre os alumnos universitarios, foi necesario facelo doutor de t\u00f3dalas facultades, t\u00edtulo concedido con car\u00e1cter hereditario. O batall\u00f3n formouse en 42 d\u00edas, d\u00e1ndoselle ordes para a s\u00faa incorporaci\u00f3n a filas, tralo acto de bendici\u00f3n da bandeira, no que tivo lugar unha arenga do arcebispo.\nEsta bandeira a\u00ednda se conserva na biblioteca da universidade: coa cor branca da bandeira hist\u00f3rica de Galiza, presenta ademais dous escudos: o do antigo Reino de Galiza, e o escudo de armas da Universidade, ambos cubertos por unha coroa real, ademais da seguinte inscrici\u00f3n:\nO Batall\u00f3n contaba cunha marcha propia de combate. No ano 1888 foi publicada por Jos\u00e9 Inzenga no ep\u00edgrafe galegos dos seu cancioneiro 'Cantos y bailes populares de Espa\u00f1a', onde aparece como \"Himno da Guerra da Independencia composto para o Batall\u00f3n de Literarios\". O himno foi pasando de gaiteiro en gaiteiro e empregado durante anos nos diferentes movementos pol\u00edticos de Galicia.\nOs soldados portaban ademais unha cinta, cun breve poema, que alud\u00eda \u00e1 uni\u00f3n entre a cultura e o mundo militar en prol da defensa nacional:&lt;/br&gt; \n\"Por rescatar a Fernando (el Rey Fernando VII) y acabar con Bonaparte uni\u00f3se Minerva a Marte\".\nO 18 de xullo de 1808 o batall\u00f3n sa\u00edu a incorporarse \u00e1s tropas do xeneral Blake, onde formaron a vangarda xunto \u00f3s voluntarios navarros. Un dos m\u00faltiples episodios recordados foi o de entrar de inc\u00f3gnito \u00e1 Coru\u00f1a a reco\u00f1ecer as bater\u00edas, malia estar tomada a cidade polo Mariscal Ney. En 1810 o xeneral Casta\u00f1os deu a orde de disoluci\u00f3n do Batall\u00f3n Literario, outorgando \u00f3s poucos sobreviventes o rango de oficiais nos corpos militares.\nO Batall\u00f3n de estudantes universitarios volveu a formarse en Compostela, de xeito ef\u00e9mero, durante a fracasada Revoluci\u00f3n galega de 1846."}
{"id": "81392", "revid": "15490", "url": "https://gl.wikipedia.org/wiki?curid=81392", "title": "Costanza de Castro", "text": "Costanza de Castro foi unha arist\u00f3crata galega de finais do s\u00e9culo XV.\nTraxectoria.\nEra filla de Pedro Pardo de Cela e de Sabela P\u00e9rez Osorio, pertencente a unha das li\u00f1axes m\u00e1is importantes do reino de Galiza. Estaba casada con don Fern\u00e1n Ares de Saavedra. Pardo de Cela, a s\u00faa filla Costanza e o seu marido apoiaban o bando de Xoana a Beltranexa contra os partidarios de Isabel de Castela. Houbo loitas entre os dous bandos. Pardo de Cela (que era \"Alcallde del ayuntamiento y su tierra y jurdi\u00e7on\") foi feito prisioneiro no seu propio castelo da Frouxeira, por traiz\u00f3n dalg\u00fans dos seus vasalos. A s\u00faa filla continuou a loita xunto co seu marido durante once meses desde o castelo de Caldaloba (San Marti\u00f1o de Pino, Cospeito)."}
{"id": "81394", "revid": "1131", "url": "https://gl.wikipedia.org/wiki?curid=81394", "title": "Perrotin", "text": ""}
{"id": "81397", "revid": "1410", "url": "https://gl.wikipedia.org/wiki?curid=81397", "title": "Ponta Grossa", "text": "Ponta Grossa \u00e9 unha cidade do estado brasileiro de Paran\u00e1. A s\u00faa poboaci\u00f3n estimada o 2007 era de 309 909 habitantes. A s\u00faa superficie total \u00e9 2 067\u00a0km\u00b2. A cidade ten o principal parque industrial do interior do estado, \u00e9 a 4\u00aa m\u00e1is populosa do estado e a segunda en exportaci\u00f3ns para o mercado externo. \u00c9 co\u00f1ecida coa denominaci\u00f3n \"Princesa dos Campos\".\nCidades irm\u00e1s de Ponta Grossa.\n Leiria, Portugal.\n Guadalaxara, Xalisco, M\u00e9xico.\n Asunci\u00f3n, Paraguai."}
{"id": "81399", "revid": "1131", "url": "https://gl.wikipedia.org/wiki?curid=81399", "title": "Open Web Application Security Project", "text": "O Open Web Application Security Project (OWASP, en ingl\u00e9s \"Proxecto aberto de seguridade de aplicaci\u00f3ns web\"), \u00e9 un proxecto de c\u00f3digo aberto dedicado a determinar e combater as causas que fan que o software sexa inseguro.\nA Fundaci\u00f3n OWASP \u00e9 un organismo sen \u00e1nimo de lucro que apoia e xestiona os proxectos e infraestrutura de OWASP. A comunidade OWASP est\u00e1 formada por empresas, organizaci\u00f3ns educativas e voluntarios de todo mundo. Xuntos constit\u00faen unha comunidade de seguridade inform\u00e1tica que traballa para crear artigos, metodolox\u00edas, documentaci\u00f3n, ferramentas e tecnolox\u00edas que se liberan e poden ser usadas de balde por calquera."}
{"id": "81402", "revid": "98629", "url": "https://gl.wikipedia.org/wiki?curid=81402", "title": "Polic\u00eda", "text": "A polic\u00eda \u00e9 unha forza de seguridade encargada de velar polo mantemento da orde p\u00fablica e a seguridade dos cidad\u00e1ns e sometida \u00e1s ordes das autoridades pol\u00edticas. Ch\u00e1mase tam\u00e9n polic\u00eda a cada axente pertencente a dita organizaci\u00f3n.\nA palabra \"polic\u00eda\" prov\u00e9n da lingua francesa e o seu uso data do s\u00e9culo XVIII. A s\u00faa orixe est\u00e1 no lat\u00edn \"polit\u012ba\" que procede do grego \"\u03c0\u03bf\u03bb\u03b9\u03c4\u03b5\u03af\u03b1\", de \"\u03c0\u03bf\u03bb\u03b9\u03c2\", \"cidade\", que se refire ao goberno ou \u00e1 administraci\u00f3n do Estado.\nDesde 1991 o CNP (Corpo Nacional de Polic\u00eda) ten unha secci\u00f3n adscrita a Galicia co nome de polic\u00eda auton\u00f3mica de Galicia, pero que carece das funci\u00f3ns das polic\u00edas propiamente auton\u00f3micas de Euskadi, Navarra e Catalu\u00f1a.\nEspa\u00f1a.\nEn Espa\u00f1a coexisten como forzas policiais de car\u00e1cter estatal:\nAdemais destas d\u00faas forzas estatais, existen polic\u00edas auton\u00f3micas, como\nas\u00ed como polic\u00edas locais ou municipais. O mapa policial do Estado compl\u00e9tase coas \"Unidades Adscritas do Corpo Nacional de Polic\u00eda\" aos gobernos auton\u00f3micos de Galiza (Polic\u00eda Auton\u00f3mica Galega), Valencia, Andaluc\u00eda e Asturias, estando prevista a s\u00faa implantaci\u00f3n noutras comunidades como Arag\u00f3n e Canarias.\nHistoria da polic\u00eda en Espa\u00f1a.\nAs orixes da polic\u00eda en Espa\u00f1a rem\u00f3ntase \u00e1s milicias municipais. No Antigo R\u00e9xime as funci\u00f3ns policiais estaban baixo a responsabilidade do xu\u00edz da xurisdici\u00f3n local que nomeaba un alguacil, que xunto cos chamados \"corchetes\" patrullaban as cidades.\nA primeira polic\u00eda do estado espa\u00f1ol \u00e9 a de Barcelona, creada pola administraci\u00f3n napole\u00f3nica na cidade para afogar os levantamentos antifranceses dentro da cidade, Fernando VII mandou crear a polic\u00eda do reino en 1824 en plena D\u00e9cada Ominosa a trav\u00e9s dunha real c\u00e9dula pero o corpo como tal non chegou a callar mant\u00e9ndose s\u00f3 no papel, a\u00ednda que si hab\u00eda corpos de seguridade que eran extensi\u00f3ns do propio ex\u00e9rcito e serviron para a vixilancia dos liberais.\nDurante a rexencia de Mar\u00eda Cristina e o reinado de Sabela II a polic\u00eda foi organiz\u00e1ndose seguindo o modelo franc\u00e9s, a\u00ednda que o protagonismo da seguridade en t\u00f3dolos \u00e1mbitos civ\u00eds estivo a cargo da Garda Civil, excepto en Madrid e Barcelona, onde a seguridade cidad\u00e1 estaba a cargo da polic\u00eda urbana. En 1829 creou o Corpo de Carabineiros, encargado da vixilancia das costas e as fronteiras e a cargo do Ministerio de Facenda. En 1833 o estatuto real creou a Milicia urbana mentres o resto do territorio era vixiado pola Micilia nacional, un dos precedentes da polic\u00eda, formada por voluntarios do lugar e armados polo estado en tarefas de vixilancia (sobre todo contra partidas carlistas e bandoleiros) e mantemento da orde.\nA finais da rexencia de Baldomero Espartero fundouse o \"Cuerpo de Protecci\u00f3n y Seguridad\" en 1844, un corpo civil de polic\u00eda e no mesmo ano creouse a Garda Civil que herdou as responsabilidades da Milicia nacional. En 1887 determinouse que a polic\u00eda comprend\u00eda dous servizos: o de Vixilancia e o de Seguridade, dependentes ambos do Ministerio da Gobernaci\u00f3n, o que hoxe \u00e9 o Ministerio de Interior. Mentres a Garda Civil se deixaba para a vixilancia do campo e das vilas, a polic\u00eda reservouse para as cidades.\nEn 1889 d\u00e9uselle car\u00e1cter militar aos Carabineros (ao mesmo tempo que \u00e1 Garda Civil) e a principios do s\u00e9culo XX cre\u00e1base na colonia da Guinea Espa\u00f1ola a garda colonial, un corpo de seguridade estatal que ti\u00f1a entre as s\u00faas obrigas o mantemento da orde, a protecci\u00f3n do territorio e as aduanas.\nUn dos piares da ditadura de Miguel Primo de Rivera foi o \"somat\u00e9n\" nacional, un corpo parapolicial cos privilexios legais dunha polic\u00eda sen selo convert\u00e9ndose nunha banda armada de persoas de oficios liberais (empresarios, comerciantes, avogados, m\u00e9dicos, enxe\u00f1eiros). En 1928 cr\u00e9ase a Polic\u00eda Foral de Navarra.\nUn dos \u00faltimos actos da \"Dictablanda\" foi o Real Decreto do 25 de novembro de 1930, onde se aproba un novo regulamento da polic\u00eda gobernativa, que se pu\u00f1a baixo o mando directo do Director Xeral de Seguridade (dependente do Ministro de Gobernaci\u00f3n), formada por dous corpos: o Corpo de Vixilancia e o Corpo de Seguridade, atribu\u00edndo a ambos car\u00e1cter civil. Por\u00e9n, o Corpo de Seguridade rex\u00edase por normas militares, estando os seus compo\u00f1entes suxeitos \u00f3 C\u00f3digo de Xustiza Militar.\nTrala ca\u00edda do sistema mon\u00e1rquico da Restauraci\u00f3n en 1931 e a organizaci\u00f3n da II\u00aa Rep\u00fablica espa\u00f1ola, os seus fundadores decidiron eliminar o somat\u00e9n nacional e crear un corpo de polic\u00eda adepto \u00f3s ideais republicanos, creando as\u00ed a Garda de Asalto co persoal do Corpo de Seguridade da polic\u00eda anterior. Este corpo policial mant\u00edvose na s\u00faa maior\u00eda fiel ante a rebeli\u00f3n de 1936 defendendo a Rep\u00fablica. Durante a guerra civil espa\u00f1ola a garda de asalto seguiu existindo no territorio controlado pola Rep\u00fablica (no territorio franquista foron depurados e os adeptos fusionados coa Garda Civil) mentres o goberno do Pa\u00eds Vasco disolveu os corpos de seguridade e creou a Etza\u00f1a (o antecedente da actual Ertzaintza). A garda de asalto converteuse na polic\u00eda republicana por antonomasia, sendo fusionada logo coa Garda civil e dando lugar ao Corpo de Seguridade Interior que foi disolto polo ex\u00e9rcito franquista e os seus membros depurados e os que aprobaban o expediente pasaron \u00e1 Polic\u00eda Armada.\nA finais da guerra a seguridade civil quedou a cargo do ex\u00e9rcito, que coordinaba a Garda Civil e a Falange na seguridade e na represi\u00f3n. A Ertza\u00f1a, Mossos d'Esquadra e Garda de Asalto foron abolidas. Nos anos 40 o goberno reorganizou o organigrama quedando os seguintes corpos de seguridade civil do estado baixo a coordinaci\u00f3n da DGS (Direcci\u00f3n General de Seguridad) dependente do Ministerio de Interior:\nOs carabineros foron fusionados coa Garda civil en 1940.\nDurante os anos da transici\u00f3n houbo d\u00faas polic\u00edas que eran descendentes das anteriores pero con outra organizaci\u00f3n:\nEstes dous corpos foron fusionados na actual CNP (Cuerpo Nacional de Polic\u00eda)."}
{"id": "81403", "revid": "23204", "url": "https://gl.wikipedia.org/wiki?curid=81403", "title": "Garda Civil", "text": "A Garda Civil, popularmente co\u00f1ecida como A Benem\u00e9rita, \u00e9 unha instituci\u00f3n armada de car\u00e1cter militar, que forma parte das Forzas e Corpos de Seguridade do Estado de Espa\u00f1a. Como tal, o seu deber \u00e9 garantir e protexer o libre exercicio dos dereitos e liberdades das persoas, e garantir a seguridade cidad\u00e1, baixo a dependencia do Goberno de Espa\u00f1a. Foi o primeiro corpo de seguridade p\u00fablica de \u00e1mbito estatal xurdido en Espa\u00f1a, sendo creada en 1844 por Francisco Javier Gir\u00f3n.\nEmblemas e signos distintivos.\nUniformidade.\nA cor caracter\u00edstica do uniforme \u00e9 o verde, dende a reforma da uniformidade realizada no ano 1943. Anteriormente, dende a \u00e9poca fundacional, a cor tradicional foi o azul. O elemento da uniformidade que caracterizou \u00e1 Garda civil \u00e9 o tricorne, malia que actualmente, ademais deste, \u00fasanse outras pezas de cabeza: teresianas e boinas.\nCasas cuartel.\nOs acuartelamentos da Garda civil dispo\u00f1en, na meirande parte dos casos, de vivendas para os membros do Corpo e as s\u00faas familias. De a\u00ed a s\u00faa denominaci\u00f3n de Casa cuartel, cuxa raz\u00f3n de ser \u00e9 a dispo\u00f1ibilidade inmediata dos Gardas ante as necesidades da sociedade que requiran da s\u00faa presenza con prontitude.\nNa entrada das Casas cuartel at\u00f3pase a \"tablilla\", gravada ou inscrita na parede, coa lenda \"Casa cuartel da Garda civil\". Posteriormente, inclu\u00eduse o lema \"Todo por la Patria\", \u00f3 ser un corpo militar.\nLema.\nO lema da Garda civil \u00e9 \"A honra \u00e9 a mi\u00f1a Divisa\", extra\u00eddo do Artigo 1\u00ba do Regulamento para o Servizo escrito polo seu fundador, que di literalmente: \"A honra \u00e9 a principal Divisa da Garda civil. Debe, por tanto, conservarse sen tacha. Unha vez perdido, non se recobra xamais\", e que reflicte o esp\u00edrito que rexe \u00f3 Instituto e a calidade m\u00e1is valorada por este. Outra caracter\u00edstica particular deste corpo, \u00e9 que os cuarteis poden ser tam\u00e9n vivendas das familias dalg\u00fans dos seus compo\u00f1entes: as casas cuartel. Na entrada das mesmas hai un cartel no que est\u00e1 escrito: \"Todo por la Patria\".\nPadroado.\nO 8 de febreiro de 1913, a Virxe do Pilar foi declarada mediante Real Decreto a s\u00faa excelsa patroa.\nAlcume.\nA denominaci\u00f3n \"Benem\u00e9rita\" acadou a oficialidade cando se lle outorgou, por Real Decreto do 4 de outubro de 1929, a 'Gran Cruz da Beneficencia'.\nDependencias.\nTen unha dobre dependencia:\nAdemais, atende as necesidades do Ministerio de Facenda relativos ao Resgardo Fiscal do Estado.\nEspecialidades.\nA fin de dar o maior servizo posible \u00e1 sociedade, a Garda civil, \u00f3 longo da s\u00faa historia, foi creando diversas especialidades que cubrisen dun xeito m\u00e1is eficaz as competencias asignadas:"}
{"id": "81404", "revid": "12452", "url": "https://gl.wikipedia.org/wiki?curid=81404", "title": "Guardia Civil", "text": ""}
{"id": "81409", "revid": "23204", "url": "https://gl.wikipedia.org/wiki?curid=81409", "title": "Escola T\u00e9cnica Superior de Arquitectura da Coru\u00f1a", "text": "A Escola T\u00e9cnica Superior de Arquitectura da Coru\u00f1a (ETSA), tam\u00e9n chamada Escola T\u00e9cnica Superior de Arquitectura Pedro Barri\u00e9 de la Maza (en honra do empresario Pedro Barri\u00e9 de la Maza), \u00e9 a escola de arquitectura da Universidade da Coru\u00f1a e a \u00fanica operativa en Galicia. O centro est\u00e1 situado no Campus da Zapateira (A Coru\u00f1a). Prepara e expide o t\u00edtulo de arquitecto, as\u00ed como doutorados e diversos masters de posgrao.\nTen dous edificios, de construci\u00f3n contempor\u00e1nea, destinados a aulario e espazo de servizos e a edificio de departamentos, respectivamente.\nHistoria.\nEn 1968 a Fundaci\u00f3n Pedro Barri\u00e9 de la Maza, creada en 1966 co impulso do propio empresario inicia as xesti\u00f3ns ante o ministerio de Educaci\u00f3n de Espa\u00f1a para a creaci\u00f3n dunha escola t\u00e9cnica superior de arquitectura e dunha escola universitaria de arquitectura t\u00e9cnica na Coru\u00f1a. Tres anos despois, en 1971, falece o empresario e a Fundaci\u00f3n conv\u00e9rtese na s\u00faa herdeira universal. A Fundaci\u00f3n contrata un equipo norteamericano, dirixido por Raymond Caravaty, director do Center for Architectural Research do Instituto Polit\u00e9cnico Rensselaer de Troy, Nova York, para que faga a planificaci\u00f3n educativa. Traballar\u00e1n cos arquitectos Rodolfo Ucha Donate, Juan Casta\u00f1\u00f3n e Xos\u00e9 Mar\u00eda Laguna que proxectar\u00e1n o edificio..\nParalelamente, o recentemente creado (1973) Colexio Oficial de Arquitectos de Galicia, que ten como decano a Andr\u00e9s Fern\u00e1ndez-Albalat Lois, impulsou a creaci\u00f3n dunha escola privada de arquitectura en Santiago de Compostela. Pero ese mesmo ano, o 17 de agosto, o xeneral Francisco Franco asina no pazo de Meir\u00e1s o decreto polo que se crea na Coru\u00f1a unha escola t\u00e9cnica superior de arquitectura. Nace adscrita \u00e1 Universidade de Santiago de Compostela, a \u00fanica que existe en Galicia nese intre.\nO primeiro curso acad\u00e9mico in\u00edciase o 4 de novembro de 1975. O primeiro claustro estaba formado por Jos\u00e9 Antonio Franco Taboada (Xeometr\u00eda descritiva), Jos\u00e9 Luis Mosquera Su\u00e1rez (\u00c1lxebra lineal), Xos\u00e9 Manuel Casabella L\u00f3pez (Debuxo arquitect\u00f3nico), Carlos Fern\u00e1ndez-Gago e Jes\u00fas Arsenio D\u00edaz Garc\u00eda(An\u00e1lise de formas), Javier Pad\u00edn Vaamonde (C\u00e1lculo infinitesimal, e Carlos Losada Varela (F\u00edsica). En 1979 ampl\u00edase de cinco a seis anos o plan de estudos e ao ano seguinte, en 1980 entra en funcionamento o edificio actual. O outro dos edificios actualmente en funcionamento, o dedicado a departamentos, comezouse a constru\u00edr en 1994 e rematouse en 1996.\nEn 1989, coa creaci\u00f3n da Universidade da Coru\u00f1a e da Universidade de Vigo por medio da Lei 11/1989, de 20 de xullo, de Ordenaci\u00f3n do Sistema Universitario de Galicia, a escola pasa a formar parte da universidade coru\u00f1esa.\nEn 1991 a Fundaci\u00f3n Barri\u00e9 entregoulle \u00e1 Universidade da Coru\u00f1a os edificios da ETSA e da EUAT. En 1995 volveuse producir unha mudanza no plan de estudos, neste caso para estruturalo en cr\u00e9ditos. En 2005, na III Enquisa Opina a Estudantes de Arquitectura da Fundaci\u00f3n Caixa de Arquitectos obt\u00e9n a valoraci\u00f3n m\u00e1is baixa de todas as escolas de Arquitectura de Espa\u00f1a en distintas cuesti\u00f3ns relacionadas coa docencia: programa de estudos (5,46), capacidade do profesorado (4,80) e dedicaci\u00f3n do profesorado (2,69), todas elas sobre 10.\nEstrutura.\nNa actualidade ten adscritos os seguintes departamentos: Composici\u00f3n, Construci\u00f3ns arquitect\u00f3nicas, Proxectos arquitect\u00f3nicos e urbanismo, Representaci\u00f3n e teor\u00eda arquitect\u00f3nica e Tecnolox\u00eda da construci\u00f3n. Tam\u00e9n imparte docencia nela o departamento de M\u00e9todos matem\u00e1ticos e de representaci\u00f3n.\nO plan de estudos en vigor estao dende 1995, e conta cun total de 444 cr\u00e9ditos repartidos en cinco cursos de 90 cr\u00e9ditos cada un, a excepci\u00f3n do quinto, que ten unha carga de 84. Cada cr\u00e9dito equivale a dez horas lectivas. Ademais, a escola ofrece dous t\u00edtulos de mestrado: Urbanismo: plans e proxectos. Do territorio \u00e1 cidade (2 anos de duraci\u00f3n), e Rehabilitaci\u00f3n Arquitect\u00f3nica (1 ano).\nDirectores.\nO equipo de goberno actual est\u00e1 formado polo director, Xos\u00e9 Manuel Casabella L\u00f3pez, os subdirectores Cristina Garc\u00eda Font\u00e1n e Pl\u00e1cido Lizancos Mora, o xefe de estudos Crist\u00f3bal Crespo Gonz\u00e1lez e o secretario Juan Manuel Doce Porto.\nBiblioteca.\n\u00c9 unha das bibliotecas de arquitectura m\u00e1is importantes de Espa\u00f1a e a primeira da Universidade da Coru\u00f1a en n\u00famero de empr\u00e9stimos. Est\u00e1 situada no primeiro andar da Escola, e ocupa uns 900 metros cadrados"}
{"id": "81410", "revid": "89787", "url": "https://gl.wikipedia.org/wiki?curid=81410", "title": "Xos\u00e9 P\u00e9rez Ballesteros", "text": "Xos\u00e9 P\u00e9rez Ballesteros, nado en Santiago de Compostela o 30 de xu\u00f1o de 1833 e finado na Coru\u00f1a o 30 de outubro de 1918, foi un escritor en lingua galega e lingua castel\u00e1, e investigador do folclore galego do rexurdimento, que participou no labor cultural do provincialismo e do rexionalismo, un dos corenta fundadores e primeiro tesoureiro da Real Academia Galega, considerado como un dos precursores. A s\u00faa obra m\u00e1is destacada foi a edici\u00f3n, en tres tomos, do \"Cancionero popular gallego\" (1885-1886).\nBiograf\u00eda.\nCursou as carreiras de Dereito e Filosof\u00eda e Letras na Universidade de Santiago de Compostela, acabando por doutorarse na primeira delas en 1859, cunha tese sobre o concilio de Trento, que presentou na Universidade Central madrile\u00f1a.\nEn 1862 participou na colect\u00e1nea po\u00e9tica do \"Album de la Caridad\", cunha soa obra \"Un so\u00f1o\", que databa de 1853.\nEn 1865 aprobou por oposici\u00f3n a c\u00e1tedra de L\u00f3xica, Psicolox\u00eda e \u00c9tica, que exerceu no Instituto de bacharelato da Coru\u00f1a. En 1878 pasou a ostentar o cargo de director de dito centro de estudos, no que permaneceu at\u00e9 a s\u00faa xubilaci\u00f3n. Nese mesmo ano de 1878, publica o seu primeiro libro de poes\u00edas: \"Versos en dialecto gallego\".\nAo ser fundada a sociedade El Folk-Lore Gallego na cidade herculina, o 25 de febreiro de 1884, que presidiu Emilia Pardo Baz\u00e1n, P\u00e9rez Ballesteros ingresou nela como vogal da xunta directiva. Nese mesmo ano dedicar\u00eda \u00e1 dita asociaci\u00f3n a primeira escolma de entidade sobre a cantiga galega, o \"Cancionero popular gallego\", publicado nos dous anos seguintes.\nNos anos sucesivos, desde un punto de vista creativo, publicou s\u00f3 outro libro po\u00e9tico, \"Foguetes\" (1888), e, de resto, composici\u00f3ns soltas, que apareceron en diversos xornais e revistas, como \"Almanaque Gallego\", \"El Heraldo Gallego\" de Ourense, \"La Ilustraci\u00f3n Gallega y Asturiana\", \"Galicia Humor\u00edstica\", \"Galicia. Revista Regional\", \"O Galiciano\", \"Revista de Galicia\" ou \"Revista Gallega\" da Coru\u00f1a, en \"A Monteira\" de Lugo etc. Colaborou con catro poemas na edici\u00f3n pol\u00edglota de \"Lo Gayter del Llobregat\" (1888-89) de Joaquim Rubi\u00f3 i Ors, na que participaron outros cinco escritores galegos. Publicou tam\u00e9n alg\u00fans artigos de temas ling\u00fc\u00edsticos e literarios.\nBallesteros foi un dos asiduos dos faladoiros da coru\u00f1esa Cova C\u00e9ltica, a animada e erudita trastenda galeguista de entre s\u00e9culos, radicada na librar\u00eda de Ux\u00edo Carr\u00e9 Aldao. En 1905, P\u00e9rez Ballesteros formou parte da comisi\u00f3n con representantes de toda Galiza, que segundo encomenda de Manuel Curros Enr\u00edquez desde Cuba, deber\u00eda encargarse de organizar a Academia Galega; Ballesteros, xunto con Manuel Murgu\u00eda, era o representante da provincia da Coru\u00f1a. Pouco tempo despois, P\u00e9rez Ballesteros foi un dos corenta membros fundadores da Real Academia Galega, da que foi o seu primeiro tesoureiro."}
{"id": "81411", "revid": "23204", "url": "https://gl.wikipedia.org/wiki?curid=81411", "title": "David I de Escocia", "text": "David I (Ga\u00e9lico medieval: \"Dab\u00edd mac Ma\u00edl Choluim\"; ga\u00e9lico moderno: \"Daibhidh I mac Mhaoil Chaluim\"), nado en 1083 ou 1085 e finado o 24 de maio de 1153, foi rei de Escocia entre 1124 e1153.\nTraxectoria.\nDavid era o fillo m\u00e1is novo de Malcolm III (\"M\u00e1el Coluim mac Donnchada\") e Margarida de Wessex, pasou a s\u00faa infancia en Escocia pero en 1093 tivo que se exiliar en Inglaterra logo da morte de seu pai e o ascenso ao trono do seu t\u00edo Donald III , estivo na corte do rei Henrique I de Inglaterra e quedou fortemente influenciado pola cultura anglonormanda. En 1113 casou con Maud de Northumbria, filla de Waltheof de Northumbria, conde sax\u00f3n de Northumbria executado en 1076, e vi\u00fava de Sim\u00f3n I de Saint Lyz (\u2020 1111) conde de Northampton e de Huntingdon. Polo que David se converte en conde de Northampton e de Huntingdon polos dereitos da s\u00faa dona.\nCando o seu irm\u00e1n e rei de Escocia, Alexandre I morreu en 1124, David ascendeu ao trono. En 1130 o seu ex\u00e9rcito fixo fronte a invasi\u00f3n de 5000 homes que o rei \u00d3engus de Moray levantara contra David. En 1135 despois da morte do rei Henrique I de Inglaterra na guerra civil que seguiu tomou partido pola s\u00faa sobri\u00f1a Matilde de Inglaterra contra Estevo de Inglaterra. En xaneiro de 1136 David cruzou a fronteira con Inglaterra conquistando Carlisle, Wark Tynedale, Alnwick, Norham e Newcastle en Durham atopouse cunha tropa importante de Estevo, no acordo ao que se chegou David conseguiu reter Carlisle (cunha gran parte de Cumberlandia). En 1138 volveu a invadir Inglaterra pero as tropas de Estevo venc\u00e9rono na batalla do Estandarte (22 de agosto) a\u00ednda as\u00ed David manti\u00f1a gran n\u00famero de homes en Inglaterra, o cal levou \u00e1 sinatura do segundo tratado de Durham polo que Estevo reco\u00f1ec\u00eda ao fillo de David, Henrique de Escocia como conde de Northumbria\nO seu reinado co\u00f1ecido co nome de \"Revolucion Davidiana\" por alg\u00fans historiadores para mellor describir os cambios que tiveron lugar no Reino de Escocia durante o seu reinado: fundaci\u00f3n de burgos, introduci\u00f3n dos ideais da reforma gregoriana, fundaci\u00f3n de mosteiros, normandizaci\u00f3n do goberno escoc\u00e9s e a introduci\u00f3n do feudalismo a trav\u00e9s de cabaleiros franceses e anglonormandos."}
{"id": "81412", "revid": "1131", "url": "https://gl.wikipedia.org/wiki?curid=81412", "title": "Nanni Moretti", "text": "Giovanni \"Nanni\" Moretti, nado en Brunico o 19 de agosto de 1953, \u00e9 un director de cine, produtor e actor italiano. A s\u00faa obra caracter\u00edzase por unha visi\u00f3n en clave ir\u00f3nica e sarc\u00e1stica de lugares com\u00fans e da problem\u00e1tica actual do mundo xuvenil, trala que se dexerga unha cr\u00edtica m\u00e1is substancial da sociedade italiana e dos seus costumes.\nTraxectoria.\nNado en Brunico, na provincia italiana de Bolzano, onde os seus pais estaban as vacaci\u00f3ns. Pasa a s\u00faa infancia en Roma. Na adolescencia descobre as s\u00faas d\u00faas grandes paix\u00f3ns: o cine e mailo w\u00e1ter-polo. En 1973 roda as s\u00faas d\u00faas primeiras curtametraxes: \"La sconfitta (A derrota)\", na que conta en clave de humor a crise dun ex-militante dos movementos do 68, e \"P\u00e2t\u00e9 de bourgeois\" (xogo de palabras entre \"pat\u00e9 de foie-gras\" e \"\u00e9pater les bourgeois\").\nDirixe, e convertese tam\u00e9n no int\u00e9rprete dos papeis masculinos que escribe. Xa nestas primeiras curtas se advirte a s\u00faa mestura de reflexi\u00f3ns \u00edntimas con interrogaci\u00f3ns pol\u00edticas.\nEn 1974 dirixe a mediametraxe \"Come parli frate?\", parodia de \"I promessi sposi (Os noivos)\" de Alessandro Manzoni, na que interpreta o personaxe de Don Rodrigo.\nEn 1976 fai \"Io sono un autarchico (Son un aut\u00e1rquico)\", primeira longametraxe de Moretti, na que interpreta por vez primeira a personaxe de Michele Apicella (apelido da s\u00faa nai) que aparecer\u00e1 noutras catro pel\u00edculas. En 1977 os irm\u00e1ns Taviani ofr\u00e9cenlle un papel na s\u00faa destacada \"Padre padrone\". En 1978, dirixe \"Ecce bombo\" que conta a dif\u00edcil relaci\u00f3n dun estudante co seu contorno. Esta pel\u00edcula foi a primeira que rodou con medios profesionais, conseguindo un inesperado \u00e9xito de p\u00fablico e econ\u00f3mico, que fai \u00e1 cr\u00edtica reparar nel. Este filme foi presentado \u00e1 secci\u00f3n oficial do festival de Cannes.\nEn 1981, a s\u00faa pel\u00edcula \"Sogni d'oro\" obt\u00e9n ex aequo o Gran Premio do Xurado (Le\u00f3n de Prata) na Mostra de Venecia. En 1983, dirixe \"Bianca\", onde interpreta a un profesor namorado de Laura Morante, unha das s\u00faas actrices fetiche. En 1986, atop\u00e1molo no papel de cura en \"La messa \u00e8 finita\", pel\u00edcula coa que acadou o Gran Premio do Xurado (Oso de Prata) da Berlinale. En 1989 dirixe o filme \"Palombella rossa\" no que encarna a un militante comunista que padece amnesia.\nGrazas \u00e1 produtora Sacher Film que funda en 1986, produce as obras de novos cineastas coma Calopresti con \"La seconda volta\" e Luchetti con \"Il portaborse\", pel\u00edculas nas que traballa como actor.\nEn 1994, obt\u00e9n o Premio ao mellor director do Festival de Cannes pola s\u00faa pel\u00edcula \"Caro diario (Querido diario)\", pel\u00edcula constitu\u00edda por tres episodios de car\u00e1cter autobiogr\u00e1fico, enfocados con estilo documental, nos que Moretti se interpreta a si mesmo.\nA partir deste momento acentuase a implicaci\u00f3n pol\u00edtica de Moretti, coincidindo co paso do magnate Silvio Berlusconi \u00e1 pol\u00edtica. Coordina e produce \"L'unico paese al mondo\", pel\u00edcula en nove episodios (do que dirixe ademais o derradeiro) que presenta unha visi\u00f3n pesimista das eventuais consecuencias da vitoria da coalici\u00f3n de centro-dereita encabezada por Berlusconi.\nEn 1998, con \"Aprile (Abril)\", fainos parte do seu x\u00fabilo de ser pai as\u00ed como da s\u00faa felicidade ante a vitoria electoral da coalici\u00f3n de centro-esquerda liderada por Romano Prodi.\nNo 2001 obt\u00e9n a Palma de Ouro en Cannes por \"La stanza del figlio (A habitaci\u00f3n do fillo)\", pel\u00edcula que narra as consecuencias sobre unha familia da perda accidental do seu fillo adolescente.\nNo 2002 convertese nun dos portavoces da posici\u00f3n cr\u00edtica contra os pol\u00edticos tanto de centro-dereita (no poder) como de centro-esquerda (na oposici\u00f3n) e ser\u00e1 un dos promotores dos movementos de protesta co\u00f1ecidos como girotondi.\nNo 2003 presenta a curta \"Il grido d'angoscia dell'uccello predatore \u2014 Tagli d'aprile\" (\"O berro de angustia da ave depredadora \u2014 Recortes de abril\"), realizado a partir de fragmentos de \"Aprile\".\nNo 2006 volve \u00e1 longametraxe rodando \"Il caimano (O caim\u00e1n)\", inspirado na figura de Silvio Berlusconi. O filme foi presentado en plena campa\u00f1a electoral, d\u00edas antes das elecci\u00f3ns que Berlusconi perdeu.\nEn febreiro de 2007 sep\u00e1rase do socio Angelo Barbagallo con quen fundara a produtora Sacher Film.\nFilmograf\u00eda.\nActor.\nAdemais de nas pel\u00edculas dirixidas e producidas por el, Nanni Moretti interpretou papeis nos seguintes filmes:\nProdutor.\nNanni Moretti tam\u00e9n produciu:"}
{"id": "81422", "revid": "75439", "url": "https://gl.wikipedia.org/wiki?curid=81422", "title": "Andrea Camilleri", "text": "Andrea Camilleri, nado en Porto Empedocle (Sicilia) o 6 de setembro de 1925 e finado en Roma o 17 de xullo de 2019, foi un guionista, director teatral e televisivo, e novelista italiano.\nTraxectoria.\nEntre 1939 e 1943 estudou o bacharelato cl\u00e1sico en Empedocle dei Agrigento, onde obtivo, na segunda metade de 1943, o diploma. En 1944 inscribiuse na facultade de Letras; non continuou os estudos, sen\u00f3n que comezou a publicar contos e poes\u00edas. Inscribiuse tam\u00e9n no Partido Comunista Italiano. Entre 1948 e 1950 estudou Direcci\u00f3n na Academia de Arte Dram\u00e1tica \"Silvio d'Amico\", e comezou a traballar como director e libretista. Nestes anos, e ata 1954, publicou contos e poes\u00edas, ga\u00f1ando o \"Premio St. Vincent\".\nEn 1954 participou con \u00e9xito nunha proba para ser funcionario na RAI, pero non foi empregado pola s\u00faa condici\u00f3n de comunista. Con todo, entrou na RAI alg\u00fans anos m\u00e1is tarde. En 1957 casou con Rosetta Dello Siesto, con quen tivo 3 fillas e 4 netos. \u00d3 ano seguinte comezou a ensinar no Centro Experimental de Cinematograf\u00eda de Roma.\nDurante corenta anos foi guionista e director de teatro e televisi\u00f3n. Camilleri iniciouse cunha serie de montaxes de obras de Luigi Pirandello, Eug\u00e8ne Ionesco, T.S. Eliot e Samuel Beckett para o teatro, e como produtor e coguionista da serie do inspector Maigret de Georges Simenon para a televisi\u00f3n italiana ou as aventuras do tenente Sheridan, que se fixeron moi populares en Italia.\nEn 1978 debutou na narrativa con \"Il corso delle cose\" (O curso das cousas), escrito 10 anos antes e publicado por un editor pago: o libro foi un fracaso. En 1980 publicou en Garzanti \"Un f\u00edo dei fumo\" (Un f\u00edo do fume), primeiro libro dunha serie de novelas ambientadas na cidade imaxinaria siciliana de Vig\u00e0ta (transfiguraci\u00f3n da s\u00faa cidade natal), entre finais do s\u00e9culo XIX e inicios do s\u00e9culo XX.\nEn 1992 retomou a escritura logo de 12 anos de pausa e publicou \"A stagione della caccia\" (A tempada de caza) en Sellerio Editore: Camilleri transformouse nun autor de grande \u00e9xito e os seus libros, con sucesivas reedici\u00f3ns, venderon unha media de 60 mil copias cada un.\nEn 1994 publicouse \"La forma dell'acqua\" (A forma da auga), primeira novela da serie protagonizada polo comisario Montalbano (nome elixido como homenaxe ao escritor espa\u00f1ol Manuel V\u00e1zquez Montalb\u00e1n). Grazas a esta serie de novelas polic\u00edacas, o autor converteuse nun dos escritores de m\u00e1is \u00e9xito do seu pa\u00eds. O personaxe pasou a ser un heroe nacional en Italia e protagonizou unha serie de televisi\u00f3n supervisada polo seu creador.\nNa s\u00faa linguaxe literaria empregaba moitos elementos sicilianos."}
{"id": "81423", "revid": "22570", "url": "https://gl.wikipedia.org/wiki?curid=81423", "title": "Rexeneracionismo", "text": "O Rexeneracionismo foi o movemento intelectual que entre os s\u00e9culos XIX e XX pretendeu reflexionar obxectiva e cientificamente sobre as causas da decadencia de Espa\u00f1a como naci\u00f3n.\nCaracter\u00edsticas.\nConv\u00e9n diferencialo da Xeraci\u00f3n do 98, coa cal adoita ser confundido, posto que, a\u00ednda que ambos os movementos expresan o mesmo xu\u00edzo pesimista sobre Espa\u00f1a, os rexeneracionistas fano dunha forma obxectiva, documentada e cient\u00edfica, mentres que a Xeraci\u00f3n de 1898 faino de forma m\u00e1is literaria, subxectiva e art\u00edstica.\nO autor m\u00e1is importante deste movemento, e en certo xeito o seu l\u00edder, foi Joaqu\u00edn Costa, que causou unha aut\u00e9ntica conmoci\u00f3n coas s\u00faas obras \"Colectivismo agrario en Espa\u00f1a\" (1898) e \"Oligarqu\u00eda e caciquismo como a forma actual de goberno en Espa\u00f1a\" (1901), a\u00ednda que o seu cami\u00f1o foi preparado anteriormente por \"Os males da patria e a futura revoluci\u00f3n espa\u00f1ola\" (1890), de Lucas Mallada e \"O problema espa\u00f1ol\", de Ricardo Mac\u00edas Picavea, as\u00ed como polas cr\u00edticas que sobre o analfabetismo e a pedagox\u00eda do estado fixeron os krausistas da Instituci\u00f3n Libre de Ense\u00f1anza dirixida por Francisco Giner de los R\u00edos.\nOs escritores do Rexeneracionismo reaccionan contra a descomposici\u00f3n do sistema canovista publicando estudos e ensaios que denuncian esta situaci\u00f3n, que chega a facerse evidente coa derrota do tecnicamente obsoleto ex\u00e9rcito espa\u00f1ol na guerra contra Estados Unidos en 1898 e a perda do pouco que restaba do imperio colonial espa\u00f1ol (Cuba, Porto Rico e as Illas Filipinas)."}
{"id": "81425", "revid": "2269", "url": "https://gl.wikipedia.org/wiki?curid=81425", "title": "Aberto de Francia", "text": ""}
{"id": "81427", "revid": "2269", "url": "https://gl.wikipedia.org/wiki?curid=81427", "title": "Rafa Nadal", "text": ""}
{"id": "81428", "revid": "23204", "url": "https://gl.wikipedia.org/wiki?curid=81428", "title": "Maud de Northumbria", "text": "Maud de Northumbria (1074-1130), condesa de Huntingdon, filla de Watheof II de Northumbria e Xudite de Lens, herdou o t\u00edtulo do condado de Huntingdon do seu pai e casou d\u00faas veces.\nA s\u00faa nai, Xudite, rexeitara casar con Sim\u00f3n I de Saint Liz, conde de Northampton. Este rexeitamento enfureceu ao seu t\u00edo, o rei Guillerme I de Inglaterra que ordenou a confiscaci\u00f3n das propiedades de Judith logo que ela marchara do pa\u00eds. Maud aceptou coller o lugar da s\u00faa nai e casou con Simon de Saint Liz no 1090. Entre os fillos que tivo con el salientan: \nO seu primeiro marido morreu en 1109 e Max casou ent\u00f3n co rei David I de Escocia no ano 1113. Deste matrimonio naceu un fillo, Henrique de Escocia."}
{"id": "81429", "revid": "880", "url": "https://gl.wikipedia.org/wiki?curid=81429", "title": "Maud de Huntingdon", "text": ""}
{"id": "81430", "revid": "12452", "url": "https://gl.wikipedia.org/wiki?curid=81430", "title": "Juventus Football Club", "text": ""}
{"id": "81431", "revid": "43749", "url": "https://gl.wikipedia.org/wiki?curid=81431", "title": "Zimbabue", "text": ""}
{"id": "81432", "revid": "5312", "url": "https://gl.wikipedia.org/wiki?curid=81432", "title": "Francisco Mac\u00edas Nguema", "text": "Francisco Mac\u00edas Nguema, cuxo nome real era Mez-m Ngueme, nado en Nsegayong (R\u00edo Muni) en 1924 e finado en Malabo o 29 de setembro de 1979, foi un pol\u00edtico da Guinea Ecuatorial, primeiro presidente poscolonial do pa\u00eds, de 1968 a 1979. Ideoloxicamente autodenomin\u00e1base marxista, a\u00ednda que gabou publicamente a figura de Adolf Hitler. O partido \u00e1 fronte do que estaba era o Partido \u00danico Nacional de Trabajadores (P.U.N.T.).\nTraxectoria.\nFrancisco Mac\u00edas Nguema naceu no seo dunha familia pobre. Na d\u00e9cada de 1940 afiliouse \u00f3 Partido Socialista Guineano. Foi nomeado alcalde de Mongomo polas autoridades coloniais espa\u00f1olas. M\u00e1is adiante foi membro do Parlamento territorial. Despois deste e doutros cargos \u00f3 servizo da administraci\u00f3n espa\u00f1ola, en 1964 des\u00edgnano vicepresidente do goberno aut\u00f3nomo da Guinea Espa\u00f1ola. En 1965 entra no Ex\u00e9rcito e acada o grao de xeneral de brigada, con mando sobre uns 8.000 soldados.\nDesempe\u00f1ou un papel moi relevante na ca\u00edda do goberno, debido fundamentalmente \u00e1 s\u00faa popularidade entre a xente do pobo, que v\u00eda nel \u00f3 dirixente que os sacar\u00eda da miseria. Unha ampl\u00edsima coalici\u00f3n electoral fixo que lograse a Presidencia da nova Rep\u00fablica da Guinea Ecuatorial en outubro de 1968, coas bendici\u00f3ns do goberno espa\u00f1ol do ditador Franco.\nA\u00ednda que ata 1972 non se autoproclamou presidente vitalicio do pa\u00eds, con dereito a elixir \u00f3 seu sucesor, baixo o seu goberno ditatorial nunca se celebraron elecci\u00f3ns libres. Nese momento decidiu asumir, ademais da presidencia vitalicia, os cargos de primeiro ministro e ministro do Ex\u00e9rcito, Xustiza e Finanzas. Durante a s\u00faa presidencia, a Guinea Ecuatorial recibir\u00e1 o desafortunado apelativo de \"Auschwitz africano\", e destacar\u00e1 polas execuci\u00f3ns pol\u00edticas. O primeiro ministro do per\u00edodo anterior \u00e1 independencia (goberno aut\u00f3nomo), Bonifacio Ond\u00f3 Edu, foi difamado, detido e executado na cadea pouco despois da toma de poder por parte de Mac\u00edas. Outros funcionarios, entre os que estaba o antigo vicepresidente, Edmundo Bossio, \"suicid\u00e1ronse\" durante a s\u00faa detenci\u00f3n.\nReprimiu con dureza a oposici\u00f3n, tanto conservadora como a de esquerdas, resultando moi autoritario e duro \u00e1 hora de impo\u00f1er as reformas que ti\u00f1a en mente. As continuas violaci\u00f3ns dos dereitos humanos cometidas polo r\u00e9xime de Mac\u00edas provocaron o exilio \u00f3s pa\u00edses veci\u00f1os (Camer\u00fan e Gab\u00f3n) ou Europa (Espa\u00f1a e Francia) de m\u00e1is dun terzo da poboaci\u00f3n total da Guinea Ecuatorial.\nTodo o aparato represor do estado ecuatoguineano (ex\u00e9rcito e garda presidencial) estaban controlados dun xeito absoluto pola familia de Francisco Mac\u00edas e outros membros do seu clan. O n\u00famero de mortos baixo a ditadura de Mac\u00edas depende das fontes consultadas, establec\u00e9ndose entre 50.000 e 80.000, ou sexa, entre a sexta e a cuarta parte dunha poboaci\u00f3n de 300.000 persoas aproximadamente. Salientaremos algunha das s\u00faas loucuras como a prohibici\u00f3n de usar a palabra \"intelectual\" ou a destruci\u00f3n das embarcaci\u00f3ns (prohibiu a pesca). \"Africanizou\" o seu nome como Masie Nguema Biyogo \u00d1egue Ndong en 1976 logo de esixir o mesmo \u00f3 resto da poboaci\u00f3n. As condici\u00f3ns chegaron a ser tan nefastas que ata a s\u00faa propia esposa fuxiu do pa\u00eds. Mac\u00edas desenvolveu un extremado culto \u00e1 personalidade. Empregou para si t\u00edtulos como a de \"milagre \u00fanica\" e outros similares.\nO 3 de agosto de 1979 o seu sobri\u00f1o Teodoro Obiang Nguema Mbasogo organizou, coa axuda de parte do ex\u00e9rcito, un golpe de estado que derrocou \u00f3 ditador Francisco Mac\u00edas, quen foi capaz de refuxiarse nun b\u00fanker na selva, onde destru\u00edu as reservas de divisas do pa\u00eds (a divisa do momento era o ekwele-bikwele, que manti\u00f1a a paridade coa peseta espa\u00f1ola). O pa\u00eds ter\u00e1 que enfrontarse por isto a unha grav\u00edsima crise monetaria. Por\u00e9n, Mac\u00edas non logrou reunir os recursos necesarios para oporse a Obiang e foi capturado polos rebeldes pouco tempo despois.\nO seu sobri\u00f1o, Teodoro Obiang, que acabar\u00eda sendo a s\u00faa vez o novo ditador, someteu a un xu\u00edzo sumar\u00edsimo diante dun Tribunal Militar, no que Mac\u00edas foi acusado, entre outras cousas, de xenocidio, deportaci\u00f3ns masivas e apropiaci\u00f3ns indebidas. Foi condenado \u00e1 morte o 29 de setembro de 1979 e fusilado inmediatamente. O temor que espertaba entre o pobo era tal que ning\u00fan soldado da Guinea Ecuatorial se atreveu a formar parte do pelot\u00f3n de execuci\u00f3n, polo que tiveron que ser soldados marroqu\u00eds os encargados de disparar. Mac\u00edas, seguindo o modelo do ditador haitiano Fran\u00e7ois Duvalier empregaba a maxia para atemorizar \u00e1 poboaci\u00f3n.\nA d\u00eda de hoxe, Francisco Mac\u00edas Nguema est\u00e1 considerado como un dos l\u00edderes m\u00e1is clept\u00f3cratas da historia da \u00c1frica poscolonial. Foi comparado con Pol Pot pola s\u00faa natureza violenta, imprevisible e anti-intelectual de \u00e1mbolos dous r\u00e9ximes.\nEfectos do mandato de Mac\u00edas.\nDurante o seu mandato p\u00f3dense sinalar:"}
{"id": "81433", "revid": "22570", "url": "https://gl.wikipedia.org/wiki?curid=81433", "title": "Gackt", "text": "Gackt Camui (\u795e\u5a01 \u697d\u6597, Kamui Gakuto), nado en Okinawa o 4 de xullo de 1973, \u00e9 un m\u00fasico, compositor e actor xapon\u00e9s, m\u00e1is co\u00f1ecido como Gackt.\n\u00c9 famoso polo seu traballo como vocalista en Malice Mizer e pola s\u00faa posterior carreira en solitario. Actualmente forma parte de S.K.I.N. xunto con Miyavi, Sugizo e Yoshiki. Ademais diso da s\u00faa m\u00fasica, Gackt actuou nalg\u00fans filmes, inclu\u00eddo un escrito por el, \"Moon Child\", e o seu debut internacional \"Bunraku\".\nTraxectoria.\nPasou a s\u00faa infancia na cidade de Quioto. \u00c9 o segundo de tres irm\u00e1ns, sendo o seu pai profesor de m\u00fasica de primaria e a s\u00faa mai peiteadora. Segundo a s\u00faa autobiograf\u00eda, Gackt era un rapaz afeccionado a correr riscos. Con 7 anos estivo a piques de afogar mentres nadaba na costa de Okinawa. Tras a s\u00faa experiencia, dic\u00eda ser quen de ver e falar con alg\u00fans familiares falecidos, feito que tivo que agochar por culpa dos seus pais. \u00c1 idade de 10 anos, Gackt foi hospitalizado e tivo que permanecer as\u00ed por un tempo prolongado; tempo no cal fixo amizade con alg\u00fans nenos enfermos terminais. \u00c1 morte dun dos seus amigos durante ese per\u00edodo supuxo para el un duro golpe.\nA educaci\u00f3n musical de Gackt comezou con tan s\u00f3 tres anos, cando seus pais iniciaron a s\u00faa educaci\u00f3n de piano cl\u00e1sico, inda que o deixou pasados uns anos, cando descubriu que un dos seus amigos tam\u00e9n tocaba o piano. Competir por ser o mellor m\u00fasico levouno a retomar as s\u00faas clases de piano, e tam\u00e9n a aprender a tocar outros instrumentos. Con 17 anos entra en contacto por primeira vez co rock e comeza a tocar a bater\u00eda.\nApenas un ano despois \u00fanese a Cain's Feel como bater\u00eda auxiliar. Cando o vocalista do grupo decide abandonar, \u00e9 proposto como substituto, comezando as\u00ed a s\u00faa carreira como cantante.\nMalice Mizer.\nGackt entrou a formar parte do grupo Malice Mizer no ano 1995 como vocalista, pianista e compositor de letras. Neste per\u00edodo edita dous discos \"Voyage ~Sans Retour~\" e \"Merveilles\" ademais de sete sinxelos. Deixou a banda en 1999, segundo el por petici\u00f3n do grupo xusto cando estaba conseguindo fama e responsabilidades. Os demais membros soste\u00f1en que a s\u00faa marcha se debeu a un abandono pola s\u00faa parte.\nCarreira en solitario.\nO 12 de maio de 1999 l\u00e1nzase \"Mizerable\", o primeiro sinxelo como solista (acompa\u00f1ado pola banda The Gackt Job).\nS.K.I.N..\nO 25 de maio do 2007, anunciouse a formaci\u00f3n do supergrupo S.K.I.N. no cal participan o artista pop/rock MiYaVi, o ex-guitarrista de Luna Sea Sugizo e o co-fundador de X Japan Yoshiki, ademais do propio Gackt. O debut do grupo produciuse coa actuaci\u00f3n na Anime Expo en Long Beach (California) o 29 de xu\u00f1o de 2007.\nDiscograf\u00eda e Videograf\u00eda.\nPel\u00edculas.\n\"MOON CHILD\" Protagonizada xunto con HYDE (Vocalista de L'Arc~en~Ciel) e Wang Lee Hom"}
{"id": "81439", "revid": "1131", "url": "https://gl.wikipedia.org/wiki?curid=81439", "title": "Germ\u00e0 Col\u00f3n", "text": "Germ\u00e0 Col\u00f3n i Dom\u00e9nech, nado en Castell\u00f3 de la Plana en 1928 e finado en Barcelona o 22 de marzo de 2020, foi un ling\u00fcista rom\u00e1nico e lexic\u00f3logo valenciano.\nTraxectoria.\nFoi catedr\u00e1tico da Universidade de Basilea e anteriormente profesor na Universidade de Estrasburgo (1968 - 1972) e da Universidade Aut\u00f3noma de Barcelona (1973 - 1974). Converteuse en membro da Reial Acad\u00e8mia de Bones Lletres de Barcelona e mais da Comisi\u00f3n Lulliana a ra\u00edz da publicaci\u00f3n das obras completas de Ramon Llull. Foi tam\u00e9n \"Doutor honoris causa\" da Universidade de Val\u00e8ncia e da Universidade de Alacant. Foi membro do consello asesor da colecci\u00f3n \"Els Nostres Cl\u00e0ssics\" e do equipo editor da revista \"Estudis de Llengua i Literatura Catalanes\". Foi conselleiro de honra da Asociaci\u00f3n Internacional de Lingua e Literatura Catal\u00e1s (da que foi presidente entre 1976 e 1982) e membro numerario do Institut d'Estudis Catalans (IEC). Foille outorgado o \"Premio Sanchis Guarner\" da Fundaci\u00f3n Jaume I (1987), o Premio de Honra das Letras Valencianas (1988), o Premio Prat de la Riba do IEC (1979), o Premio Serra d'Or (1981), a Cruz de Sant Jordi (1985) e o Premio de Literatura da Generalitat de Catalu\u00f1a (1987).\nDoou a s\u00faa biblioteca persoal (m\u00e1is de 20\u00a0000 obras) \u00e1 Universidade Jaume I de Castell\u00f3 de la Plana."}
{"id": "81443", "revid": "624", "url": "https://gl.wikipedia.org/wiki?curid=81443", "title": "Giovanni Pico della Mirandola", "text": " \nGiovanni Pico della Mirandola naceu en Ferrara o 24 de febreiro de 1463 e faleceu o 17 de novembro do ano 1494, en Florencia. Foi un humanista e pensador italiano.\nTraxectoria.\nEstudou na universidade de Bolo\u00f1a e, s\u00f3 con 14 anos de idade, publicou \"As Decretais\". Viaxou polo territorio italiano e m\u00e1is tarde por Francia, onde tam\u00e9n asistiu \u00e1 universidade. Estudou linguas: grego, \u00e1rabe, hebreo e mais caldeo, con af\u00e1n de poder entender o Cor\u00e1n, a C\u00e1bala, os or\u00e1culos caldeos e os di\u00e1logos plat\u00f3nicos nos seus textos orixinais.\nEn 1485, durante a s\u00faa estad\u00eda en Par\u00eds, leu os traballos do Averroes, o fil\u00f3sofo e te\u00f3logo axarita que introducira o pensamento aristot\u00e9lico en Occidente. Al\u00e1, ocorr\u00e9uselle a idea de unificar as tradici\u00f3ns culturais superviventes naquela \u00e9poca. No ano seguinte, xa de volta a Italia, con s\u00f3 vinte e tres anos, raptou en Arezzo a esposa de Giuliano Moriotto de Medicis, un parente dos Medicis florentinos, feito polo que foi perseguido, atacado e ferido.\nA fins do ano 1486, publicou en Roma as s\u00faas \"Conclusiones philosophicae, cabalisticae et theologicae\", co\u00f1ecidas como as \"900 teses\". Tr\u00e1tase de novecentas proposici\u00f3ns recollidas das m\u00e1is diversas fontes culturais, tanto de fil\u00f3sofos e te\u00f3logos latinos coma de \u00e1rabes, dos peripat\u00e9ticos e dos plat\u00f3nicos. Inclu\u00edu a\u00ednda os pensadores esot\u00e9ricos, como Hermes Trimegist, e tam\u00e9n os libros hebreos. A obra \u00eda precedida dunha introduci\u00f3n, que titulou \"Discurso sobre a dignidade do home\", texto que se converteu nun cl\u00e1sico, no cal Pico formula tres dos ideais do Renacemento: o dereito inalienable \u00e1 discrepancia, o respecto polas diversidades culturais e relixiosas e, finalmente, o dereito ao medramento e o enriquecemento da vida a partir da diferenza.\nEn canto \u00e1s teses, a s\u00faa intenci\u00f3n era demostrar que o cristianismo era o punto de converxencia das tradici\u00f3ns culturais, relixiosas, filos\u00f2ficas e teol\u00f3xicas m\u00e1is diversas. O seu prop\u00f3sito era que estas novecentas conclusi\u00f3ns se discutisen en Roma, despois da Epifan\u00eda de 1487, por homes doctos de todo o mundo, para inaugurar unha paz filos\u00f3fica entre os cultivadores de todas as doutrinas.\nPor\u00e9n, trece das teses foron consideradas \"sospeitosas de herex\u00eda\". O papa vencellounas coa maxia cabal\u00edstica, prohibindo que seguise adiante o debate. Pico non tivo mellor idea que escribir unha \"Apolox\u00eda\", na cal defendeu as teses cuestionadas, de forma que os doutores clericais consideraron aquilo un acto de soberbia e teimudez. Xulgado e condenado por herex\u00eda, Pico foi escomungado, ante o cal escapou para Francia, onde foi detido e conducido \u00e1 cadea de Vincennes.\nO herdeiro do trono de Francia, o futuro rei Carlos VIII, intercedeu no seu favor, polo que foi liberado. Logo disto, aceptou unha invitaci\u00f3n de Lourenzo o Magn\u00edfico de Medicis (1449-1492), banqueiro, pol\u00edtico e mecenas italiano, para instalarse en Florencia. No ano 1489 finalizou o \"Heptaplus\", relato m\u00edstico da creaci\u00f3n do Universo, e que versa sobre a X\u00e9nese, no cal tentaba desentra\u00f1ar os seus significados m\u00e1is rec\u00f3nditos.\nDous anos m\u00e1is tarde, en 1491, con vinte e oito anos de idade, renunciou aos seus bens, entreg\u00e1ndose a un profundo fervor relixioso. O papa Alexandre VI admitiuno de novo no seo da Igrexa cat\u00f3lica. Mais Pico non renunciou a ningunha das s\u00faas teses. Ingresou na Orde dos Predicadores, cuxos h\u00e1bitos chegou a vestir pouco antes da s\u00faa morte, acontecida aos trinta e un anos en Florencia, o 17 de novembro de 1494."}
{"id": "81444", "revid": "23204", "url": "https://gl.wikipedia.org/wiki?curid=81444", "title": "Malice Mizer", "text": "Malice Mizer (\u30de\u30ea\u30b9\u30fb\u30df\u30bc\u30eb; Marisu Mizeru) foi unha banda xaponesa de grande \u00e9xito, activa dende agosto de 1992 ata decembro de 2001, e que promoveu o movemento visual kei (estilo visual literalmente traducido) Creada por Mana e K\u00f6zi."}
{"id": "81456", "revid": "1131", "url": "https://gl.wikipedia.org/wiki?curid=81456", "title": "L\u00e9rez", "text": "O top\u00f3nimo galego L\u00e9rez pode referirse a:"}
{"id": "81457", "revid": "89787", "url": "https://gl.wikipedia.org/wiki?curid=81457", "title": "CF Kuba\u00f1 Krasnodar", "text": "CF \"Kuba\u00f1\" Krasnodar \u00e9 un club de f\u00fatbol de Rusia, fundouse en 1928 xoga na cidade de Krasnodar. \nEstadio.\nO Kuban Krasnodar xoga os seus encontros como local no Estadio Kuban, cunha capacidade para 31.650 persoas."}
{"id": "81459", "revid": "89787", "url": "https://gl.wikipedia.org/wiki?curid=81459", "title": "Riazor Blues", "text": "Os Riazor Blues son un grupo ultra de seareiros do Real Club Deportivo da Coru\u00f1a, que se fundou no 1987.\nHistoria e ideolox\u00eda.\nOs Riazor Blues fund\u00e1ronse en 1987 nunha viaxe a Vigo para se enfrontar nun partido de f\u00fatbol o Deportivo co Celta. Semella que nesta viaxe, un xornalista de \"La Voz de Galicia\" denominou ao grupo de persoas que se desprazaban en tren a ver este partido de liga de Segunda Divisi\u00f3n como Riazor Blues; de a\u00ed vir\u00eda o nome do grupo que nese momento se estaba a formar. Por aquel ent\u00f3n o Deportivo estaba en Segunda Divisi\u00f3n e o seu estadio carec\u00eda dun grupo forte de seareiros, para al\u00e9n dalgunhas agrupaci\u00f3ns pequenas como Barrio S\u00e9samo.\nOs Riazor Blues aparecen tipificados como grupo ultra no libro \"Radiograf\u00eda dos grupos ultras en acontecementos deportivos\", publicado polo Ministerio del Interior. Segundo o informe, este grupo est\u00e1 formado por 1.000 simpatizantes, entre os que hai \u201cun apreciable grupo de red skins\u201d. A corrente principal do grupo \u00e9 antifascista, o que carrexou numerosos altercados con grupos ultras de ideolox\u00eda de extrema dereita. Numerosos tam\u00e9n foron os altercados cos seareiros do Celta de Vigo e do Compostela. A pe\u00f1a conta con diferentes grupos denominados secci\u00f3ns, as m\u00e1is destacables son: ChoRBitos, Mobsters RCD, Los Suaves, Old Faces.\nIncidentes.\nO membro do grupo ultra Riazor Blues e dirixente da \"secci\u00f3n Los Suaves\", Gabriel Rodr\u00edguez P\u00e9rez, foi responsabilizado do asasinato de Manuel R\u00edos, quen supostamente recriminara ao primeiro por unha malleira colectiva contra un afeccionado da SD Compostela. Debido a este incidente o grupo ultra decidiu autodisolverse, a\u00ednda que non moito tempo despois decidiu volver \u00e1 actividade. O \u00fanico acusado do asasinato de Manuel R\u00edos foi declarado inocente e absolto de t\u00f3dolos cargos.\nO 30 de novembro de 2014 integrantes dos Riazor Blues protagonizaron unha batalla campal de 160 persoas contra os hinchas do Frente Atl\u00e9tico, horas antes do enfrontamento dos branquiazuis co Atl\u00e9tico de Madrid. Ap\u00f3s varias investigaci\u00f3ns, a polic\u00eda conclu\u00edu que non se tratou dunha quedada preparada, polo que a hip\u00f3tese da emboscada por parte dos seareiros atl\u00e9ticos \u00e9 a posible causa do altercado. Do lado do Frente Atl\u00e9tico participaron membros ultras do Sporting de Xix\u00f3n. O resultado foi un seguidor dos Riazor Blues asasinado, Francisco Javier Romero Taboada \"Jimmy\", pai de dous fillos. Ademais, houbo m\u00e1is dunha ducia de feridos e 20 detidos.\nDespois do asasinato de Jimmy, membros de Celtarras (seareiros radicais do Celta de Vigo) acheg\u00e1ronse ata A Coru\u00f1a como mostra de solidariedade cos Riazor Blues e mesmo alg\u00fans deles chegaron a pernoctar nas casas de membros do grupo coru\u00f1\u00e9s. Celtarras tam\u00e9n participou asinando oficialmente o comunicado que, xunto \u00e1 sinatura doutros grupos radicais de esquerda, condenaba o asasinato de Javier Romero Taboada.\nAmizades.\nOs Riazor Blues est\u00e1n irmandados cos Biris Norte, grupo ultra de seareiros do Sevilla F\u00fatbol Club. Tam\u00e9n est\u00e1n irmandados cos Bukaneros, pe\u00f1a ultra do Rayo Vallecano de Madrid e co Kolectivo Sur, pe\u00f1a ultra do Xerez CD. Os Biris Norte e o Kolectivo Sur tam\u00e9n est\u00e1n irmandados entre eles.\nConsignas.\nOs Riazor Blues autodef\u00ednense como \"pac\u00edficos\" e antifeixistas, coraz\u00f3n da curva e alma da Corunha."}
{"id": "81464", "revid": "5863", "url": "https://gl.wikipedia.org/wiki?curid=81464", "title": "Saa, A Pobra do Broll\u00f3n", "text": "Santa Mar\u00eda de Saa \u00e9 unha parroquia da Pobra do Broll\u00f3n na provincia de Lugo. Pertence \u00f3 arciprestado de Santalla de Rei. En 2007 ti\u00f1a 151 habitantes (212 en 1991) agrupados en 13 entidades de poboaci\u00f3n, cunha densidade de 4,99 hab./km\u00b2.\nLinda \u00f3 norte coas parroquias de Ferreiros e Trascastro; \u00f3 sur coa Pobra do Broll\u00f3n e Lamaigrexa; \u00f3 leste con Vilamor e Parada dos Montes e, \u00f3 oeste con Castrosante.\nPatrimonio.\nA igrexa de Santa Mar\u00eda foi constru\u00edda a finais do s. XVI. Ten na fachada unha porta enmarcada nun arco adoelado e cabido suxeito por columnas. A sancrist\u00eda est\u00e1 acaroada \u00f3 presbiterio. No interior pos\u00fae un retablo de li\u00f1as renacentistas e esculturas dos s. XVII e s. XVIII. Nela cel\u00e9branse o 15 de agosto as festas patronais da Nosa Se\u00f1ora.\nA capela do San Vitoiro est\u00e1 situada no medio das monta\u00f1as. Segundo a lenda, o San Vitoiro apareceu nunha pena e por iso se lle constru\u00edu unha pequena capela a mediados do s\u00e9culo XIX. \u00c9 o santo patr\u00f3n das aldeas das Forgas, Covadelas, Teixeira, Pradelas, Penadexo e Lebr\u00f3n. Nela cel\u00e9brase o 27 de agosto a romar\u00eda do San Vitoiro. \u00c9 costume fregarse contra o santi\u00f1o para pedirlle menos doenzas."}
{"id": "81465", "revid": "1131", "url": "https://gl.wikipedia.org/wiki?curid=81465", "title": "Pena dos Catro Cabaleiros", "text": "A Pena dos Catro Cabaleiros \u00e9 un pico galego de 1.131 metros de altitude, situado no l\u00edmite dos concellos da Pobra do Broll\u00f3n, Samos, O Incio e Folgoso do Courel, a po\u00f1ente da Serra do Courel.\nEste nome v\u00e9n dado a que en tempos pasados neste punto reun\u00edanse os cabaleiros dos catro concellos para resolver os asuntos de xurisdici\u00f3n. Hoxe en d\u00eda a tradici\u00f3n mantense e os alcaldes dos 4 concellos re\u00fanense nesta cima nunha festa tradicional.\nActualmente no centro do miradoiro est\u00e1 situada unha mesa redonda con catro cadeiras, de granito, en honra \u00e1s reuni\u00f3ns que aqu\u00ed se realizaban, con magn\u00edficas vistas dos catro concellos, da Serra do Courel e da Terra de Lemos."}
{"id": "81467", "revid": "880", "url": "https://gl.wikipedia.org/wiki?curid=81467", "title": "Liga Galega de Waterpolo", "text": ""}
{"id": "81482", "revid": "1131", "url": "https://gl.wikipedia.org/wiki?curid=81482", "title": "Federaci\u00f3n Galega de Nataci\u00f3n", "text": "A Federaci\u00f3n Galega de Nataci\u00f3n \u00e9 un \u00f3rgano nacional de control e organizaci\u00f3n do deportes acu\u00e1ticos coma a nataci\u00f3n ou o waterpolo, tanto a Liga absoluta como as categor\u00edas inferiores."}
{"id": "81483", "revid": "22570", "url": "https://gl.wikipedia.org/wiki?curid=81483", "title": "Vasopresina", "text": "A vasopresina ou hormona antidiur\u00e9tica (HAD, ou en ingl\u00e9s ADH), \u00e9 unha hormona humana que \u00e9 secretada cando o corpo est\u00e1 con pouca auga; facendo que os riles conserven a auga, concentrando e reducindo o volume da urina. Esta hormona tam\u00e9n \u00e9 chamada de vasopresina, pois aumenta a presi\u00f3n sangu\u00ednea ao inducir unha vasoconstrici\u00f3n moderada sobre as arterias do corpo.\nA vasopresina \u00e9 secretada pola neurohip\u00f3fise (porci\u00f3n posterior da hip\u00f3fise), mas \u00e9 producida por c\u00e9lulas nerviosas do hipot\u00e1lamo que estenden seus ax\u00f3ns at\u00e9 a neurohip\u00f3fise.\nO alcohol (do consumo de bebidas alcoh\u00f3licas) suprime a produci\u00f3n do ADH, aumentando a diurese.\nProblemas causados por produci\u00f3n errada de ADH.\nPersoas con insuficiencia card\u00edaca poden ter seus receptores superestimulados, que por s\u00faa vez estimulan a produci\u00f3n do ADH. Esta s\u00edndrome \u00e9 co\u00f1ecida como \"s\u00edndrome de secreci\u00f3n inadecuada de ADH\", \"hormona antidiur\u00e9tica de secreci\u00f3n inadecuada\", \"s\u00edndrome da secreci\u00f3n inadecuada de vasopresina\", \"s\u00edndrome de Schwartz-Bartter\" ou simplemente de SIHAD. Esta s\u00edndrome, en raros casos pode tam\u00e9n ser producida por unha doenza do hipot\u00e1lamo. O outro lado, a falta de produci\u00f3n do ADH causa a Diabetes ins\u00edpidus."}
{"id": "81484", "revid": "1987", "url": "https://gl.wikipedia.org/wiki?curid=81484", "title": "John Archibald Wheeler", "text": "John Archibald Wheeler, nado o 9 de xullo de 1911 e finado o 13 de abril de 2008, foi un eminente f\u00edsico te\u00f3rico estadounidense.\nUn dos derradeiros colaboradores de Albert Einstein, tratou de acadar a conclusi\u00f3n da visi\u00f3n de Einstein sobre a teor\u00eda do campo unificado. \u00c9 co\u00f1ecido asemade por ter acu\u00f1ado os termos 'furado negro' e 'furado de verme'."}
{"id": "81488", "revid": "98629", "url": "https://gl.wikipedia.org/wiki?curid=81488", "title": "Henrique I de Inglaterra", "text": "Henrique I (en ingl\u00e9s moderno, ), nado arredor de 1068 e finado o 1 de decembro de 1135, chamado Henrique Beauclerc (\"Bo Sabio\" en franc\u00e9s) polos seus intereses culturais, foi rei de Inglaterra desde 1100 ata a s\u00faa morte. Fillo de Guillerme I o Conquistador, recibiu educaci\u00f3n por parte da Igrexa. Trala morte do seu pai en 1087, os seus irm\u00e1ns m\u00e1is vellos, Roberto Curthose e Guillerme Rufo, herdaron Normand\u00eda e Inglaterra, respectivamente, pero Henrique quedou sen posesi\u00f3ns. Adquiriu o condado do Cotentin en Normand\u00eda occidental ao seu irm\u00e1n Roberto, pero eles depux\u00e9ronlle en 1091. Reconstru\u00edu gradualmente a s\u00faa base de poder no Cotentin e aliouse con Guillerme contra Roberto. Estivo presente cando Guillerme morreu nun accidente de cacer\u00eda en 1100 e apropiouse do trono ingl\u00e9s, coa promesa na s\u00faa coroaci\u00f3n de corrixir moitas das pol\u00edticas menos populares do seu irm\u00e1n. Casou con Matilde de Escocia, pero continuou tendo amantes con quen procreou varios fillos ilex\u00edtimos.\nO seu irm\u00e1n Roberto ameazou o control sobre Inglaterra cando liderou unha invasi\u00f3n en 1101, pero esta campa\u00f1a militar terminou nun acordo negociado que confirmou como rei a Henrique. A paz durou pouco, xa que este invadiu o Ducado de Normand\u00eda en 1105 e 1106 e finalmente derrotou a Roberto na batalla de Tinchebray. Mantivo ao seu irm\u00e1n en prisi\u00f3n polo resto da s\u00faa vida. O seu control sobre Normand\u00eda foi desafiado por Lu\u00eds VI de Francia, Baldu\u00edno VII de Flandres e Fulco V de Anjou, quen promoveu as reclamaci\u00f3ns do fillo de Roberto -William Clito- e apoiou unha gran rebeli\u00f3n no ducado entre 1116 e 1119. Despois da vitoria inglesa na batalla de Br\u00e9mule, acordouse un acordo de paz con Lu\u00eds VI en 1120.\nConsiderado polos seus contempor\u00e1neos como un gobernante severo pero efectivo, manipulou habilmente aos bar\u00f3ns ingleses e normandos. En Inglaterra inspirouse no sistema anglosax\u00f3n de xustiza, o goberno local e a tributaci\u00f3n, pero tam\u00e9n o fortaleceu con instituci\u00f3ns adicionais, como o tesouro real e os xu\u00edces itinerantes. Normand\u00eda tam\u00e9n se rex\u00eda cun sistema de xu\u00edces e un tesouro p\u00fablico. Moitos dos funcionarios que manexaban o sistema de Henrique eran \u00abhomes novos\u00bb con antecedentes escuros, no canto de familias de alto status, que ascend\u00edan en rango como administradores. O rei alentou a reforma eclesi\u00e1stica, pero viuse envolvido nunha grave disputa en 1101 co arcebispo Anselmo de Canterbury, que se resolveu mediante un compromiso en 1105. Apoiou \u00e1 Orde de Cluny e tivo un rol clave na selecci\u00f3n do clero de Inglaterra e Normand\u00eda.\nO seu \u00fanico fillo var\u00f3n e herdeiro lex\u00edtimo, Guillerme Adelin, afogouse no naufraxio do \"Barco Branco\" de 1120, po\u00f1endo en d\u00fabida a sucesi\u00f3n real. Tomou unha segunda esposa, Adela, coa esperanza de ter outro fillo, pero os seus plans fracasaron. En resposta, declarou \u00e1 s\u00faa filla Matilde herdeira da Coroa e desposouna con Godofredo V de Anjou. A s\u00faa relaci\u00f3n coa parella tensouse e estalou un conflito ao longo da fronteira co condado de Anjou. Morreu o 1 de decembro de 1135 logo dunha semana de enfermidade. Malia os seus plans coa s\u00faa filla Matilde, foi sucedido polo seu sobri\u00f1o Estevo de Blois, o que deu como resultado un per\u00edodo de guerra civil, co\u00f1ecido posteriormente como a Anarqu\u00eda.\nTraxectoria.\nFoi o cuarto fillo de Guillermo o conquistador, o primeiro nado en Inglaterra logo da conquista normanda, destinado \u00e1 carreira eclesi\u00e1stica recibiu unha boa educaci\u00f3n pero o asasinato do seu irm\u00e1n m\u00e1is vello, Guillerme II o rei de Inglaterra e a asusencia do seu outro irm\u00e1n, Robert Curthose que estaba nas cruzadas, fixo que ascendese ao trono o 5 de agosto de 1100. O 11 de novembro dese ano, tras conseguir a dispensa dos seus votos, casou con Matilde de Escocia, filla de Malcolm III de Escocia. No ano 1101 o seu irm\u00e1n Robert volveu das cruzadas e intentou facer valer os seus dereitos ao trono pero a falta de apoios dos nobres normandos fixo que desistise, reco\u00f1ecendo a Henrique como rei de Inglaterra. Henrique invadiu finalmente Normand\u00eda e derrotou ao seu irm\u00e1n na batalla de Tinchebray (1106) convert\u00e9ndose tam\u00e9n en duque de Normand\u00eda. No ano 1120 Guillerme Adelin, o seu \u00fanico fillo home e herdeiro morreu no naufraxio do White Ship, para evitar unha guerra civil Henrique tomou a decisi\u00f3n de nomear a s\u00faa filla, Matilde, vi\u00fava do emperador Henrique V como a s\u00faa herdeira e obrigou aos nobres a xurarlle fidelidade. Con todo \u00e1 s\u00faa morte foi Estevo de Blois quen se fixo co trono dando comezo unha guerra civil co\u00f1ecida como A anarqu\u00eda.\nHenrique Reformou o tesouro, usou oficiais itinerantes para cortar os abusos de poder das autoridades locais.\nMorte e legado.\nMorte.\nAs relaci\u00f3ns entre Henrique, Matilde e Godofredo V volv\u00e9ronse cada vez m\u00e1is tensas durante os \u00faltimos anos. A parella sospeitaba que carec\u00eda dun apoio xenu\u00edno en Inglaterra. En 1135 solicitaron ao rei a entregar en vida os castelos reais de Normand\u00eda \u00e1 s\u00faa filla e insistiron en que a nobreza normanda xur\u00e1selle lealdade inmediatamente, acci\u00f3ns que deb\u00edan afirmar a posici\u00f3n de Matilde e Godofredo V cando falecese Henrique. O rei negouse enfurecido, probablemente por temor a que o seu xenro intentase tomar o poder en Normand\u00eda. Estalou unha nova rebeli\u00f3n entre os bar\u00f3ns no mediod\u00eda normando, dirixida por Guillerme, conde de Ponthieu, na cal Godofredo V e Matilde intervi\u00f1eron en apoio dos rebeldes.\nHenrique fixo campa\u00f1a durante o outono, fortaleceu a fronteira sur e despois viaxou a Lyons-a-For\u00eat en novembro para gozar dun pouco de cacer\u00eda, aparentemente en bo estado de sa\u00fade. Al\u00ed caeu enfermo -segundo o cronista Henry de Huntingdon comeu demasiadas (\u00abun exceso de\u00bb) lampreas, en contra do consello do seu m\u00e9dico- e a s\u00faa condici\u00f3n empeorou no transcurso dunha semana. Unha vez o seu estado pareceu terminal, confesouse e convocou ao arcebispo Hugues de Amiens, ao que se uniron Roberto de Gloucester e outros membros da corte. Seguindo o costume, fix\u00e9ronse preparativos para saldar as d\u00e9bedas pendentes e revogar as sentenzas de incautaci\u00f3n pendentes. Henrique morreu o 1 de decembro de 1135 e o seu cad\u00e1ver foi levado a Ruan, acompa\u00f1ado polos bar\u00f3ns, onde foi embalsamado; as s\u00faas entra\u00f1as foron enterradas no priorado de Notre-D\u00e1me-du-Pr\u00e9 e o corpo preservado foi levado a Inglaterra e inhumado na abad\u00eda de Reading.\nMalia os seus esforzos, a sucesi\u00f3n foi disputada. Cando se estenderon as noticias sobre a morte do rei, Godofredo V e Matilde estaban en Anjou apoiando aos rebeldes na s\u00faa campa\u00f1a contra o ex\u00e9rcito real, que inclu\u00eda a varios partidarios da filla do rei como Roberto de Gloucester. Moitos destes bar\u00f3ns xuraran permanecer en Normand\u00eda ata que o defunto monarca fose enterrado adecuadamente, o que lles impediu regresar a Inglaterra.A nobreza normanda discutiu e proclamou rei a Teobaldo de Blois. Con todo, o seu irm\u00e1n m\u00e1is novo, Estevo de Blois, partiu inmediatamente de Boulogne a Inglaterra, acompa\u00f1ado polos seus homes. Coa axuda do seu irm\u00e1n, Henrique de Blois, tomou o poder en Inglaterra e foi coroado rei o 22 de decembro. Matilde non renunciou ao seu reclamo sobre Inglaterra e Normand\u00eda, o que levou a unha prolongada guerra civil co\u00f1ecida como a Anarqu\u00eda que se librou entre 1135 e 1153.\nValoraci\u00f3ns historiogr\u00e1ficas.\nOs historiadores recorreron a varias fontes, como os relatos de cronistas e os primeiros rolos de rexistros financeiros; tam\u00e9n os edificios e arquitectura sobreviventes. Os tres cronistas principais que describiron os eventos da vida de Henrique foron William de Malmesbury, Orderico Vital e Henry de Huntingdon, pero cada un incorporou extensos comentarios sociais e morais nos seus relatos e tomaron prestados diversos recursos literarios e eventos estereot\u00edpicos de diferentes obras populares. Outros cronistas foron Eadmer, Hugo o Cantor, o abade Suger e os autores da \"Cr\u00f3nica dos pr\u00edncipes\". Non todos os documentos reais do per\u00edodo sobreviviron, pero existe unha serie de actas reais, cartas, escritos e misivas, xunto con alg\u00fans rexistros financeiros temper\u00e1ns. Descubriuse que alg\u00fans destes eran falsificaci\u00f3ns e outros foron modificados ou manipulados posteriormente.\nOs historiadores da Baixa Idade Media retomaron relatos de cronistas seleccionados sobre a educaci\u00f3n do rei, alcum\u00e1ndoo \u00abBeauclerc\u00bb (\u00abBo Sabio\u00bb en franc\u00e9s),tema que se fixo eco da an\u00e1lise de historiadores vitorianos e eduardianos, como Francis Palgrave e Henry William Carless Davis. Charles David desestimou estes traballos en 1929 e argumentou que as afirmaci\u00f3ns m\u00e1is excepcionais da educaci\u00f3n de Henrique carec\u00edan de fundamento. Os relatos modernos comezaron co traballo de Richard Southern a principios dos anos 1960, seguido por unha extensa investigaci\u00f3n durante o resto do s\u00e9culo s\u00e9culo XX nunha variedade de temas do seu reinado en Inglaterra e un n\u00famero m\u00e1is limitado sobre o seu goberno en Normand\u00eda. S\u00f3 produc\u00edronse d\u00faas biograf\u00edas principais e modernas sobre Enrique: o volume p\u00f3stumo de Warren Hollister en 2001 e o traballo de Judith Green en 2006.\nA interpretaci\u00f3n da s\u00faa personalidade polos historiadores cambiou co tempo. Os primeiros historiadores -como Austin Lane Poole e Richard Southern- consider\u00e1bano un gobernante cruel e draconiano. Os m\u00e1is recentes -como Hollister e Green- observaron o seu implementaci\u00f3n da xustiza como moito m\u00e1is compasiva, particularmente cando se compara cos est\u00e1ndares do momento, pero ata Green opinou que era, \u00aben moitos, aspectos moi desagradable\u00bb e Alan Cooper advertiu que varios cronistas contempor\u00e1neos estaban probablemente tan asustados do rei como para expresar moitas cr\u00edticas. Os historiadores tam\u00e9n debateron en que medida as reformas administrativas constitu\u00edron xenuinamente -no que Hollister e John Baldwin denominaron\u2014 unha introduci\u00f3n da \u00abrealeza administrativa\u00bb sistem\u00e1tica ou se a s\u00faa perspectiva continuaba sendo fundamentalmente tradicional.\nA s\u00faa tumba na abad\u00eda de Reading estaba marcada por unha cruz local, pero o mosteiro foi demolido aos poucos durante a disoluci\u00f3n dos mosteiros no s\u00e9culo s\u00e9culo XVI. A localizaci\u00f3n exacta da s\u00faa tumba \u00e9 incerta, pero a m\u00e1is probable at\u00f3pase nunha zona edificada do centro de Reading, onde se situaba o coro da abad\u00eda. Anunciouse un plan para localizar os seus restos en marzo de 2015, co apoio da axencia English Heritage e Philippa Langley, que xa participaron na exhumaci\u00f3n de Ricardo III en setembro de 2012.\nDescendentes.\nLex\u00edtimos.\nAdemais de Matilde e Guillerme, posiblemente tivo un fillo ef\u00e9mero, Ricardo, do seu primeiro matrimonio con Matilde de Escocia. Non tivo fillos coa s\u00faa segunda esposa Adela de Lovaina.\nIlex\u00edtimos.\nTivo varios fillos ilex\u00edtimos por distintas amantes.\nDevanceiros.\nDevanceiros de Henrique I de Inglaterra"}
{"id": "81491", "revid": "23204", "url": "https://gl.wikipedia.org/wiki?curid=81491", "title": "Andr\u00e9 Pena Gra\u00f1a", "text": "Andr\u00e9 Pena Gra\u00f1a, nado en Ferrol en 1955, \u00e9 un historiador contempor\u00e1neo galego especializado en procesos hist\u00f3ricos de longa duraci\u00f3n e investigaci\u00f3ns sobre a civilizaci\u00f3n celta.\nTraxectoria.\nCriouse en Menorca dos 7 aos 14 anos, logo volveu a Ferrol. Doutor en Arqueolox\u00eda e Historia Antiga pola Universidade de Santiago de Compostela, desde 1987 traballa como historiador, arque\u00f3logo e arquiveiro do concello de Nar\u00f3n. Isto permitiulle realizar o estudo, factogr\u00e1fico, inter e multidisciplinar, de longa duraci\u00f3n, antes, durante, e logo da dominaci\u00f3n romana dunha comarca: \"A Terra de Trasancos\". \nFoi secretario de organizaci\u00f3n de tres congresos internacionais \"Os Celtas da Europa Atl\u00e1ntica I\", \"II\", \"III\" ; e, tam\u00e9n secretario de organizaci\u00f3n do I Congreso del Instituto de Estudios Celtas \"Etnoarqueologia de los Celtas en Hispania;\". Pena Gra\u00f1a \u00e9 o actual decano do Instituto Galego de Estudos C\u00e9lticos. Activo defensor da civilizaci\u00f3n celta, de Galicia como berce dos celtas da Europa atl\u00e1ntica, restaurou, con base epist\u00e9mica, os estudos celtas eliminados en Galicia trala guerra civil.\nA s\u00faa aproximaci\u00f3n con metodolox\u00eda inter e multidiscipliar \u00e1 arqueolox\u00eda e \u00e1 etnograf\u00eda, creou un novo m\u00e9todo que permite identificar instituci\u00f3ns na prehistoria, unha nova rama da arqueolox\u00eda, que v\u00e9n enriquecer as xa existentes, desenvolvida na s\u00faa tese doutoral Treba e Territorium, chamada por Vencesl\u00e1s Kruta \"Arqueolox\u00eda Institucional\"."}
{"id": "81492", "revid": "6338564", "url": "https://gl.wikipedia.org/wiki?curid=81492", "title": "Johann Pachelbel", "text": "Johann Pachelbel, nado en Nuremberg, bautizado o 1 de setembro de 1653 e finado na mesma cidade o 3 de marzo de 1706, foi un destacado organista, clavicembalista e compositor. Foi un dos m\u00e1is importantes m\u00fasicos da xeraci\u00f3n anterior a Johann Sebastian Bach. Entre as s\u00faas numerosas composici\u00f3ns destaca o c\u00e9lebre \"Canon en re maior\", escrito para tres viol\u00edns e baixo continuo, obra que foi obxecto de numerosas gravaci\u00f3ns e versi\u00f3ns.\nTraxectoria.\nJohann Pachelbel recibiu de neno as s\u00faas primeiras lecci\u00f3ns musicais, por parte de Heinrich Schwemmer e Georg Kaspar Wecker, que lle aprenderon composici\u00f3n e interpretaci\u00f3n. Tras terminar os estudos na Academia de San Lourenzo, en 1669 ingresou na Universidade de Altdorf, compaxinando as clases coas s\u00faas actividades como organista na Lorenzkirche; por\u00e9n, a precariedade econ\u00f3mica da familia impediu \u00f3 mozo m\u00fasico seguir estudando na universidade, na que apenas permaneceu un ano. Na primavera de 1670 empezou a frecuentar a escola po\u00e9tica de Ratisbona e a asistir \u00e1s clases particulares de Kaspar Prentz, que o introduciu no co\u00f1ecemento dos grandes compositores italianos da \u00e9poca.\nInflu\u00eddo por Prentz, en 1673 transladouse a Viena para asumir o cargo de organista suplente na catedral de Santo Estevo. Catro anos despois foi nomeado organista da corte de Eisenach, \u00f3 servizo do pr\u00edncipe Johann Georg, duque de Saxe-Eisenach. En xu\u00f1o de 1678 foi contratado pola igrexa protestante de Erfurt; al\u00ed casou con Barbara Gabler en 1681, pero \u00f3 cabo de dous anos quedou vi\u00favo, \u00f3 morrer a s\u00faa esposa e o seu fillo nunha epidemia. En 1684 casou en segundas nupcias con Judith Drommer, coa que tivo sete fillos, sendo dous deles, Wilhelm Hieronymus e Carl Theodorus, tam\u00e9n m\u00fasicos.\nEn 1690 foi chamado \u00e1 corte de W\u00fcrttemberg en Stuttgart, para ocupar o cargo de m\u00fasico e organista. Obrigado a fuxir dela en 1692 debido a unha invasi\u00f3n francesa, instalouse en Nuremberg, e poucos meses m\u00e1is tarde regresou \u00e1 s\u00faa rexi\u00f3n natal, Turinxia, onde foi nomeado organista da cidade de Gotha. En 1695, tralo falecemento do seu antigo mestre Wecker, organista de San Sebaldo en Nuremberg, foille concedido ese posto, no que se mantivo ata a s\u00faa morte.\nObra.\nPachelbel foi autor de numerosas obras, entre as que destacan composici\u00f3ns para \u00f3rgano (preludios, tocatas, fugas, chaconas...), os lieder espirituais, diversas pezas para clavic\u00e9mbalo, como a notable \"Hexachordum Apollinis\", corais variadas, algunhas misas, motetes, cantatass, fantas\u00edas e magnificats. Malia ser un mestre do \"stilo cantabile\" (regularidade do desenvolvemento das voces, harmon\u00eda e ritmo), a s\u00faa m\u00fasica, tanto a instrumental como a vocal, foi esquecida pouco despois da s\u00faa morte e non se recuperou ata a primeira metade do s\u00e9culo XIX, cando Franz Commer publicou parte da s\u00faa obra escrita para \u00f3rgano. En 1901 editouse a serie completa das s\u00faas 95 fugas sobre o magnificat, e moitas das s\u00faas obras para clavic\u00e9mbalo foron inclu\u00eddas nunha edici\u00f3n posterior."}
{"id": "81496", "revid": "15490", "url": "https://gl.wikipedia.org/wiki?curid=81496", "title": "Cunimundo", "text": "Cunimundo foi un rei dos x\u00e9pidos do s\u00e9culo VI. Intentou estender o seu reino situado sobre o Danubio e para iso enfrontouse ao Imperio Bizantino; este apela aos seus aliados \u00e1varos e, sobre todo, aos longobardos, dirixidos polo rei Albo\u00edno. Fronte a esta tem\u00edbel coalici\u00f3n, Cunimundo foi vencido (sobre 565) e morto no combate (ou executado despois?). Os x\u00e9pidos foron decimados e unha parte seguiu aos longobardos a Italia en 568.\nTras ser decapitado e o seu corpo (ou o seu cad\u00e1ver) e o seu cranio transformado en copa, unha das s\u00faas fillas, a princesa Rosmunda, tomada como esposa \u00e1 forza por Albo\u00edno, debeu m\u00e1is adiante en Italia beber nel ao vi\u00f1o da vitoria (en Verona?).\nA copa feita co cranio do rei Cunimundo ser\u00eda conservada polos reis longobardos. O erudito de orixe longobarda Paulo Di\u00e1cono ver\u00edaa cos seus ollos en Pavia, capital longobarda, cando lla amosou o rei Ratchis."}
{"id": "81497", "revid": "92340", "url": "https://gl.wikipedia.org/wiki?curid=81497", "title": "Rosmunda", "text": "Rosmunda foi unha princesa x\u00e9pida filla do rei Cunimundo.\nTraxectoria.\nSobre 565, tras a desfeita dos x\u00e9pidos fronte a unha coalici\u00f3n longobardo-\u00e1vara ao servizo dos intereses do Imperio bizantino e a morte de seu pai, tomouna por esposa o rei longobardo Albo\u00edno e seguiuno a Italia ata o seu reino longobardo.\nEn 572, en Verona, fixo que asasinase ao rei o seu xove amante, un escudeiro longobardo chamado Helmegis (ou \"Elmechi\" en italiano) antes de se envelenar xunto con este un pouco despois.\nEste feito hist\u00f3rico ten inspirado numerosas historias no folclore da Italia do Norte ata o s\u00e9culo XIX."}
{"id": "81498", "revid": "23204", "url": "https://gl.wikipedia.org/wiki?curid=81498", "title": "Ara Malikian", "text": "Ara Malikian, nado no L\u00edbano en 1968, \u00e9 un violinista de orixe armenia residente en Espa\u00f1a.\nFormaci\u00f3n.\nNado no seo dunha familia armenia, iniciouse ben novo no viol\u00edn, da man do seu pai. O seu talento foi axi\u00f1a reco\u00f1ecido malia as dif\u00edciles circunstancias que a guerra lle obrigou a vivir, forz\u00e1ndoo incluso a estudar durante longos per\u00edodos nos refuxios antia\u00e9reos.\nDeu o seu primeiro concerto importante con 12 anos, e con 14 o director de orquestra Hans Herbert-J\u00f6ris escoitouno e conseguiu para el unha bolsa do goberno alem\u00e1n para cursar estudos na Hochschule f\u00fcr Musik und Theater Hannover. Con 15 anos foi o alumno m\u00e1is novo admitido nese prestixioso centro superior de estudos musicais. Posteriormente ampliou os seus estudos na Guildhall School of Music &amp; Drama de Londres, ademais de recibir lecci\u00f3ns dalg\u00fans dos m\u00e1is prestixiosos profesores do mundo como Franco Gulli, Ruggiero Ricci, Ivry Gitlis, Herman Krebbers ou membros do Alban Berg Quartet.\nA s\u00faa inquedanza musical e humana levaron a Ara Malikian a profundar nas s\u00faas propias ra\u00edces armenias e asimilar a m\u00fasica doutras culturas do Medio Oriente (\u00e1rabe e xud\u00eda), Centro Europa (xitana e klezmer), Arxentina (tango) e Espa\u00f1a (flamenco), todo isto dentro dunha linguaxe moi persoal na que se van da man a forza r\u00edtmica e emocional destas m\u00fasicas co virtuosismo e a expresividade da gran tradici\u00f3n cl\u00e1sica europea.\nPosuidor dun amplo repertorio, que incl\u00fae a pr\u00e1ctica totalidade das grandes obras escritas para viol\u00edn (concertos con orquestras, sonatas e pezas con piano e m\u00fasica de c\u00e1mara) estreou tam\u00e9n obras de compositores actuais como Franco Donatoni, Malcom Lipkin, Luciano Chailly, Ladislav Kupkovic, Loris Tjeknavorian, Lawrence Roman ou Yervand Yernakian. Malikian \u00e9 ademais un dos poucos violinistas que realiza recitais para viol\u00edn s\u00f3 con programas dedicados a integrais tan significativas como os \"24 Caprichos\" de Paganini, as \"6 Sonatas\" de Eug\u00e8ne Ysa\u00ffe ou as \"Sonatas e Partitas\" de Bach.\nTraxectoria.\nGa\u00f1ou numerosos concursos de prestixio mundial, entre os que destacan os Primeiros Premios obtidos nos Concursos Internacionais \u201cFelix Mendelssohn\u201d (1987 Berl\u00edn, Alema\u00f1a) e \u201cPablo Sarasate\u201d (1995 Pamplona) ademais dos premios recibidos en concursos como \u201cNiccolo Paganini\u201d (X\u00e9nova, Italia), \u201cZino Francescatti\u201d (Marsella, Francia), \u201cRodolfo Lipizer\u201d (Gorizia, Italia), \u201cMocidades Musicais (Belgrado, Serbia), \u201cRameau\u201d (Le Mans, Francia), \u201cInternacional Artist Guild\u201d (Nova York, USA), e na \u201cInternacional Music Competition of Japan\u201d. En 1993 recibiu o \u201cPremio \u00e1 Dedicaci\u00f3n e o Cumprimento Art\u00edstico\u201d do Ministerio de cultura de Alema\u00f1a.\nTocou nas mellores salas de concerto en m\u00e1is de corenta pa\u00edses dos cinco continentes: Nova York (Carnegie Hall), Par\u00eds (Salle Pleyel), Viena (Musikverein), Toronto (Ford Center), Madrid (Auditorio Nacional e Teatro Real) Zurc\u00ed (Tonhalle), Londres (Barbican Center), Toquio, Istambul, Berl\u00edn, Atenas, Venecia, Los Angeles, Taipei, Hong Kong, Kuala Lumpur, Cuba, Barcelona e Bilbao entre outros. Tam\u00e9n participou nos festivais de Aspen, Colamar, Prades, Schlswig Holstein, Braunschweig, San Sebasti\u00e1n, Segovia, Bergen, Freden, Metlach e Praga.\nComo viol\u00edn solista foi invitado por orquestras como Orquestra Sinf\u00f3nica de Toquio, Orquestra Sinf\u00f3nica de Bamberg, Zurc\u00ed Chamber Orquestra, G\u00e9nova Opera Orquestra, Orquestra Sinf\u00f3nica de Madrid, Sinf\u00f3nica de Portugal, Orquestra de C\u00e1mara de Tubingen, Virtuosos de Moscova, Filharm\u00f3nica de Belgrado, Orquestra de c\u00e1mara de Tolosa (Francia), Filharm\u00f3nica de Armenia e Orquestras da Comunidade de Madrid entre outras, baixo a batuta de directores tan importantes como Mariss Janssons, Peter Maag, Jes\u00fas L\u00f3pez Cobos, Vladimir Spivakov, Miguel \u00c1ngel G\u00f3mez-Mart\u00ednez, Luis Antonio Garc\u00eda Navarro, Vassili Sinaisky, Edmond de Stoutz, Gudni Emilson, Juan Jos\u00e9 Mena ou Jo Ann Falleta.\nActividade en Espa\u00f1a.\nActualmente reside en Madrid, onde \u00e9 concertino da OSM (Teatro Real), co que recentemente obtivo un clamoroso \u00e9xito interpretando como solista \"Le boeuf sur le toit\" de Darius Milhaud, en versi\u00f3n para viol\u00edn e orquestra, baixo a direcci\u00f3n de G\u00f3mez Mart\u00ednez e o \"Concerto para viol\u00edn e orquestra en Re menor\" de Khachaturian coa batuta de Jes\u00fas L\u00f3pez Cobos. En \u00e1mbalas d\u00faas obras ser\u00eda moi dif\u00edcil encontrar na actualidade un int\u00e9rprete m\u00e1is adecuado.\nA s\u00faa estreita colaboraci\u00f3n con Jos\u00e9 Luis Mont\u00f3n, un dos m\u00e1is destacados guitarristas flamencos actuais, abriu un novo cami\u00f1o na m\u00fasica espa\u00f1ola actual. Tam\u00e9n colaborou entre outros coa cantante libanesa Fairud, os bailar\u00edns flamencos Joaqu\u00edn Cort\u00e9s e Bel\u00e9n Maya, en Ensamble Nuevo Tango e co pianista de jazz Horacio Icasto. A s\u00faa presenza foi solicitada por importantes compositores de m\u00fasica de cine como Alberto Iglesias, co que gravou a banda sonora de \"Hable con ella\", de Almod\u00f3var ou Pascal Gainge en \"Otro barrio\" de Salvador Garc\u00eda Ruiz.\nAra Malikian \u00e9 actualmente artista exclusivo de Warner Espa\u00f1a, compa\u00f1\u00eda coa que gravou \"Manantial\" e \"De la felicidad\" acompa\u00f1ado polo guitarrista flamenco Jos\u00e9 Luis Mont\u00f3n. Este \u00faltimo CD foi nomeado pola Academia Espa\u00f1ola da M\u00fasica como o mellor disco de Nova m\u00fasica do ano. Con Warner, Malikian gravou tam\u00e9n un dobre CD con algunhas das m\u00e1is destacadas obras de Paganini, inclu\u00edndo os seus famosos \"24 caprichos para viol\u00edn s\u00f3\", un \u00e1lbum con obras de Pablo Sarasate acompa\u00f1ado \u00f3 piano polo magn\u00edfico pianista armenio Serouj Kradjian, as \"6 Sonatas para viol\u00edn solo\" de Ysa\u00ffe, e as \"Sonatas e Partitas para viol\u00edn s\u00f3\" de Johann Sebastian Bach.\nAra Malikian foi nomeado por partida dobre como mellor int\u00e9rprete de m\u00fasica cl\u00e1sica nos Premios da M\u00fasica 2007, pola s\u00faa gravaci\u00f3n do \"Poema Concertante\" de Xavier Montsalvatge xunto \u00e1 Orquestra Sinf\u00f3nica de Castela e Le\u00f3n, as\u00ed como polo seu traballo xunto a Joan Valent, Suso S\u00e1iz e Marc Blanes.\nDesde o 2006 colabora coa Fundaci\u00f3n Non Profit Music e co compositor madrile\u00f1o Jorge Grundman na creaci\u00f3n da orquestra de c\u00e1mara Non Profit Music Chamber Orchestra dedicada a difundir a obra de compositores contempor\u00e1neos dentro da chamada Nova M\u00fasica Consonante. Froito do traballo desta colaboraci\u00f3n son a publicaci\u00f3n dos traballos \"Tears of Beauty\" e \"Meeting with a friend\".\nNo 2008 foi dobremente nomeado \u00f3s Premios da M\u00fasica, precisamente polo seu traballo coa Non Profit Music Chamber Orchestra como mellor int\u00e9rprete de m\u00fasica cl\u00e1sica por \"Meeting with a friend\", e tam\u00e9n por \"Lejos\", xunto \u00f3 guitarrista arxentino Fernando Eg\u00f3zcue.\nTam\u00e9n no 2008 formou xunto a Thomas Potiron, Eduardo Ortega e Gartxot o cuarteto de corda Pagagnini, cos que fan unha revisi\u00f3n en clave humor\u00edstica e teatral de pezas cumio da m\u00fasica cl\u00e1sica, de autores como Sarasate, Manuel de Falla, Luigi Boccherini, Johann Pachelbel, Shigeru Umebayashi, Mozart, Serge Gainsbourg ou Paganini.\nEn 2013 o Ministerio de Xustiza denegoulle a nacionalidade espa\u00f1ola despois levar 15 anos vivindo en Espa\u00f1a por defectos formais. Cando presentou a solicitude a\u00ednda non levaba 10 anos de residencia en Espa\u00f1a."}
{"id": "81499", "revid": "98629", "url": "https://gl.wikipedia.org/wiki?curid=81499", "title": "Deonom\u00e1stico", "text": "Deonom\u00e1stico (do lat\u00edn \"de\" \"desde\" e \"onom\u00e1stico\" \"nome propio\", este derivado do grego \"\u00f3noma\" \"nome\") \u00e9 un termo que designa os substantivos e adxectivos com\u00fans que proceden en orixe dun nome propio, sexa este persoal ou xeogr\u00e1fico. Tr\u00e1tase pois dun procedemento de creaci\u00f3n de vocabulario, usual en todas as linguas. Dous exemplos poder\u00edan ser os seguintes:\nHistoria.\nEste procedemento de formaci\u00f3n de vocabulario ten sido analizado desde hai tempo pola ling\u00fc\u00edstica, e entra dentro das figuras ret\u00f3ricas, design\u00e1ndoo como metonimia, por contig\u00fcidade de significado. As\u00ed t\u00f3mase a causa polo efecto (ou o autor polo producido): \"este cadro semella un Rafael\"; o efecto pola causa ; o continente polo contido ou ao rev\u00e9s: \"merquei un Ribeiro\" (\u00e9 dicir, unha botella de vi\u00f1o do Ribeiro); ou, por \u00faltimo, simplemente consiste en denominar algo por unha s\u00faa calidade ou car\u00e1cter parcial.\nPor\u00e9n, o procedemento aumentou como modo de amentar novos termos nas ciencias tanto naturais como f\u00edsicas e qu\u00edmicas, onde nos dous \u00faltimos s\u00e9culos se multiplicaron os descubrimentos. Nuns casos os novos nomes eran dados en honra de algu\u00e9n, ou ben deb\u00edaselle o novo invento ou descubrimento, ou ben remit\u00edan a un determinado lugar onde tivera lugar o tal descubrimento ou invenci\u00f3n. As\u00ed polos dous primeiro m\u00e9todos xurdiron denominaci\u00f3ns como lobelia (en honra de Mat\u00edas de Lobel, un bot\u00e1nico do s\u00e9culo XVI); dalia (do sueco Dahl, que a trouxo a Europa, desde M\u00e9xico, no s\u00e9culo XVIII); daltonismo \"defecto de visi\u00f3n\", que foi descrito primeiramente por John Dalton (1766-1844); nicotina (de \"nicotiane\", nome culto do tabaco, e este de Nicot, franc\u00e9s que o deu a co\u00f1ecer en Francia, tam\u00e9n no XVI). Polo \u00faltimo, lanz\u00e1ronse nomes como: bauxita \"un mineral \" por descubrirse en Les Baux-de-Provence cara 1822 ; berlina \"tipo de coche\", por inventarse en Berl\u00edn no s\u00e9culo XVI; estroncio \"un novo metal\", de \"estronciana\", e este de Strontian, localidade escocesa onde se encontrou a fins do s\u00e9culo XVIII etc.\nTipos de deonom\u00e1sticos.\nClasificaci\u00f3n por estrutura morfol\u00f3xica.\nDesde o punto de vista da s\u00faa morfolox\u00eda p\u00f3dense clasificar en:\nClasificaci\u00f3n por orixe.\nPola s\u00faa orixe os deonom\u00e1sticos poden ser m\u00e1is variados:\nClasificaci\u00f3n polo uso.\nPoden ser cultos ou populares. \u00c1s veces \u00e9 dif\u00edcil, polo menos a primeira vista, decidir. Poder\u00edase pensar que \"anabolena\" \u00e9 culto, mais a s\u00faa fama f\u00edxoo unha designaci\u00f3n popular. En principio son de uso culto case todos os que te\u00f1en un \u00e9timo de tipo mitol\u00f3xico e literario, e tam\u00e9n os acu\u00f1ados en medios cient\u00edficos, pero sempre con reservas, unha designaci\u00f3n como \"dalia\", relativamente recente est\u00e1 bastante espallada. Cando a orixe ven dun onom\u00e1stico corrente, sen d\u00fabida estamos perante un termo popular."}
{"id": "81500", "revid": "25871", "url": "https://gl.wikipedia.org/wiki?curid=81500", "title": "Errol Flynn", "text": "Errol Leslie Thomson Flynn, nado en Hobart, Tasmania (Australia) o 20 de xu\u00f1o de 1909 e finado o 14 de outubro de 1959, foi un actor estadounidense.\nTraxectoria.\nEra fillo do ocean\u00f3grafo, bi\u00f3logo e bot\u00e1nico, Theodore Thomson Flynn. Dende rapaz, Errol mostrou unha personalidade hiperactiva, indisciplinada, moi impulsiva e aventureira. Foi matriculado nun prestixioso estabelecemento en Londres, o \"Eton College\", e rematou en Par\u00eds, tras ser expulsado por indisciplinado da f\u00e9rrea instituci\u00f3n brit\u00e1nica onde cursaba os seus estudos.\nErrol dedicouse ent\u00f3n ao deporte, decant\u00e1ndose decontado polo boxeo, e mesmo recibiu a oportunidade de representar o seu pa\u00eds, Australia, nos Xogos Ol\u00edmpicos de 1928 en \u00c1msterdan. Por\u00e9n, o mozo Flynn, inimigo da disciplina e do estrutural non aceptou a convocatoria e dedicouse a viaxar polos cinco continentes e a exercer os m\u00e1is diversos oficios.\nEn Am\u00e9rica, foi atra\u00eddo polo teatro de entre todas as opci\u00f3ns art\u00edsticas que barallou. As\u00ed, comezou a actuar en varias obras at\u00e9 que foi descuberto por un cazatalentos da Warner Bros. Os seus atributos f\u00edsicos de sobra e unha personalidade histri\u00f3nica e desbordante, contribu\u00edron a que acadase os seus primeiros papeis. Debutou co t\u00edtulo \"Capit\u00e1n Blood\" (1935), pero a sona chegoulle coa interpretaci\u00f3n de Robin Hood en \"As aventuras de Robin Hood\". A consagraci\u00f3n cinematogr\u00e1fica chegar\u00edalle posteriormente con diversos papeis de gal\u00e1n."}
{"id": "81501", "revid": "1093", "url": "https://gl.wikipedia.org/wiki?curid=81501", "title": "Rafael Xos\u00e9 Mouzo Lago", "text": ""}
{"id": "81505", "revid": "1131", "url": "https://gl.wikipedia.org/wiki?curid=81505", "title": "Montefurado, Quiroga", "text": "San Miguel de Montefurado \u00e9 unha parroquia do concello lucense de Quiroga. En 2011, segundo o IGE, ti\u00f1a 162 habitantes (84 homes e 78 mulleres).\nXeograf\u00eda.\nEst\u00e1 situada \u00e1 beira do r\u00edo Sil, entre as d\u00faas maiores serras de Galiza, o Macizo Central ourens\u00e1n e a Serra do Courel. A influencia do r\u00edo fai que esta zona goce dun clima continental mediterr\u00e1neo, con temperaturas baixas en inverno e moi calorosas en ver\u00e1n.\nHistoria.\nA parroquia toma o nome do Monte Montefurado, tam\u00e9n co\u00f1ecido como \"Boca do Monte\". Foi constru\u00eddo no s\u00e9culo II, en tempos do Emperador Traxano, para desviar o leito do r\u00edo e poder extraer o ouro que este arrastraba lavando o lodo da antiga conca. Ten uns 400 metros de longo por 19 de ancho, e unha altura media de 17 metros. Unha dif\u00edcil obra de enxe\u00f1ar\u00eda para a \u00e9poca. Dise que os romanos talaron unha fraga de aci\u00f1eiras que hab\u00eda preto do lugar que a\u00ednda conserva o top\u00f3nimo de Enci\u00f1eira para romper a roca a fogo. Os romanos estaban acampados no lugar de Sesmil, que toma o seu nome da lexi\u00f3n romana dese nome."}
{"id": "81506", "revid": "5863", "url": "https://gl.wikipedia.org/wiki?curid=81506", "title": "Monte Montefurado", "text": "Montefurado \u00e9 un monte galego atravesado polo r\u00edo Sil, furado que os romanos fixeron en busca do ouro deste r\u00edo.\nHistoria e caracter\u00edsticas.\nPertence \u00f3 Macizo Central ourens\u00e1n. D\u00e1 nome \u00e1 parroquia de Montefurado, no concello de Quiroga.\nO burato, tam\u00e9n co\u00f1ecido como Boca do Monte, foi constru\u00eddo no s\u00e9culo II, en tempos do Emperador Traxano, para desviar o leito do r\u00edo e poder extraer o ouro que este arrastraba lavando o lodo da antiga conca. Ten uns 400 metros de longo por 19 de ancho, e unha altura media de 17 metros. Unha dif\u00edcil obra de enxe\u00f1ar\u00eda para a \u00e9poca. Dise que os romanos talaron unha fraga de aci\u00f1eiras que hab\u00eda preto do lugar que a\u00ednda conserva o top\u00f3nimo de Enci\u00f1eira para romper a roca a fogo. Os romanos estaban acampados no lugar de Sesmil, que toma o seu nome da lexi\u00f3n romana dese nome.\nEn 1934 unha chea do r\u00edo provocou o derrube do t\u00fanel e que a boca ficase taponada. As augas do r\u00edo volveron ao seu antigo leito, inundando as terras de labrad\u00edo. Ata 1935 non empezaron os traballos de limpeza, que se viron paralizados pola guerra civil espa\u00f1ola. En 1941 volveuse abrir o t\u00fanel.\nExplicaci\u00f3ns hist\u00f3ricas.\nExisten varias teor\u00edas e explicaci\u00f3ns sobre a orixe e uso de Montefurado:\nSobre o t\u00fanel houbo ata o s\u00e9culo XIX unha fortaleza da que xa non queda nada."}
{"id": "81508", "revid": "5312", "url": "https://gl.wikipedia.org/wiki?curid=81508", "title": "Acci\u00f3n Republicana Democr\u00e1tica Espa\u00f1ola", "text": "Acci\u00f3n Republicana Democr\u00e1tica Espa\u00f1ola (ARDE) \u00e9 o nome dun partido pol\u00edtico espa\u00f1ol creado nos anos sesenta do s\u00e9culo XX como resultado do intento de uni\u00f3n de Izquierda Republicana e Uni\u00f3n Republicana, os dous partidos republicanos de maior importancia durante a Segunda Rep\u00fablica Espa\u00f1ola.\nTras a restauraci\u00f3n da democracia en Espa\u00f1a, concorreu \u00e1s elecci\u00f3ns locais de 1979 logrando o segundo posto en n\u00famero de votos na cidade de Segorbe, polo que, co apoio do PSOE, conseguiu o primeiro e \u00fanico alcalde republicano que gobernou un municipio espa\u00f1ol desde a \u00e9poca republicana. Na seguinte convocatoria electoral municipal conseguiu ser o partido m\u00e1is votado na devandita localidade castellonenca.\nNa actualidade apoia ao Club Republicano xunto a outros partidos deste signo entre os que se atopan Grupo Terceira Rep\u00fablica Espa\u00f1ola, Liberais pola Rep\u00fablica e Progresistas Federais."}
{"id": "81510", "revid": "23204", "url": "https://gl.wikipedia.org/wiki?curid=81510", "title": "Ada de Warenne", "text": "Ada de Warenne, nada no 1120 e finada en 1178, foi unha nobre anglonormanda, nai de dous reis de Escocia, Malcolm IV e Guillerme I.\nTraxectoria.\nEra filla de Guillerme II de Warenne, conde de Surrey e Isabel de Vermandois. Casou co herdeiro do trono escoc\u00e9s, Henrique de Escocia, en 1139, con el tivo seis fillos:"}
{"id": "81512", "revid": "91648", "url": "https://gl.wikipedia.org/wiki?curid=81512", "title": "Francisco Jorquera", "text": "Francisco Xes\u00fas Jorquera Caselas, nado en Ferrol o 31 de agosto de 1961, \u00e9 un pol\u00edtico galego do Bloque Nacionalista Galego (BNG).\nTraxectoria.\nEstudou Xeograf\u00eda e Historia na Universidade de Santiago de Compostela, \u00e9poca na que foi Secretario Xeral do ERGA e membro fundador dos CAF. Militou na Asemblea Nacional Popular Galega ata 1982, data fundacional do BNG, onde \u00e9 membro fundador e actual Coordinador Executivo. Foi elixido como senador de representaci\u00f3n auton\u00f3mica no per\u00edodo (2005-2008) en substituci\u00f3n de Anxo Quintana. Nas Elecci\u00f3ns xerais de 2008 foi o cabeza de lista do BNG ao Congreso dos Deputados pola provincia da Coru\u00f1a, resultando elixido deputado por dita circunscrici\u00f3n. Nos comicios de 2011 foi reelixido.\nO 29 de xaneiro de 2012 foi designado candidato do BNG \u00e1 presidencia da Xunta de Galicia para os comicios auton\u00f3micos de 2013, que finalmente foron adiantados ao 21 de outubro de 2012. Como consecuencia disto, abandonou o seu escano no Congreso dos Deputados en setembro de 2012, one foi substitu\u00eddo por Rosana P\u00e9rez. Foi elixido deputado do Parlamento Galego nas auton\u00f3micas de 2012. Coordinador en Galeuscat polo BNG, foi candidato \u00e1 alcald\u00eda da Coru\u00f1a nas municipais de 2019. Concelleiro do Bloque desde 2019, volver\u00e1 ser o cabeza de lista da formaci\u00f3n nas elecci\u00f3ns municipais de 2023.\nVida persoal.\nEst\u00e1 casado e ten un fillo e unha filla."}
{"id": "81519", "revid": "880", "url": "https://gl.wikipedia.org/wiki?curid=81519", "title": "Santeri siimes", "text": ""}
{"id": "81522", "revid": "27155", "url": "https://gl.wikipedia.org/wiki?curid=81522", "title": "Onda s\u00edsmica", "text": "As ondas s\u00edsmicas son un tipo de ondas mec\u00e1nicas lonxitudinais ou transversais que constit\u00faen a propagaci\u00f3n temporal de perturbaci\u00f3ns no campo de esforzos, xerando vibraci\u00f3ns ou movementos polo medio que atravesan. Son as causantes dos terremotos, debido \u00e1 brusca liberaci\u00f3n da enerx\u00eda de ditas ondas acumulada nas rochas sometidas a esforzo, cando as ondas colisionan con elas. A ciencia que se ocupa do estudo deste tipo de ondas ch\u00e1mase sismolox\u00eda. O sism\u00f3grafo, inventado por John Milne, \u00e9 o aparello que rexistra ditas ondas.\nTipos de ondas.\nOndas P.\nSon tam\u00e9n chamadas ondas primarias, lonxitudinais ou de compresi\u00f3n, e d\u00e9bese a que ao seu paso as part\u00edculas s\u00f3 vibran na mesma direcci\u00f3n que o raio s\u00edsmico. Polo tanto, o solo compr\u00edmese e dil\u00e1tase tam\u00e9n na mesma direcci\u00f3n que a onda. Neste sentido semellan \u00e1s ondas sonoras. Son as ondas que se propagan con maior velocidade, case o dobre de r\u00e1pido que as ondas S, e as primeiras en detectarse polos sism\u00f3grafos. Despr\u00e1zanse en calquera tipo de medio, tanto s\u00f3lido coma flu\u00eddo, xa que dependen da comprensibilidade do medio. A velocidade de propagaci\u00f3n das ondas P ten a seguinte ecuaci\u00f3n:\nonde:\nOndas S.\nSon tam\u00e9n chamadas ondas secundarias, transversais ou de cizalla, \u00e9 isto d\u00e9bese a que, ao seu paso, fan vibrar as part\u00edculas oscilando nun plano perpendicular \u00e1 direcci\u00f3n de propagaci\u00f3n das ondas. A s\u00faa velocidade de propagaci\u00f3n \u00e9 menor ca das ondas P, e dependen para desprazarse da elasticidade do medio, polo que non se desprazar\u00e1n en medios flu\u00eddos. Esta caracter\u00edstica das ondas S ser\u00e1 vital para co\u00f1ecer a estrutura interna de calquera planeta. A ecuaci\u00f3n que determina a velocidade das ondas S \u00e9 a seguinte:\nonde:\nOndas superficiais.\nAs ondas superficiais, ou de superficie son varios tipos de ondas que son as verdadeiras responsables das cat\u00e1strofes naturais, \u00e9 dicir, dos danos na superficie da codia terrestre. Polo tanto, non se empregan para o estudo do interior da Terra.\nLove.\nForon descubertas polo cient\u00edfico e investigador ingl\u00e9s A. Love no ano 1911. O seu movemento descr\u00edbese horizontalmente ou en zigzag sobre a superficie terrestre, nun movemento parecido \u00e1 reptaci\u00f3n dunha serpe. Son lixeiramente m\u00e1is lentas cas ondas P e as ondas S.\nRayleing.\nO nome destas ondas prov\u00e9n do investigador brit\u00e1nico John William Strutt, co\u00f1ecido coma Lord Rayleigh, bar\u00f3n da familia dos Rayleigh, no ano 1885. O seu movemento e parecido ao dunha onda mari\u00f1a, producindo un movemento el\u00edptico. Tam\u00e9n son chamadas \"ground roll\".\nEstudo das ondas.\nO estudo das ondas s\u00edsmicas pode ter innumerables vantaxes para predicir terremotos, danos, ou simplemente para o estudo do interior da Terra.\nM\u00e9todo s\u00edsmico.\nMediante o estudo das ondas s\u00edsmicas e as s\u00faas propiedades podemos determinar a composici\u00f3n dos materias que forman o interior da Terra, xa que determinadas ondas s\u00f3 atravesan medios s\u00f3lidos e outras atravesan ambos. As ondas S e P perm\u00edtenos determinar o tipo de capas do que est\u00e1 feito o noso planeta e ata que profundidade."}
{"id": "81527", "revid": "1131", "url": "https://gl.wikipedia.org/wiki?curid=81527", "title": "Ignacio Vilar", "text": "Xos\u00e9 Ignacio Vilar D\u00edaz, co\u00f1ecido como Ignacio Vilar, nado en Pet\u00edn en 1951, \u00e9 un director galego de cinema.\nTraxectoria.\nProdutor, director, guionista, aos dezaoito anos trasladouse a Barcelona, onde estudou cine, montaxe, direcci\u00f3n de actores, rodaxe de documentais e curtas. Al\u00ed comezou un proxecto de difusi\u00f3n de cinema polos barrios de Barcelona, e tam\u00e9n polas vilas de Catalu\u00f1a. Tam\u00e9n foi profesor de cine a primeiros dos 80, na obra social da Caixa de Pensi\u00f3ns de Catalu\u00f1a.\nEn 1989 ga\u00f1ou o Carlos Velo polo gui\u00f3n \"Ollo Birollo\", volveu a Galicia e montou a produtora V\u00eda L\u00e1ctea Filmes, coa que dirixe curtas en 35mm, documentais e series documentais para televisi\u00f3n."}
{"id": "81530", "revid": "89787", "url": "https://gl.wikipedia.org/wiki?curid=81530", "title": "Rogier van der Weyden", "text": "Rogier van der Weyden (tam\u00e9n chamado Rogier de la Pasture, traduci\u00f3n francesa exacta do seu nome) nado en Tournai, ca. 1399/1400 e finado en Bruxelas, o 18 de xu\u00f1o 1464, foi un pintor flamengo que formou parte do movemento dos primitivos flamengos, disc\u00edpulo de Robert Campin e contempor\u00e1neo de Jan van Eyck; el e van Eyck, dende diferentes perspectivas, foron os respons\u00e1beis do desenvolvemento da escola flamenga do s\u00e9culo XV a\u00ednda quen o considera o pintor m\u00e1is influ\u00ednte so s\u00e9culo XV.\nFoi pintor oficial da cidade de Bruxelas e da Casa de Este e a s\u00faa obra consistiu, por unha banda, principalmente en retratos de personaxes e mandatarios da corte de Borgo\u00f1a, e por outra, en pintura relixiosa que en moitos casos foron tr\u00edpticos e pol\u00edpticos de grandes dimensi\u00f3ns.\nTraxectoria.\nO seu pai, Henry de la Pasture, era forxador de coitelos. Pouco ou case ren \u00e9 o que se sabe da s\u00faa mocidade. O 5 de marzo de 1427 ingresou no obradoiro de Robert Campin e cinco anos despois, o 1 de agosto de 1432, foi nomeado mestre de pintura en Tournai. Pouco tempo despois, Rogier atop\u00e1base en Bruxelas, onde casou con Elisabeth Goffaert, filla do zapateiro Jan Goffaert, e coa que tivo dous fillos: Jan, que chegar\u00e1 a ser ourive, e mais Peter, que seguiu o oficio do pai. Houbo un outro Van der Weyden que figura na historia da pintura: Goossen, sobri\u00f1o de Rogier.\nEn 1436 ou 1437 foi nomeado pintor oficial da cidade de Bruxelas, \u00e9poca en que pasa a usar a traduci\u00f3n flamenga do seu nome. Traballou para a corte de Filipe o Bo, poderoso duque de Borgo\u00f1a e gran mecenas, para o cal realizar\u00e1 retratos. Nos primeiros retratos refl\u00edctese a influencia do seu mestre Robert Campin, mais lib\u00e9rase paseni\u00f1amente da mesma ao introducir un maior realismo e emotividade na expresi\u00f3n dos personaxes. Apr\u00e9ciase no novo tratamento que adopta o influxo de Jan van Eyck, grazas ao cal aprende a explotar os recursos dun novo medio: a pintura \u00f3 \u00f3leo. Moi logo se torna o pintor flamengo m\u00e1is solicitado da \u00e9poca, s\u00f3 por detr\u00e1s de van Eyck\nArredor de 1450, ano de Xubileu romano, van der Weyden viaxa a Italia, verosimilmente a Roma e a Florencia. Insp\u00edrase con Fra Angelico e aprende novas t\u00e9cnicas desenvolvidas polos pintores italianos. Durante esta tempada, traballa para a familia Este e os seus retratos, especialmente o de Francesco d'Este, contribu\u00edron ao xurdimento da pintura ao \u00f3leo na Italia dos anos finais do s\u00e9culo XV.\nEntre 1460 e 1461 foi mestre do pintor italiano Zanetto Bugatto.\nRogier foi un dos primeiros pintores que traballaron sobre tea no norte dos Alpes. Iso influ\u00edu en moitos outros pintores do seu tempo, como Dirk Bouts, Hans Memling, Joos van Cleef e Frans Floris. \u00c1 idade de 65 anos morreu, o d\u00eda 18 de xu\u00f1o de 1464, en Bruxelas.\nEstilo.\nO estilo de van\u00a0der\u00a0Weyden\u00a0dist\u00ednguese fundamentalmente pola representaci\u00f3n de temas marianos e o tratamento de situaci\u00f3ns de forte carga dram\u00e1tica. Realizou a s\u00faa obra en aceite sobre madeira, en panel \u00fanico, en d\u00edpticos ou pol\u00edpticos. Nas s\u00faas primeiras obras o seu estilo \u00e9 marcadamente g\u00f3tico, hier\u00e1tico, e con fondos dourados. Posteriormente, evolucionou cara a li\u00f1as sinuosas e flu\u00eddas como se pode observar nos corpos e nas roupas. Os seus personaxes son realistas, con expresi\u00f3ns pat\u00e9ticas e un forte dramatismo, que pretende causar un grande impacto emocional nos espectadores.\nEn Flandres, naqueles tempos, a tendencia relixiosa dominante era a\u00a0\"devotia\"\u00a0moderna que exhortaba os crentes a meditar sobre a humanidade de Cristo, o cal era representado no contexto da s\u00faa vida. A obra de\u00a0Rogier, carecida dun halo, pretende atraer o espectador de forma que este participe efectivamente na escena que ten ante el.\nSe\u00a0Jan\u00a0van\u00a0Eyck\u00a0foi a gran figura dos primitivos flamengos,\u00a0Rogier contribu\u00edu a mellorar a escola co seu xenio.\u00a0Max Friel\u00e4nder, o experto en pintura flamenga do s\u00e9culo XV, sentenciou: \"Jan\u00a0van\u00a0Eyck\u00a0era un explorador, mentres que\u00a0Rogier\u00a0era un inventor\". A diferente natureza dos dous fundadores da pintura flamenga consiste no feito de que \"van Eyck observaba cousas que ning\u00fan pintor non observara nunca, mentres que van\u00a0der\u00a0Weyden\u00a0trataba de expresar sentimentos e sensaci\u00f3ns -especialmente os dolorosos- como ning\u00fan outro pintor conseguira capturalo\". O sorriso das s\u00faas nais de Deus evoca un afecto maternal e, \u00e1 vez, tristes presentimentos. A expresi\u00f3n dos doadores \u00e9 de recollemento e cunha actitude profundamente \"pietosa\". A s\u00faa pintura permitiu o \"descubrimento do mundo vis\u00edbel\"; investigou a realidade e procurou a reproduci\u00f3n fiel, e conseguiuno apoi\u00e1ndose en novas t\u00e9cnicas pict\u00f3ricas, e decantouse m\u00e1is cara ao realismo que cara ao simbolismo de van\u00a0Eyck. Entre as figuras relixiosas desenvolveu un novo sentido da acci\u00f3n, coma se fosen nun\u00a0\"tableau\u00a0vivant\"\u00a0e conseguindo, amais, a primeira expresi\u00f3n convincente e non convencional dos sentimentos.\nInfluencia.\nA s\u00faa vigorosa, sutil e expresiva pintura, e as concepci\u00f3ns relixiosas populares tiveron unha influencia consider\u00e1bel sobre a pintura europea, non tan s\u00f3 en Francia e Alema\u00f1a, sen\u00f3n tam\u00e9n en Italia e en Espa\u00f1a.\u00a0Hans Memling\u00a0foi o seu seguidor m\u00e1is relevante, a\u00ednda que non est\u00e1 demostrado que fose un dos seus alumnos.\nInflu\u00edu noutros artistas posteriores, como\u00a0Hugo\u00a0van\u00a0der\u00a0Goes, Petrus Christus,\u00a0Dirk Bouts\u00a0e\u00a0Gerard David, as\u00ed como no pintor e gravador alem\u00e1n\u00a0Martin Schongauer\u00a0as impresi\u00f3ns do cal se distribu\u00edron por toda Europa a partir das \u00faltimas d\u00e9cadas do s\u00e9culo XV. Indirectamente, as impresi\u00f3ns de\u00a0Schongauer\u00a0axudaron a difundir o estilo de\u00a0Van\u00a0der\u00a0Weyden.\nA carencia de firma, que non permit\u00eda identificar as s\u00faas obras, e un erro de identificaci\u00f3n de\u00a0Karel\u00a0van\u00a0Mander, o pintor e bi\u00f3grafo dos artistas flamengos, provocou que a s\u00faa figura quedase escurecida entre o s\u00e9culo XVI e o XIX, cando os investigadores\u00a0Karl Schnaase\u00a0ou\u00a0Gustav Friedrich Waagen\u00a0recuperaron a autor\u00eda e o reco\u00f1ecemento do pintor.\nObras.\nCon certeza, ao partir dunha base documental do s\u00e9culo XV, non se pode atribu\u00edr ning\u00fan traballo a\u00a0Rogier\u00a0van\u00a0der\u00a0Weyden. A\u00ednda as\u00ed, Lorne Campbell\u00a0manifestou que hai polo menos tres pinturas moi autenticadas, se ben en diferentes momentos se dubidou ou se subestimou a s\u00faa autor\u00eda. A obra mellor documentada \u00e9 o\u00a0Descendemento\u00a0da Cruz que est\u00e1 no Museo do\u00a0Prado\u00a0(Madrid). Campbell\u00a0sinala que a historia desta pintura se pode reconstru\u00edr con detalle dende o s\u00e9culo XVI e en rexistros posteriores. Os outros dous traballos certificados son o Retablo de\u00a0Miraflores, exposto\u00a0en Berl\u00edn, e a Crucifixi\u00f3n do Monasterio del Escorial."}
{"id": "81532", "revid": "98629", "url": "https://gl.wikipedia.org/wiki?curid=81532", "title": "Descendemento da cruz", "text": "O Descendemento da cruz, ou tam\u00e9n a Decida da Cruz (en\u00a0neerland\u00e9s:\u00a0De Kruisafneming) \u00e9 unha pintura sobre t\u00e1boa que se considera unha das obras m\u00e1is importantes do pintor flamengo Rogier van der Weyden (ca. 1399 - 1464), quen a pintou arredor do ano 1436. Actualmente exh\u00edbese no Museo do Prado de Madrid. O tema \u00e9 o descendemento da Cristo da cruz levada a cabo por Xos\u00e9 de Arimatea e Nicodemo; este tema xa aparecera na iconograf\u00eda bizantina do s\u00e9culo X.\nSen ser un cadro xigantesco pos\u00fae un bo tama\u00f1o, pois mide 2,20 x 2,62 m, e tr\u00e1tase en realidade de t\u00e1boa, sobre a que pintou ao \u00f3leo.\nAutor.\nRogier van der Weyden\u00a0naceu en\u00a0Tournai\u00a0(1399 ou 1400) e \u00e9 considerado como un dos pintores m\u00e1is influentes do s\u00e9culo XV dentro do grupo dos primitivos flamengos.\u00a0Formouse\u00a0no taller de Robert Campin\u00a0e foi contempor\u00e1neo de\u00a0Jan van Eyck;\u00a0ambos artistas, desde perspectivas diferentes, desenvolveron a escola flamenga\u00a0do s\u00e9culo XV. \"Mentres van Eyck crea unha obras cargadas de simbolismos a partir dunha ampla erudici\u00f3n e unha traballada observaci\u00f3n, van der Weyden representa, con bastante realismo, os sentimentos -especialmente os dolorosos- e as sensaci\u00f3ns dos seus personaxes, consegu\u00eddoo como ningu\u00e9n outro pintor o fixera at\u00e9 ent\u00f3n\".\nOcupou o cargo de pintor da cidade de Bruxelas e centrou a s\u00faa obra principalmente na realizaci\u00f3n de personaxes e mandatarios da corte de Borgo\u00f1a e en pinturas de tipo relixioso que, en moitas ocaci\u00f3ns realizaba e tr\u00edpticos e pol\u00edpticos de grandes dimensi\u00f3ns.\nNas s\u00faas primeiras obras, o seu estilo era marcadamente g\u00f3tico, hier\u00e1tico e con fondos dourados. Posteriormente, evoluciono e nos corpos e nas roupas pintaba li\u00f1as sinuosas e flu\u00eddas. Os seus personaxes ser\u00e1n realistas, con expresi\u00f3ns pat\u00e9ticas e con intenso dramatismo coas que o artista pretend\u00eda causar un forte impacto emocional nos espectadores.\nHistoria do cadro.\nA pintura \u2013aparentemente a t\u00e1boa central dun tr\u00edptico cos catro evanxelistas nunha \u00e1 e a resurreci\u00f3n de Cristo noutra\u2013 foille encargado a Van der Weyden polo gremio de besteiros para a igrexa de Nosa Se\u00f1ora de Hors-les-Murs, da cidade flamenga de Lovaina. A\u00ed foi comprado pola ra\u00ed\u00f1a Mar\u00eda de Hungr\u00eda, filla de Filipe o Fermoso e irm\u00e1 de Carlos I de Espa\u00f1a. O cadro foi enviado pola ra\u00ed\u00f1a \u00e1 corte espa\u00f1ola, coma agasallo para o monarca, en 1574, e o rei Filipe II engadiuno \u00e1 colecci\u00f3n que estaba a formar no mosteiro do Escorial, onde estivo at\u00e9 a Guerra Civil espa\u00f1ola.\nNesa altura, e dada a proximidade da localidade do Escorial \u00e1s frontes de combate, o goberno republicano decidiu que parte das colecci\u00f3ns art\u00edsticas fosen deslocadas para Madrid. O cadro, xunto con outras obras, ingresou ent\u00f3n na colecci\u00f3n do Museo do Prado, onde permanece. No mosteiro exh\u00edbese unha copia da obra de gran calidade.\nEn xaneiro de 2009, Google e o Museo do Prado asinaron un proxecto de colaboraci\u00f3n para dixitalizar en alta resoluci\u00f3n doce das obras mestras do Prado e facelas vis\u00edbeis en Google Earth. As imaxes te\u00f1en unha resoluci\u00f3n de 14.000 megap\u00edxeles, unhas 1.400 veces m\u00e1is grande ca unha imaxe feita cunha c\u00e1mara est\u00e1ndar de 10 megap\u00edxeles. Unha destas pinturas \u00e9 o \"Descendemento da cruz\" de Van de Weyden.\nEstrutura.\nLorne Campbell indetificou as figuras na pintura coma (de esquerda a dereita): Mar\u00eda de Cleof\u00e1s (irm\u00e1 de Mar\u00eda, a nai de Deus); Xo\u00e1n o Evanxelista; en verde Mar\u00eda Salom\u00e9 (outra irm\u00e1 de Mar\u00eda); Mar\u00eda, nai de Deus (desmaiada); o corpo de Xesucristo; Nicodemos (en vermello); o mozo da escaleira \u00e9 ou un servente de Nicodemos ou de Xos\u00e9 de Arimatea (con roupa de f\u00edos de ouro, o vestido m\u00e1is fastoso da pintura); o home barbudo detr\u00e1s de Xos\u00e9 que sost\u00e9n un bote \u00e9 probabelmente outro servente (\u00e9 pos\u00edbel que o bote que sustenta segue o emblema da Madalena contendo a \"libra de perfume de nardo puro, moi careiro\", co cal unxiu os p\u00e9s de Xes\u00fas); e Mar\u00eda Madalena, \u00e1 dereita da pintura, que adopta unha pose dram\u00e1tica.\nHai desacordo entre os historiadores de arte polo que fai a representaci\u00f3n de Xos\u00e9 de Arimatea e Nicodemos. Dirk de Vos, na obra \"Rogier van der Weyden: as Obras Completas\", identifica Xos\u00e9 de Arimatea co home de vermello que sost\u00e9n o corpo de Cristo, e Nicodemos co home supostamente vestido que d\u00e1 soporte \u00e1s pernas de Cristo, mentres, Campbell pensa ao rev\u00e9s.\nDescrici\u00f3n e an\u00e1lise.\nVan der Weyden adoptou unha composici\u00f3n pechada, a xeito de friso, que ocupan dez figuras, sen apenas deixar espazo entre elas. O fondo est\u00e1 constitu\u00eddo por unha especie de muro dourado. Colocou no centro a Cristo, tendido en curva, e en paralelo \u00f3 seu corpo, totalmente desencaixada, a Mar\u00eda, s\u00faa nai, \u00e1 dereita do fillo, que \u00e9 socorrida polo xove Xo\u00e1n, quen, ao inclinarse, forma unha especie de par\u00e9ntese que cerra o lado dereito da obra. Mentres no extremo esquerdo, Mar\u00eda de Magdala, forma a par\u00e9ntese contrapunt\u00edstica.\nO pintor retratou con grande realismo a cada un dos dez personaxes, individualiz\u00e1ndoos e coidando as s\u00faas expresi\u00f3ns de dor. Puxo mesma atenci\u00f3n nos pequenos detalles das roupas, adornos. Este detallismo foi pos\u00edbel por mor do uso da recente t\u00e9cnica da pintura ao \u00f3leo.\nO fondo \u00e1ureo do cadro conectaba a obra coa tradici\u00f3n g\u00f3tica de fondos similares, que en realidade era unha alusi\u00f3n ao espazo e tempo sagrado en que transcorr\u00edan os feitos narrados. Esta tradici\u00f3n estaba a ser rota polos primitivos flamengos e italianos do s\u00e9culo XV, que colocaban agora os sucesos b\u00edblicos en medio dunha paisaxe moi elaborada, e como far\u00eda o mesmo Van der Weyden noutras obras de contidos similares.\nA colocaci\u00f3n, moi estudada, dos personaxes da escena a modo dun friso, poder\u00edanos levar a pensar en influencias clasicistas, pero esta v\u00eda apenas era seguida no norte europeo, onde os monumentos da antig\u00fcidade cl\u00e1sica escaseaban. M\u00e1is ben seguiuse outra v\u00eda, que era a da influencia das escenas teatrais, que era o que precisaba o pintor, para un cadro que \u00eda ser unha representaci\u00f3n profundamente dram\u00e1tica. Sabemos, mesmo por cadros de \u00e9poca que pintan escenarios teatrais, que estas eran seguidas afervoadamente polo p\u00fablico. O problema para o pintor era lanzar perante o p\u00fablico unha nova maneira de representaci\u00f3n pit\u00f3rica, que pod\u00eda ser rexeitada precisamente por non ser entendida. Este problema presentouse tam\u00e9n en Italia. En ambos os dous lugares acudiuse \u00e1 tradici\u00f3n teatral, que era ben co\u00f1ecida polo p\u00fablico com\u00fan. Algo polo estilo fixo Paolo Uccello, coet\u00e1neo rigoroso de Rogier van der Weyden, que na batalla de San Romano, mesmo non dubidou en pintar as t\u00e1boas do suposto escenario, que ademais axudaban a sinalar as li\u00f1as de fuga. Esa tradici\u00f3n foi a que usou o pintor flamengo, quen colocou os personaxes do Descendemento coma se fosen actores de teatro paralizados nun momento da s\u00faa actuaci\u00f3n e \"obrigados\" a colocarse coidadosamente para mostrar en todo o seu vigor o momento que estaban a recrear."}
{"id": "81541", "revid": "102241", "url": "https://gl.wikipedia.org/wiki?curid=81541", "title": "Lingua istrorromanesa", "text": "O istrorroman\u00e9s \u00e9 unha lingua romance. De todas as linguas ou dialectos que se falan f\u00f3ra da actual Roman\u00eda, \u00e9 ling\u00fcisticamente a m\u00e1is pr\u00f3xima \u00e1 lingua oficial dese estado, o daco-roman\u00e9s ou simplemente roman\u00e9s. O istrorroman\u00e9s \u00e9 falado hoxe nunhas poucas vilas e aldeas na pen\u00ednsula de Istria, na parte setentrional do Mar Adri\u00e1tico, na actual Croacia. Antigamente foi falada dende unha parte considerablemente ampla do nordeste de Istria nos arredores da cadea monta\u00f1osa de Ciceria (hoxe \u0106i\u0107arija), (antiga \"Mons Carusadius)\" ata Trieste. Os seus falantes ch\u00e1manse a si mesmos \"Vlahi\" (nome dado polos eslavos), \"Rumeni\", \"Rum\u00eari\" ou \"Rum\u00e2ri\", as\u00ed como \"\u0106i\u0107i\" e \"\u0106iribiri\" (este \u00faltimo \u00e9 un alcume usado desprezativamente para a lingua istrorromanesa, non para os seus falantes).\nOs istrorromaneses div\u00eddense hoxe en dous grupos: os \"\u0106i\u0107i\" arredor de \u017dejane (que fai referencia aos pobos da parte norte do monte Ucka) e os \"Vlahi\" ao redor de \u0160u\u0161njevica (que fai referencia aos pobos da parte sur do monte Ucka (Monte Maggiore (monte Maior)). De todas as maneiras, e a pesar das interferencias doutras linguas e diferenzas de palabras que var\u00edan dunha vila a outra, a s\u00faa lingua \u00e9 ling\u00fcisticamente id\u00e9ntica.\nO estimaci\u00f3n do n\u00famero de falantes de istrorroman\u00e9s \u00e9 moi vaga, calc\u00falase que son menos ou arredor de 1 000, o \"m\u00e1is pequeno grupo \u00e9tnico-ling\u00fc\u00edstico en Europa\" \u00e9 unha das linguas reco\u00f1ecidas coma as \"m\u00e1is seriamente en perigo\" na UNESCO \"Red Book of Endangered Languages\", debido a que o pequeno n\u00famero de falantes se reparte en oito pequenas aldeas e d\u00faas vilas \"considerables\" que son \u017dejane (Xeiane) e \u0160u\u0161njevica (Susnieviza), ademais de non existir educaci\u00f3n p\u00fablica na lingua nativa. Os seus falantes a\u00ednda non son reco\u00f1ecidos coma minor\u00eda oficial en Croacia; quizais debido ao contubernio hist\u00f3rico de Istria: un n\u00famero considerable de falantes istrorromaneses foran obrigados a deixar Istria e pobos e cidades veci\u00f1os despois da Segunda Guerra Mundial cando o Tratado de Paz de Par\u00eds con Italia asinado o 10 de febreiro de 1947, apartou Istria de Italia (que a ga\u00f1ara despois da Primeira Guerra Mundial) integr\u00e1ndoa en Iugoslavia, o pa\u00eds pai das actuais Croacia e Eslovenia, que dividiu Istria en d\u00faas partes entre eses territorios, mentres Italia permanec\u00eda cunha pequena parte preto de Trieste.\nHistoria recente.\nO n\u00famero de falantes de istrorroman\u00e9s foise reducindo co tempo debido \u00e1s asimilaci\u00f3ns sufridas cos cambios pol\u00edticos de Istria: no censo italiano de 1921, hab\u00eda 1 644 falantes de istrorroman\u00e9s declarados na zona e segundo a estimaci\u00f3n do estudoso roman\u00e9s Sextil Pu\u015fcariu en 1926 eran preto duns 3000. No censo de 1991 de Iugoslavia, tan s\u00f3 foron rexistrados 811 \"romaneses\", e no censo de Croacia do 2001 soamente 137 habitantes da rexi\u00f3n declarou o \"roman\u00e9s\" coma a s\u00faa lingua nai. Estudos en Istria en 1998 (?) polo ling\u00fcista croata August Kova\u010dec, rexistrou s\u00f3 170 falantes activos (pero \u00e9 probable que estes fosen s\u00f3 os das propias vilas onde a lingua era falada, exclu\u00edndo aqueles que deixaron as vilas de Istria por un tempo moi longo e que a\u00ednda o falan), a maior\u00eda deles biling\u00fces (ou triling\u00fces) ag\u00e1s 27 rapaces.\nEn 1922, o R\u00e9xime italiano de Benito Mussolini reco\u00f1eceu \u00e1 vila de Susnieviza (que renomeou como Valdarsa, volvendo despois ao nome pre-italiano pero escrito en croata coma \u0160u\u0161njevica) coma o asentamento dos istrorromaneses, asignando unha escola en lingua istrorromanesa. Isto foi conseguido grazas aos esforzos de Andrea Glavina ( italianizaci\u00f3n de Glavich), un dos fillos nativos de cidade que foi educado na universidade en Roman\u00eda.\nPor outra banda, a maior vila do norte, \u017dejane, e outras aldeas pr\u00f3ximas \u00e1 fronteira con Eslovenia est\u00e1n menos italianizadas e m\u00e1is eslavizadas. Moitas vilas nesta \u00e1rea te\u00f1en nomes que son de orixe romanesa, tales coma \"Jeian\", \"Buzet\" (\"labios\"), \"Katun\" (\"aldea\"), \"Gradinje\" (\"xard\u00edn\"), \"Letaj\", \"Sucodru\" (\"baixo un bosque\"), \"Costirceanu\" (nome roman\u00e9s). Alg\u00fans destes top\u00f3nimos son oficiais (reco\u00f1ecidos por Croacia como nomes propios de seu), mentres que outros son usados soamente polos falantes istrorromaneses (ex. Nova Vas|Noselo).\nO destino actual do istrorroman\u00e9s \u00e9 incerto, porque en Istria s\u00f3 preto de 350 persoas o entenden parcialmente; os falantes activos e biling\u00fces son menos de 200 (isto son os que admiten abertamente falalo, o n\u00famero actual pode ser maior), e menos de 30 nenos o co\u00f1ecen hoxe. Os falantes foron fortemente pasivos e receosos a apoios do exterior que a mi\u00fado inclu\u00edan intereses pol\u00edticos no caso dunha axuda real. Isto foi as\u00ed baixo o r\u00e9xime italiano e iugoslavo segundo os indicios que temos hoxe. Sen un apoio internacional activo, eficiente e urxente, a lingua istrorromanesa extinguirase nas vindeiras d\u00faas xeraci\u00f3ns.\nOrixe.\nAlg\u00fans ling\u00fcistas cren que os istrorromaneses emigraron ata a actual rexi\u00f3n de Istria e ata a cidade de Trieste ao redor de hai 1 000 anos dende Transilvania, mentres que a teor\u00eda serbia cre que ter\u00eda lugar a s\u00faa orixe na actual Serbia, o que non se pode corroborar mant\u00e9ndose a primeira tese en consenso entre os estudosos. Atop\u00e1ronse recentes achados que suxiren que o pobo istrorroman\u00e9s (con toda probabilidade valacos) xa estiveran presentes en certas rexi\u00f3ns preto do Friul a finais do s\u00e9culo XIII.\nAlg\u00fans pr\u00e9stamos suxiren que os istrorromaneses viviron un per\u00edodo longo entre as terras non insulares d\u00e1lmatas ata o r\u00edo Cetina, onde destacan alg\u00fans nomes de parentesco rematados en \"-ul\" da \u00e9poca medieval. De calquera forma, \u00e9 ling\u00fcisticamente evidente que o \"dialecto\" istrorroman\u00e9s escindiuse do amplamente falado daco-roman\u00e9s -unha lingua romance oriental- m\u00e1is tarde que outros dialectos romaneses, o arroman\u00e9s e o meglenorroman\u00e9s, e hoxe o m\u00e1is pr\u00f3ximo ao dialecto daco-roman\u00e9s, a lingua oficial de Roman\u00eda en Moldavia.\nA primeira anotaci\u00f3n en istrorroman\u00e9s (non necesariamente o \"\u0106i\u0107i\") data de finais de 1329, cando as cr\u00f3nicas serbias mencionan que unha poboaci\u00f3n de valacos viv\u00eda na \u00e1rea, a\u00ednda que unha menci\u00f3n m\u00e1is antiga (do s\u00e9culo XII dun mosteiro veneciano) fala dun l\u00edder en Istria chamado \"Radul\" (que poder\u00eda ser un nome roman\u00e9s).\nPavle Ivi\u0107, un ling\u00fcista serbio, cita a hip\u00f3tese de que unha considerable poboaci\u00f3n de latinos habitaron os Balc\u00e1ns dende o oeste ao leste a trav\u00e9s da antiga Iugoslavia antes do s\u00e9culo X. A teor\u00eda \u00e9 que estas poboaci\u00f3ns se reduciron polas epidemias e guerras, mestur\u00e1ndose cos primeiros istrorromaneses que se trasladaron a Istria, pero non existe ningunha cr\u00f3nica que apoie esta teor\u00eda.\nO escritor e historiador italiano Giuseppe Lazzarini cre que hai m\u00e1is de 5 000 istrorromaneses descendentes en Istria hoxe en d\u00eda, pero os m\u00e1is deles identif\u00edcanse a si mesmos (censo 1991: soamente 811 istrorromaneses) con outros grupos \u00e9tnicos de acordo coas outras naci\u00f3ns desta rexi\u00f3n. Crese que os istrorromaneses son os descendentes da uni\u00f3n dos lexionarios romanos (movidos por Augusto ao leste de Istria para colonizar as fronteiras de Italia) e os pastores arromaneses que escaparon das invasi\u00f3ns otom\u00e1s para instalarse nunha Istria despoboada pola peste no s\u00e9culo XIV.\nExiste tam\u00e9n un erro com\u00fan que \u00e9 a confusi\u00f3n de \"\u0107i\u0107i\" e \"vlahi\" co \"morlacchi\" (eslavo: Murlaki) que son un grupo ling\u00fc\u00edstico e \u00e9tnico completamente distinto na Dalmacia e na Herzegovina.\nLingua.\nO istrorroman\u00e9s ten bastante parecido co roman\u00e9s, e a maior parte de ling\u00fcistas romaneses pensa que \u00e9 un dialecto m\u00e1is ca unha lingua independente. Outro punto de vista \u00e9 que o istrorroman\u00e9s est\u00e1 m\u00e1is relacionado coa extinta lingua d\u00e1lmata, pero non hai evidencias ling\u00fc\u00edsticas e, polo tanto, non se acepta. De feito, o istrorroman\u00e9s \u00e1s veces conf\u00fandese co \"istriot\" (obviamente, por persoas que non saben ningunha das linguas), que \u00e9 outra lingua seriamente ameazada do sur de Istria. Esta \u00e9 considerada descendente ou estreitamente relacionada cun dos dialectos d\u00e1lmatas.\nUnha das peculiaridades do istrorroman\u00e9s en comparaci\u00f3n con outros \"dialectos\" do roman\u00e9s, \u00e9 o uso do \"rotacismo\" (o /n/ intervoc\u00e1lico conv\u00e9rtese en /r/, \"lumin\u0103\" (\"luz\" en roman\u00e9s) pasa a ser \"lumira\"). Esta \u00e9 unha das raz\u00f3n polas que os ling\u00fcistas romaneses pensan que o istrorroman\u00e9s evolucionou dende o roman\u00e9s falado nas \u00e1reas de Apuseni ou Maramure\u015f en Transilvania, que ten formas semellantes.\nOutras caracter\u00edsticas do istrorroman\u00e9s son:\nOs resultados destes cambios en IR p\u00f3dense resumir nestoutro cadro:\np &gt; p, k\u013e, \u0107b &gt; b, b\u013ef &gt; f, f\u013ev &gt; v, \u013e, g\u013em &gt; m\u013e\nDe todas as maneiras, as palabras similares \"zgoda\" (suceso) e \"prigoda\" (negocio, asunto) son amplamente utilizadas en serbo-croata, e poden ser tam\u00e9n pr\u00e9stamos do eslavo; tam\u00e9n a palabra istrorromanesa \"m\u013eelu\" \u00e9 similar \u00e1 chacaviana \"mjeli\u0107\" (cordeiro) dalg\u00fans habitantes das illas adri\u00e1ticas.\nGram\u00e1tica.\nA gram\u00e1tica do istrorroman\u00e9s \u00e9 bastante similar \u00e1s gram\u00e1ticas das outras linguas romances orientais.\nMorfolox\u00eda.\nA evoluci\u00f3n do istrorroman\u00e9s dende o daco-roman\u00e9s mostra dous trazos distintivos: \nNomes.\nO artigo ten d\u00faas formas: definida/determinada e indefinida/indeterminada. O artigo definido pode ser nominal ou adxectival. O nominal eng\u00e1dese aos nomes, e o adxectival vai despois do adxectivo.\nAs formas nominais son: para nomes masculinos en singular: -l e -le, para nomes femininos en singular: -a, para nomes masculinos en plural: -i, para nomes femininos en plural: -le.\nComa no daco-roman\u00e9s falado o -l do artigo determinado singular masculino p\u00e9rdese deixando s\u00f3 a vogal -u-, p.ex. DR lupul &gt; IR lupu (\"o lobo\"), DR ursul &gt; IR ursu (\"o oso\"), DR mielul &gt; IR m\u013eelu (\"o cordeiro\").\nA terminaci\u00f3n -le para t\u00f3dolos substantivos masculinos en singular rematados en -e, p.ex. fr\u00e5tele (\"o irm\u00e1n\"), sorele (\"o sol\"), c\u0103rele (\"o can\").\nAlg\u00fans exemplos de substantivos masculinos nos que se amosan as terminaci\u00f3ns dos casos, nominativo=acusativo, xenitivo=dativo. O vocativo non se amosa xa que normalmente se corresponde co nominativo.\nNomes femininos\nO -a replaces -\u0115 e -e, p.ex. c\u00e5s\u0115 &gt; c\u00e5sa (\"a casa\"), nopte &gt; nopta (\"a noite\"); non obstante alg\u00fans substantivos femininos que rematan en -e t\u00f3nico, comp\u00f3rtanse de xeito diferente, p.ex. ste &gt; stevu (\"a estrela\"), ne &gt; nevu (\"a neve\").\nOs substantivos neutros permanecen masculinos no singular e femininos no plural (co\u00f1ecidos coma substantivos mixtos)\nAs formas para o artigo adxectival son no singular \"\u0107ela\" para o masculino e \"\u0107\u00e5\" para o feminino, e no plural \"\u0107e\u013e\" para o masculino e \"\u0107\u00e5le\" para o feminino, p.ex.: \u0107ela bur (\"o bo\").\nO artigo indefinido \u00e9 \"un\" para o masculino e \"o\" para o feminino. A declinaci\u00f3n do artigo indefinido desapareceu. Exemplos: un om (\"un home\"), un c\u00e5 (\"un cabalo\"), o mis\u0115 (\"unha t\u00e1boa\"), o b\u00e5b\u0115 (\"unha muller vella/anci\u00e1\").\nAdxectivos.\nOs adxectivos tam\u00e9n te\u00f1en tres x\u00e9neros, as formas masculinas e femininas procedentes do lat\u00edn, mentres que a forma neutra \u00e9 de orixe eslava , isto \u00e9, baixo a influencia sint\u00e1ctica do uso dos neutros en eslavo. P.ex. bur, bur\u0115, buro (\"bo\"). O adxectivo comparativo \u00e9: m\u00e5i bur (\"moi bo, mellor\") e o superlativo \u00e9: \u0107el m\u00e5i bur (\"o mellor\").\nO adxectivo pode preceder ao substantivo: bura zi (\"(o) bo d\u00eda\") ou seguir ao substantivo: feta mu\u015f\u00e5t\u0115 (\"a rapaza bela/fermosa\").\nPronomes.\nOs pronomes definidos poden ser persoais, posesivos, demostrativos, relativos e interrogativos.\nPronomes persoais.\np.ex. m-\u00e5m \u0103rs (\"I laughed\"), l-\u00e5i vezut (\"you saw him\")\nPronomes posesivos:\np.ex. mev \u0107\u00e5\u0107e (\"meu pai\"), lui c\u0103re (\"o seu (del) can\"), \u013eei m\u00e5ie (\"s\u00faa (dela) nai\"), no\u015ftri c\u00e5\u013e (\"os nosos cabalos\")\nPronomes demostrativos.\nPoden tam\u00e9n comezar con \u0163- or \u0165- p.ex. \u0163est om (\"este home\")\nIgualmente poden comezar con \u0163- e.g. \u0163\u00e5le lingure (\"esas culleres\")\nNumerais.\nN\u00fameros cardinais.\nA maior\u00eda dos n\u00fameros cardinais ve\u00f1en do lat\u00edn, con varios pr\u00e9stamos do dialectos eslavos locais.\nNotas:\n11 componse de '1 sobre 10' \"ur-pre-z\u00e5\u0107e\"\n20 componse de '2 veces 10' \"do-vote-z\u00e5\u0107e\", do mesmo modo, 200 \u00e9 '2 veces 100' \"do-vote-sto\"\n1000 \"mi\u013e\u00e5r\" v\u00e9n da lingua v\u00e9neta, \"tisu\u0165\" dos dialectos eslavos, e \"t\u00e5v\u017e\u00e2nt\" do alem\u00e1n.\nLiteratura.\nNon hai tradici\u00f3n literaria local, a\u00ednda que Andrea Glavina, un istrorroman\u00e9s que foi educado en Romania, escribiu en1905 \"Calendaru lu rumeri din Istrie\" (\"O calendario dos romaneses de Istria\"). Neste libro escribiu moitos contos folcl\u00f3ricos do seu pobo. Recentemente foron recollidos por A. Kova\u010dec (1998) unha serie de contos istrorromaneses actuais e canci\u00f3ns populares orixinais."}
{"id": "81543", "revid": "98629", "url": "https://gl.wikipedia.org/wiki?curid=81543", "title": "Tratado de metaf\u00edsica", "text": "Tratado de metaf\u00edsica (\"Trait\u00e9 de m\u00e9taphysique\") \u00e9 unha obra de Voltaire composta cara \u00e1 metade de 1734, sendo retocada varias veces entre 1734 e 1738. Ocupa un lugar capital no pensamento de Voltaire e ref\u00edrese aos grandes problemas da metaf\u00edsica. Foi traducida ao galego en 2002.\nAn\u00e1lise da obra.\nCap\u00edtulo I. Das diferentes especies de homes.\nAqu\u00ed fala das distintas especies de animais: elefantes, le\u00f3ns, monos... ata os humanos. A diferenza m\u00e1is grande dun home con respecto \u00f3 resto das feras \u00e9, entre outros aspectos, a linguaxe que empregan. O home ten as mesmas necesidades que outros animais: nace, vive e morre, por\u00e9n, este ten uns ideais, entre eles a raz\u00f3n. Dentro da especie humana hai distintas \"clases\" de homes. Non \u00e9 o mesmo un home branco ca un de cor. Estes non te\u00f1en un f\u00edsico parecido, non comparten as mesmas costumes, te\u00f1en culturas diferentes...\nCap\u00edtulo II. Se hai un deus.\n\u00c1s veces \u00e9 necesario a presenza dun ser superior, dun Deus. Tratamos de imaxinar como \u00e9 e cales son as s\u00faas calidades. Por\u00e9n, esta existencia non \u00e9 necesaria para todos. Hai pobos que non te\u00f1en fe en ning\u00fan Deus. A noci\u00f3n de Deus vaise adquirindo pouco a pouco dependendo da educaci\u00f3n que cada un reciba, xa que nunca se nace con esta noci\u00f3n.\nCap\u00edtulo III. Que todas as ideas chegan polos sentidos.\nAs ideas proc\u00e9denos dos sentidos. Axudan a dar explicaci\u00f3n \u00f3s distintos fen\u00f3menos. \u00d3 orgullo humano inter\u00e9salle crer nunha hip\u00f3tese enxe\u00f1osa, que ten nunha primeira ollada certo aspecto de verosimilitude; o esp\u00edrito s\u00e9rvese de toda a s\u00faa sagacidade para defendelos. Primeiramente \u00e9 necesario facer unha an\u00e1lise de todo para de seguido chegar a unha conclusi\u00f3n e \u00e1 explicaci\u00f3n dos fen\u00f3menos. F\u00e1lase das ideas de Deus, de infinito.. como ideas com\u00fans para todos. Por\u00e9n, isto \u00e9 falso, porque non todos cren nun Deus. \u00c9 indubidable que as nosas primeiras ideas son as sensaci\u00f3ns. Recibimos as ideas a trav\u00e9s dos nosos \u00f3rganos, e as ret\u00e9n a nosa memoria. Despois as ideas xerais compo\u00f1\u00e9molas e dispo\u00f1emos as nosas ideas. As\u00ed xorden os nosos co\u00f1ecementos. A idea de infinito non se pode apreciar cos sentidos. Esta idea xurdiu engadindo unhas cousas materiais a outras e vendo que non co\u00f1ecer\u00edan xamais a fin das s\u00faas contas. A esta impotencia cham\u00e1rna \"infinito\". Que m\u00e1is ben \u00e9 unha ignorancia. Outra d\u00fabida e como pensamos e como sentimos. Os noso sentidos non nos permiten acceder a este co\u00f1ecemento, polo que isto mostra que todas as ideas nos chegan polos sentidos e estas fallan cando nos fallan os sentidos. As nosas percepci\u00f3ns non son causadas nin polos obxectos nin por n\u00f3s mesmos, sen\u00f3n que \u00e9 Deus quen nos d\u00e1 as ideas. Deus act\u00faa en todos os seres.\nCap\u00edtulo IV. Que hai, en efecto, obxectos exteriores.\nOs nosos sentidos proporci\u00f3nanos as ideas, pero o noso entendemento pode percibilas sen que haxa ning\u00fan obxecto f\u00f3ra, como cando so\u00f1amos. Os noso sentidos enganan na vix\u00edlia. Falando con propiedade s\u00f3 temos un sentido que \u00e9 o do tacto. Todos os demais dependen deste. Por que me queimo cando toco o lume e por que non cando o toco en so\u00f1os?\nCap\u00edtulo V. Se o home ten unha alma e que poida esta ser.\nN\u00f3s somos materia e pensamos e sentimos. Somos obra dun Deus. Pero non podemos saber como \u00e9 a nosa alma. Para co\u00f1ecer esta hai que se basear nunha an\u00e1lise. Obs\u00e9rvase que os \u00f3rganos son iguais en todos os homes sexan da raza que sexan. Foi deus o que nos deu eses compo\u00f1entes que nos permiten co\u00f1ecer as ideas. Dise que o home \u00e9 superior \u00f3s demais animais. Xa que ten unha alma espiritual e mortal. O seu pensamento \u00e9 composto da materia pero non se pode dividir, ent\u00f3n non \u00e9 un composto da materia, simplemente \u00e9 obra dun Deus. Ent\u00f3n a alma s\u00f3 \u00e9 propia do home porque este foi creado a imaxe e semellanza del. Deus comunicou outras propiedades \u00e1 materia como son o movemento, a gravitaci\u00f3n... Ch\u00e9gase \u00e1 conclusi\u00f3n de que na natureza todos os feitos xorden por unha causa. Esta act\u00faa tanto nas bestas coma nos homes en proporci\u00f3n \u00f3s seus \u00f3rganos sendo un principio com\u00fan \u00f3s homes e \u00e1s bestas e sendo atributo dado por Deus. Dicir que a alma pensa sempre. De que est\u00e1 feita a alma \u00e9 algo que o ser supremo non quixo confesar.\nCap\u00edtulo VI. Se o que se chama alma \u00e9 inmortal.\nDicimos que os homes e os animais reciben as ideas pero tam\u00e9n se di que os homes poden acceder \u00e1s ideas sen precisar dos sentidos. Af\u00edrmase que Deus conserva as almas daqueles que xa morreron. El lembra as ideas que ti\u00f1a onte e que no seu entendemento une a s\u00faa existencia de onte e de hoxe. Sen perder a esencia do home que \u00e9 cada un. Igual que algu\u00e9n que perde a memoria por un accidente segue sendo o mesmo home cando a recupera.\nCap\u00edtulo VII. Se o home \u00e9 libre.\nA liberdade \u00e9 o mellor que pode ter un home provocando varias dificultades para gozar dela. A liberdade \u00e9 o poder de actuar. \u00d3 demostrar a existencia de Deus este \u00e9 a causa da mi\u00f1a liberdade. Sen\u00f3n ser\u00eda todo o contrario. Querer e actuar \u00e9 o mesmo de ser libre. Deus mesmo quixo e actuou por vontade propia. El \u00e9 eterno, existe por si mesmo e deunos a liberdade que sentimos igual que a vida. A liberdade de Deus \u00e9 o poder de pensar sempre todo o que se quere e de operar sempre o que se quere. A liberdade dada por Deus \u00f3 home \u00e9 o poder feble, limitado e pasaxeiro de se aplicar a alg\u00fans pensamentos e de operar certos movementos. \u00c9 certo que existen homes m\u00e1is libres que outros debido a que nos somos todos igualmente ilustrados. A liberdade \u00e9 sa\u00fade da alma, e pouca xente ten esta sa\u00fade enteira. Fortificamos a nosa alma facendo reflexi\u00f3ns e evitando movementos involuntarios. Mais non somos sempre libres porque se non seriamos Deuses. S\u00f3 Deus sabe o que acontecer\u00e1 e isto non est\u00e1 en poder do home. Sabemos que se Deus existe, el s\u00e1beo todo.\nCap\u00edtulo VIII. Do home considerado como un ser sociable.\nDeus conserva a cada individuo un certo tempo e perpet\u00faa a s\u00faa especie. O home non \u00e9 empurrado polo seu instinto a formar unha sociedade civilizada. Pero quen o obriga son as necesidades, as s\u00faas paix\u00f3ns e a s\u00faa raz\u00f3n. O home sente amor polos da s\u00faa especie e este axuda a convivir. Tam\u00e9n hai os que se queren s\u00f3 a si mesmos sen importarlles causarlle mal \u00f3s demais. Dise que o home f\u00f3ra simplemete unha estatua modelada por deus que despois foi animada polo demo. Pero est\u00e1 claro de que temos paix\u00f3ns e necesidades que deus nos deu para que usemos na nosa vantaxe.\nCap\u00edtulo IX. Da virtude e do vicio.\nPara que unha sociedade sobreviva son necesarias leis. Estas dependen das paix\u00f3ns, dos intereses e das opini\u00f3ns daqueles que as inventaron e da natureza do clima no que os homes se uniron en sociedade. O que impota e que as leis feitas se executen. A virtude e o vicio son o \u00fatil e prexudicial dunha sociedade. A virtude \u00e9 o h\u00e1bito de facer cousas que gustan \u00f3s homes, e o vicio o h\u00e1bito de facer cousas que os desgustan. Todos amamos a verdade, polo que esta \u00e9 unha virtude. Deus puxo os animais e os homes sobre a terra e son eles os encargados de dirixila e dirixirse a si mesmos. S\u00f3 unha boa educaci\u00f3n leva \u00f3 home a ter honra, que \u00e9 un sentimento universal que nin se quera os corruptores se poden desfacer sendo a base da sociedade.\nResumo.\nEn definitiva, esta obra ofrece argumentos sobre a existencia ou inexistencia de Deus, da inmortalidade da alma e da natureza do home, da orixe dos seus co\u00f1ecementos e da s\u00faa condici\u00f3n social e moral. Resalta de Voltaire a sinceridade de quen fala consigo mesmo na procura de respostas a algunhas das preguntas cruciais para a condici\u00f3n humana, sempre coa lucidez como criterio \u00fanico, como era de agardar dun dos principais abandeirados do movemento ilustrado."}
{"id": "81544", "revid": "22570", "url": "https://gl.wikipedia.org/wiki?curid=81544", "title": "Defensores da Man Vermella", "text": "Os Defensores da Man Vermella (en ingl\u00e9s: Red Hand Defenders, RHD) \u00e9 un grupo paramilitar norteirland\u00e9s creado en 1998 e composto principalmente de militantes protestantes partidarios da li\u00f1a dura procedentes de grupos unionistas. Est\u00e1 integrado por membros da Asociaci\u00f3n de Defensa do Ulster e da Forza de Voluntarios Lealistas, moitos dos cales son a\u00ednda membros destes grupos. En xaneiro de 2002, o grupo anunciou que os membros das escolas cat\u00f3licas de Belfast e os carteiros cat\u00f3licos eran obxectivos lex\u00edtimos. Malia os chamamentos de febreiro de 2002 da Asociaci\u00f3n de Defensa do Ulster e da Forza de Voluntarios Lealistas para que anunciase a s\u00faa disoluci\u00f3n, a RHD contin\u00faa a ameazar e a publicar reivindicaci\u00f3ns de responsabilidade. A comezos de 2003, a RHD reivindicou a s\u00faa responsabilidade no asasinato de dous membros da Asociaci\u00f3n de Defensa do Ulster como resultado do que \u00e9 chamado descrito como unha guerra interna lealista. Tam\u00e9n asumiu a autor\u00eda da colocaci\u00f3n dunha bomba nas oficinas do Sinn F\u00e9in Poblachtach en Belfast Oeste que foi desactivada sen producir danos. Nos anos recentes, o grupo ten levado a cabo ataques contra obxectivos civ\u00eds como vivendas, igrexas e negocios privados. En xaneiro de 2002, o grupo incendiou a vivenda dun funcionario de prisi\u00f3ns en Belfast Norte.\nS\u00f3ubose por vez primeira da RHD cando asumiu a autor\u00eda do atentado cunha granada caseira (co\u00f1ecidas como \"blast bombs\" en Irlanda do Norte) levado a cabo o 7 de setembro de 1998 que matou a Frankie O'Reilly, un membro da Real Polic\u00eda do Ulster. (Este ataque produciuse durante unha manifestaci\u00f3n da Orde de Orange en Drumcree contra a decisi\u00f3n de non permitir \u00e1 Orde para marchar a trav\u00e9s dunha \u00e1rea cat\u00f3lica de Portadown, Condado de Armagh.) O grupo tam\u00e9n reco\u00f1eceu ter asasinado a Brian Service, un civil cat\u00f3lico, o 2 de novembro de 1998. Tam\u00e9n reivindicou ter matado a Rosemary Nelson, unha activista dos dereitos humanos cat\u00f3lica, en Lurgan o 15 de marzo de 1999. Ademais dos asasinatos, a RHD ten reivindicado ataques incendiarios a familias cat\u00f3licas en toda Irlanda do Norte. A RHD apareceu m\u00e1is ou menos ao mesmo tempo que os Voluntarios de Orange e inicialmente pens\u00e1base que os militantes actuaban en ambos grupos.\nO grupo ten emitido declaraci\u00f3ns que semellan estar inspiradas na Biblia, Deuteronomio, cap\u00edtulo 7, vers\u00edculo 2: \"And the Lord thy God shall have delivered them to thee: thou shalt utterly destroy them. Thou shalt make no league with them, nor show mercy to them ... neither shalt thou make marriages with them.\"\nSegundo a base de datos de mortes de Sutton no proxecto CAIN da Universidade do Ulster, a RHD foi responsable de oito mortes at\u00e9 2001. Seis das s\u00faas v\u00edtimas te\u00f1en sido civ\u00eds, unha era membro da Asociaci\u00f3n de Defensa do Ulster e outra era membro da Real Polic\u00eda do Ulster."}
{"id": "81548", "revid": "1131", "url": "https://gl.wikipedia.org/wiki?curid=81548", "title": "Ponte Golden Gate", "text": "A Golden Gate \u00e9 unha famosa ponte situada en California, Estados Unidos, que une a pen\u00ednsula de San Francisco polo norte co sur do condado de Marin. \"Golden Gate\" \u00e9 tam\u00e9n o nome do estreito no cal a ponte est\u00e1 constru\u00edda, e recibe o seu nome do estreito en Constantinopla, chamado tam\u00e9n a \"Porta Dourada\", xa que comunicaba Europa con Asia.\nA Golden Gate \u00e9 a ponte m\u00e1is famosa de San Francisco malia non ser a maior nesta cidade, xa que a Bay Bridge \u00e9 a v\u00eda principal.\nNa d\u00e9cada posterior \u00e1 primeira guerra mundial o tr\u00e1fico rodado na rexi\u00f3n da ba\u00eda de San Francisco multiplicouse por sete, de modo que o sistema de ferris foi incapaz de absorber ese crecemento. Catalogada coma ponte p\u00e9nsil, constru\u00edda entre 1933 e 1937, cunha lonxitude aproximada de 1.280 metros, est\u00e1 pendurada de d\u00faas torres de 227 m de altura. Ten unha calzada de seis carr\u00eds (tres en cada direcci\u00f3n) e disp\u00f3n de carr\u00eds protexidos accesibles para pe\u00f3ns e bicicletas. A ponte tam\u00e9n transporta dunnha a outra beira da canle gran cantidade da enerx\u00eda necesaria para o desenvolvemento da zona en tendidos el\u00e9ctricos e conduci\u00f3ns de combustible. Baixo a s\u00faa estrutura, deixa 67 m de altura para o paso dos barcos a trav\u00e9s da ba\u00eda. A Golden Gate constitu\u00edu a maior obra de enxe\u00f1ar\u00eda da s\u00faa \u00e9poca. Hai uns anos tivo que ser repintada con urxencia sobre a s\u00faa caracter\u00edstica cor alaranxada para evitar a r\u00e1pida oxidaci\u00f3n producida no aceiro da s\u00faa estrutura por mor da humidade do oc\u00e9ano Pac\u00edfico.\nHistoria.\nA construci\u00f3n da ponte comezou o 5 de xaneiro de 1933 baixo o programa \"Works Projects Administration (WPA)\", un programa de obras p\u00fablicas iniciado polo goberno de Franklin D. Roosevelt para crear empregos con fondos federais e diminu\u00edr os efectos da Gran Depresi\u00f3n. O enxe\u00f1eiro xefe do proxecto foi Joseph Strauss. A ponte finalizouse en abril de 1937 e foi aberta ao tr\u00e1fico peonil o 27 de maio \u00e1s 6:00 am, sendo permitido ao tr\u00e1fico rodado ao d\u00eda seguinte. A obra inicial custou 35 mill\u00f3ns de d\u00f3lares da \u00e9poca."}
{"id": "81549", "revid": "27155", "url": "https://gl.wikipedia.org/wiki?curid=81549", "title": "Bebida alcoh\u00f3lica", "text": "As bebidas alcoh\u00f3licas ou alc\u00f3licas son bebidas que conte\u00f1en o etanol (co\u00f1ecido popularmente como alcohol et\u00edlico). A dependencia das bebidas alcoh\u00f3licas denom\u00ednase alcoholismo.\nAtendendo \u00e1 elaboraci\u00f3n p\u00f3dese distinguir entre bebidas producidas por fermentaci\u00f3n alcoh\u00f3lica (vi\u00f1os, cervexas, hidromel, sake etc.), nas cales o contido en alcohol non pasa de 18-20 graos; e as producidas por destilaci\u00f3n, xeralmente a partir dun produto de fermentaci\u00f3n (licores, augardentes etc.)\nEn Espa\u00f1a cel\u00e9brase o d\u00eda sen alcohol o 15 de novembro.\nA cantidade de alcohol dun licor ou outra bebida alcoh\u00f3lica expr\u00e9sase ben polo volume de alcohol que conte\u00f1a ou ben polos seus graos de alcohol, a porcentaxe da alcohol do total da bebida."}
{"id": "81552", "revid": "98629", "url": "https://gl.wikipedia.org/wiki?curid=81552", "title": "Conservaci\u00f3n de alimentos", "text": "Baixo o termo conservaci\u00f3n de alimentos incl\u00faese o conxunto de t\u00e9cnicas encargadas de aumenta-la vida \u00fatil e dispo\u00f1ibilidade dos alimentos para o consumo humano e animal, mediante a inactivaci\u00f3n dos microorganismos presentes, a protecci\u00f3n do alimento que evite recontaminaci\u00f3ns posteriores e a creaci\u00f3n de condici\u00f3ns que impidan as reacci\u00f3ns qu\u00edmicas de degradaci\u00f3n que se producir\u00edan no alimento en condici\u00f3ns normais. Os diferentes m\u00e9todos de conservaci\u00f3n apl\u00edcanse desde a prehistoria, con continuas melloras e innovaci\u00f3ns introducidas ao longo do tempo.\nObxectivos.\nO principal obxectivo da industria alimentaria dirixida \u00e1 conservaci\u00f3n dos alimentos consiste en prolongar a s\u00faa vida \u00fatil, en aumentar o tempo de aptitude desde a s\u00faa produci\u00f3n ata o seu consumo, pero simultaneamente engade outras vantaxes adicionais:\nCaracter\u00edsticas dos alimentos.\nO m\u00e9todo de conservaci\u00f3n ideal para cada alimento depende de distintos factores, entre eles das caracter\u00edsticas do propio alimento e do prazo de conservaci\u00f3n que se pretende. Calquera posible m\u00e9todo debe, ademais, garantir a salubridade do alimento e, naturalmente, resultar rendible.\nSe o obxectivo que se busca \u00e9 a destruci\u00f3n dos microorganismos presentes no alimento e a creaci\u00f3n de condici\u00f3ns que impidan o seu acceso e crecemento posterior, calquera m\u00e9todo que pretenda alcanzar estes obxectivos deber\u00e1 dirixirse a reducir ou modificar os requirimentos imprescindibles para o desenvolvemento microbiano. En definitiva, os microorganismos son seres vivos que precisan os mesmos requisitos que calquera outro ser vivo: nutrientes dos que alimentarse, un grao de humidade suficiente e certas condici\u00f3ns ambientais m\u00ednimas (temperatura, presenza de os\u00edxeno, acidez).\nNutrientes.\nA diferente composici\u00f3n nutritiva dos alimentos fai que os microorganismos crezan con maior facilidade nuns que noutros. Aqueles alimentos ricos en prote\u00ednas e pobres en azucres (como a carne, peixe, ovos ou leite) son facilmente colonizados polos microorganismos e, por conseguinte, cons\u00e9rvanse peor. Pola contra, noutros (como no aceite, a manteiga ou os cereais) medran con dificultade e cons\u00e9rvanse sen maiores problemas. Mofos e l\u00e9vedos prefiren alimentos ricos en azucres e auga (como froitas ou pasteis).\nO problema \u00e9 que a industria alimentaria non pode reducir a concentraci\u00f3n de nutrientes xa que son imprescindibles para o consumidor. A \u00fanica actuaci\u00f3n posible neste sentido \u00e9 a modificaci\u00f3n da composici\u00f3n do alimento para dificultar o crecemento microbiano, por exemplo mediante a adici\u00f3n de azucre no leite condensado ou de aceite nos queixos ou embutidos envasados en aceite.\nTemperatura.\nOs xermes poden crecer sen grandes dificultades dentro dun amplo abano de temperaturas, que se adoita establecer entre os 10 e os 50\u00a0\u00b0C, cunha temperatura \u00f3ptima de crecemento \u00f3 redor dos 35-37\u00a0\u00b0C. Se se mant\u00e9n o alimento por debaixo destes 10\u00a0\u00b0C, a multiplicaci\u00f3n dos xermes \u00e9 cada vez m\u00e1is lenta e chega a deterse completamente ao chegar a temperaturas de conxelaci\u00f3n (-18\u00a0\u00b0C).\nTemperaturas superiores a 65\u00a0\u00b0C desactivan ou matan a maior\u00eda dos microorganismos presentes nos alimentos, se ben hai especies capaces de producir esporas moi resistentes que s\u00f3 se destr\u00faen cando as temperaturas alcanzan ou superan os 100\u00a0\u00b0C.\nHumidade.\nOs microorganismos necesitan a presenza dun certo nivel de humidade, o que explica o m\u00ednimo crecemento nos alimentos pobres en auga, como os cereais, os froitos secos ou o aceite. A reduci\u00f3n da auga conseguida mediante tratamentos como o salgado, o secado ou a deshidrataci\u00f3n aumentar\u00e1 a conservaci\u00f3n de alimentos coma o bacallau salgado ou o leite en po.\nOs\u00edxeno.\nA maior parte dos xermes son aer\u00f3xenos e precisan unha concentraci\u00f3n m\u00ednima de os\u00edxeno. Tratamentos como o envasado herm\u00e9tico ou ao baleiro evitan a s\u00faa presenza, se ben son ineficaces fronte a xermes anaerobios.\nAcidez.\nCase todos os microorganismos se desenvolven en condici\u00f3ns \u00f3ptimas a pH pr\u00f3ximos \u00e1 neutralidade (pH=7), reduc\u00edndose ao aumentar a acidez (ao reducirse o pH); no caso dos mofos, a acidez non dificulta o seu crecemento. O escabeche, a fermentaci\u00f3n ou a adici\u00f3n de vinagre acidifican o alimento e prolongan a s\u00faa conservaci\u00f3n.\nM\u00e9todos de conservaci\u00f3n de alimentos.\nPara aumentar a vida \u00fatil dos alimentos, a industria alimentaria recorre a m\u00e9todos que destr\u00faan os microorganismos (ou dificulten o seu crecemento) e impidan a s\u00faa contaminaci\u00f3n posterior. Tam\u00e9n debe conseguir que non se poidan producir as reacci\u00f3ns qu\u00edmicas ou enzim\u00e1ticas que os alteren. Non resulta infrecuente que se utilicen simultaneamente dous ou m\u00e1is sistemas.\nOs m\u00e9todos de conservaci\u00f3n de alimentos p\u00f3dense clasificar en funci\u00f3n da tecnolox\u00eda utilizada:\nConservaci\u00f3n mediante aplicaci\u00f3n de calor.\nComo xa se dixo, as temperaturas superiores a 65\u00a0\u00b0C demostr\u00e1ronse eficaces para desactivar os xermes presentes nos alimentos. A maior temperatura, maior grao de conservaci\u00f3n pode conseguirse.\nPasteurizaci\u00f3n.\nA pasteurizaci\u00f3n \u00e9 un tratamento t\u00e9rmico aplicado, xeralmente, a alimentos l\u00edquidos, coma o leite. Consiste en quentalos a temperaturas de 65-70\u00a0\u00b0C durante 30 minutos ou de 75-90\u00a0\u00b0C durante 2-3 minutos (pasteurizaci\u00f3n a alta temperatura). A continuaci\u00f3n, proc\u00e9dese ao seu envasado herm\u00e9tico nun envase est\u00e9ril que evita unha recontaminaci\u00f3n posterior. A maior parte dos xermes pat\u00f3xenos presentes inact\u00edvanse a estas temperaturas, pero este tratamento non consegue destru\u00edr todos os xermes nin tampouco as formas de resistencia (esporas), polo que debe ser apoiado cunha conservaci\u00f3n baixo refrixeraci\u00f3n para evitar o crecemento dos que sobreviviron ao tratamento.\nO tratamento recibe o nome do seu descubridor, o cient\u00edfico franc\u00e9s Louis Pasteur (1822-1895). A primeira pasteurizaci\u00f3n foi realizada o 20 de abril de 1882 polo mesmo Pasteur e o seu colega Claude Bernard.\nEsterilizaci\u00f3n.\nA esterilizaci\u00f3n consiste en someter os alimentos a un tratamento t\u00e9rmico de 110-120\u00a0\u00b0C durante uns minutos, co que se consegue a destruci\u00f3n de todos os xermes presentes e das s\u00faas formas de resistencia. O m\u00e9todo comprende tam\u00e9n o envasado ao baleiro e en condici\u00f3ns de hermeticidade para evitar unha recontaminaci\u00f3n posterior. Este envasado faise antes do tratamento, no caso das conservas, ou despois, no caso do leite esterilizado.\nO descubridor deste sistema foi Nicolas Appert (1749-1841), e apl\u00edcase no leite envasado en tetrabrik e nas conservas vexetais, de carne ou de peixe.\nUperizaci\u00f3n.\nA uperizaci\u00f3n ou ultrapasteurizaci\u00f3n (m\u00e9todo UHT) \u00e9 unha forma de esterilizaci\u00f3n aplicada ao leite. Consiste en sometelo a temperaturas de entre 135 e 140\u00a0\u00b0C durante uns segundos, seguido dun r\u00e1pido arrefriado e envasado. Isto faise dunha forma continua e en recinto pechado que garante que o produto non se contamine mediante o envasado as\u00e9ptico.\nA brevidade do tratamento reduce ao m\u00ednimo a perda de nutrientes e apenas afecta \u00e1s caracter\u00edsticas organol\u00e9pticas do alimento.\nConservaci\u00f3n mediante aplicaci\u00f3n de fr\u00edo.\nRefrixeraci\u00f3n.\nA refrixeraci\u00f3n consiste en manter o alimento a temperaturas inferiores a 7-8\u00a0\u00b0C, mediante a aplicaci\u00f3n de aire fr\u00edo ou po\u00f1\u00e9ndoo en contacto con xeo. A estas temperaturas o crecemento bacteriano, e a alteraci\u00f3n consecuente, enlent\u00e9cese considerablemente, sobre todo se se alcanzan temperaturas da orde de 2-5\u00a0\u00b0C.\nConxelaci\u00f3n.\nNo tratamento de conxelaci\u00f3n desc\u00e9ndese a temperatura dos alimentos por debaixo dos 0\u00a0\u00b0C para conseguir a conxelaci\u00f3n da auga de constituci\u00f3n do alimento. Para ser realmente eficaz, as temperaturas deben chegar aos -18\u00a0\u00b0C ou menos, e manter o produto a esa temperatura ata o seu consumo.\nA\u00ednda que o efecto conservador do fr\u00edo co\u00f1\u00e9cese desde antigo, o seu uso comercial naceu en 1842, e s\u00f3 se implantou a grande escala a finais dese mesmo s\u00e9culo, tralo desenvolvemento da refrixeraci\u00f3n mec\u00e1nica. Hoxe, a conxelaci\u00f3n \u00e9 o sistema de conservaci\u00f3n m\u00e1is utilizado e apl\u00edcase a practicamente todo tipo de alimentos . C\u00f3mpre ter presente que o obxectivo da conxelaci\u00f3n \u00e9 deter o crecemento microbiano, non a s\u00faa destruci\u00f3n, polo que a posible contaminaci\u00f3n inicial do produto seguir\u00e1 activa no momento da desconxelaci\u00f3n. Tam\u00e9n act\u00faa relentizando as reacci\u00f3ns encim\u00e1ticas de degradaci\u00f3n (como, por exemplo, o enranciamento das graxas), pero non as det\u00e9n totalmente, polo que, co tempo, prod\u00facense perdas nas caracter\u00edsticas organol\u00e9pticas.\nUnha variante deste m\u00e9todo \u00e9 a ultraconxelaci\u00f3n, que consiste en acelerar o proceso mediante un arrefriamento r\u00e1pido a temperaturas desde -35\u00a0\u00b0C a -65\u00a0\u00b0C. Deste xeito, a fase de cristalizaci\u00f3n do xeo, que se produce entre os 0\u00a0\u00b0C e os -5\u00a0\u00b0C, (chamada temperatura cr\u00edtica) transcorre en menos de 2 horas. Deste xeito, as perdas nutritivas son practicamente inapreciables.\nConservaci\u00f3n por reduci\u00f3n do contido en auga.\nDeshidrataci\u00f3n.\nA deshidrataci\u00f3n consiste na eliminaci\u00f3n da auga de constituci\u00f3n mediante a acci\u00f3n dunha corrente de aire, por veces combinada coa aplicaci\u00f3n de calor suave. \u00c9 o sistema de conservaci\u00f3n do xam\u00f3n, os embutidos e os queixos curados.\nNalg\u00fans casos rec\u00f3rrese \u00e1 deshidrataci\u00f3n total do alimento, eliminando toda a auga e convert\u00e9ndoo nun po seco, coma o leite en po ou o ovo desecado.\nConcentraci\u00f3n.\n\u00c9 un proceso de cocci\u00f3n prolongado co que a auga se elimina por vaporizaci\u00f3n. \u00c9 o sistema utilizado na marmelada ou no doce de marmelo.\nLiofilizaci\u00f3n.\nConsiste nunha deshidrataci\u00f3n total na que primeiro se conxela o alimento e logo introd\u00facese nunha c\u00e1mara de baleiro na que se produce a sublimaci\u00f3n da auga. Obtense as\u00ed un produto seco e esponxoso que se disolve en auga para ser consumido, coma o caf\u00e9 instant\u00e1neo.\nConservaci\u00f3n por adici\u00f3n de substancias que impiden o crecemento microbiano.\nDiferentes substancias poden engadirse \u00f3 alimento para modificar a s\u00faa composici\u00f3n ou crear condici\u00f3ns que impidan ou reduzan o crecemento dos xermes, as\u00ed como a actividade enzim\u00e1tica do propio produto.\nCurado.\nAlg\u00fans alimentos, coma os embutidos ou o xam\u00f3n, cons\u00e9rvanse mediante a acci\u00f3n simult\u00e1nea do secado \u00f3 aire e do sal. Por veces rec\u00f3rrese tam\u00e9n a certos conservantes, coma os nitritos e nitratos, para inhibir o crecemento dos clostridios.\nSalgado.\nA salga ou salgado consiste na adici\u00f3n de sal \u00f3s alimentos. O sal secuestra a auga presente no alimento e impide que os microorganismos te\u00f1an acceso \u00e1 mesma. Util\u00edzase, por exemplo, no xam\u00f3n ou no bacallau.\nAfumadura.\nO m\u00e9todo de afumadura combina \u00e1 acci\u00f3n deshidratante da calor o efecto xermicida dos compo\u00f1entes do fume. Util\u00edzase, por exemplo, nos embutidos ou no salm\u00f3n.\nAcidificaci\u00f3n.\nA adici\u00f3n de vinagre reduce o pH do alimento, grazas \u00f3 \u00e1cido ac\u00e9tico, e consegue un grao de acidez no que os xermes non se desenvolven.\nNoutros casos, as condici\u00f3ns de acidez cons\u00e9guense mediante o uso de bacterias produtoras de \u00e1cido l\u00e1ctico, como no caso do iogur.\nAzucre.\nAs altas concentraci\u00f3ns de azucre dificultan o crecemento dos microorganismos, polo que a adici\u00f3n de azucre se converte nun sistema de conservaci\u00f3n \u00fatil nalg\u00fans alimentos. \u00c9 o sistema usado no leite condensado ou nas marmeladas.\nConservantes.\nNumerosas substancias empregadas como aditivos son quen de deter o crecemento dos microorganismos. Os m\u00e1is com\u00fans son os nitritos e nitratos, os sulfitos, o \u00e1cido asc\u00f3rbico etc.\nRadiaci\u00f3ns ionizantes.\nA irradiaci\u00f3n de alimentos permite unha esterilizaci\u00f3n sen recorrer \u00f3 uso de altas temperaturas. Apl\u00edcase unicamente en especias e herbas arom\u00e1ticas.\nEnlatado.\nO enlatado \u00e9 unha das formas de conservaci\u00f3n dos alimentos m\u00e1is utilizadas, e en Galicia ten especial importancia pola relevancia que ten a industria conserveira, especialmente a de produtos do mar. No enlatado hai que coci\u00f1ar o alimento, introducilo na lata, botar un l\u00edquido de cobertura, selalo hermeticamente en latas est\u00e9riles e o contedor \u00e9 fervido (en autoclave) para matar ou debilitar calquera bacteria que permaneza no produto para esterilizalo. Foi inventado polo franc\u00e9s Nicolas Appert. En 1806, este proceso foi utilizado pola Armada francesa para conservar a carne, froitas, vexetais, e mesmo o leite. Non obstante, este novo m\u00e9todo de conservaci\u00f3n non foi comprendido ata que en 1864 Louis Pasteur atopou a relaci\u00f3n entre os microorganismos, a deterioraci\u00f3n dos alimentos e certas doenzas. A primeira f\u00e1brica de conservas de peixe galega estableceuse en 1836 en Ponte Gaiteira (Oza, A Coru\u00f1a), pero xa anteriormente se estableceran f\u00e1bricas en Asturias en 1828. A partir de 1850 establec\u00e9ronse outras no Pa\u00eds Vasco, Cantabria e a propia Galicia, como a dos irm\u00e1ns Curbera en Vigo en 1861. A industria comezou a destacar en 1880 cando houbo unha gran crise na industria francesa por falta de sardi\u00f1a nas s\u00faas augas. Hoxe \u00e9 un sector punteiro da industria galega, de relevancia mundial.\nPara conservar enlatados alg\u00fans alimentos pode ser necesario que o paso final te\u00f1a lugar nunha cocci\u00f3n a presi\u00f3n. Os froitos moi \u00e1cidos, como os amorodos non necesitan que se engadan conservantes \u00e1 lata e s\u00f3 requiren un curto ciclo de cocci\u00f3n, mentres que outros vexetais como as cenorias requiren unha cocci\u00f3n m\u00e1is longa e a adici\u00f3n doutros compo\u00f1entes \u00e1cidos. Os alimentos de baixa acidez, como moitos vexetais e carnes, necesitan un enlatado a presi\u00f3n. Os alimentos enlatados te\u00f1en o risco de deteriorarse inmediatamente despois de abrir a lata, polo que non hai que tardar en consumilos.\nA falta dun control de calidade do proceso de enlatado pode permitir que se incorporen aos alimentos auga ou microorganismos. A maior\u00eda dos fallos no enlatado son detectados rapidamente pola presenza de descomposici\u00f3n na lata, que pode causar a produci\u00f3n de gas e a lata pode inchar ou mesmo rebentar. Por\u00e9n, \u00e1s veces danse casos de procesamento pouco coidadoso durante o enlatado, no que o alimento non \u00e9 procesado suficientemente ou hai unha hixiene insuficiente que permite a contaminaci\u00f3n do alimento por organismos anaerobios obrigados como \"Clostridium botulinum\", que producen unha toxina moi potente, que orixina unha grave doenza ou a morte. Ademais, este organismo non produce gas ou un sabor raro obvio e permanece indetectado polo gusto e olfacto. Por\u00e9n, a s\u00faa toxina desnatural\u00edzase por cocci\u00f3n. Nos fungos coci\u00f1ados, procesados e enlatados deficientemente, poden crecer \"Staphylococcus aureus\", que producen unha toxina que non se destr\u00fae ao enlatalos nin ao requentar o produto."}
{"id": "81553", "revid": "1131", "url": "https://gl.wikipedia.org/wiki?curid=81553", "title": "Academia de Infanter\u00eda de Toledo", "text": "A Academia de Infanter\u00eda (ACINF) \u00e9 un centro de formaci\u00f3n militar do Ex\u00e9rcito de Terra espa\u00f1ol situado na localidade de Toledo. O centro enc\u00e1rgase tanto de ofrecer formaci\u00f3n b\u00e1sica, especializaci\u00f3n e formaci\u00f3n de oficiais e suboficiais de Infanter\u00eda.\nHistoria.\nA academia foi creada co nome de Colexio de Infanter\u00eda en Toledo, en 1850. O 17 de outubro de 1875, tras ser trasladada temporalmente a Madrid, instalouse no Alc\u00e1zar de Toledo. En 1882 pasou a chamarse Academia Xeral Militar e entre 1931 e 1936 fusionouse coas academias de Infanter\u00eda, Cabaler\u00eda e o Corpo de Intendencia. A academia foi destru\u00edda en d\u00faas ocasi\u00f3ns: unha en 1887 durante un incendio e outra durante a Guerra civil.\nA actual academia empezou a constru\u00edrse en 1941, estando preparada para o curso 1948-49. En 1974 fusionouse coa Escola de Aplicaci\u00f3n da Arma, do mesmo xeito que o fixo a Academia de Enxe\u00f1eiros."}
{"id": "81554", "revid": "23204", "url": "https://gl.wikipedia.org/wiki?curid=81554", "title": "BMX", "text": "O BMX (acr\u00f3nimo do ingl\u00e9s \"Bicycle Moto Cross\") \u00e9 unha modalidade acrob\u00e1tica do ciclismo orixinada en California na d\u00e9cada de 1970. Pract\u00edcase empregando un tipo espec\u00edfico de bicicleta que recibe o mesmo nome.\nOrixe.\nO BMX orixinouse en California \u00f3 comezo da d\u00e9cada de 1970, cando os mozos tentaban imitar \u00f3s campi\u00f3ns de motocross coas s\u00faas bicicletas. Na d\u00e9cada de 1980 xeneralizouse a variante co\u00f1ecida como \"race\", ou carreiras en circu\u00edtos de terra, moi similares \u00f3s realizados con motos. M\u00e1is tarde, a mediados da d\u00e9cada dos 80, coas primeiras bicis exclusivas de \"freestyle\" comezar\u00edanse a facer trucos en \"skateparks\" ou incluso na r\u00faa, consolidando o que agora co\u00f1ecemos como BMX.\nEn 1977 a American Bicycle Association (ABA) deu en organizarse como unha entidade nacional para o crecemento do deporte que se introduciu en Europa en 1978. En abril de 1981 fundouse a Federaci\u00f3n Internacional de BMX e o primeiro campionato do mundo celebrouse en 1982. Dende xaneiro de 1993 o BMX foi integrado dentro da Union Cycliste Internationale.\nCaracter\u00edsticas das bicicletas de BMX.\nAs bicicletas son de tama\u00f1o pequeno (as rodas te\u00f1en un di\u00e1metro de 20\" polgadas), para ga\u00f1ar manexabilidade sobre elas. Os cadros adoitan estar fabricados cunha aliaxe de cromo e molibdeno e adoitan ser algo m\u00e1is longos para rampla e \"dirt jump\" (21, 21,5 polgadas) e os curtos (20,75, 20,5 polgadas) para \"street\" (r\u00faa). O tama\u00f1o do prato cambia dependendo da modalidade. En rampla, \"flatland\" e \"street\" l\u00e9vanse polo normal pequenos, con relaci\u00f3ns que var\u00edan dende 25 dentes de prato a 30, principalmente por lixeireza e comodidade. Un prato as\u00ed non toca coas superficies, e os pratos m\u00e1is grandes (entre 35 e 40 dentes) \u00fasanse en \"dirt\" e \"race\" para desenvolver maior velocidade, pero estanse abandonando polo seu elevado peso. O freo rotor \u00e9 frecuentemente usado para \"flatland\" e rampla, para poder dar voltas \u00f3 guiador sen problemas cos freos, e en r\u00faa \u00e9 substitu\u00eddo por un cable.\nNa maior\u00eda de modalidades empr\u00e9ganse \"pegs\". Estes son uns apoios feitos cunha aliaxe de cromo e molibdeno, aluminio mecanizado ou pl\u00e1stico. Son usados en rampla para facer \"stalls\", que consisten en se cravar no \"coping\" da rampla e realizar trucos como se manter sobre un \"peg\" etc. En r\u00faa empr\u00e9ganse para guindar sobre cemento, varandas, bancos etc, e adoitan ser m\u00e1is longos e resistentes do habitual. En \"race\" e \"dirt\" non se usan.\nModalidades.\nRace.\nReal\u00edzase nunha pista que \u00e9 unha emulaci\u00f3n do motocross, hai dous tipos de bici definidas polo di\u00e1metro da planta: 20\" e 24\". As competici\u00f3ns son co mesmo formato que no atletismo de pista: saen oito corredores cada un pola unha r\u00faa. O circu\u00edto ten unha lonxitude aproximada de 400 m que os corredores completan en aproximadamente 30 segundos. S\u00f3 pasan \u00e1 seguinte rolda os 4 primeiros clasificados ata formar unha manga final.\nFreeStyle.\nDentro do FreeStyle difer\u00e9ncianse 5 modalidades:\nBunnyHop.\nNon se co\u00f1ece o creador nin a quen deu nome \u00f3 salto en bicicleta. Este co\u00f1\u00e9cese a nivel mundial como \"bunnyhop\", o que vir\u00eda a ser \"chimpo do coelli\u00f1o\". O \"bunnyhop\" \u00e9 unha t\u00e9cnica igual ou m\u00e1is complexa c\u00f3 \"ollie\" (salto sen mans en \"skate\", chamado as\u00ed polo seu creador Alan Ollie Gelfand). Esta figura consiste en levantar no aire ambas rodas da BMX mentres se salta. Isto permite pasar obst\u00e1culos, saltar para grindar ou simplemente como manobra vistosa.\nPara facer un \"bunnyhop\" primeiro o ciclista pedalea ata atinxir estabilidade, logo tira o peso do corpo cara a atr\u00e1s e salta erguendo p\u00e9s e mans, logo no aire debe empuxar un pouco o guiador cara a adiante para emparellar a roda traseira coa altura da dianteira, pero a altura do salto depende de canto se ergan os p\u00e9s (sen despegalos dos pedais e sen pedalear)."}
{"id": "81555", "revid": "22795", "url": "https://gl.wikipedia.org/wiki?curid=81555", "title": "Surf-casting", "text": "O surf-casting \u00e9 unha modalidade de pesca deportiva ou de afecci\u00f3n, consistente na pesca con cana de pesca que se realiza dende a beira da praia. \u00c9 unha forma de pesca moi co\u00f1ecida e relaxante, excepto cando \u00e9 de competici\u00f3n.\nCaracter\u00edsticas.\nO termo \"surf-casting\" (\"lanzando \u00e1 ondada\") procede do ingl\u00e9s. En galego deber\u00eda chamarse a esta modalidade, pesca de lanzado a\u00ednda que se adquire a forma inglesa para diferenciala doutras modalidades. A variedade m\u00e1is estendida \u00e9 o surf-casting, pero se se realiza dende dique ou peirao ou en praias sen ondada, sempre e cando o fondo sexa de tipo areoso, o surf casting mutou noutra variedade na cal non se emprega o lanzado pesado sen\u00f3n que se usa un chumbo m\u00e1is lixeiro e denominase surf-fishing.\nEste tipo de pesca pode ser moi tranquilo e relaxante, pero tam\u00e9n se practica de maneira deportiva orientada a competici\u00f3n, onde as condici\u00f3ns climatol\u00f3xicas, e as propias caracter\u00edsticas desta pesca, poden convertela nunha disciplina bastante dura e esgotadora. Vese recompensada con grandes capturas, que poden chegar a pesar varios kg na maior\u00eda das especies. Nesta modalidade, \u00e9 moi cotizada a robaliza, o sargo, a dourada e outras moitas preciadas especies.\nPode ser practicada case en calquera condici\u00f3n, indistintamente da hora ou das condici\u00f3ns climatol\u00f3xicas, a\u00ednda que hai surf-casters que encontran o seu maior atractivo practic\u00e1ndoa pola noite, e con mal tempo.\nO material usado consiste nunha cana de pescar, preferiblemente de 3 tramos encanables, un chumbo de entre 80 e 130 gramos, e unha cameta ou anzol atado a un cabo de li\u00f1a m\u00e1is frouxo c\u00f3 da li\u00f1a principal, que \u00e9 onde se coloca o cebo adecuado para o peixe que se queira pescar. Actualmente, estase comezando a usar bastante a cana telesc\u00f3pica, debido a s\u00faa comodidade, e a que cada vez se asemella moito m\u00e1is as caracter\u00edsticas das canas por tramos.\nElementos.\nSe \u00e9 de acci\u00f3n de entre 80 e 200 gramos m\u00e1is ou menos, entra na categor\u00eda do lance lixeiro, e se \u00e9 de entre 120 e 300 gramos, denom\u00ednase de lance pesado."}
{"id": "81556", "revid": "98629", "url": "https://gl.wikipedia.org/wiki?curid=81556", "title": "Corda (instrumento)", "text": "Unha corda \u00e9 o elemento vibratorio orixinario do son nos instrumentos musicais de corda, tales como a guitarra, a arpa, o piano ou membros da familia dos viol\u00edns.\nAs cordas son segmentos formados por un material flexible que permanecen en tensi\u00f3n de modo que poidan vibrar libremente, sen entorpecemento que provocase unha distorsi\u00f3n da onda ac\u00fastica.\nAs cordas poden ser lisas, que constan dun material \u00fanico como aceiro, nailon, ouro ou tripas de animais; ou ben poden posu\u00edr un interior de seda, ou nailon e recubertas con f\u00edos de aceiro, cobre, prata ou ouro no caso das das notas m\u00e1is agudas do viol\u00edn. Este recubrimento ten a misi\u00f3n de agregar certo peso e homoxeneidade na vibraci\u00f3n de modo que a corda acade a altura sonora desexada, mentres a mant\u00e9n o suficientemente delgada e flexible para tocar.\nConstruci\u00f3n dunha corda.\nDependendo da construci\u00f3n do instrumento en que se empreguen, as cordas usualmente ter\u00e1n unha b\u00f3la ou bucle nun dos extremos cuxa misi\u00f3n \u00e9 a suxeici\u00f3n segura da corda \u00f3 instrumento. As cordas dalg\u00fans instrumentos poden ir envolvidas en seda para protexe-la corda e evita-la s\u00faa rotura posto que, usualmente, van apoiadas en segmentos de madeira. A cor e o patr\u00f3n de dita seda pode ser utilizado a modo de identificaci\u00f3n do tipo de corda, da s\u00faa altura e incluso dos materiais dos cales est\u00e1 fabricada.\nAs cordas recubertas consisten dun centro cun cable ou arame enrolado sumamente premido arredor del e en espiral, de modo que nunca unha fracci\u00f3n de cable superpo\u00f1a a outra, polos mesmos motivos amentados antes: unha doada e suave execuci\u00f3n do son.\nMedidas.\nO ton dunha corda depende do seu peso e polo tanto do seu di\u00e1metro e a s\u00faa densidade, \u00e9 dicir, as s\u00faas medidas. Tradicionalmente o di\u00e1metro v\u00e9n medido en mil\u00e9simas de polgada, isto \u00e9, en mil\u00e9simas de mil\u00edmetro pois o sistema m\u00e9trico tam\u00e9n \u00e9 moi utilizado, ante todo en Europa. A maior tama\u00f1o da corda, maior \u00e9 o seu peso. E a maior peso, precisarase unha maior enerx\u00eda para as mover, polo que oscilar\u00e1n m\u00e1is lentamente. Canto m\u00e1is longas e m\u00e1is pesadas, un son m\u00e1is grave producir\u00e1n. As cordas m\u00e1is pesadas ademais, requiren unha tensi\u00f3n maior para a mesma altura do son, ou sexa, para o mesmo ton e son, consecuentemente, m\u00e1is dif\u00edciles de premer cos dedos \u00e1 hora de tocar. Se a un instrumento de trastes se lle trocan as cordas e se lle colocan diferentes medidas de corda, poder\u00eda ser necesario axusta-la altura das cordas sobre os trastes, o que se chama \"acci\u00f3n\", co fin de facer m\u00e1is simple de tocar ou evitar que as cordas produzan zunido contra os trastes. A \"acci\u00f3n\" de modifica-las alturas das cordas nos instrumentos sen trastes, pode ser tam\u00e9n axustada para acomoda-la medida da corda como as\u00ed tam\u00e9n o estilo interpretativo desexado.\nAs cordas de aceiro para as guitarras convencionais usualmente ve\u00f1en en conxuntos de cordas xa axustadas. Os conxuntos de cordas ve\u00f1en xeralmente referidos ben polas medidas da primeira corda do instrumento \u00f3 que se lle vaian colocar, ben polo par de cordas primeira e \u00faltima. Alg\u00fans fabricantes poden diferir doutros lixeiramente nas medidas. Os exemplos de datos de debaixo proceden das cartas de cordas de D'Addario para cordas regulares, recubertas e con aliaxe de n\u00edquel e prata.\nAs cordas do t\u00edpico baixo ve\u00f1en nas seguintes medidas. Apr\u00e9ciese que as cordas adicionais (quinta e sexta, pois un baixo tan s\u00f3 ten catro) v\u00e9ndense xeralmente por separado. \u00c1s veces as cordas son elaboradas cunha escala particular de lonxitude e ve\u00f1en en longa, mediana e curta escala.\nAs cordas destinadas \u00f3s instrumentos da familia do viol\u00edn son vendidas moitas veces en tres medidas denominadas simplemente como \"heavy\", \"medium\" e \"light\" ou en alem\u00e1n \"stark\", \"mittel\" e \"weich\" as cales mante\u00f1en as desinencias do ingl\u00e9s ou do alem\u00e1n debido a que apenas existen fabricantes espa\u00f1ois de cordas. Estas desinencias non indican necesariamente que te\u00f1an ning\u00fan tipo de estandarizaci\u00f3n asociado con tales medidas.\nMateriais.\nN\u00facleo.\nO aceiro forma parte do n\u00facleo de case t\u00f3dalas cordas de metal; outros materiais naturais como a seda ou as tripas de procedencia animal, ou os sint\u00e9ticos como o nailon e o kevlar son tam\u00e9n utilizados para este fin (o aceiro empregado para as cordas, chamado tam\u00e9n cables de m\u00fasica, \u00e9 endurecido e temperado). Algunhas cordas Mi(chamadas as\u00ed porque cando vibran libres soa dita nota) est\u00e1n chapadas en ouro con intenci\u00f3n de mellora-la calidade t\u00edmbrica.\nAs tripas de ovella e de touro foron usadas durante moito tempo como cordas nos instrumentos de corda friccionada. Este tipo de material \u00e9 moi sensible \u00f3s efectos do cambio de clima e \u00e1 humidade, polo que se desafinan r\u00e1pido e a mi\u00fado e rompen doadamente. Trala introduci\u00f3n doutros materiais, met\u00e1licos e sint\u00e9ticos, as cordas feitas a partir de tripa seguen sendo elaboradas a causa do seu son c\u00e1lido (con harm\u00f3nicos m\u00e1is complexos) e alg\u00fans int\u00e9rpretes consid\u00e9ranas mellores. Son usualmente reservadas para instrumentos antigos como a viola antiga, a tiorba, o la\u00fade, o clave etc. As cordas modernas de tripa \u00e1s veces est\u00e1n recubertas de f\u00edos met\u00e1licos.\nHoxe d\u00eda un dos tecidos m\u00e1is populares para o interior das cordas dos instrumentos da familia do viol\u00edn \u00e9 o nailon estirado, a mi\u00fado vendido baixo o nome comercial de \"Perlon\". Primeiro introducido por Thomastik nos setenta e os oitenta, as cordas sint\u00e9ticas son actualmente manufacturadas a grande escala.\nA maior parte dos m\u00fasicos de corda int\u00e9rpretes de jazz ou folk prefiren interiores de aceiro para as s\u00faas cordas pola s\u00faa resposta m\u00e1is r\u00e1pida, o seu baixo custo e a s\u00faa estabilidade na afinaci\u00f3n mentres que a maior\u00eda dos int\u00e9rpretes de m\u00fasica cl\u00e1sica prefiren materias sint\u00e9ticas polos seus ricos harm\u00f3nicos e o seu timbre c\u00e1lido.\nCon moito, a combinaci\u00f3n de materiais m\u00e1is estendida para un concertista de viol\u00edn \u00e9 n\u00facleos sint\u00e9ticos para as cordas sol, re e la e aceiro para a corda m\u00e1is aguda.\nRecubrimento.\nO aluminio \u00e9 o m\u00e1is com\u00fan para instrumentos de arco, mentres que para a guitarra e o piano, o bronce \u00e9 unha boa opci\u00f3n. Cobre, n\u00edquel, ouro, prata e volframio tam\u00e9n se empregan. A prata e o ouro son m\u00e1is caros e son usadas pola s\u00faa resistencia \u00e1 corrosi\u00f3n e por ser hipoalerx\u00e9nicos.\nAs cordas recubertas de cable redondo reciben o nome de cordas recubertas en redondo; aquelas cuxo recubrimento \u00e9 con cable plano, tendo polo mesmo unha superficie de rozamento m\u00e1is suave, son chamadas de recubrimento plano. Os baixos sen trastes o que m\u00e1is usan son as cordas de recubrimento plano, \u00f3 igual c\u00f3 resto dos membros da familia do viol\u00edn. Un tipo de recubrimento raro \u00e9 o semirecuberto. Hai tam\u00e9n un material chamado \"ground round\", no cal o material de recubrimento \u00e9 achandado para conseguir un rematado incluso m\u00e1is suave. Ambos m\u00e9todos te\u00f1en unha forma algo ovalada, intermedia entre o recubrimento plano e o redondo. As cordas para guitarra de \"seda e aceiro\" son cordas sobrerrecubertas con filamentos de seda baixo o recubrimento.\nVibraci\u00f3n da corda.\nUnha corda vibra nun patr\u00f3n harm\u00f3nico complexo. Cada vez que unha corda \u00e9 posta en movemento, un conxunto espec\u00edfico de frecuencias resoan en base a series harm\u00f3nicas matem\u00e1ticas. A frecuencia fundamental \u00e9 a m\u00e1is grave e a que m\u00e1is se oe, e v\u00e9n determinada pola densidade, a lonxitude, a tensi\u00f3n da corda, a humidade, a presi\u00f3n e a temperatura atmosf\u00e9rica. Esta \u00e9 a frecuencia que n\u00f3s identificamos como a altura da corda. Sobre esa frecuencia, os harm\u00f3nicos son escoitados m\u00e1is \"piano\" ou suave canto m\u00e1is agudo sexa. Por exemplo, se a frecuencia fundamental \u00e9 440\u00a0Hz (o La central no piano) ent\u00f3n os harm\u00f3nicos de tal corda afinada nese ton ser\u00edan 880, 1320, 1760, 2200 Herzios e as\u00ed ata o infindo. Os nomes de notas correspondentes a ditas frecuencias son La4, Mi5, ALa5, Do#6 etc. Debido \u00e1 masa das cordas, canto m\u00e1is agudo sexa o harm\u00f3nico m\u00e1is diferente \u00e9 a s\u00faa afinaci\u00f3n con respecto \u00e1 fundamental, m\u00e1is se diferencian. Isto \u00e9 co\u00f1ecido como o fen\u00f3meno f\u00edsico-harm\u00f3nico, e constit\u00fae unha consideraci\u00f3n sumamente importante para os afinadores de pianos se tentan alargar a afinaci\u00f3n \u00f3 longo de todo o piano para mante-los harm\u00f3nicos m\u00e1is afinados mentres soben polo teclado.\nCorrosi\u00f3n dunha corda.\nOs materiais destinados \u00e1s cordas instrumentais ofrecen un \u00fanico inconveniente: que son susceptibles de oxidaci\u00f3n ou de corrosi\u00f3n. As cordas entorchadas que usan metais como o lat\u00f3n ou o bronce corroeranse eventualmente a causa da humidade e os sales procedentes dos dedos do int\u00e9rprete. Como resultado, a corda perder\u00e1 o seu brillo no transcurso do tempo. Para axudar a resolver este problema, os fabricantes de cordas aplican un ba\u00f1o de metal ou unha cuberta de pol\u00edmero para protexe-la corda da corrosi\u00f3n."}
{"id": "81557", "revid": "1093", "url": "https://gl.wikipedia.org/wiki?curid=81557", "title": "Pepe O Ingl\u00e9s", "text": ""}
{"id": "81558", "revid": "72012", "url": "https://gl.wikipedia.org/wiki?curid=81558", "title": "Surf-Casting", "text": ""}
{"id": "81559", "revid": "1093", "url": "https://gl.wikipedia.org/wiki?curid=81559", "title": "Waterpolo", "text": ""}
{"id": "81561", "revid": "1131", "url": "https://gl.wikipedia.org/wiki?curid=81561", "title": "Diego Anido", "text": "Diego Anido Alonso, nado en Santiago de Compostela o 8 de maio de 1976, \u00e9 un actor e autor teatral galego. Como actor de cine, ga\u00f1ou o Premio Mestre Mateo ao mellor actor secundario polo seu papel en \"Malencol\u00eda\", e foi nomeado ao Premios Goya polo seu traballo na premiada \"As bestas\".\nTraxectoria.\nComezou a facer teatro na s\u00faa Compostela natal e estudou interpretaci\u00f3n na escola Espazo Aberto. Durante a s\u00faa xuventude tam\u00e9n se dedicou \u00e1 m\u00fasica, formando parte das bandas \"Hemisferio Izquierdo\" e \"Taxi Driver\". En 2004 presentou a primeira obra teatral da s\u00faa autor\u00eda, titulada \"Paperboy\". que interpretaba el mesmo. A continuaci\u00f3n trasladouse a Barcelona, onde residiu durante varios anos. Al\u00ed estreou o seu segundo traballo persoal, \"El Alem\u00e1n\", e foi un dos creadores da Agrupaci\u00f3n Se\u00f1or Serrano. Formou parte da plataforma de creaci\u00f3n \u00c0rea Tangent, de onde sa\u00edu a s\u00faa terceira obra: \"Cascuda\". Colaborou co Centro Dram\u00e1tico Galego e en 2017 regresou definitivamente a Galicia, instal\u00e1ndose no Pino, xunto \u00e1 s\u00faa familia.\nA\u00ednda que na d\u00e9cada de 2000 xa fixera breves incursi\u00f3ns no audiovisual, aparecendo brevemente na serie de televisi\u00f3n \"Pepe o ingl\u00e9s\" e protagonizando xunto a Miguel de Lira,o filme \"Pedro e o capit\u00e1n\", o seu primeiro traballo de importancia no cine chegou en 2018, cando interpretou un dos papeis protagonistas do filme de Xacio Ba\u00f1o \"Trote\". En 2020 interpretou o papel de Couto no filme \"Ons\", de Alfonso Zarauza, e ao ano seguinte estreouse \"Malencol\u00eda\", do mesmo director e cuxo traballo lle valeu o Premio Mestre Mateo ao mellor actor secundario na gala celebrada en 2022.\nEn 2022 chegoulle a s\u00faa grande oportunidade no cine, cando lle ofreceron un dos papeis protagonistas de \"As bestas\", filme de Rodrigo Sorogoyen baseado na historia real dun crime acontecido en Santoalla, no concello de Pet\u00edn. A\u00ednda que inicialmente \u00eda ter s\u00f3 un pequeno papel na pel\u00edcula, a marcha de Pedro Alonso posibilitou que ocupase o lugar deste interpretando a Lorenzo Antas, traballo polo que foi nomeado ao Premio Goya \u00e1 mellor interpretaci\u00f3n masculina secundaria na edici\u00f3n de 2022, un galard\u00f3n que foi parar ao seu compa\u00f1eiro no filme, Luis Zahera. \"As bestas\" foi a gran triunfadora de dita edici\u00f3n dos Goya, con 9 premios, e obtivo tam\u00e9n o galard\u00f3n a mellor pel\u00edcula estranxeira nos Premios C\u00e9sar de Francia."}
{"id": "81564", "revid": "1410", "url": "https://gl.wikipedia.org/wiki?curid=81564", "title": "Quentin Matsys", "text": "Quentin Matsys (escrito tam\u00e9n Quinten ou Kwinten, e Massys, Matsys ou Matsijs), nado en Lovaina en 1466 e finado en Antuerpen o 4 de setembro de 1530, foi un pintor flamengo, fundador da Escola de Antuerpen.\nTraxectoria.\nNaceu na cidade de Lovaina, onde aprendeu a ser forxador. Moi logo entrou en contacto co pintor Dieric Bouts, quen o ensinou e puxo en co\u00f1ecemento da obra de Memling e van der Weyden, de quen recibiu influencias. Con 25 anos marchou a Antuerpen, e a s\u00faa arte contribu\u00edu a renovar a pintura fiamenga, a partir dos supostos de van Eyck e van der Weyden.\nMatsys, ademais da s\u00faa vasta produci\u00f3n de tem\u00e1tica relixiosa, tivo sona como retratista e entre as s\u00faas obras nese campo l\u00e9mbranse: \"Retrato dun vello\" (1513), \"O cambista e s\u00faa muller\" (1514), o m\u00e1is reproducido dos seus cadros, e \"A duquesa fea\" (1515)."}
{"id": "81567", "revid": "408", "url": "https://gl.wikipedia.org/wiki?curid=81567", "title": "Di\u00e9xese", "text": ""}
{"id": "81568", "revid": "92340", "url": "https://gl.wikipedia.org/wiki?curid=81568", "title": "Guillerme II de Warenne", "text": "Guillerme II de Warenne, nado contra o ano 1071 e finado o 11 de maio de 1138, foi un nobre anglonormando, conde de Surrey e se\u00f1or de Bellencombre e Mortemer.\nTraxectoria.\nFillo do primeiro conde de Surrey, Guillerme I e da s\u00faa primeira muller, Guntred. Acompa\u00f1ou a Robert Courteheuse, duque de Normand\u00eda e irm\u00e1n de Henrique I de Inglaterra na s\u00faa tentativa de invasi\u00f3n de Inglaterra de 1101. Despois do acordo dos dous irm\u00e1ns, Guillerme perde as s\u00faas posesi\u00f3ns inglesas e ten que se exiliar en Normand\u00eda. Con todo reconciliouse en Henrique e foi un dos seus comandantes na batalla de Tinchebray na cal se derrotou ao duque de Normand\u00eda. No ano 1110 o fillo de Robert, Guillerme Cliton coa axuda de Hel\u00edas de Saint-Saens que era un dos encargados de custodialo, como consecuencia Guillerme de Warenne recibiu as terras confistadas a Saint-Saens.\nNo ano 1118 casou con Isabel de Vermandois, filla de Hugo I de Vermandois. Guillerme foi tam\u00e9n un dos comandantes da batalla de Br\u00e9mule e estivo no leito de morte do rei Henrique en 1135 e foi un dos cinco nobres que escoltaron o seu corpo ata Ru\u00e1n.\nDescendencia.\nCoa s\u00faa dona Isabel tivo tres fillos e d\u00faas fillas:"}
{"id": "81577", "revid": "92340", "url": "https://gl.wikipedia.org/wiki?curid=81577", "title": "Ada de Huntingdon", "text": "Ada de Escocia ou Ada de Huntingdon, nada en Huntingdon entre 1140 e 1146 e finada en 1204, foi unha princesa de Escocia e condesa dos Pa\u00edses Baixos.\nTraxectoria.\nFilla de Henrique de Escocia, conde de Huntingdon e o herdeiro de David I de Escocia. O 28 de agosto de 1162 casou con Floris III de Holanda (1140 \u2013 1190).\nFillos.\nO matrimonio tivo sete fillos:"}
{"id": "81580", "revid": "12452", "url": "https://gl.wikipedia.org/wiki?curid=81580", "title": "Aguasantas", "text": ""}
{"id": "81594", "revid": "23204", "url": "https://gl.wikipedia.org/wiki?curid=81594", "title": "Floris III de Holanda", "text": "Floris III de Holanda, nado en 1141 e finado en Antioqu\u00eda o 1 de agosto de 1190, foi conde de Holanda desde 1157 ata 1190.\nTraxectoria.\nFloris era fillo de Dirk VI de Holanda e Sof\u00eda de Luxemburgo, condesa de Bentheim. Casou o 28 de setembro de 1162 con Ada de Huntingdon, filla de Henrique de Escocia e irm\u00e1 do rei Guillerme I de Escocia. Como vasalo do emperador Frederico I acompa\u00f1ouno en d\u00faas expedici\u00f3ns a Italia, en 1158 e en 1176-1178. En agradecemento o emperador integrouno na nobreza imperial e deulle os dereitos de peaxe sobre Geervliet, que os condes de Holanda xa vi\u00f1an realizando, ilegalmente, desde o s\u00e9culo XI.\nO conde Filipe de Flandres ambicionaba Zelandia e a guerra estoupou entre Flandres e Holanda, os flamengos capturaron a Floris en Bruxas e aceptou a preminencia flamenga en Zelandia en troques da s\u00faa liberaci\u00f3n en 11167. Durante o seu reinado tam\u00e9n tivo que facer fronte a unha revolta dos fris\u00f3ns occidentais. En 1170 un asolagamento devastou o norte, axudando a formar o Zuiderzee.\nEn 1189 Floris acompa\u00f1ou a Frederick Barbaroxa na Terceira Cruzada. Morreu en 1190 en Antioqu\u00eda por unha peste e al\u00ed foi soterrado."}
{"id": "81597", "revid": "15490", "url": "https://gl.wikipedia.org/wiki?curid=81597", "title": "Alfredo Kraus", "text": "Alfredo Kraus, nado nas Palmas de Gran Canaria o 24 de novembro de 1927 e finado en Madrid o 10 de setembro de 1999, foi un reco\u00f1ecido tenor e mestre de canto, canario.\nTraxectoria.\nDe nai espa\u00f1ola e pai austr\u00edaco, est\u00e1 considerado un dos grandes tenores l\u00edricos lixeiros da segunda metade do s\u00e9culo XX. A s\u00faa interpretaci\u00f3n m\u00e1is co\u00f1ecida foi a do personaxe Werther da \u00f3pera hom\u00f3nima de Jules Massenet.\nEn 1991, recibiu o Premio Pr\u00edncipe de Asturias das Artes, colectivamente, con Victoria de los \u00c1ngeles, Pilar Lorengar, Teresa Berganza, Montserrat Caball\u00e9, Jos\u00e9 Carreras e Pl\u00e1cido Domingo."}
{"id": "81598", "revid": "98629", "url": "https://gl.wikipedia.org/wiki?curid=81598", "title": "Akiba Rubinstein", "text": "Akiba Kiwelowicz Rubinstein, m\u00e1is co\u00f1ecido como Akiba Rubinstein, nado o 12 de decembro de 1882 en Stawiski (Polonia) e finado o 15 de marzo de 1961 en Antwerp (B\u00e9lxica), foi un xogador de xadrez de principios do s\u00e9culo XX. A pesar de que non chegou a ser campi\u00f3n do mundo, as s\u00faas partidas est\u00fadanse a\u00ednda hoxe en d\u00eda e te\u00f1en unha grande influencia no xadrez actual.\nTraxectoria.\nDe pais xudeus, pronto decidiu dedicarse por completo ao xadrez; crese que foi en 1903, logo de alcanzar o quinto posto nun torneo en K\u00ediv. O xogo de Rubinstein floreceu especialmente entre 1907 e 1912. Comezando cunha vitoria en Carlsbad en 1907 e un primeiro posto compartido en San Petersburgo o mesmo ano, en 1912 alcanzou un refacho r\u00e9cord de vitorias, alcanzando a vitoria en cinco grandes torneos consecutivos: Donostia, Pie\u0161\u0165any, Wroc\u0142aw (campionato xermano), Varsovia e Vilna.\nNa \u00e9poca de Rubinstein non exist\u00eda un ciclo polo t\u00edtulo de campi\u00f3n do mundo nin nada semellante, sen\u00f3n que un xogador ti\u00f1a que xuntar certa cantidade de di\u00f1eiro e patrocinadores para conseguir disputar un match pola coroa. Rubinstein nunca tivo a posibilidade de enfrontarse ao ent\u00f3n campi\u00f3n Emanuel Lasker, xa que nunca puido xuntar este di\u00f1eiro. Ademais as s\u00faas posibilidades diminu\u00edron tras un pobre resultado en San Petersburgo en 1914, e finalmente polo estalido da primeira guerra mundial e a aparici\u00f3n do novo talento, Jos\u00e9 Ra\u00fal Capablanca.\nTras a guerra, Rubinstein continuou sendo un gran xogador, a\u00ednda que os seus resultados non volveron ser os mesmos que no per\u00edodo 1907-1912. A\u00ednda as\u00ed, venceu un importante torneo en Viena en 1922, por diante do futuro campi\u00f3n mundial Alexander Alekhine, e foi o l\u00edder da selecci\u00f3n polaca que venceu nas Olimp\u00edadas de xadrez de Hamburgo en 1930. Nesta competici\u00f3n conseguiu a gran marca de 13 vitorias e 4 t\u00e1boas. Un ano m\u00e1is tarde, ga\u00f1ou a medalla de prata ol\u00edmpica.\nTras 1932 retirouse do xogo activo, principalmente por problemas de esquizofrenia (parece ser que sufr\u00eda de antropofobia). A\u00ednda que viviu case 30 anos m\u00e1is, non deixou tras de si ning\u00fan legado en forma de libro, como fixeron outros grandes xogadores de xadrez. Existen moitos esquemas, plans e aperturas que prove\u00f1en directamente das s\u00faas partidas."}
{"id": "81601", "revid": "23204", "url": "https://gl.wikipedia.org/wiki?curid=81601", "title": "Xisulfo I de Fri\u00fal", "text": "Xisulfo de fri\u00fal, finado cara ao ano 581, foi un nobre longobardo, duque de Fri\u00fal.\nTraxectoria.\nEra sobri\u00f1o de Albo\u00edno, o primeiro rei longobardo de Italia (era fillo do seu irm\u00e1n Grasulfo). Antes de obter o t\u00edtulo e de se establecer en Cividale do Fri\u00fal fora \"marpahis\" (escudeiro) do t\u00edo.\nLogo da entrada dos longobardos en Italia, Albo\u00edno institu\u00edu en Cividale (daquela chamada \"Forum Iulii\") o primeiro dos ducados nos que se hab\u00eda organizar o reino longobardo e confioullo ao seu sobri\u00f1o. Nac\u00eda as\u00ed o Ducado de Fri\u00fal. Segundo Paulo Di\u00e1cono Xisulfo rexeitar\u00eda o cargo se Albo\u00edno non lle consentise escoller as faras coas que se asentar\u00eda permanentemente na rexi\u00f3n.\nFoi Xisulfo o primeiro duque?\nExiste unha controversia sobre quen foi realmente o primeiro duque de Fri\u00fal: Segundo Paulo Di\u00e1cono este foi Xisulfo, pero hai que di que realmente o primeiro foi Grasulfo."}
{"id": "81602", "revid": "624", "url": "https://gl.wikipedia.org/wiki?curid=81602", "title": "Xisulfo I do Fri\u00fal", "text": ""}
{"id": "81603", "revid": "1131", "url": "https://gl.wikipedia.org/wiki?curid=81603", "title": "Cova de Altamira", "text": "A cova de Altamira \u00e9 unha gruta de Espa\u00f1a, famosa polas s\u00faas pinturas rupestres da \u00e9poca do Paleol\u00edtico superior, nas que aparecen representados mam\u00edferos salvaxes, mans humanas e signos abstractos. A cova est\u00e1 situada preto de Santillana del Mar, en Cantabria, a 30\u00a0km ao oeste da cidade de Santander. A caverna foi inclu\u00edda na lista do Patrimonio da Humanidade da UNESCO no ano 1985.\nDescrici\u00f3n.\nA cova ten 270 metros, e consiste nunha serie de corredores e c\u00e1maras entrelazadas. O cub\u00edculo principal ten unha altura vari\u00e1bel, que oscila entre dous e seis metros. Formouse grazas aos afundimentos provocados por fen\u00f3menos c\u00e1rsticos que se desenvolveron sobre a rocha calc\u00e1rea dos montes Vispieres.\nAs escavaci\u00f3ns arqueol\u00f3xicas efectuadas no fondo da cova sacaron \u00e1 luz ricos dep\u00f3sitos de arte do per\u00edodo solutreanoi superior (dat\u00e1beis arredor de 18.500 anos atr\u00e1s) e m\u00e1is do per\u00edodo Magdaleniano inferior (entre uns 16.500 e 14.000 anos). A gruta foi utilizada s\u00f3 por animais salvaxes no longo per\u00edodo intermedio entre as d\u00faas ocupaci\u00f3ns por seres humanos. O lugar \u00e1chase sito nun punto estrat\u00e9xico para poder aproveitar a rica fauna que habitaba as valgadas das monta\u00f1as circundantes. Hai uns 13.000 anos unha freita bloqueou a entrada da caverna, preservando as\u00ed o que conti\u00f1a at\u00e9 a descuberta moderna, posibilitada pola ca\u00edda dunha \u00e1rbore.\nA ocupaci\u00f3n humana estivo limitada \u00e1 entrada da cova, a\u00ednda que as pinturas se realizaron en toda a extensi\u00f3n da mesma. Os an\u00f3nimos artistas usaron carb\u00f3n procedente de vexetais queimados, e m\u00e1is ocre ou hematita, para pintar, con frecuencia dilu\u00edndo as cores para conseguir matices e crear as\u00ed efectos de claroscuro. Aproveitaron tam\u00e9n os perf\u00eds naturais dos muros da cova para producir a impresi\u00f3n de tridimensionalidade dos corpos. O \"Teito Pol\u00edcromo\" \u00e9 a obra m\u00e1is lograda e mostra un raba\u00f1o de bisontes en diferentes posici\u00f3ns, dous cabalos, un gran cervo e o que semella un porco bravo.\nA dataci\u00f3n destas obras pode remontar ao Magdaleniano por canto diferenza animais e formas abstractas. As imaxes do Solutreano representan cabalos, cabras e impresi\u00f3ns de mans humanas. Outras numerosas cavernas do norte de Espa\u00f1a conte\u00f1en arte rupestre, pero ningunha dunha calidade e nunha cantidade compar\u00e1bel a Altamira.\nDecubrimento e escepticismo.\nEn 1879, o arque\u00f3logo afeccionado Marcelino Sanz de Sautuola que entrou na cova coa s\u00faa filla m\u00e1is vella, ent\u00f3n de cinco anos de idade, veu as pinturas cando a pequena llas sinalou. El non fora capaz de miralas nunha visita anterior. A gruta foi escavada por Sautuola e polo arque\u00f3logo Juan Vilanova y Piera, da Universidade de Madrid, que deron conta dos seus resultados nun estudo publicado en 1880, no que se databan as obras no Paleol\u00edtico. Especialistas franceses, encabezados por Gabriel de Mortillet e Emile Cartailhac rexeitaron a hip\u00f3tese de Sautuola e Vilanova, e a\u00ednda a tese destes foi ridiculizada no Congreso Prehist\u00f3rico de Lisboa de 1880. A causa da elevada calidade art\u00edstica e do excepcional estado de conservaci\u00f3n das pinturas, Sautuola foi mesmo acusado de fraude.\nPero en 1902 novas descubertas contribu\u00edron a confirmar a hip\u00f3tese da grande antig\u00fcidade das pinturas. Nese mesmo ano Emile Cartailhac admitiu publicamente o erro que cometera, nun artigo titulado \"Mea culpa d'une sceptique\" (Mea culpa dun esc\u00e9ptico), publicado no xornal \"L'Anthropologie\". Sautuola, morto 14 anos antes, xa non puido co\u00f1ecer o feito.\nFix\u00e9ronse novas escavaci\u00f3ns por parte de Hermilio Alcalde del R\u00edo en 1902-04, polo alem\u00e1n Hugo Obermaier en 1924-25, e por Joaqu\u00edn Gonz\u00e1lez Echegaray en 1981.\nA copia da cova.\nNos anos da d\u00e9cada de 1960 comprob\u00e1ronse diversos danos nas pinturas polas numerosas visitas tur\u00edsticas. Altamira foi, ent\u00f3n, pechada completamente para o p\u00fablico en 1971, e reaberta parcialmente en 1982. Desde esta data foron aceptados s\u00f3 uns poucos visitantes, e era preciso anotarse e agardar nunha lista de espera de ata tres anos. Foi realizada unha copia da gruta por Manuel Franquelo e Sven Nebel, que estivo lista no ano 2000. A copia permite observar unha vista pouco c\u00f3moda das pinturas pol\u00edcromas da sala principal, as\u00ed como doutras obras menores. Comprende tam\u00e9n algunhas esculturas de rostros humanos, que non se pod\u00edan ver na cova orixinal.\nHai outras copias no Museo Arqueol\u00f3xico Nacional de Madrid, Deutsche Museum de M\u00fanic (rematada en 1964) e mais outra no Xap\u00f3n (rematada en 1993).\nA cova abriuse de novo ao p\u00fablico de xeito experimental desde o 26 de febreiro de 2014 ata agosto do mesmo ano, estando limitada a entrada a s\u00f3 cinco visitantes por semana, para avaliar o impacto ambiental.\nImpacto cultural.\nMoitos pintores foron influenciados polas obras da gruta de Altamira. Logo dunha visita Picasso exclamou \"despois de Altamira todo \u00e9 decadencia\".\nAlgunhas das pinturas pol\u00edcromas de Altamira son ben co\u00f1ecidas na cultura popular espa\u00f1ola. O s\u00edmbolo do goberno aut\u00f3nomo de Cantabria, a fin de promover o turismo, representa un dos bisontes da caverna.\n\"Bisonte\", unha antiga marca espa\u00f1ola de cigarros, usou un dos bisontes da cova como logotipo.\nA banda dese\u00f1ada espa\u00f1ola Altamiro de la Cueva, creada en 1965, insp\u00edrase na gruta c\u00e1ntabra. A serie relata as aventuras dun grupo de humanos da Prehistoria, presentados como se fosen persoas actuais, mais vestidos con peles de animais.\nA banda de rock Steely Dan escribiu a canci\u00f3n \"The Caves of Altamira\" para o seu \u00e1lbum de 1976, \"The Royal Scam\"."}
{"id": "81604", "revid": "885599", "url": "https://gl.wikipedia.org/wiki?curid=81604", "title": "Vakh\u00ed", "text": ""}
{"id": "81605", "revid": "4459", "url": "https://gl.wikipedia.org/wiki?curid=81605", "title": "Iaghnob\u00ed", "text": ""}
{"id": "81607", "revid": "89787", "url": "https://gl.wikipedia.org/wiki?curid=81607", "title": "Mancomunitat de Catalunya", "text": " \nA Mancomunidade de Catalu\u00f1a (en catal\u00e1n \"Mancomunitat de Catalunya\") foi unha instituci\u00f3n de \u00e1mbito catal\u00e1n promovida polo dirixente da Lliga Regionalista, Enric Prat de la Riba. Desde o seu cargo na presidencia da Deputaci\u00f3n Provincial de Barcelona, que asumiu en 1907, impulsou un proxecto de integrar por primeira vez as catro deputaci\u00f3ns provinciais nun instrumento de autogoberno. As negociaci\u00f3ns co goberno central inici\u00e1ronse en 1911 e en 1913, o pol\u00edtico conservador Eduardo Dato promulgou o Real Decreto polo cal se autorizaba a uni\u00f3n das deputaci\u00f3ns con fins puramente administrativos. O 18 de decembro de 1913 o rei asinou o \"Decreto de Mancomunidades Provinciais\". A pesar de que a lei era aplicable a todas as provincias espa\u00f1olas, finalmente s\u00f3 as catro provincias catal\u00e1s fixeron uso da lei, formando a Mancomunidade de Catalu\u00f1a.\nA Mancomunidade constitu\u00edse o 6 de abril de 1914 baixo a presidencia de Enric Prat de la Riba, presidente da Deputaci\u00f3n de Barcelona e da Lliga Regionalista. Segundo o seu propio estatuto, a Mancomunidade de Catalu\u00f1a constaba dunha Asemblea Xeral, formada por 96 deputados das catro deputaci\u00f3ns; a Presidencia, ocupada polo presidente da Deputaci\u00f3n Provincial de Barcelona; e o Consello permanente, que inclu\u00eda as seguintes conseller\u00edas: Cami\u00f1os e Portos, Cultura e Instruci\u00f3n, Agricultura e Servizos Forestais, Beneficiencia e Sanidade, Obras hidr\u00e1ulicas e Ferrocarr\u00eds, Tel\u00e9fonos, Pol\u00edtica Social, e Facenda. Constitu\u00edr o 6 de abril de 1914.\nCon todo, as mancomunidades carec\u00edan de capacidade lexislativa. Tam\u00e9n carec\u00edan de recursos propios, pois s\u00f3 dispu\u00f1a dos das deputaci\u00f3ns que formaban parte. A\u00ednda as\u00ed, a Mancomunidade de Catalu\u00f1a desenvolveu unha obra considerable. Co apoio dos concellos, impulsou unha mellora das infraestruturas, ampliou a cobertura telef\u00f3nica, mellorou a subministraci\u00f3n de auga potable, impulsou a formaci\u00f3n profesional, impulsou o Institut d'Estudis Catalans e a Biblioteca de Catalunya, impulsou unha rede de bibliotecas, constru\u00edu o observatorio Fabra, reco\u00f1eceu a normativa ortogr\u00e1fica impulsada por Pompeu Fabra e fomentou a renovaci\u00f3n pedag\u00f3xica.\nA fin de conseguir unha capacidade lexislativa da que carec\u00edan, Francesc Camb\u00f3, l\u00edder da Lliga tras a morte de Prat de la Riba en 1917, liderou a redacci\u00f3n dun Proxecto de estatuto para Catalu\u00f1a. Este estatuto, redactado pola Mancomunidade e polos parlamentarios catal\u00e1ns, foi aprobado o 26 de xaneiro de 1919 pero rexeitado posteriormente polas Cortes espa\u00f1olas.\nA Mancomunidade de Catalu\u00f1a foi presidida por Enric Prat de la Riba desde 1914 ata a s\u00faa morte en 1917, momento en que a presidencia foi asumida por Josep Puig i Cadafalch, que perpetuou a obra iniciada por aquel, pero a instauraci\u00f3n da Ditadura de Primo de Rivera (1923) supuxo a morte da instituci\u00f3n. Nese ano Puig i Cadafalch foi destitu\u00eddo e o seu sucesor, Alfons Sala preparou a s\u00faa disoluci\u00f3n definitiva en 1925."}
{"id": "81608", "revid": "2269", "url": "https://gl.wikipedia.org/wiki?curid=81608", "title": "Mancomunidade de Catalu\u00f1a", "text": ""}
{"id": "81609", "revid": "98629", "url": "https://gl.wikipedia.org/wiki?curid=81609", "title": "Conan IV da Breta\u00f1a", "text": "Conan IV da Breta\u00f1a (en ou \"Konan Breizh\"), nado en 1138 e finado o 20 de febreiro de 1171, foi duque da Breta\u00f1a (1156 - 1166) e conde de Richmond (1146-1171).\nTraxectoria.\nConan era fillo de Alan da Breta\u00f1a e Berta da Breta\u00f1a, filla de Conan III da Breta\u00f1a, quen designou a Conan IV como o seu herdeiro baixo a rexencia de Eudon de Porhoet, segundo marido de Berta, desherdando por ilexitimidade ao seu fillo Hoel que tras a s\u00faa derrota por Eudon ten que se conformar co t\u00edtulo de conde de Nantes.\nAo chegar Conan \u00e1 maior\u00eda de idade Eudon n\u00e9gase a deixarlle o poder, Conan colle as armas e aliado de Hoel enfr\u00f3ntase a Eudon, por\u00e9n tras ser derrotados en 1154 Conan refuxiase en Inglaterra co apoio de Henrique II de Inglaterra quen lle confirma o t\u00edtulo e posesi\u00f3ns de conde de Richmond, herdado do seu pai. Ademais grazas \u00e1 axuda militar inglesa volve a Breta\u00f1a para se facer co poder, por\u00e9n a s\u00faa condici\u00f3n de vasalo do rei ingl\u00e9s provoca unha revolta dos se\u00f1ores bret\u00f3ns dirixida por Eudon pero Conan vence e Eudon ten que se refuxiar f\u00f3ra da Breta\u00f1a. Conan IV queda proclamado duque en 1156, a\u00ednda as\u00ed nese ano os nanteses matan a Hoel e proclaman conde a \nGodofredo Plantagen\u00eat, irm\u00e1n m\u00e1is novo de Henrique II.\nEn 1160, coa benz\u00f3n do rei de Inglaterra, Conan casou con Margarida Huntingdon, filla de Henrique de Escocia. Constanza naceu pouco tempo despois.\nUnha nova revolta dirixida por Eudon de Porhoet deulle a Henrique II o pretexto para intervir na Breta\u00f1a co seu ex\u00e9rcito, obrigou a abdicar a Conan en favor dun dos seus fillos, Godofredo en 1166."}
{"id": "81610", "revid": "23204", "url": "https://gl.wikipedia.org/wiki?curid=81610", "title": "Conan IV", "text": ""}
{"id": "81611", "revid": "72012", "url": "https://gl.wikipedia.org/wiki?curid=81611", "title": "Revoluci\u00f3n Mexicana", "text": "A Revoluci\u00f3n Mexicana foi un movemento social e cultural violento, matizado por tendencias socialistas e nacionalistas, que se realizou de 1910 a 1917. Este movemento formou o M\u00e9xico do s\u00e9culo XX, posto que tivo un forte impacto nos traballadores sociais e na agricultura. A constituci\u00f3n que se derivou deste movemento foi a primeira do mundo que reco\u00f1eceu as garant\u00edas sociais e os dereitos laborais colectivos. Deste movemento xurdiron personaxes internacionais de esquerda como os pintores Frida Kahlo e Diego Rivera, e os rebeldes Emiliano Zapata e Pancho Villa.\nAntecedentes Sociais.\nA finais do s\u00e9culo XIX M\u00e9xico foi gobernado por Porfirio D\u00edaz. A s\u00faa presidencia caracterizouse pola promoci\u00f3n da industria e a pacificaci\u00f3n do pa\u00eds. Fomentou o investimento estranxeiro principalmente dos norteamericanos, os franceses e os ingleses. Pese ao crecemento macroecon\u00f3mico do pa\u00eds, a paz e o progreso relativos logr\u00e1ronse a expensas da sobreexplotaci\u00f3n das clases campesi\u00f1a e obreira, concentrando a riqueza, o poder pol\u00edtico e o acceso \u00e1 educaci\u00f3n dun feixe de familias posuidoras de grandes latifundios.\nPara elecci\u00f3ns de 1910, Porfirio D\u00edaz decidiu postularse como candidato por quinta ocasi\u00f3n, pero o seu adversario foi Francisco I. Madero, un popular e adi\u00f1eirado empresario educado no estranxeiro que simpatizaba coas reformas sociais e os ideais socialistas e liberais dos irm\u00e1ns Flores Mag\u00f3n. D\u00edaz ordenou o arresto de Madero mentres fac\u00eda campa\u00f1a en Monterrey, e puido ser reelixido unha vez m\u00e1is para a Presidencia da Rep\u00fablica. Madero conseguiu fuxir e exiliarse en San Antonio, Texas, onde redactou o Plan de San Lu\u00eds no cal convocaba a un levantamento armado que se hab\u00eda de iniciar o 20 de novembro, 1910. Ademais, o plan declaraba nulas as elecci\u00f3ns de 1910, non reco\u00f1ec\u00eda ao goberno de D\u00edaz, nomeaba a Madero presidente provisional, restitu\u00eda aos ind\u00edxenas nas terras que lles confiscou e establec\u00eda o principio de non reelecci\u00f3n (a\u00ednda vixente en M\u00e9xico). Moitos intelectuais un\u00edronse ao movemento, as\u00ed como os ind\u00edxenas encabezados par Emiliano Zapata no sur, e Pancho Villa no norte. D\u00edaz renunciou ao goberno e exiliouse en Francia.\nA Revoluci\u00f3n.\nTrala renuncia do presidente D\u00edaz formouse un goberno provisional encabezado por Francisco Le\u00f3n sucedido por Madero en 1911. Con todo, dous anos despois Madero seria v\u00edtima dun golpe de estado encabezado polo xeneral Victoriano Huerta que o fixo matar e proclamar\u00edase presidente da naci\u00f3n. Este planeara o golpe co embaixador dos Estados Unidos en M\u00e9xico, Henry Lane Wilson, posto que as reformas sociais e laborais liberais promovidas por Madero afectaban os intereses dos norteamericanos e brit\u00e1nicos quen controlaban as empresas petroleiras do pa\u00eds.\nOs caudillos enfocaron a loita en contra do novo goberno de Huerta, nunha longa guerra onde cada caudillo ti\u00f1a diferentes ideais. Para deter a loita Venustiano Carranza, gobernador do estado de Coahuila formou o Ex\u00e9rcito Constitucionalista coa intenci\u00f3n de pacificar ao pa\u00eds adoptando a maior parte das demandas sociais esgrimidas polos rebeldes e integr\u00e1ndoas nunha nova constituci\u00f3n progresista e socialista. Carranza logrou plasmar a maior parte das demandas no texto da Constituci\u00f3n de 1917. Con esta acabou oficialmente a Revoluci\u00f3n, a\u00ednda que non paso a violencia, que continuar\u00eda por alg\u00fans anos m\u00e1is.\nTrala Revoluci\u00f3n.\nO goberno de Carranza durou pouco. O xeneral \u00c1lvaro Obreg\u00f3n, quen se ocupou na primeira etapa do seu goberno no Ministerio de Guerra e Mari\u00f1a, sublevouse ao verse en desvantaxe na s\u00faa loita pola candidatura oficial nas pr\u00f3ximas elecci\u00f3ns nacionais e asasinouno o 21 de maio, 1920. Obreg\u00f3n asumiu o poder e demostrou non s\u00f3 ser un h\u00e1bil militar, pois acabou de pacificar a maior parte do pa\u00eds, sen\u00f3n un h\u00e1bil pol\u00edtico que fomentou a creaci\u00f3n de m\u00faltiples sindicatos e centrais obreiras e \u00e1 vez f\u00edxose co seu apoio. foi sucedido polo tam\u00e9n xeneral Plutarco El\u00edas Calles, quen promover\u00eda algunhas leis anticlericais e fundar\u00eda o Partido Nacional Revolucionario (PRN) que se converter\u00eda no Partido Revolucionario Institucional, que unir\u00eda a todos os xenerais da Revoluci\u00f3n e os seus ideais.\nLogros e consecuencias da revoluci\u00f3n.\nO maior gran logro da Revoluci\u00f3n foi a creaci\u00f3n da Constituci\u00f3n de 1917, a primeira constituci\u00f3n progresista e social do mundo, que reco\u00f1eceu os dereitos dos traballadores, dos campesi\u00f1os, e sobre todo dos ind\u00edxenas. Continuando co car\u00e1cter nacionalista e socialista da Revoluci\u00f3n, os presidentes post-revolucionarios van realizar a expropiaci\u00f3n petroleira, a repartici\u00f3n de terras aos campesi\u00f1os e ind\u00edxenas, promoveuse a educaci\u00f3n gratu\u00edta biling\u00fce \u00e1s comunidades ind\u00edxenas e creouse o Instituto Mexicano do Seguro Social. O pa\u00eds foi impulsado de xeito importante ante a nova Revoluci\u00f3n Industrial, os costumes, a fisionom\u00eda das cidades, os transportes e a produci\u00f3n de bens materiais cambiaron radicalmente.\nCon estes e outros cambios, M\u00e9xico logrou un impresionante crecemento econ\u00f3mico que foi nomeado polos economistas nacionais e estranxeiros como o \"Milagre Mexicano\". Neste per\u00edodo moitos inmigrantes suramericanos e europeos, principalmente espa\u00f1ois exiliados da guerra civil espa\u00f1ola, establec\u00e9ronse no pa\u00eds.\nCon todo, o Partido Revolucionario Institucional converter\u00edase no partido m\u00e1is poderoso da pol\u00edtica mexicana, practicamente o partido do Estado, ga\u00f1ando case todas as elecci\u00f3ns ata os anos oitenta, e foi acusado en moitas ocasi\u00f3ns de fraude electoral e corrupci\u00f3n. O Milagre Mexicano non lograr\u00eda o crecemento econ\u00f3mico necesario para igualar o crecemento demogr\u00e1fico sobre todo tras a crise petroleira dos anos setenta, e o pa\u00eds afundir\u00edase nunha grave crise econ\u00f3mica."}
{"id": "81616", "revid": "98629", "url": "https://gl.wikipedia.org/wiki?curid=81616", "title": "Lingua konkani", "text": "O konkani (devan\u00e1gari: \u0915\u094b\u0902\u0915\u0923\u0940 ko\u1e43ka\u1e47\u012b; kanar\u00e1: \u0c95\u0cca\u0c82\u0c95\u0ca3\u0cbf; malayalam: \u0d15\u0d4a\u0d02\u0d15\u0d23\u0d40) \u00e9 unha lingua indo-ariana falada na India. Comezou por ser un vern\u00e1culo do s\u00e1nscrito, con corrupci\u00f3n inevit\u00e1bel dalgunhas palabras. Estivo relativamente f\u00f3ra do alcance de influencias doutras linguas, con excepci\u00f3n dun pouco do portugu\u00e9s (nos \u00faltimos tres ou catro s\u00e9culos) e alg\u00fan canar\u00e1 (durante o per\u00edodo Kadamba dos s\u00e9culos XII ao XIV). Por esta raz\u00f3n, est\u00e1 moito m\u00e1is pr\u00f3xima do s\u00e1nscrito do que a lingua marathi (a cal foi transformada partir do antigo pr\u00e1crito con influencia significativa do persa).\nA lingua konkani f\u00e1lase en toda a rexi\u00f3n de Konkan: Goa, costa sur de Maharashtra, costa de Karnataka e Kerala. Cada rexi\u00f3n ten un dialecto \u00fanico e un estilo propio de pronuncia. Teor\u00edzase que a lingua espall\u00e1rona nestas \u00e1reas os habitantes de Goa que fuxiran da Inquisici\u00f3n portuguesa durante a administraci\u00f3n portuguesa. Escr\u00edbese co tradicional devan\u00e1gari e co alfabeto romano, como resultado da permanencia portuguesa na rexi\u00f3n. A escrita kanar\u00e1 \u00fasase en Mangalore, e noutras rexi\u00f3ns de Karnataka.\nO konkani estivo en perigo de desaparecer, pois a progresiva modernizaci\u00f3n occidental do subcontinente indio (inclu\u00edndo a forte influencia portuguesa en Goa desde o s\u00e9culo XVI) resultou na maior utilizaci\u00f3n do ingl\u00e9s entre os cat\u00f3licos, en canto que diferenzas locais levaron \u00e1 adaptaci\u00f3n do marathi polos hind\u00fas da costa do Maharashtra. Esta pr\u00e1ctica mudou en 1985 por un movemento konkani en Goa apoiada por grupos de ambas as d\u00faas relixi\u00f3ns. O konkani f\u00e1lase agora por toda a Goa, e \u00e9 a lingua oficial do estado. Desde ent\u00f3n, recibiu o estatuto de lingua oficial na Constituci\u00f3n da India.\nO primeiro libro co\u00f1ecido en konkani escribiuno en 1651 Frei Thomas Steven, co t\u00edtulo de \"Doctrina Christi\" (\"As doutrinas de Cristo\"). Pres\u00famese que os portugueses destru\u00edron todos os textos konkani anteriores ao s\u00e9culo XVI."}
{"id": "81617", "revid": "89787", "url": "https://gl.wikipedia.org/wiki?curid=81617", "title": "Torrevieja", "text": "Torrevieja (en valenciano: \"Torrevella\", en castel\u00e1n e oficialmente: \"Torrevieja\") \u00e9 un municipio situado ao sur do Pa\u00eds Valenciano, na comarca do Baix Segura, a beiras do Mediterr\u00e1neo. Con 101.381 habitantes (INE 2008), \u00e9 a terceira cidade en poboaci\u00f3n da provincia de Alacant tras Alacant e Elx.\nXeograf\u00eda.\nTen 20\u00a0km de custa, salientando as praias de La Mata, Los Locos, El Cura, El Acequi\u00f3n ou Los N\u00e1ufragos. As s\u00faas temperaturas medias oscilan entre os 12\u00b0 e os 25\u00a0\u00b0C.\nO termo municipal de Torrevieja limita co de Guardamar del Segura polo norte, co de Orihuela polo sur, e cos de Los Montesinos, Rojales e San Miguel de Salinas polo interior.\nPoboaci\u00f3n.\nA poboaci\u00f3n oficial de Torrevieja, segundo datos do INE do 2008, \u00e9 de 101.381 habitantes, dos cales son espa\u00f1ois un 49,2% e estranxeiros un 50,8%. Entre os estranxeiros, os m\u00e1is numerosos son os brit\u00e1nicos, que representan un 12,4% da poboaci\u00f3n total da cidade (INE 2007), seguidos de alem\u00e1ns, suecos, rusos, colombianos, ucra\u00ednos, marroqu\u00eds e noruegueses.\nHistoria.\nAs Salinas de Torrevieja son anteriores ao s\u00e9culo XIII e foron unha antiga posesi\u00f3n real.\nAta o ano 1802 en Torrevieja unicamente exist\u00eda unha antiga torre de garda, que lle d\u00e1 nome ao lugar, e algunhas casas de salineiros. Pero en 1803, o rei Carlos IV decretou o traslado da administraci\u00f3n das Reais Salinas desde La Mata ata a s\u00faa actual localizaci\u00f3n en Torrevieja, e autorizouse a construci\u00f3n de casas. En 1829 un tremor destru\u00edu totalmente a localidade que tivo que ser reconstru\u00edda posteriormente. A produci\u00f3n e o comercio do sal determinaron e organizaron a vida neste lugar, convertido en 1931 en cidade por privilexio outorgado por Afonso XIII. A produci\u00f3n artesanal limit\u00e1base no s\u00e9culo XIX \u00e1 fabricaci\u00f3n de li\u00f1o, c\u00e1nabo e algod\u00f3n para o consumo popular. A pesar de que un ancoradoiro dificultaba a carga do sal, o porto non se acabou de constru\u00edr ata 1954.\nA mediados do s\u00e9culo XIX, a extracci\u00f3n de sal dirix\u00edase fundamentalmente a trav\u00e9s de buques suecos e holandeses. O mercado nacional deste produto era principalmente o galego e, en menor medida, o valenciano. A importancia do mercado exterior deste produto mant\u00edvose durante o s\u00e9culo XX: unha cuarta parte do sal producida cons\u00f3mese en Espa\u00f1a e o resto \u00e9 exportada, e as s\u00faas salinas son as m\u00e1is importantes de Europa. Torrevella era tam\u00e9n no s\u00e9culo XIX a sa\u00edda mar\u00edtima das produci\u00f3ns agrarias da Veiga Baixa.\nEconom\u00eda.\nA s\u00faa actividade econ\u00f3mica bas\u00e9ase principalmente no turismo residencial e os servizos. Antigamente foi de grande importancia a pesca e a industria da sal a partir das lagoas de Torrevieja. Media ducia de barcos de cerco, tres arrastreiros e unha vintena de embarcaci\u00f3ns de artes menores te\u00f1en base na ba\u00eda de Torrevieja. A lagoa de Torrevieja \u00e9 unha principais explotaci\u00f3ns salineiras de Espa\u00f1a, cunha media de extracci\u00f3n de 600.000 toneladas anuais. Estas salinas contan cunha boa situaci\u00f3n xeogr\u00e1fica con sa\u00edda ao mar a trav\u00e9s do porto de Torrevieja. En contraste con outras explotaci\u00f3ns de sal mari\u00f1a as lagoas perm\u00edtenlle manter actividade durante case todo o ano. Ata mediados do s\u00e9culo XX a salineira era a principal fonte de emprego dos habitantes da cidade. Unha profunda transformaci\u00f3n tecnol\u00f3xica, e non tanto o declive da industria, reduciu o patr\u00f3n a unhas 160 persoas.\nNa vida econ\u00f3mica da cidade ten grande importancia o mercado inmobiliario. En d\u00faas d\u00e9cadas Torrevieja pasou de ser unha tranquila localidade receptora de traballadores doutras partes do pa\u00eds ou de Europa na s\u00faa \u00e9poca de vacaci\u00f3ns, a unha cidade onde a construci\u00f3n \u00e9 un dos principais factores de crecemento econ\u00f3mico. Esta evoluci\u00f3n xerou un crecemento demogr\u00e1fico.Dos 13.000 veci\u00f1os censados a principios dos 80 aos m\u00e1is de cen mil actuais.\nTurismo.\nO turismo residencial \u00e9 a principal actividade econ\u00f3mica de Torrevieja, de forma incipiente desde os setenta, e cun protagonismo case exclusivo na econom\u00eda local desde mediados dos oitenta. Da compra e venda de casas der\u00edvase unha intensa actividade construtora -que durante os noventa e principios desta d\u00e9cada chegou a sumar cifras marca no panorama espa\u00f1ol con autorizaci\u00f3ns por parte das administraci\u00f3ns locais e auton\u00f3micas de ata 10.000 vivendas anuais-. Un desenvolvemento que propiciou o crecemento do sector servizos en m\u00faltiples actividades, como a hostaler\u00eda, e outras concentradas en grandes superficies comerciais que son foco de atracci\u00f3n de clientes de toda a comarca da Veiga Baixa.\n\u00c9 moi popular entre turistas comunitarios brit\u00e1nicos e alem\u00e1ns, chegando nos \u00faltimos anos a aceptar gran cantidade de turistas finlandeses atra\u00eddos polas temperaturas suaves das que goza esta cidade mediterr\u00e1nea, praias e a s\u00faa oferta inmobiliaria.\nA cidade \u00e9 receptora ademais dun importante fluxo de turismo nacional procedente sobre todo da Comunidade de Madrid, Pa\u00eds Vasco, Castela-Le\u00f3n, Galicia, Cantabria e Asturias. Estes visitantes ocupan seu segunda vivenda en Torrevieja en per\u00edodos concentrados durante os meses de ver\u00e1n e festivos. O parque inmobiliario erguido desde 1987, trala aprobaci\u00f3n do Plan Xeral de Ordenaci\u00f3n Urbana, supera as 120.000 vivendas, moitas delas transformaron seu inicial uso residencial secundario a primeira vivenda. A oferta hoteleira non acada no termo municipal as dous mil camas dispo\u00f1ibles segundo a Axencia Valenciana de Turismo (2006). Ten tres portos deportivos na s\u00faa ba\u00eda coa maior oferta de puntos de amarre da Comunidade Valenciana.\nLingua.\nPese a ser antigamente de fala catal\u00e1, a causa da repoboaci\u00f3n hist\u00f3rica do Baix Segura a fala pasou a ser castel\u00e1. Hai un dito de Guardamar sobre os habitantes de Torrevieja:\nCultura.\nSon tradicionais, no \u00e1mbito da m\u00fasica, os grupos de habaneras, sendo Ricardo Lafuente Aguado un dos seus autores m\u00e1is renombrados. De entre as s\u00faas obras, salienta particularmente \"TORREVIEJA\", m\u00e1is co\u00f1ecida pola s\u00faa primeira estrofa: \"\u00c9 Torrevieja un espello...\"\nDesde 1955 cel\u00e9brase anualmente o Certame Internacional de Habaneras e Polifon\u00eda de Torrevieja, declarado de interese tur\u00edstico internacional.\nSanidade.\nEn Torrevella at\u00f3pase o \"Hospital de Torrevieja Dr. Manuel Garc\u00eda Gea\", Hospital p\u00fablico, con xesti\u00f3n por concesi\u00f3n privada, do Departamento de Sa\u00fade 22 da Axencia Valenciana de Sa\u00fade. Os centros de sa\u00fade de encabezamento do Departamento, at\u00f3panse situados en da propia Torrevieja, en Guardamar do Segura, Pilar de la Horadada e Rojales, abarcando a zona tam\u00e9n a outros pobos como son San Fulgencio, Formentera do Segura, Benij\u00f3far, Campoamor (Orihuela), San Miguel de Salinas e Los Montesinos.\nTam\u00e9n se atopa o hospital privado \"USP Hospital San Jaime\".\nPol\u00edtica.\nDende 1988 \u00e9 alcalde da cidade Pedro Hern\u00e1ndez Mateo, do Partido Popular."}
{"id": "81619", "revid": "85894", "url": "https://gl.wikipedia.org/wiki?curid=81619", "title": "San Diego", "text": "San Diego \u00e9 unha cidade situada no extremo suroeste do estado de California (Estados Unidos) e, polo tanto, ao extremo suroeste continental dos Estados Unidos. O condado fai fronteira con Tijuana, Baixa California, M\u00e9xico. Capital do Condado de San Diego, a cidade ten fama polo seu clima t\u00e9pedo e as s\u00faas numerosas praias. No censo de 2000 ti\u00f1a unha poboaci\u00f3n total de 1.223.400 habitantes. \u00c9 a segunda cidade m\u00e1is grande de California e a s\u00e9tima do pa\u00eds.\nSan Diego acolle varias bases militares, inclu\u00edndo portos da armada estadounidense e bases de infanter\u00eda de mari\u00f1a. \u00c9 ademais a sede da maior frota naval no mundo, inclu\u00edndo dous super-portaavi\u00f3ns da armada, o USS Nimitz (CVN-68) e o USS Ronald Reagan (CVN-76) , cinco naves de asalto anfibio, varios submarinos nucleares e moitas naves menores. Un dos dous centros de recrutamento da infanter\u00eda de mari\u00f1a sit\u00faase aqu\u00ed.\nComo proba da s\u00faa vinculaci\u00f3n hist\u00f3rica coa mari\u00f1a estadounidense, varios buques desta cham\u00e1ronse \"USS San Diego\" para honrar \u00e1 cidade. A base naval de North Island tam\u00e9n \u00e9 co\u00f1ecida como o Berce da Aviaci\u00f3n Naval nos Estados Unidos, a\u00ednda que a base naval de Pensacola, en Florida, tam\u00e9n reivindica este t\u00edtulo.\nHistoria.\nA \u00e1rea orixinalmente foi habitada polo pobo ind\u00edxena Kumeyaay, que hoxe en d\u00eda mant\u00e9n unha presenza no Condado. Non foi ata 1542 cando se deu o descubrimento europeo coa chegada dunha expedici\u00f3n liderada por Juan Rodr\u00edgues Cabrillo, mari\u00f1o portugu\u00e9s baixo a bandeira espa\u00f1ola. Orixinalmente este p\u00faxolle o nome San Miguel. A ba\u00eda de San Diego e a \u00e1rea da cidade moderna recibiron o seu nome de Sebasti\u00e1n Vizca\u00edno, o cal cartografaba a Alta California para Espa\u00f1a en 1602. Os exploradores acamparon preto dunha aldea india que se chamou \"Nipaguay\" e tiveron unha misa en honra a San Diego de Alcal\u00e1. Por ese ent\u00f3n California formaba parte do vicerreinado da Nova Espa\u00f1a.\nEn 1769, Gaspar de Portol\u00e1 e a s\u00faa expedici\u00f3n fundaron un presidio, e o domingo 16 de xullo, os frades franciscanos Frei Jun\u00edpero Serra, Juan Vizca\u00edno e Fernando Parr\u00f3n alzaron e bendixeron unha cruz, establecendo as\u00ed a primeira misi\u00f3n na Alta California, a Misi\u00f3n de San Diego de Alcal\u00e1. Os colonos empezaron a chegar no ano 1774, pero os indios nativos da zona rebel\u00e1ronse ao ano seguinte. Mataron o misioneiro e a outras d\u00faas persoas, e queimaron a misi\u00f3n. Frei Jun\u00edpero Serra organizou a reconstruci\u00f3n, e dous anos despois, empezouse a constru\u00edr un edificio de adobe. Para o 1797 a misi\u00f3n era a maior de California, con m\u00e1is de 1400 indios encomendados. O asentamento foi ga\u00f1ando en prosperidade salvo incidentes menores como o envelenamento de Frei Pedro Panto en 1812 por parte do seu coci\u00f1eiro indio Nazario.\nEn 1821 Espa\u00f1a reco\u00f1eceu a independencia de M\u00e9xico e o territorio pasou a control mexicano. O gobernador de California (que inclu\u00eda o actual estado de California e a pen\u00ednsula de Baixa California trasladou o seu capital desde Monterrey a San Diego. En 1834 a misi\u00f3n foi secularizada e 432 persoas fixeron unha petici\u00f3n ao gobernador Jos\u00e9 Figueroa para formar unha cidade, petici\u00f3n que foi aprobada polo comandante Santiago Arg\u00fcello. O primeiro alcalde elixido foi Juan Mar\u00eda Osuna, ga\u00f1\u00e1ndolle a P\u00edo Pico nas 13 papeletas entregadas. Con todo, a poboaci\u00f3n da cidade diminu\u00edu ata o nivel dun pouco m\u00e1is de 100 persoas, e para o final dos anos 1830 perdeu o seu status de cidade ata que a provincia da Alta California converteuse en estado estadounidense en 1848 tras ser arrebatada a M\u00e9xico como consecuencia da guerra mexicano-estadounidense. O pobo foi designado sede do novo condado de San Diego, e volveu incorporarse como cidade.\nEn 1885, San Diego foi finalmente conectado ao resto dos Estados Unidos por ferrocarril. A significativa presenza da armada estadounidense empezou en 1907 co establecemento dunha base naval para o aprovisionamento de carb\u00f3n dos buques. Paulatinamente o n\u00famero de bases empezou a multiplicarse debido \u00e1s necesidades das forzas navais.\nSan Diego foi anfitrioa de d\u00faas Feiras Mundiais, a Exposici\u00f3n Panam\u00e1-California en 1915 e a Exposici\u00f3n Internacional California-Pac\u00edfico en 1935.\nDesde a segunda guerra mundial, as forzas armadas tiveron a posici\u00f3n dominante na econom\u00eda local. Por\u00e9n, desde o final da guerra fr\u00eda, diminu\u00edu considerablemente a presenza militar. Desde ent\u00f3n, San Diego chegou a ser un centro da industria biotecnol\u00f3xica e \u00e9 a sede central da xigantesca corporaci\u00f3n de telecomunicaci\u00f3ns Qualcomm.\nDebido en gran parte \u00e1 forte presenza militar da cidade, os habitantes de San Diego te\u00f1en fama de ser m\u00e1is conservadores que os residentes das outras cidades costeiras californianas. Esta reputaci\u00f3n \u00e9 m\u00e1is indicativa das comunidades dentro do Condado de San Diego, dado que actualmente hai m\u00e1is Dem\u00f3cratas rexistrados que Republicanos (39% contra 34%) dentro dos l\u00edmites da cidade.\nDemograf\u00eda.\nActualmente a cidade de San Diego conta cunha poboaci\u00f3n de 1.261.251 persoas, dos cales :\nA poboaci\u00f3n de orixe latina/hispano \u00e9 a de m\u00e1is r\u00e1pido crecemento, debido \u00e1 alta taxa de fecundidade das mulleres latinas residentes nos Estados Unidos, e tam\u00e9n debido \u00e1 inmigraci\u00f3n legal e ilegal proveniente de Am\u00e9rica Latina e o Caribe.\nSegundo o censo do 2000, hai 1.223.400 persoas, 450.691 unidades de convivencia e 271.315 familias vivindo na cidade. A densidade de poboaci\u00f3n \u00e9 1.456'4 hab/km\u00b2. Hai 469.689 unidades de aloxamento cunha densidade media de 559'1 por km\u00b2.\nHai 450.691 unidades de convivencia das cales o 30'2% ten fillos de menos de 18 anos que viven con eles, o 44'6% son parellas casadas que viven xuntas, o 11'4% ten un cabeza de familia feminino sen marido, e o 39'8% non son familias. O 28'0% de todos as unidades de convivencia consta de individuos e o 7'4% ten algu\u00e9n de m\u00e1is de 65 anos de idade vivindo s\u00f3. A tama\u00f1a media da unidade de convivencia \u00e9 2'61 persoas e o tama\u00f1o da familia media \u00e9 3'30.\nO 24'0% da poboaci\u00f3n da cidade ten menos de 18 anos, o 12'4% entre 18 e 24, o 34'0% de 25 a 44, o 19'1% de 45 a 64 e o 10'5% 65 anos ou m\u00e1is. A idade media \u00e9 de 32 anos. Por cada 100 mulleres hai 101'7 homes. Por cada 100 mulleres con m\u00e1is de 18 anos hai 100'4 homes.\nO ingreso medio para unha unidade de convivencia en San Diego \u00e9 US$43.733, e o ingreso medio por familia \u00e9 US$67.060. Os homes te\u00f1en un ingreso medio de US$36.984 por US$31.076 das mulleres. O ingreso per c\u00e1pita para a cidade \u00e9 US$67.609. O 14'6% da poboaci\u00f3n e o 10'6% das familias est\u00e1 por baixo da li\u00f1a da pobreza. Da poboaci\u00f3n total, o 20% dos menores de 18 anos e o 7'6% dos maiores de 65 est\u00e1n debaixo da li\u00f1a da pobreza.\nClima.\nSan Diego, a s\u00e9tima cidade m\u00e1is grande do pa\u00eds, ten un clima tan magn\u00edfico que a revista Holiday Magazine dixo que \u00a1\u00e9 o \u00fanico lugar cun clima perfecto! Cun clima mediterr\u00e1neo, os d\u00edas en San Diego son c\u00e1lidos e asollados con baixa humidade. A media de temperatura diaria \u00e9 70\u00a0\u00b0F e temperaturas do inverno raramente baixan ata 40\u00a0\u00b0F.\nTransporte.\nSan Diego ten sistemas de tren lixeiro (LRT), autobuses , tren coaster e Amtrak. Ademais, esta cidade ten alg\u00fans dos sistemas de transporte m\u00e1is desenvolvidos nos Estados Unidos. A pesar diso, a gran maior\u00eda da poboaci\u00f3n transp\u00f3rtase en autom\u00f3bil privado.\nSan Diego conta cunha serie de autoestradas de alto nivel e grande extensi\u00f3n, que comunican a toda a cidade en si co resto do pa\u00eds. Case todas as autoestradas importantes da naci\u00f3n cruzan San Diego. Naturalmente, estas son de extrema importancia para a econom\u00eda e o transporte local."}
{"id": "81623", "revid": "770412", "url": "https://gl.wikipedia.org/wiki?curid=81623", "title": "Austin", "text": ""}
{"id": "81626", "revid": "98629", "url": "https://gl.wikipedia.org/wiki?curid=81626", "title": "R\u00edo Yukon", "text": "O r\u00edo Yukon (en ingl\u00e9s: \"Yukon River\") \u00e9 un importante r\u00edo do noroeste de Am\u00e9rica do Norte. Ten un curso de 3185\u00a0km e forma unha gran conca de 854\u00a0000\u00a0km\u00b2. Discorre polos Estados Unidos e o Canad\u00e1. As s\u00faas augas desembocan no Mar de Bering, formando un delta en forma de abano case semicircular, cun brazo de maior tama\u00f1o e uns cantos moito menores. A anchura da s\u00faa canle \u00e9 bastante variable, entre un quil\u00f3metro e m\u00e1is de tres durante os \u00faltimos 1000\u00a0km do seu curso. Antes de abrirse para formar un delta na Ba\u00eda de Norton, a s\u00faa anchura \u00e9 de case dous quil\u00f3metros e medio.\nA metade do curso do r\u00edo transcorre en Alasca e a outra parte por Yukon, o Territorio canadense ao que lle d\u00e1 nome. \u00c9 o r\u00edo m\u00e1is longo de Alasca e Yukon, e foi un dos principais medios de transporte durante a febre do ouro de Klondike (Yukon), entre 1898 e 1899.\n\"Yukon\" significa \"gran r\u00edo\" en gwich'in. O r\u00edo ch\u00e1mase \"Kwiguk\", ou \"gran corrente\" en iupik.\nHistoria.\nO r\u00edo Yukon tivo gran relevancia hist\u00f3rica durante as glaciaci\u00f3ns do Plistoceno xa que o seu val formou un corredor libre de xeos entre as monta\u00f1as Rochosas e o glaciar do Nord\u00e9s do Canad\u00e1 co cal serviu de ruta de entrada da poboaci\u00f3n asi\u00e1tica no continente americano. Esa poboaci\u00f3n atravesou en distintas ondas o estreito de Bering, que formaba un istmo ao descender o nivel do mar uns 100 m (a profundidade do estreito de Bering \u00e9 menor desta cifra) pola acumulaci\u00f3n de xeo nos grandes glaciares do Canad\u00e1 e de Europa do Norte e Central.\nO clima durante o Plistoceno.\nA aparici\u00f3n deste corredor libre de xeos en Alasca Central e no Canad\u00e1, ao leste das Rochosas, ten unha sinxela explicaci\u00f3n polo efecto Foehn, xa que os ventos do oeste, que nestas latitudes son constantes durante todo o ano, ve\u00f1en moi cargados de humidade desde o Oc\u00e9ano Pac\u00edfico, pero ven forzados a ascender pola proximidade das Monta\u00f1as Rochosas a devandito oc\u00e9ano. Este ascenso d\u00e1 orixe a copiosas e continuas precipitaci\u00f3ns ao oeste destas monta\u00f1as, pasando \u00e1 vertente oriental practicamente secos, ademais de que ao descender qu\u00e9ntanse sen intercambio de calor a unha temperatura que impide a acumulaci\u00f3n dos xeos en forma de glaciares. Este corredor ti\u00f1a unha fauna abundante e variada, que serviu para facilitar a penetraci\u00f3n dos primeiros poboadores americanos."}
{"id": "81628", "revid": "23204", "url": "https://gl.wikipedia.org/wiki?curid=81628", "title": "Malcolm IV de Escocia", "text": "Malcolm IV (ga\u00e9lico escoc\u00e9s medieval: \"M\u00e1el Coluim mac Eanric\"; ga\u00e9lico escoc\u00e9s moderno: \"Maol Chaluim mac Eanraig\"), nado o 23 de abril ou 24 de maio de 1141 e finado o 9 de decembro de 1165, foi rei de Escocia (1153-1165).\nTraxectoria.\nMalcolm era o fillo m\u00e1is vello de Henrique de Escocia e de Ada de Warenne. Logo da morte prematura de seu pai o 12 de xu\u00f1o de 1152 converteuse no herdeiro ao trono escoc\u00e9s sucedendo ao seu av\u00f3, David I de Escocia o 24 de maio de 1153.\nEn 1157 perdeu o condado de Northumbria que pasou a Henrique II de Inglaterra, este en compensaci\u00f3n deulle o de Huntingdon que xa pertencera ao seu pai. Acompa\u00f1ou a Henrique nunha campa\u00f1a contra o conde de Tolosa (1159). En Escocia o seu curto reinado caracterizouse polas loitas contra os rebeldes do oeste, en 1160 de Fergus de Galloway e en 1164 Somerled nas H\u00e9bridas.\nMalcolm quen sempre tivo mala sa\u00fade morreu aos 24 anos no castelo de Jedburg e foi soterrado na abad\u00eda de Dunfermline."}
{"id": "81631", "revid": "1131", "url": "https://gl.wikipedia.org/wiki?curid=81631", "title": "Dirk Bouts", "text": "Dirk Bouts, ou Dieric Bouts, co\u00f1ecido tam\u00e9n como Dirk Bouts o vello, nado en Haarlem ca. 1415 e finado en Lovaina o 6 de maio de 1475, foi un pintor holand\u00e9s activo na \u00e9poca dos primitivos flamengos, entre os que se incl\u00fae.\nTraxectoria.\nS\u00e1bese pouco da vida deste artista. A nota biogr\u00e1fica que lle consagrou Carel van Mander (1604), a pesar da devoci\u00f3n do autor, est\u00e1 chea de lagoas. Consonte Van Mander ter\u00eda nacido en Haarlem. Ign\u00f3rase quen foi o seu mestre. As s\u00faas primeiras obras testemu\u00f1an a influencia de Van der Weyden, e tam\u00e9n de Petrus Christus.\nAo final da d\u00e9cada de 1450, casa cunha certa Katharina van der Brugghen, membro da burgues\u00eda de Lovaina, ent\u00f3n en plena expansi\u00f3n econ\u00f3mica e art\u00edstica. Ter\u00e1n catro fillos. Os dous homes, Dirk o Mozo e Albrecht Bouts foron tam\u00e9n pintores.\nEn 1468, foi nomeado pintor oficial da cidade de Lovaina. En 1473, dous anos antes da s\u00faa morte, casou en segundas nupcias con Elisabeth Van Voshem.\nObra.\nBouts \u00e9 famoso polas s\u00faas numerosas t\u00e1boas de tema relixioso, das que salienta a \"Virxe co Neno\". Na maior\u00eda das obras utilizou o soporte de madeira, sobre o que pintaba ao \u00f3leo. Dominaba a perspectiva como \u00e9 evidente polos decorados moi precisos, nos cales quedan integrados os personaxes de xeito totalmente coherente. Por\u00e9n os seus personaxes carecen da emotividade que transmite un Van der Weyden. Dirk Bouts foi un pintor apreciado na Pen\u00ednsula Ib\u00e9rica.\nUn d\u00edptico formado por imaxes da \"Mater Dolorosa\" e o \"Ecce Homo\" pertenc\u00eda \u00e1 colecci\u00f3n do castelo de Go\u0142uch\u00f3w, iniciada pola princesa Izabela Dzia\u0142y\u0144ska. En 1941 o ex\u00e9rcito nazi incautou a colecci\u00f3n, o d\u00edptico adquiriuno o empresario Xos\u00e9 Fern\u00e1ndez L\u00f3pez, e en febreiro de 1981 pasou ao Museo de Pontevedra, que en 2022 o devolveu ao Estado de Polonia."}
{"id": "81633", "revid": "23204", "url": "https://gl.wikipedia.org/wiki?curid=81633", "title": "Guillerme I de Escocia", "text": "Guillerme I (ga\u00e9lico escoc\u00e9s medieval: \"Uilliam mac Eanric\"; ga\u00e9lico escoc\u00e9s moderno: \"Uilleam mac Eanraig\"), nado en 1142 ou 1143 e finado o 4 de decembro de 1214, foi rei de Escocia (1165-1214) logo da morte do seu irm\u00e1n Malcolm IV o 9 de decembro de 1165.\nTraxectoria.\nEra fillo de Henrique de Escocia e Ada de Warenne, foi brevemente conde de Northumbria (1153-1157). Tralo seu acceso ao trono participou na revolta de tres dos fillos de Henrique II de Inglaterra contra seu pai pero as forzas fieis a Henrique captur\u00e1rono en Alnwick o ano 1174, enviado como prisioneiro a Falaise (Normand\u00eda) tivo que reco\u00f1ecerlle vasalaxe ao rei ingl\u00e9s ao asinar o tratado de Falaise, polo que reco\u00f1ec\u00eda a dependencia de Escocia e ced\u00edalle a Inglaterra Edimburgo, Roxburg e Berwick. Tras a sinatura do tratado puido volver a Escocia pero xa sen o t\u00edtulo de conde de Huntingdon. As\u00ed e todo en 1189 o rei ingl\u00e9s Ricardo I, necesitado de fondos para participar na Terceira Cruzada, declarou nulo o tratado de Falaise liberando a Guillerme de calquera vincallo feudal en troques de 10.000 marcos de prata.\nDescendencia.\nCasou o 5 de setembro de 1186 en Inglaterra con Ermengarda de Beaumont, filla de Richard I de Beaumont, con ela tivo catro fillos:"}
{"id": "81634", "revid": "23204", "url": "https://gl.wikipedia.org/wiki?curid=81634", "title": "George Lakoff", "text": "George Lakoff, nado en Bayonne (Nova Jersey) o 24 de maio de 1941, \u00e9 un ling\u00fcista estadounidense. \u00c9 profesor de Ling\u00fc\u00edstica na Universidade de California, Berkeley.\nTraxectoria.\nFoi un dos fundadores da Sem\u00e1ntica xenerativa en ling\u00fc\u00edstica na d\u00e9cada dos 60, casou coa ling\u00fcista Robin Lakoff, foi fundador da Ling\u00fc\u00edstica cognoscitiva nos anos 70, e un dos investigadores da Teor\u00eda neural da linguaxe na d\u00e9cada de 1980. Nos \u00faltimos anos aplicou as s\u00faas investigaci\u00f3ns \u00e1 pol\u00edtica, fundando o Rockridge Institute, un think thank de car\u00e1cter progresista.\nEntre 1965 e 1969 exerce como docente na Universidade Harvard. Entre 1969 e 1971 exerce como docente na Universidade de M\u00edchigan. Durante 1971 e 1972, traballa no Center for Advanced Study in the Behavioral Sciences en Stanford. Desde 1972 \u00e9 docente na Universidade de California, Berkeley e logo comparte estudos co fil\u00f3sofo venezolano Rodolfo Alonzo.\nTeor\u00eda e investigaci\u00f3ns.\nComo ling\u00fcista cognitivo estudou a natureza dos sistemas conceptuais humanos, en temas como os conceptos de tempo, causalidad, emoci\u00f3ns, moral, pol\u00edtica etc., a trav\u00e9s da s\u00faa teor\u00eda sobre o pensamento metaf\u00f3rico, que comezou a desenvolver con Mark Johnson no seu libro \"Met\u00e1foras da vida coti\u00e1\".\nA idea central \u00e9 que a met\u00e1fora, m\u00e1is al\u00f3 de ser un aspecto formal da linguaxe, perm\u00edtenos estruturar conceptos a partir doutros. A forma en que realizamos este proceso depende da nosa experiencia directa no mundo, a trav\u00e9s do noso corpo.\n\"Por exemplo, estruturamos o tempo, un concepto de maior abstracci\u00f3n, en funci\u00f3n do espazo e a nosa experiencia del, polo que falamos do futuro como algo que est\u00e1 diante, e do pasado como algo que se atopa detr\u00e1s de n\u00f3s.\"\nGran parte dos nosos conceptos estruturar\u00edanse desta forma. Por outra banda, as met\u00e1foras que o ser humano usa para conformar o seu sistema conceptual conforman unha sistematicidade interna (a trav\u00e9s das relaci\u00f3ns entre si), e determinan a forma en que percibimos e actuamos sobre o mundo. Ademais, a comprensi\u00f3n dun sistema conceptual estruturado metaforicamente fai discutible o concepto de verdade absoluta, levando a pensar nunha verdade culturalmente relativa.\nA partir disto George Lakoff dirixe o seu quefacer en diferentes \u00e1mbitos:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Ling\u00fcistas dos Estados Unidos de Am\u00e9rica]]\n[[Categor\u00eda:Nados no condado de Hudson, Nova Jersey]]\n[[Categor\u00eda:Nados en 1941]]"}
{"id": "81635", "revid": "92340", "url": "https://gl.wikipedia.org/wiki?curid=81635", "title": "David de Huntingdon", "text": "David de Huntingdon (1144 \u2013 17 de xu\u00f1o de 1219), foi conde de Huntingdon (1185 - 1219).\nEra fillo de Henrique de Escocia e Ada de Warenne, neto de David I de Escocia e irm\u00e1n de Malcolm IV de Escocia e Guillerme I de Escocia.\nCasou o 26 de agosto de 1190 con Maude de Chester, filla de Hugues de Kevelioc, conde de Chester. A parella tivo sete fillos:"}
{"id": "81636", "revid": "23204", "url": "https://gl.wikipedia.org/wiki?curid=81636", "title": "Wade Matthews", "text": "Wade Matthews, nado en La Chapelle St.Mesmin en 1955, \u00e9 un m\u00fasico e escritor estadounidense de orixe francesa. Toca principalmente o clarinete baixo, a frauta e instrumentos electr\u00f3nicos.\nTraxectoria.\nFormouse en Boston e Nova York, doutorandose en Artes Musicais, e desde 1989 reside en Madrid, onde fundou o colectivo de improvisaci\u00f3n Musicalibre e o grupo Zyklus.\nCoordinou varios n\u00fameros das revistas \"Revista de Occidente\" e \"Doce Notas\", e redactou once tomos da \"Historia de la M\u00fasica\" de Deutsche Grammophon."}
{"id": "81637", "revid": "43749", "url": "https://gl.wikipedia.org/wiki?curid=81637", "title": "Uruguay", "text": ""}
{"id": "81639", "revid": "22570", "url": "https://gl.wikipedia.org/wiki?curid=81639", "title": "M\u00f3dulo (arquitectura)", "text": "O m\u00f3dulo, na arquitectura cl\u00e1sica, designa unha medida com\u00fan e convencional das ordes arquitect\u00f3nicas que permite establece-la proporci\u00f3n entre os distintos elelemtos dunha obra ou dun edifico, como o di\u00e1metro inferior do fuste dunha columna."}
{"id": "81640", "revid": "56817", "url": "https://gl.wikipedia.org/wiki?curid=81640", "title": "M\u00f3dulo", "text": "M\u00f3dulo p\u00f3dese referir a :"}
{"id": "81642", "revid": "1410", "url": "https://gl.wikipedia.org/wiki?curid=81642", "title": "Carl Schlechter", "text": "Carl Schlechter, nado o 2 de marzo de 1874 en Viena, Imperio Austroh\u00fangaro e finado o 27 de decembro de 1918 en Budapest, Hungr\u00eda , foi un dos principais mestres de xadrez de comezos do s\u00e9culo XX.\nTraxectoria.\nA partir de 1893 xogou en m\u00e1is de cincuenta torneos internacionais, nos que chegou a ga\u00f1ar catro veces: M\u00fanic en 1900 (compartido), Ostende en 1906, Viena en 1908 (compartido) e Hamburgo en 1910.\nEn 1910 enfrontouse nun match contra o ent\u00f3n campi\u00f3n Emanuel Lasker polo Campionato do Mundo (en Viena e Berl\u00edn). Necesitaba s\u00f3 un empate na d\u00e9cima e \u00faltima partida para ga\u00f1ar o campionato, pero tras estar preto de lograr o triunfo, posteriormente tam\u00e9n deixou escapar as s\u00faas posibilidades de t\u00e1boas, e finalmente tivo que renderse na xogada n\u00famero 71 dunha partida que se prolongou durante 3 d\u00edas. Con iso o \u00e9xito escap\u00f3uselle das mans: o match terminou empatado 5-5 (+1 -1 =8), e Lasker retivo o t\u00edtulo.\nTam\u00e9n xogou con Siegbert Tarrasch en 1911 (t\u00e1boas) e Akiba Rubinstein en 1918 (derrota).\nMorreu en Budapest de pneumon\u00eda e desnutrici\u00f3n.\nSchlechter foi o t\u00edpico exemplo do xogador cabaleiroso, que con cortes\u00eda ofrec\u00eda t\u00e1boas a opo\u00f1entes inseguros. Se o seu rival chegaba tarde \u00e1 partida, Schlechter distraidamente atrasaba o seu reloxo a fin de non incomodalo. Adestrou a moitos dos seus rivais, inclu\u00edndo Oldrich Duras."}
{"id": "81646", "revid": "98629", "url": "https://gl.wikipedia.org/wiki?curid=81646", "title": "Cova de El Castillo", "text": "A cova de El Castillo \u00e9 unha caverna situada na comunidade de Cantabria, no norte de Espa\u00f1a. Cont\u00e9n un conxunto de arte rupestre dos m\u00e1is importantes, non s\u00f3 da s\u00faa comunidade, sen\u00f3n de toda a arte do Paleol\u00edtico superior.\nSituaci\u00f3n.\nA gruta de El Castillo forma parte dun conxunto de grutas sitas no monte hom\u00f3nimo, preto da localidade de Puente Viesgo, que dista uns 28\u00a0km da capital Santander, en direcci\u00f3n suroeste sa\u00edndo desde a mesma para Burgos. A cidade m\u00e1is achegada \u00e9 Torrelavega. O monte \u00e9rguese sobre o val do r\u00edo Pas, que fl\u00fae nas s\u00faas proximidades, e no mesmo penedo monta\u00f1oso sit\u00faanse tam\u00e9n as covas de La Pasiega, de Las Chimeneas e m\u00e1is a de Las Monedas.\nHistoria.\nA caverna de El Castillo foi a que primeiro se descubriu deste conxunto. F\u00edxoo Hermilio Alcalde del R\u00edo en 1903, quen rexistrou a cova minuciosamente e escavou nela; os resultados dos seus estudos, tanto aqu\u00ed coma en outras covas, foron publicados en 1906 so o t\u00edtulo de \"\"Pinturas y grabados de las cavernas de Santander: Altamira, Covalanas, Hornos de la Pe\u00f1a, Castillo\" (Santander. Imprenta de Blanchard y Arce).\nNos anos posteriores a elite dos prehistoriadores europeos estudou e escavou El Castillo, entre eles os padres Henri Breuil, Hugo Obermaier e Pierre Teilhard de Chardin etc.\nO conxunto de investigaci\u00f3ns efectuadas na cova puxeron de relevo a s\u00faa utilizaci\u00f3n polo home prehist\u00f3rico desde finais do Paleol\u00edtico inferior at\u00e9 a Idade de Bronce.\nAs \u00faltimas covas do grupo foron descubertas a\u00ednda no ano 1953(\"Las Chimenes\" e \"La Pasiega\").\nArte rupestre.\nA cova de El Castillo pos\u00fae un dos mellores e m\u00e1is ricos conxuntos de pinturas rupestres prehist\u00f3ricas. As mellores pertencen ao per\u00edodo magdaleniense do Paleol\u00edtico superior. En total para esta \u00e9poca contabil\u00edzanse 184 figuras identific\u00e1beles con animais na s\u00faa maior\u00eda (con 1 antropomorfo e 2 m\u00e1scaras) e m\u00e1is 56 improntas de mans e 52 signos. Entre os primeiros predominan as cervas (54), os cabalos (26) e os bisontes (24); hai 1 mamut. Entre os signos chaman a atenci\u00f3n os s\u00edmbolos cuadrangulares e as figuras de puntos. A s\u00faa dataci\u00f3n oscila entre o 13.500 e 11.500.\nO estilo e disposici\u00f3n das figuras parietais evidencian un grande paralelismo coa veci\u00f1a cova de La Pasiega. O traballo de determinadas pezas evidencia paralelos con Altamira, no caso do denominado \"bisonte bicromo\", e as d\u00faas m\u00e1scaras co\u00f1ecidas mostran analox\u00edas de elaboraci\u00f3n tam\u00e9n con Altamira e coa cova de La Garma.\nA figura m\u00e1is famosa \u00e9, sen d\u00fabida, o bisonte vertical pintado aproveitando unha estalagmita que forneceu o perfil do animal dun xeito natural, e que mostra, como en Altamira, a preocupaci\u00f3n dos artistas do Paleol\u00edtico pola terceira dimensi\u00f3n. O feito de que o artista use unha superficie vertical indica que a independencia da direcci\u00f3n era un principio b\u00e1sico da arte prehist\u00f3rica. O artista esculpiu en parte os pezu\u00f1os traseiros do animal, e outras partes. A pintura, apenas algo de cor negra, so esboza algunhas partes, de modo que ben entendida \u00e9 unha obra m\u00e1is escult\u00f3rica que pict\u00f3rica.\nPor outra banda, a abundancia de representaci\u00f3ns de mans humans, na s\u00faa maior\u00eda mans esquerdas, en negativo e en cor vermella, fan de El Castillo unha cova singular, coa que s\u00f3 se poden comparar a caverna francesa Gargas e a espa\u00f1ola de Maltravieso (Extremadura). Forman o que Breuil denominou \"friso das mans\"\".\nPor\u00e9n, as obras de acomodaci\u00f3n efectuadas para as visitas tur\u00edsticas, danaron o estado orixinario do conxunto, de xeito que na actualidade \u00e9 impos\u00edbel recuperar a perspectiva que puideron ter os primitivos que a visitaron."}
{"id": "81648", "revid": "23204", "url": "https://gl.wikipedia.org/wiki?curid=81648", "title": "Estado de Chiapas", "text": "Chiapas \u00e9 un dos 31 estados, que xunto coa Cidade de M\u00e9xico, conforman os Estados Unidos Mexicanos. At\u00f3pase no sueste de M\u00e9xico, sendo o 19\u00ba estado de M\u00e9xico, tras plebiscito popular, o 14 de setembro de 1824. \u00c9 co\u00f1ecido polos seus atractivos tur\u00edsticos, coa natureza e ru\u00ednas das civilizaci\u00f3ns precolombianas, entre cidades coloniais e co contacto directo coas diferentes etnias que cohabitan no estado. Exemplos de lugares tur\u00edsticos son a zona arqueol\u00f3xica de Palenque e as fervenzas de Agua Azul.\nLimita polo leste con Guatemala, polo oeste con Oaxaca, polo norte con Tabasco, polo sur co oc\u00e9ano Pac\u00edfico e polo noroeste con Veracruz. Ten 122 concellos."}
{"id": "81651", "revid": "23204", "url": "https://gl.wikipedia.org/wiki?curid=81651", "title": "Estado de Colima", "text": "Colima \u00e9 un dos 31 estados que xunto coa Cidade de M\u00e9xico, forma M\u00e9xico. A capital do estado recibe o mesmo nome, Colima.\n\u00c9 dos estados m\u00e1is pequenos por extensi\u00f3n, con 5.625\u00a0km\u00b2. No 2015 ti\u00f1a unha poboaci\u00f3n de 711 235 habitantes.\nLimita polo norte co estado de Xalisco, polo sur co estado de Michoac\u00e1n e polo oeste co Oc\u00e9ano Pac\u00edfico. Div\u00eddese en dez concellos: Armer\u00eda, Colima, Comala, Coquimatl\u00e1n, Cuauht\u00e9moc, Ixtlahuac\u00e1n, Manzanillo, Minatitl\u00e1n, Tecom\u00e1n e Villa de \u00c1lvarez."}
{"id": "81652", "revid": "23204", "url": "https://gl.wikipedia.org/wiki?curid=81652", "title": "Estado de Durango", "text": "Durango \u00e9 un dos 31 estados que xunto co Distrito Federal conforman as 32 entidades federativas de M\u00e9xico. No ano 2015 ti\u00f1a 1.754.754 habitantes.\nA\u00ednda que a capital do estado \u00e9 co\u00f1ecida popularmente como Durango, o seu nome oficial \u00e9 Victoria de Durango, en honra ao primeiro presidente de M\u00e9xico, Guadalupe Victoria, orixinario deste estado. Recibe o nome da vila bisca\u00edna de Durango, dado polo conquistador Francisco de Ibarra, orixinario de \u00c9ibar.\nXeograf\u00eda.\nTen unha superficie de 125.381\u00a0km\u00b2. Limita ao norte con Chihuahua, ao sur con Nayarit, ao leste con Coahuila e Zacatecas, ao suroeste con Xalisco e ao oeste con Sinaloa. Amais da capital, as s\u00faas cidades m\u00e1is importantes son G\u00f3mez Palacio e Ciudad Lerdo.\nClima.\nNa maior parte do estado o clima \u00e9 seco e semiseco, con choivas escasas durante todo o ano. No alto da serra o clima \u00e9 temperado con choivas en ver\u00e1n e con xeadas e nevadas no inverno, por mor das baixas temperaturas e os ventos h\u00famidos procedentes do Pac\u00edfico.\nFlora e fauna.\nDurango foi distinguido pola s\u00faa fauna nos \u00faltimos anos, pois atop\u00e1ronse de novo animas dados por extinguidos, como o oso negro mexicano, e document\u00e1ronse arredor de 30 individuos de oso gris. O lobo mexicano estivo a piques de desaparecer no estado de Durango durante o s\u00e9culo XX, pero grupos de protecci\u00f3n da fauna local lograron reproducilo e reintroducilo no seu h\u00e1bitat natural, con acordos cos rancheiros e as autoridades do estado. O puma ou le\u00f3n de monta\u00f1a parece frecuentar as serras de pi\u00f1eiros e enci\u00f1eiras. Nos altos bosques da Sierra Madre Occidental enc\u00f3ntrase unha especie rara de abeto, \"abies durangensis\", que crece nos municipios lindeiros con Sinaloa e Chihuahua.\nHistoria.\nAs evidencias arqueol\u00f3xicas apuntan a que a agricultura foi tra\u00edda a esta zona desde o sur por grupos de filiaci\u00f3n yuto-nahua. A exploraci\u00f3n espa\u00f1ola comezou en 1531 coa expedici\u00f3n de Nu\u00f1o Beltr\u00e1n de Guzm\u00e1n. Nas seguintes d\u00e9cadas fund\u00e1ronse asentamentos m\u00e1is ao norte de Zacatecas ao se descubriren xacementos de prata. Ibarra nomeou esta \u00e1rea como Nova Biscaia, que abrangue os actuais estados de Durango e Chihuahua, as\u00ed como zonas do leste de Sonora e Sinaloa e o suroeste de Coahuila.\nEn 1777, como parte das reformas borb\u00f3nicas, as provincias do norte do Vicerreinado foron organizadas na Comandancia Xeral das Provincias Internas, entidade aut\u00f3noma do Vicerreinado en cuesti\u00f3ns militares e administrativas, pero apoiada financieiramente polo mesmo.\nEconom\u00eda.\nA mineir\u00eda constit\u00fae a rama econ\u00f3mica que m\u00e1is riqueza produce. Durango \u00e9 a segunda entidade produtora de ouro e prata no pa\u00eds despois de Sonora, terceira en chumbo, quinta en cobre e sexta en cinc. Por\u00e9n, os beneficios econ\u00f3micos da produci\u00f3n de metais preciosos non se aprecian nos centros mineiros, convertidos en simples unidades de extracci\u00f3n de riqueza. Neles s\u00f3 habitan os traballadores absolutamente indispensables para operar: t\u00e9cnicos e obreiros, reducidos en n\u00famero pola alta tecnificaci\u00f3n que caracteriza os procesos de extracci\u00f3n e beneficio.\nGrupos \u00e9tnicos.\nNo actual territorio duranguense conviven 5 grupos \u00e9tnicos dos 65 que hai en M\u00e9xico: tepehuanos, nahuas, huicholes, coras e rar\u00e1muris. Os menonitas son outro importante grupo \u00e9tnico al\u00f3ctono que reside no estado.\nCrenzas e relixi\u00f3ns.\nEn Durango a confesi\u00f3n de fe de maior pr\u00e1ctica e representaci\u00f3n \u00e9 o catolicismo. Durango est\u00e1 dividido en dioceses e parroquias segundo as \u00e1reas ling\u00fc\u00edsticas e xeogr\u00e1ficas que conforman a entidade.\nEducaci\u00f3n.\nA Universidade Ju\u00e1rez do Estado de Durango incorporouse en 1938 \u00e1 Universidade Nacional Aut\u00f3noma de M\u00e9xico, adoptando o lema \"Por mi Raza hablar\u00e1 el esp\u00edritu\" e o seu escudo actual."}
{"id": "81653", "revid": "1131", "url": "https://gl.wikipedia.org/wiki?curid=81653", "title": "Guanajuato", "text": "Guanajuato \u00e9 unha cidade mexicana, capital do estado de Guanajuato.\nA s\u00faa orixe \u00e9 precolombiana. Os aztecas cham\u00e1bana \"Paxtitlan\", que significa \"palleiro\", mais o nome de agora prov\u00e9n da lingua pur\u00e9pecha, de \"Quanaxhuato\", que quere dicir \"lugar cheo de ras\".\nAs minas de ouro e prata foron a principal riqueza da cidade e da rexi\u00f3n. Na guerra de independencia, Miguel Hidalgo liderou unha importante batalla aqu\u00ed. Hai en Guanajuato unha importante actividade universitaria. A cidade hist\u00f3rica \u00e9 Patrimonio da Humanidade, xunto \u00e1s minas adxacentes.\nGuanajuato, a\u00ednda que \u00e9 a capital do estado, \u00e9 apenas a quinta maior cidade, detr\u00e1s de L\u00e9on, Irapuato, Celaya e Salamanca. A poboaci\u00f3n do censo de 2005 foi de 171.709 persoas. Ten unha extensi\u00f3n de 78\u00a0km \u00b2."}
{"id": "81659", "revid": "23204", "url": "https://gl.wikipedia.org/wiki?curid=81659", "title": "Quintana Roo", "text": "Quintana Roo (oficialmente en ) \u00e9 un dos 31 estados do M\u00e9xico. Div\u00eddese en 11 concellos e a s\u00faa capital \u00e9 a cidade de Chetumal. Quintana Roo at\u00f3pase na parte leste da pen\u00ednsula do Iucat\u00e1n e limita cos estados de Campeche polo oeste e do Iucat\u00e1n polo noroeste, as\u00ed como cos distritos de Orange Walk e Corozal de Belize polo sur. Como o estado m\u00e1is oriental de M\u00e9xico, Quintana Roo ten costa polo leste no Mar Caribe e polo norte co Golfo de M\u00e9xico. No pasado, o estado abrangu\u00eda 44.705 km\u00b2 e compart\u00eda unha pequena fronteira con Guatemala no suroeste do estado. Por\u00e9n, en 2013, a Suprema Corte de Xustiza da Naci\u00f3n de M\u00e9xico resolveu o conflito lim\u00edtrofe entre Quintana Roo, Campeche e o Iucat\u00e1n derivada da creaci\u00f3n do concello de Calakmul por Campeche en 1997, po\u00f1\u00e9ndose do lado de Campeche e beneficiando as\u00ed \u00f3 Iucat\u00e1n.\nQuintana Roo \u00e9 o estado da cidade de Canc\u00fan, as illas de Cozumel e Illa Mujeres, e as vilas de Bacalar, Playa del Carmen e Akumal, as\u00ed como as ru\u00ednas maias de Chacchoben, Cob\u00e1, Kohunlich, Muyil, Tulum, Xel-H\u00e1 e Xcaret. A reserva da biosfera de Sian Ka'an tam\u00e9n se atopa neste estado."}
{"id": "81660", "revid": "89787", "url": "https://gl.wikipedia.org/wiki?curid=81660", "title": "Peter Greenaway", "text": "Peter Greenaway, nado en Newport o 5 de abril de 1942, \u00e9 un director de cine brit\u00e1nico.\nLonxe dos supostos do cine comercial actual, a s\u00faa obra caracter\u00edzase no visual por unha forte influencia da pintura renacentista e da flamenga en particular, especialmente no tocante \u00e1 composici\u00f3n e \u00e1 iluminaci\u00f3n da escena xunto cos contrastes da roupa coa nudez, a natureza coa arquitectura, a decoraci\u00f3n coa xente, os praceres sexuais coa morte dolorosa.\nTraxectoria.\nPeter Greenaway naceu en Newport (Pa\u00eds de Gales), e medrou en Essex (Inglaterra). A s\u00faa familia deixou o sur de Gales cando el ti\u00f1a tres anos. A unha idade temper\u00e1 Greenaway decidiu que quer\u00eda ser pintor. Interesouse polo cine europeo, fix\u00e1ndose primeiro no de Bergman, e despois en directores da Nouvelle Vague francesa tales como Godard, e en maior medida Alain Resnais.\nEn 1962 iniciou os seus estudos na Walthamstow College of Art, na que foi compa\u00f1eiro do m\u00fasico Ian Dury, que m\u00e1is tarde formar\u00eda parte do elenco de \"The Cook, the Thief, His Wife &amp; Her Lover (O coci\u00f1eiro, o ladr\u00f3n, a s\u00faa esposa e o seu amante)\". Greenaway formouse como muralista durante tres anos. Fixo a s\u00faa primeira curta, \"Death of Sentiment\", un ensaio sobre o mobiliario dos adros: cruces, anxos e tipograf\u00edas na pedra. A pel\u00edcula foi filmada en catro grandes cemiterios londinienses. En 1965, ingresou na Oficina Central de Informaci\u00f3n (Central Office of Information ou \"COI\") (axencia estatal brit\u00e1nica adicada \u00e1 creaci\u00f3n de campa\u00f1as informativas para \u00e1 cidadan\u00eda), traballando nela quince anos como editor e director de pel\u00edculas. Neste tempo adicouse a creaci\u00f3n de pel\u00edculas experimentais, comezando con \"Train\" (1966), a partir de fragmentos da filmaci\u00f3n do \u00faltimo tren de vapor que chegou \u00e1 estaci\u00f3n de Waterloo, (situada xusto detr\u00e1s da COI). \u00c9 esta unha cinta de estilo abstracto influenciada por Man Ray e o seu \"ballet m\u00e9canique\", sobre a que montou unha banda sonora de m\u00fasica concreta. \"Tree\" (1966), ten como protagonista unha \u00e1rbore que medra cercada polo formig\u00f3n do Royal Festival Hall, no South Bank de Londres. Os anos setenta amosan a un Greenaway m\u00e1is ambicioso e serio, con obras como \"Vertical Features Remake\" e \"A Walk Through H\". Na primeira, examina variaci\u00f3ns de formas con estruturas aritm\u00e9ticas, e a segunda \u00e9 unha viaxe a trav\u00e9s dos mapas dun lugar ficticio.\nEn 1980, Greenaway far\u00e1 o seu traballo m\u00e1is ambicioso ata aquel momento, \"The Falls\", unha colosal e fant\u00e1stica enciclopedia do absurdo composta por 92 pequenas partes relacionadas con 92 v\u00edtimas do que \u00e9 chamado no filme o Violent Unknown Event (VUE), ou Suceso Violento Desco\u00f1ecido. Nos anos oitenta, o cine de Greenaway florece nos seus filmes m\u00e1is co\u00f1ecidos, \"The Draughtsman's Contract (O contrato do debuxante)\" (1982), \"A Zed &amp; Two Noughts\" (1985), \"The Belly of an Architect (O ventre do arquitecto)\" (1987), \"Drowning by Numbers (Conspiraci\u00f3n de mulleres)\" (1988), e a s\u00faa pel\u00edcula de m\u00e1is \u00e9xito (e m\u00e1is pol\u00e9mica), \"The Cook, the Thief, His Wife &amp; Her Lover (O coci\u00f1eiro, o ladr\u00f3n, a s\u00faa muller e o seu amante)\" (1989).\nEn 1989, colaborou co artista Tom Phillips nunha miniserie de televisi\u00f3n titulada A TV Dante, escenificando os primeiros cantos do Inferno de Dante. Nos anos noventa, presentou o seu visualmente espectacular \"Prospero's Books (Os libros de Pr\u00f3spero)\" (1991), o seu pol\u00e9mico \"The Baby of M\u00e2con (O neno de Macon)\" (1993), \"The Pillow Book\" (1996), e \"8\u00bd Women\" (1999).\nA comezos dos noventa, Greenaway tam\u00e9n escribiu dez libretos de \u00d3pera, serie co\u00f1ecida como Death of a Composer. Esta serie percorre os puntos en com\u00fan nas mortes de dez compositores, dende Anton Webern a John Lennon, sendo o resto personaxes ficticios, un deles da pel\u00edcula \"The Falls\". En 1995, Louis Andriessen completou o sexto libreto, \"Rosa - A Horse Drama\".\nGreenaway completou a artisticamente ambiciosa, \"The Tulse Luper Suitcases (As maletas de Tulsa Luper)\", un proxecto multimedia con t\u00e9cnicas de filmaci\u00f3n innovadoras que finalmente quedou conformado nun total de cinco pel\u00edculas. Tam\u00e9n contribu\u00edu coa curta \"The European Showerbath\" a \"Visions of Europe\", colecci\u00f3n de pequenos filmes realizados por varios directores da Uni\u00f3n Europea. No 2007 levou a cabo \"Nightwatching\", pel\u00edcula sobre o pintor holand\u00e9s Rembrandt.\nCaracter\u00edsticas destacadas da s\u00faa obra.\nO cine de Greenaway est\u00e1 marcado por unha serie de imaxes ou elementos que se repiten, case invariablemente, cinta tras cinta, dun xeito obsesivo, l\u00fadico e rotundo:\nEstes elementos que se repiten est\u00e1n en li\u00f1a coa m\u00fasica minimalista e repetitiva do compositor Michael Nyman, que habitualmente se encarga das bandas sonoras das s\u00faas pel\u00edculas.\nGreenaway mantense esc\u00e9ptico acerca das restritivas fronteiras do cine. P\u00f3dese dicir que as s\u00faas pel\u00edculas non intentan manter vixentes as s\u00faas caracter\u00edsticas tradicionais.\nA s\u00faa estratexia actual \u00e9 investigar e trocar as limitaci\u00f3ns do cine tradicional e con este fin inviste moito tempo en actividades diferentes ao cine, co \u00e1nimo de levar ditas actividades at\u00e9 este coa esperanza de reinventalo.\nPor exemplo, en xu\u00f1o do 2005, efectuou a s\u00faa primeira actuaci\u00f3n como VJ (Video Jockey) en \u00c1msterdam, con m\u00fasica de DJ Serge Dodwell (DJ Radar). Como fondo, \u2018VJ\u2019 Greenaway empregou para o seu set un sistema especial consistente nunha gran pantalla de plasma con control t\u00e1ctil, mesturando en directo imaxes das historias de \"Tulse Luper\"."}
{"id": "81664", "revid": "770810", "url": "https://gl.wikipedia.org/wiki?curid=81664", "title": "Tungsteno", "text": ""}
{"id": "81666", "revid": "1888", "url": "https://gl.wikipedia.org/wiki?curid=81666", "title": "Vidal Payo Fern\u00e1ndez", "text": "Vidal Payo Fern\u00e1ndez, nado en Alemparte (Lal\u00edn) en 1915 e finado en Lal\u00edn o 5 de maio de 2008, foi un canteiro e escultor galego.\nTraxectoria.\nOrfo de nai, comezou a traballar o granito \u00e1 idade de 13 anos nos montes de Alemparte e Pedroso e aos 18 anos xa posu\u00eda o seu propio grupo de canteiros. Instalouse como canteiro en Lal\u00edn.\nA s\u00faa obra caracter\u00edzase pola forza expresiva con influencia do rom\u00e1nico galego. En palabras de Ant\u00f3n Castro: \"Ten un tradicional traballo primitivista e radicalmente galego, en canto ao proceso est\u00e9tico, de Vidal Payo, en\u00e9rxico na concepci\u00f3n de formas que evocan a sabedor\u00eda expresionista dos mellores canteiros, aqueles que souberon dotar de sensibilidade e gusto aos seus proxectos, tal como nos deixa ver nesas mulleres laxeirianas de granito\".\nObras.\nTen obra espallada por Galiza, Madrid, Canarias, Andaluc\u00eda, Catalu\u00f1a, Asturias, Italia, Francia, Alema\u00f1a, Venezuela ou a Arxentina. A s\u00faa obra p\u00f3dese dividir en sete grandes grupos: cruceiros, figuras relixiosas, figuras profanas e nus, fontes, escudos, construci\u00f3ns e figuras m\u00f3biles.\nVida persoal.\nCasou con Carme Cangado e tivo cinco fillos."}
{"id": "81678", "revid": "56817", "url": "https://gl.wikipedia.org/wiki?curid=81678", "title": "Netvibes", "text": "Netvibes \u00e9 un servizo web que act\u00faa a modo de escritorio virtual personalizado, similar \u00e1 \"P\u00e1xina Principal Personalizada\" do Google ou MSN Live.\nCaracter\u00edsticas.\nVisualmente est\u00e1 organizada en lapelas ou pestanas (\"tabs\"), onde cada unha, polo xeral, \u00e9 en si un agregador de diversos m\u00f3dulos e \"widgets\" desprazables previamente definidos polo usuario. Estes m\u00f3dulos, \u00e1 s\u00faa vez, act\u00faan como pequenas fiestras cuxo contido \u00e9 xerado por outro servizo web ou por miniaplicaci\u00f3ns.\nAlg\u00fans exemplos dos servizos que pode conter son multibuscadores para varios servidores (Google, Yahoo!...), webmails tipo Gmail, fotos e v\u00eddeos do Youtube, Google Video ou Flickr e moitos servizos m\u00e1is, dos cales alg\u00fans son verdadeiros trebellos (\"gadgets\"), como un acuario con peixes virtuais ou minixogos como o sudoku.\nHai m\u00f3dulos que permiten despregar o contido xerado por outras p\u00e1xinas que funcionan como fontes (Feed) de RSS/Atom; por exemplo, os diarios e os blogs.\nTam\u00e9n existen lapelas que non son agregadores e que permiten acceder a un servizo completo doutra p\u00e1xina, como Joomla.\nDesde o punto de vista comercial, est\u00e1n os chamados Universos, que son p\u00e1xinas creadas principalmente por empresas ou grupos musicais e nos que se mostran diversos feeds, imaxes e outros materiais relacionados co creador. No momento de escribir isto, esta caracter\u00edstica non est\u00e1 dispo\u00f1ible para os usuarios independentes, a\u00ednda que posiblemente se empece a distribu\u00edr mediante invitaci\u00f3ns."}
{"id": "81680", "revid": "98629", "url": "https://gl.wikipedia.org/wiki?curid=81680", "title": "Henri Breuil", "text": "Henri Breuil, nado en Mortain (departamento de Mancha) o 28 de febreiro de 1877 e finado en L'Isle-Adam (Val do Oise, ent\u00f3n Seine-et-Oise) o 14 de agosto de 1961, \u00e9 universalmente co\u00f1ecido como \u00abo abade Breuil\u00bb (l'abb\u00e9 Breuil), foi, ante todo, un arque\u00f3logo da Prehistoria, ilustre polas s\u00faas contribuci\u00f3ns na clasificaci\u00f3ns dos artefactos l\u00edticos paleol\u00edticos e o estudo da arte prehist\u00f3rica. Foi chamado o \u00abpapa da prehistoria\u00bb.\nTraxectoria.\nIngresou no seminario de Saint Sulpice en 1895 xunto con Jean Bouyssonie (1877-1965), al\u00ed asistiu aos cursos de ciencias do abade Jean Guibert, autor dun tratado (\u00ab\"Les Origines\"\u00bb: \"As Orixes\"), sobre as relaci\u00f3ns entre ciencia e relixi\u00f3n, cuxas ensinanzas asignaban un lugar relevante \u00e1s ideas evolucionistas, naquela altura relativamente novidosa. Tivo tam\u00e9n unha serie de encontros cruciais que animaron o seu interese pola nacente ciencia prehist\u00f3rica: G. d\u2019Ault du Mesnil, Louis Capitan (1854-1929) no ano 1896, E. Piette en 1897, na casa do cal puido admirar obras mestras da arte mobiliaria prehist\u00f3rica, Denis Peyrony.\nOrdenado sacerdote o 9 de xu\u00f1o de 1900 en Saint-Sulpice, Breuil non exercer\u00eda xamais como sacerdote, procurando non facerse cargo de ningunha fegues\u00eda a fin de poder consagrarse integramente ao seu labor de prehistoriador.\nDesde 1905, ensinou Prehistoria na Universidade de Fribourg, e logo en Par\u00eds no \"Instituto de Paleontolox\u00eda Humana\" (Institut de Pal\u00e9ontologie Humaine) desde (1910) e, posteriormente, no Colexio de Francia (Coll\u00e8ge de France) entre 1929 e 1947. Foi nomeado membro do Instituto de Francia (Institut de France) en 1938.\nBreuil e a arte parietal.\nEn 1901, con Louis Capitan e Denis Peyrony, participou no descubrimento de d\u00faas covas con pinturas das m\u00e1is importantes da Dordo\u00f1a: Combarelles e Font-de-Gaume. Comezou daquela a realizar os calcos dos gravados da primeira e das pinturas e gravados da segunda. En 1902, \u00c9mile Cartailhac convidouno a estudar as pinturas de Marsoulas e de Altamira. Desde ent\u00f3n participou na investigaci\u00f3n de numerosos xacementos ornamentados, tanto en Francia (Tuc-d\u2019Audoubert, Trois-Fr\u00e9res, Rouffignac), como en Espa\u00f1a ou en Sur\u00e1frica. Foi o primeiro prehistoriador que visitou e describiu a gruta de Lascaux.\nOs seus traballos posibilitaron que fose reco\u00f1ecido como o primeiro especialista internacional na arte parietal prehist\u00f3rica o que o levou, en 1929, a recibir unha c\u00e1tedra no prestixioso Colexio de Francia, que foi creada especialmente para el. En 1935, obtivo a primeira c\u00e1tedra da materia na Universidade de Bordeos.\nA s\u00faa obra m\u00e1is importante \"Catrocentos s\u00e9culos de arte parietal\" (\"Quatre cent si\u00e8cles d'art pari\u00e9tal\"), aparecida en 1952, esboza por vez primeira un panorama conxunto da arte rupestre franco-cant\u00e1brica, tal e como se co\u00f1ec\u00eda na \u00e9poca, o que lle outorgou autoridade mundial na materia. Este libro \u00e9 o colof\u00f3n de m\u00e1is de 700 xornadas de estudos subterr\u00e1neos. Breuil interesouse, ante todo, en sinalar e describir polo mi\u00fado as obras paleol\u00edticas e m\u00e1is en tentar precisar a s\u00faa cronolox\u00eda.\nBreuil e a industria prehist\u00f3rica.\nA s\u00faa contribuci\u00f3n principal a respecto das industrias l\u00edticas consistiu na s\u00faa revisi\u00f3n da estratigraf\u00eda de referencia para o Paleol\u00edtico superior e a fixaci\u00f3n, xa en 1906, da verdadeira posici\u00f3n do per\u00edodo Auri\u00f1aciense na cronolox\u00eda, logo dun estudo met\u00f3dico dos \u00fatiles l\u00edticos e \u00f3seos de Europa, con datos estratigr\u00e1ficos, efectuada desde 1905.\nO seu fervor investigador levouno a interesarse por todas as formas da cultura material paleol\u00edtica, na que se confund\u00edan todos os per\u00edodos. Xunto co padre Pierre Teilhard de Chardin, daquela na China, pola d\u00e9cada de 1930, participou nas investigaci\u00f3ns a respecto do Sinanthropus, en Zhoukoudian.\nBreuil e \u00c1frica.\nAs s\u00faas numerosas viaxes a \u00c1frica facilit\u00e1ronlle relacionarse con sir Ernest Oppenheimer, ent\u00f3n l\u00edder mundial da industria do ouro e do diamante. Puido as\u00ed examinar numerosas colecci\u00f3ns de artefactos e publicar as primeiras obras de s\u00edntese que examinaban a Prehistoria africana.\nEn Sur\u00e1frica, tomou parte no desenvolvemento acad\u00e9mico da disciplina, polo que foi elixido presidente da \"Asociaci\u00f3n Arqueol\u00f3xica Surafricana\" (South African Archeological Society). Trabou amizade co mariscal Jan Smuts, merc\u00e9 a cal obtivo os medios financeiros e lox\u00edsticos para as s\u00faas expedici\u00f3ns arqueol\u00f3xicas. M\u00e1is tarde, amizou co antrop\u00f3logo surafricano Philip Tobias.\nEn 1918, o prospector e top\u00f3grafo alem\u00e1n Reinhard Maack descubriu sobre dunha parede rochosa, un importante fresco rupestre, nas monta\u00f1as de Brandberg (2.573 m), o m\u00e1is elevado macizo orogr\u00e1fico de Namibia. En 1947, o abade Breuil visitou este descubrimento, cuxa representaci\u00f3n central, denominou \u00ab dama branca \u00bb (Dame blanche).\nPr\u00e1cticas dubidosas.\nO labor de pioneiro de Henri Breuil foi inmenso, mesmo se aceptamos que boa parte das s\u00faas teor\u00edas e das s\u00faas interpretaci\u00f3ns, foron botadas abaixo polas an\u00e1lises e polos estudos posteriores. \u00c9 pos\u00edbel tam\u00e9n hoxe en d\u00eda, p\u00f3r chatas a alg\u00fans dos seus m\u00e9todos, \u00e1s veces s\u00f3 operativos, aos seus prexu\u00edzos sobre certos aspectos ser\u00eda hoxe cualificados de racistas; os seus textos cient\u00edficos estaban tinxidos de mitolox\u00eda popular e de dubidosa omnisciencia; a s\u00faa negativa a admitir erros e m\u00e1is a s\u00faa preocupaci\u00f3n por se crear unha imaxe afalagadora para a posteridade.\nPrincipais publicaci\u00f3ns.\nHenri Breuil publicou m\u00e1is de 800 t\u00edtulos relativos \u00e1 Prehistoria en xeral e a Arte prehist\u00f3rica en particular, mais tam\u00e9n alg\u00fans sobre Bot\u00e1nica ou Entomolox\u00eda."}
{"id": "81681", "revid": "45576", "url": "https://gl.wikipedia.org/wiki?curid=81681", "title": "Cova de Chauvet", "text": "A cova de Chauvet \u00e9 un dos m\u00e1is importantes e not\u00e1beis sitios prehist\u00f3ricos europeos, rico en testemu\u00f1as, simb\u00f3licas e est\u00e9ticas, do Paleol\u00edtico superior (Auri\u00f1aciense).\nLocalizaci\u00f3n.\nA gruta de Chauvet est\u00e1 situada en Francia, no concello de Vallon-Pont d'Arc, en Ard\u00e8che (rexi\u00f3n de R\u00f3dano-Alpes). Foi descuberta casualmente o 18 de decembro de 1994, polo espele\u00f3logo afeccionado Jean-Marie Chauvet, que \u00eda acompa\u00f1ado por dous amigos, \u00c9liette Brunel e Christian Hillaire. En honra do descubridor a caverna foi denominada \"Chauvet\" (o nome anterior do sitio era \"Combe d'Arc\").\nDescrici\u00f3n.\nA caverna int\u00e9rnase uns 500 metros na monta\u00f1a. Foi creada durante s\u00e9culos polo r\u00edo Ard\u00e8che. De grand\u00edsima beleza, pos\u00fae longas paredes transl\u00facidas de cristal e c\u00fapulas iridescentes.\nTornouse famosa polo descubrimento, en 1994, de numerosas pinturas rupestres, dat\u00e1beis na \u00e9poca do home de Cro-Magnon, no Paleol\u00edtico superior. O noso devanceiro habitaba na \u00e9poca esta zona que ofrec\u00eda unha paisaxe semellante \u00e1 da tundra, desolada e fr\u00eda.\nA cova presenta pinturas e incisi\u00f3ns rupestres de diversos animais, como bisontes, mamuts, rinocerontes, le\u00f3ns, osos, c\u00e9rvidos, cabalos, hienas, renos e enormes f\u00e9lidos escuros. Realizados nas cores fornecidas por elementos naturais, os animais representados suman m\u00e1is de 500 obras, dat\u00e1beis arredor de hai uns 32.000 ou 31.000 anos, o que converte estas figuras nunhas das m\u00e1is antigas do mundo. Podemos teorizar que o lugar foi un importante santuario da \u00e9poca.\nParticularidades.\nCoas cavernas de Lascaux (1940), Cosquer (1991) e Cussac (2000), a cova de Chauvet \u00e9 unha das grutas principais descubertas en Francia pola calidade est\u00e9tica das s\u00faas obras.\nPresenta ademais un moi grande interese cient\u00edfico, tanto desde un punto de vista arqueol\u00f3xico como desde o art\u00edstico rupestre. \u00c9 unha das m\u00e1is antigas cavernas ornamentadas do mundo, con mostras do per\u00edodo Auri\u00f1aciense. Os descubridores e o equipo que, logo do descubrimento, levaron o peso das investigaci\u00f3ns so a direcci\u00f3n de J. Clottes, tomaron o m\u00e1ximo de cautelas indispens\u00e1beis para preservar non s\u00f3 as paredes, sen\u00f3n calquera pos\u00edbel pegada de actividade humana no chan ou noutros lugares.\nA gruta \u00e9 not\u00e1bel porque foi ocupada por seres humanos en d\u00faas fases moi antigas, no Auri\u00f1aciense (31.000 a 25.000 aprox.) e no Gravetiense (25.000 a 18.000 a.C.), consonte os resultados obtidos por J. Clottes. As representaci\u00f3ns parietais foron realizadas s\u00f3 na primeira das etapas.\nAs dataci\u00f3ns polo m\u00e9todo do carbono 14, foron postas en d\u00fabida en 2003 polos arque\u00f3logos Christian Z\u00fcchner, Paul Pettitt, Paul Bahn e outros, que coidan que estas pinturas son m\u00e1is recentes, base\u00e1ndose en criterios principalmente estil\u00edsticos. A cova de Chauvet por\u00e9n goza dun elevado n\u00famero de dataci\u00f3ns directas, hoxe aceptadas pola maior\u00eda dos prehistoriadores. As investigaci\u00f3ns efectuadas sobre o estilo art\u00edstico, mostran o caso dalg\u00fans gravados probabelmente gravetienses, que recobren certas pinturas negras auri\u00f1acienses e testemu\u00f1an as\u00ed a s\u00faa grande antig\u00fcidade (cf. E. Guy).\nEstas pinturas testemu\u00f1an a mestr\u00eda no uso de t\u00e9cnicas moi diversas (preparaci\u00f3n das paredes, gravados, trazos de dedos, mans en positivo, pinturas, estampados etc.). Os temas abordados son esencialmente animalescos, como \u00e9 o caso m\u00e1is corrente da arte paleol\u00edtica. Por\u00e9n, os animais que se din perigosos son aqu\u00ed excepcionalmente frecuentes (le\u00f3ns, rinocerontes, hienas, mamuts), en detrimento de animais m\u00e1is cl\u00e1sicos, como cabalos e bisontes, que tam\u00e9n figuran. A destacar unha figura h\u00edbrida, semihumana, semianimal.\nVisita.\nDesde un principio decidiuse non abrir nunca a caverna ao gran p\u00fablico. S\u00f3 expertos en prehistoria e arte, e algunha rara personalidade poder\u00e1n acceder ao seu interior. Unha exposici\u00f3n sobre a cova de Chauvet exh\u00edbese na localidade de Vallon-Pont-d\u2019Arc."}
{"id": "81682", "revid": "839", "url": "https://gl.wikipedia.org/wiki?curid=81682", "title": "Siegbert Tarrasch", "text": "Siegbert Tarrasch, nado en Wroc\u0142aw en 1862 e finado en M\u00fanic en 1934, foi un dos mellores xogadores de xadrez de finais do s\u00e9culo XIX.\nTraxectoria.\nA s\u00faa principal contribuci\u00f3n ao xadrez foi asimilar os ensinos de Steinitz e levalos a un maior grao de refinamento, co que o xogo experimentou unha importante evoluci\u00f3n. Durante a s\u00faa carreira como xogador coincidiu no tempo con Emanuel Lasker, ao que non puido derrotar na loita polo t\u00edtulo mundial.\nActualmente hai varias aperturas que levan o seu nome, como a variante Tarrasch da defensa francesa ou a defensa Tarrasch do gambito de dama."}
{"id": "81684", "revid": "1576", "url": "https://gl.wikipedia.org/wiki?curid=81684", "title": "Tradicionalismo", "text": "O tradicionalismo, na historia da filosof\u00eda, \u00e9 a tendencia a sobrevalorar a tradici\u00f3n en canto ao conxunto de normas e costumes herdados do pasado. Tr\u00e1tase dunha postura conservadora fronte aos cambios, xa sexan de pequena ou gran magnitude. Cando un cambio \u00e9 de gran magnitude denom\u00ednaselle revoluci\u00f3n. Polo que os tradicionalistas son considerados contrarrevolucionarios ou reaccionarios. O tradicionalismo bas\u00e9ase en que a verdade \u00e9 unha revelaci\u00f3n divina. O erro, como se entende hoxe d\u00eda, non \u00e9 aprendizaxe, sen\u00f3n un castigo, polo tanto, a verdade non \u00e9 asunto da raz\u00f3n, sen\u00f3n da autoridade, transmitada pola tradici\u00f3n."}
{"id": "81685", "revid": "23204", "url": "https://gl.wikipedia.org/wiki?curid=81685", "title": "Dereita pol\u00edtica", "text": "A dereita pol\u00edtica \u00e9 un concepto que se refire ao segmento do espectro pol\u00edtico asociado a posici\u00f3ns conservadoras, relixiosas ou ben simplemente opostas \u00e1 esquerda pol\u00edtica. Engloba xa que logo a correntes ideol\u00f3xicas moi diversas cuxa separaci\u00f3n pode ser tallante, dependendo de que consideren prioritaria a defensa da liberdade individual (liberalismo), a defensa da patria (nacionalismo, patriotismo) ou de que ante todo busquen o mantemento da orde social establecido (tradicionalismo, conservadorismo). En oposici\u00f3n \u00e1 esquerda pol\u00edtica, o sector m\u00e1is liberal salienta o libre mercado por encima do intervencionismo das administraci\u00f3ns p\u00fablicas e busca potenciar valores e dereitos individuais, fronte a posici\u00f3ns colectivistas ou estatistas, mentres que o sector m\u00e1is conservador \u00e9 partidario do encadramento colectivo en estruturas rixidamente xerarquizadas e disciplinadas.\nA dereita m\u00e1is moderada ad\u00f3itase cualificar como centro-dereita, mentres que a dereita m\u00e1is extremista cualif\u00edcase como ultradereita ou extrema dereita."}
{"id": "81686", "revid": "2269", "url": "https://gl.wikipedia.org/wiki?curid=81686", "title": "Dereitismo", "text": ""}
{"id": "81687", "revid": "98629", "url": "https://gl.wikipedia.org/wiki?curid=81687", "title": "Jacobo Arbenz Guzm\u00e1n", "text": "Jacobo Arbenz Guzm\u00e1n, nado en Quetzaltenango o 14 de setembro de 1913 e finado en M\u00e9xico o 27 de xaneiro de 1971, foi un pol\u00edtico, militar guatemalteco, presidente do seu pa\u00eds desde 1951 at\u00e9 1954, cando o seu goberno elixido democraticamente foi obxecto dun golpe de estado organizado pola CIA (co\u00f1ecido co nome de Operaci\u00f3n PBSUCCESS), que instalou unha ditadura militar no pa\u00eds, baixo mando de Carlos Castillo Armas.\nTraxectoria.\nFoi fillo dun farmac\u00e9utico su\u00edzo emigrado a Guatemala e dunha guatamalteca. Os seus anos mozos est\u00e1n marcados polo suicidio do seu pai. Arbenz uniuse \u00f3 ex\u00e9rcito integr\u00e1ndose na Academia militar de Guatemala, torn\u00e1ndose sub-tenente en 1935. Regresou \u00e1 academia en 1937 ocupando o posto de mestre de ciencia e historia. En 1939 co\u00f1eceu \u00e1 s\u00faa futura dona, Mar\u00eda Cristina Villanova, que o fai descubrir a filosof\u00eda socialista. Arbenz sumouse a un grupo de oficiais do ex\u00e9rcito e axudou a derrocar \u00f3 ditador Jorge Ubico (1878-1946) en 1944. Despois do golpe contra Ubico, \u00c1rbenz ocupa o posto de ministro de defensa de Guatemala no novo goberno de Juan Jos\u00e9 Ar\u00e9valo.\nPresidencia e golpe.\nEn marzo de 1951, Arbenz asumiu a presidencia de Guatemala despois de ga\u00f1ar as elecci\u00f3ns co 60% dos sufraxios. Arbenz continuou coa axenda de reformas de Ar\u00e9valo e, en xu\u00f1o de 1952, o seu goberno promulgou unha reforma agraria. A nova lei (decreto 900) deu \u00f3 Goberno a facultade de expropiar grandes superficies sen cultivar. Os propietarios das terras expropiadas foron indemnizados de acordo co valor da terra reclamada. O propio Arbenz, propietario de terras a trav\u00e9s da s\u00faa esposa, deu 7\u00a0km\u00b2 da s\u00faa propia terra no programa de reforma agraria.\nA\u00ednda que a proposta de axenda de Arbenz foi recibida con benepl\u00e1cito polos campesi\u00f1os pobres que constit\u00faen a maior\u00eda da poboaci\u00f3n guatemalteca, provocou a ira das clases altas terratenentes, dos poderosos intereses corporativos estadounidenses (como a United Fruit Company), e de facci\u00f3ns de militares.\nEn 1952 o \"Partido Guatemalteco del Trabajo\" foi legalizado; a influencia comunista, a\u00ednda que minoritaria, sobre organizaci\u00f3ns civ\u00eds e sindicatos medrou.\nEn maio de 1954, armas checoslovacas chegaron a Guatemala a bordo do barco sueco \"Alfhem\". Os Estados Unidos alegaron etse feito como proba dos seus enlaces cos sovi\u00e9ticos.\nO presidente estadounidense Eisenhower, brindou o apoio dos Estados Unidos \u00f3 coronel guatemalteco Carlos Castillo Armas, quen invadiu o seu propio pa\u00eds con tropas estadounidenses. A invasi\u00f3n foi protexida por tres ou catro avi\u00f3ns norteamericanos que ga\u00f1aron a guerra psicoloxicamente. Arbenz non contaba co apoio do ex\u00e9rcito, s\u00f3 co dos sectores populares, pero carec\u00edan de armas.\nToda esta operaci\u00f3n (Operaci\u00f3n PBSUCCESS) chegou \u00f3 seu fin cando na noite do 27 de xu\u00f1o de 1954, Arbenz renunciou \u00e1 presidencia e exiliouse en M\u00e9xico.Despois mudouse a Su\u00edza, mais o goberno su\u00edzo non lle permite permanecer a menos que renuncie \u00e1 cidadan\u00eda guatemalteca. \u00d3 negarse, trasl\u00e1dase a Par\u00eds, e despois a Praga. Despois de s\u00f3 tres meses, mudouse de novo, desta vez a Moscova. Tratou varias veces de regresar a Am\u00e9rica Latina, e finalmente foi autorizado a trasladarse ao Uruguai en 1957. En 1960, despois da Revoluci\u00f3n Cubana, Fidel Castro ofrec\u00e9ulle ir a Cuba, o que aceptou rapidamente. En 1965, a s\u00faa filla m\u00e1is vella, Arabella, suicidouse en Bogot\u00e1, Colombia. Permit\u00eduselle regresar a M\u00e9xico a enterrar \u00e1 filla e finalmente quedou nese pa\u00eds. O 27 de xaneiro de 1971, Arbenz morre no seu cuarto de ba\u00f1o. As causas da morte a\u00ednda non est\u00e1n esclarecidas."}
{"id": "81688", "revid": "2269", "url": "https://gl.wikipedia.org/wiki?curid=81688", "title": "Jean Paul Sartre", "text": ""}
{"id": "81689", "revid": "75439", "url": "https://gl.wikipedia.org/wiki?curid=81689", "title": "Fontanosas", "text": "Fontanosas \u00e9 unha pequena vila de Cidade Real en Castela-A Mancha. En 1849 a aldea foi dividida en d\u00faas partes, unha pertencente ao termo municipal de Almod\u00f3var, e a outra ao de Aben\u00f3jar.\n\u00c9 co\u00f1ecida polas s\u00faas innumerables correntes de auga (Fresnedillas, Quejigares, ...), que moveron mu\u00ed\u00f1os ata fai ben pouco, e polos seus afloramentos de granito que era traballado primorosamente polos canteiros locais. Respecto da s\u00faa contorna natural, hai que mencionar a Praza dos Mouros, Cova do Pe\u00f1on, ...\nEsta aldea ten 121 habitantes, e celebra festas en honra da s\u00faa patroa a Virxe do Bo Suceso (10 de agosto), e da Natividade da Virxe (8 de setembro)."}
{"id": "81690", "revid": "89787", "url": "https://gl.wikipedia.org/wiki?curid=81690", "title": "Liga Espa\u00f1ola de W\u00e1ter-polo", "text": "A Liga Espa\u00f1ola de W\u00e1ter-polo \u00e9 a competici\u00f3n de w\u00e1ter-polo entre clubs da Espa\u00f1a, organizada pola Asociaci\u00f3n Espa\u00f1ola de Clubs de Waterpolo, a WPA. Consta dunha Divisi\u00f3n de Honra (12 equipos) e unha Primeira Divisi\u00f3n (14 equipos). Os dous \u00faltimos que cualifican na Divisi\u00f3n de Honor baixan \u00e1 Primeira Divisi\u00f3n e, \u00e1 s\u00faa vez, os dous primeiros na clasificaci\u00f3na da Primeira Divisi\u00f3ns ascenden \u00e1 Divisi\u00f3n de Honor.\nEquipos.\nOs doce clubs que compiten na Divisi\u00f3n de Honra da Liga Waterpolo na temporada 2008-2009 son:"}
{"id": "81691", "revid": "2269", "url": "https://gl.wikipedia.org/wiki?curid=81691", "title": "Cartos", "text": ""}
{"id": "81694", "revid": "98629", "url": "https://gl.wikipedia.org/wiki?curid=81694", "title": "Xisulfo II de Fri\u00fal", "text": "Xisulfo II (... \u2013 circa 610) foi un duque longobardo, duque do Fri\u00fal desde o 590 ata o 610 aproximadamente.\nTraxectoria.\nInicialmente oposto ao rei Axilulfo, no 603 reconciliouse co soberano. Interv\u00e9n nas cuesti\u00f3ns relativas ao patriarcado de Aquileia, institu\u00eddo daquela polo Cisma tricapitolino. No 607 o patriarcado foi dividido entre dous patriarcas: un, adherido ao cisma, ligado aos longobardos e o outro, que viv\u00eda en Grado, pr\u00f3ximo aos bizantinos e fiel a Roma. Xisulfo sost\u00e9n a elecci\u00f3n a patriarca do tricapitolino Xo\u00e1n en oposici\u00f3n ao cat\u00f3lico Candidiano.\nAos poucos anos, probabelmente no 610, Xisulfo debeu afronta unha invasi\u00f3n dos \u00e1varos. Malia o grande valor amosado en batalla, segundo Paulo Di\u00e1cono, o encontro volveuse a favor dos invasores, numericamente superiores.\nA capital do ducado, Cividale, con todo, resistiu, pero caeu pouco despois a causa da traiz\u00f3n da muller de Xisulfo, Romilda. Desta tivera oito fillos: catro homes (Cacc\u00f3n e Tas\u00f3n, Radoaldo e Grimoaldo) e catro mulleres (Appa, Gaila e outras d\u00faas das que Paulo Di\u00e1cono non lle sab\u00eda os nomes)."}
{"id": "81698", "revid": "2269", "url": "https://gl.wikipedia.org/wiki?curid=81698", "title": "Anti-semitismo", "text": ""}
{"id": "81699", "revid": "23204", "url": "https://gl.wikipedia.org/wiki?curid=81699", "title": "Clase obreira", "text": ""}
{"id": "81700", "revid": "2269", "url": "https://gl.wikipedia.org/wiki?curid=81700", "title": "Obreiro", "text": ""}
{"id": "81701", "revid": "2520", "url": "https://gl.wikipedia.org/wiki?curid=81701", "title": "Liga Espa\u00f1ola de Waterpolo", "text": ""}
{"id": "81702", "revid": "624", "url": "https://gl.wikipedia.org/wiki?curid=81702", "title": "Grasulfo II de Fri\u00fal", "text": "Grasulfo II (... \u2013 circa 653?) foi un duque longobardo, duque do Fri\u00fal desde o 625 ata o 653 aproximadamente.\nIrm\u00e1n de Xisulfo II, asumiu o t\u00edtulo ducal despois do asasinato a mans bizantinas, en Oderzo, dos dous fillos maiores de Xisulfo, correxentes do ducado, Cacc\u00f3n e Tas\u00f3n (625 circa). Paulo Di\u00e1cono non fornece informaci\u00f3n sobre os eu reinado, pero sinala que o seu nomeamento non lle gustou aos dous fillos sobreviventes de Xisulfo, os a\u00ednda xoves Radoaldo e Grimoaldo. Xa pr\u00f3ximos \u00e1 maior\u00eda de idade, rexeitan somet\u00e9rense \u00e1 autoridade do t\u00edo e traslad\u00e1ronse ao ducado de Benevento onda o duque Arechis I."}
{"id": "81705", "revid": "89787", "url": "https://gl.wikipedia.org/wiki?curid=81705", "title": "Cova de Ekain", "text": "A cova de Ekain \u00e9 unha caverna con figuraci\u00f3ns prehist\u00f3ricas sita no Pa\u00eds Vasco, preto da cidade de Donostia, no concello de Deba. Non est\u00e1 aberta ao p\u00fablico, mais pode visitarse unha r\u00e9plica pr\u00f3xima. Xunto con outras grutas paleol\u00edticas asturianas, c\u00e1ntabras e vascas, Ekain foi declarada Patrimonio Mundial da Humanidade pola UNESCO o 13 de agosto de 2008.\nCaracter\u00edsticas xerais.\nEkain foi descuberta en 1969 por Andoni Albizuri e Rafael Rezabal. A an\u00e1lise das pinturas out\u00f3rgalle unha antig\u00fcidade de entre 14.500 e 10.000 anos, o que as sit\u00faa no per\u00edodo Magdaleniano do Paleol\u00edtico Superior.\nAs pinturas rupestres e os gravados rupestres mostran sobre todo figuras animais: 10 de cabalos, 4 de c\u00e1pridos, 10 de bisontes, 2 de cervos, 2 de osos e un salm\u00f3nido, que compo\u00f1en un delicado panel de figuras. As cores b\u00e1sicas son negros e ocres. Como noutras cavernas, o artista utilizou as protuberancias e cavidades naturais da rocha para suxerir a terceira dimensi\u00f3n.\nNas proximidades (a uns 10\u00a0km de distancia) at\u00f3pase outra cova con pinturas: Altxerri.\nR\u00e9plica.\nConstru\u00eduse unha reproduci\u00f3n da cova, denominada \"Ekainberri\" (Nova Ekain) en Zestoa, para facilitar o acceso do p\u00fablico a visi\u00f3n das representaci\u00f3ns art\u00edsticas de Ekain, como xa existe para Lascaux e Altamira.\nA r\u00e9plica foi inaugurada o 11 de setembro de 2008. Est\u00e1 situada no val de Sastarrain, en Zestoa, a uns 600 m da gruta aut\u00e9ntica, nun edificio proxectado polo arquitecto Jos\u00e9 Mar\u00eda Alberdi. A reproduci\u00f3n art\u00edstica foi realizada polo equipo dirixido por Renaud Sanson, autor da r\u00e9plica de Lascaux. Foi duplicada un 80 % da caverna orixinal. A r\u00e9plica est\u00e1 aberta ao p\u00fablico."}
{"id": "81706", "revid": "56817", "url": "https://gl.wikipedia.org/wiki?curid=81706", "title": "Club Waterpolo Pabell\u00f3n Ourense", "text": "O Club Waterpolo Pabell\u00f3n Ourense, tam\u00e9n co\u00f1ecido como CWPO, \u00e9 un equipo de w\u00e1ter-polo da cidade de Ourense, que actualmente milita na Liga Galega de Waterpolo. Ten o t\u00edtulo de campi\u00f3n de liga 2013. Tr\u00e1tase dun club con certa tradici\u00f3n no w\u00e1ter-polo galego."}
{"id": "81707", "revid": "736", "url": "https://gl.wikipedia.org/wiki?curid=81707", "title": "Estado libre de Fiume", "text": ""}
{"id": "81709", "revid": "1131", "url": "https://gl.wikipedia.org/wiki?curid=81709", "title": "Club Nataci\u00f3n Monforte", "text": "O Club Nataci\u00f3n Monforte \u00e9 un equipo de nataci\u00f3n, nataci\u00f3n sincronizada, e w\u00e1ter-polo de Monforte de Lemos, creado en 1996.\nTraxectoria.\nParticipou na Liga Galega de W\u00e1ter-polo at\u00e9 2007."}
{"id": "81710", "revid": "2520", "url": "https://gl.wikipedia.org/wiki?curid=81710", "title": "Club Waterpolo Ourense", "text": ""}
{"id": "81712", "revid": "23204", "url": "https://gl.wikipedia.org/wiki?curid=81712", "title": "Club Nataci\u00f3 Barcelona", "text": "O Club Nataci\u00f3 Barcelona \u00e9 un club polideportivo da cidade de Barcelona, Catalu\u00f1a, que destaca principalmente en nataci\u00f3n e w\u00e1ter-polo.\nHistoria.\nO esp\u00edrito deportivo de Bernat Picornell e un grupo de amigos m\u00e1is, clientes do ximnasio Sol\u00e9, fixo que o 10 de novembro de 1907 se fundase o \"Club Nataci\u00f3 Barcelona\".\n\u00c9 o club m\u00e1is antigo da nataci\u00f3n espa\u00f1ola, e o fundador das federaci\u00f3n catal\u00e1 e espa\u00f1ola, ademais do Comit\u00e9 Ol\u00edmpico Espa\u00f1ol. \nO 5 de decembro de 1996 foi creada a Fundaci\u00f3n Club Nataci\u00f3 Barcelona, que axudou a promover a cultura social e deportiva da dos deportes acu\u00e1ticos.\nEn w\u00e1ter-polo \u00e9 o equipo que m\u00e1is veces foi campi\u00f3n da Liga Espa\u00f1ola de W\u00e1ter-polo, en 59 ocasi\u00f3ns."}
{"id": "81713", "revid": "89787", "url": "https://gl.wikipedia.org/wiki?curid=81713", "title": "Club Nataci\u00f3 Atl\u00e8tic-Barceloneta", "text": "O Club Nataci\u00f3 Atl\u00e8tic-Barceloneta \u00e9 un club de nataci\u00f3n e w\u00e1ter-polo da cidade de Barcelona, Catalu\u00f1a.\nHistoria.\nO Club Nataci\u00f3 Atl\u00e8tic Barceloneta naceu da fusi\u00f3n do Club Nataci\u00f3 Atl\u00e8tic (fundado no ano 1913) e o Barceloneta Amateur Club (fundado no ano 1929). O seu obxectivo foi a promoci\u00f3n da nataci\u00f3n e do w\u00e1ter-polo e sobre todo a divulgaci\u00f3n da pr\u00e1ctica deportiva. O club \u00e9 unha organizaci\u00f3n democr\u00e1tica, onde t\u00f3dolos socios son electores e elix\u00edbeis, participando as\u00ed na xesti\u00f3n do equipo e da entidade. O Club Nataci\u00f3 Atl\u00e8tic-Barceloneta est\u00e1 afiliado \u00e1 \"Federaci\u00f3 Catalana de Nataci\u00f3\", e actualmente participa na Liga Espa\u00f1ola de W\u00e1ter-polo, sendo o vixente campi\u00f3n."}
{"id": "81714", "revid": "75439", "url": "https://gl.wikipedia.org/wiki?curid=81714", "title": "Club Nataci\u00f3 Sabadell", "text": "O Club Nataci\u00f3 Sabadell \u00e9 un club de deporte fundado en 1916 na cidade de Sabadell. \u00c9 unha das entidades deportivas catal\u00e1s con m\u00e1is socios, m\u00e1is de 30 000.\nHistoria.\nO Club Nataci\u00f3n Sabadell foi fundado en 1916 por Joan Valls i Vidal. A primeira sede social foi o bar Imperial da Rambla de Sabadell.\nNo ano 1918, o club constru\u00edu a que ser\u00eda a primeira piscina de auga doce da Espa\u00f1a e que estaba situada na r\u00faa de Lacy da cidade. A partir de ent\u00f3n, o club non parou de medrar e no ano 1959 inaugurou a piscina cuberta, que a\u00ednda funciona activamente na actualidade. No 2001 o club inaugurou novas piscinas de Can Llong.\nO Club Nataci\u00f3n Sabadell organizou m\u00faltiples competici\u00f3ns deportivas ao longo da s\u00faa historia, entre as que destacan o campionato de Espa\u00f1a de w\u00e1ter-polo do 1946, a copa de Europa de nataci\u00f3n do 1989 e as eliminatorias de w\u00e1ter-polo dos Xogos Ol\u00edmpicos de Barcelona de 1992.\nMoitos deportistas de renome formaron parte da entidade, coma os nadadores Santiago Esteva Escoda, Mart\u00edn L\u00f3pez Zubero, David Meca, Nina Zhivanevskaia e Lourdes Becerra, e os waterpolistas Joan Serra, Miquel Torres, Vicen\u00e7 Brugat, Salvador Franch e Dani Ballart.\nSecci\u00f3ns.\nO club conta con equipos de nataci\u00f3n, w\u00e1ter-polo, atletismo, baloncesto, squash, front\u00f3n, futbito, f\u00fatbol sala, voleibol, petanca, tenis, tenis mesa, tr\u00edatlon e m\u00e1sters.\nV\u00e9xase tam\u00e9n.\nLigaz\u00f3ns externas.\nP\u00e1xina oficial do club"}
{"id": "81715", "revid": "2520", "url": "https://gl.wikipedia.org/wiki?curid=81715", "title": "Club Nataci\u00f3 Atl\u00e8tic Barceloneta", "text": ""}
{"id": "81720", "revid": "5863", "url": "https://gl.wikipedia.org/wiki?curid=81720", "title": "Puente Viesgo", "text": "Puente Viesgo \u00e9 un concello sito na comunidade aut\u00f3noma de Cantabria, Espa\u00f1a, na comarca do Pas. Local\u00edzase ao suroeste da capital provincial, Santander, da cal dista uns 30\u00a0km de distancia.\nO concello limita ao norte co de Pi\u00e9lagos, a oeste cos de Torrelavega e San Felices de Buelna, ao leste con Casta\u00f1eda e Santiurde de Toranzo e ao sur con Corvera de Toranzo.\nXeograf\u00eda.\nO concello est\u00e1 atravesado polo r\u00edo Pas, de cuxas augas se nutre o balneario de Puente Viesgo. Dentro do municipio a localidade de Vargas, est\u00e1 ao p\u00e9 dun antigo cruzamento de cami\u00f1os, hoxe ocupados pola estrada nacional Santander-Burgos e m\u00e1is a estrada da costa cant\u00e1brica. No pasado cruzaba o concello un ferrocarril Astillero - Ontaneda, do que hoxe a\u00ednda fica a antiga estaci\u00f3n e as ferrov\u00edas, que son utilizadas como v\u00eda verde.\nOutra fonte de ingresos tur\u00edsticos do concello est\u00e1 formado polo complexo de covas do monte Castillo, no cal se abren as cavernas de El Castillo, La Pasiega, Las Chimeneas e Las Monedas. Nas proximidades lev\u00e1ntase un centro de interpretaci\u00f3n.\nA capital municipal.\nPuente Viesgo \u00e9 tam\u00e9n o nome da capital do concello. Ti\u00f1a 533 habitantes no ano 2004 (INE). Est\u00e1 a 71 msnm, xunto a unha ponte para cruzar o r\u00edo Pas. Dista 28,5\u00a0km da capital rexional. Tornouse un centro tur\u00edstico. Do seu patrimonio arquitect\u00f3nico salientan a \u00abCasona de Fuentes Pila\u00bb, de estilo neomonta\u00f1\u00e9s, proxectada no ano 1928, e declarada Ben de Interese Cultural, con categor\u00eda de Monumento, por Decreto 68/2002, de 6 de xu\u00f1o.\nDesde aqu\u00ed se colle a estrada que conduce at\u00e9 o Monte Castillo.\nOrixe do top\u00f3nimo.\nO nome Puente Viesgo \u00e9 a evoluci\u00f3n dun sintagma latino *\"pontem versicum\", que ven a significar \"ponte torcida\".\nEconom\u00eda.\nComo \u00e9 o caso doutros municipios rurais c\u00e1ntabros, seguen a practicarse as tradicionais actividades agropecuarias, pero na actualidade non chega ao 10% da s\u00faa poboaci\u00f3n activa os que se adican a elas. Hoxe en d\u00eda case a metade desa poboaci\u00f3n traballa no sector terciario. Destaca o sector servizos, en especial o turismo, tanto o que visita as covas como o termal.\nMonumentos.\nSalientan neste concello seis bens declarados de interese cultural:\nAdemais, no cume do mesmo Monte Castillo, ach\u00e1ronse restos do que semella ser unha fortaleza medieval, sen que haxa documentaci\u00f3n nin vestixios arqueol\u00f3xicos que permitan consideralo un castro prerromano.\nEn A\u00e9s poden verse tanto casas con escudo do s\u00e9culo XVII, como construci\u00f3ns populares, nas que a solaina ou balc\u00f3n, orientado para o sur corre entre d\u00faas trabes ou muros couta-lumes de cachoter\u00eda. Noutras localidades municipais poden verse casas se\u00f1oriais que datan da \u00e9poca barroca e est\u00e1n levantadas con muros de canter\u00eda."}
{"id": "81721", "revid": "98629", "url": "https://gl.wikipedia.org/wiki?curid=81721", "title": "Regra de Tarrasch", "text": "A Regra de Tarrasch \u00e9 un principio xeral que se aplica na maior\u00eda das posici\u00f3ns de medio xogo e final do xadrez. Siegbert Tarrasch estableceu a \"regra\" de que as torres deber\u00e1n colocarse detr\u00e1s dos pe\u00f3ns pasados sexan teus ou do teu opo\u00f1ente. Esta regra normalmente \u00e9 certa, pero non sempre. Tarrasch foi citado dicindo \"Sempre pon a torre detr\u00e1s dos pe\u00f3ns... Excepto cando sexa incorrecto facelo as\u00ed.\"\nRazoamento.\nO avance dos pe\u00f3ns pasados alarga o rango de filas da torre que est\u00e1 detr\u00e1s do pe\u00f3n e reduce o rango dunha que est\u00e1 diante. Unha torre escoltando un pe\u00f3n desde diante ten que moverse cara a f\u00f3ra, potencialmente deixando o pe\u00f3n indefenso, se quere coroar. Unha torre detr\u00e1s dun pe\u00f3n pasado inimigo pode xerar contraxogo m\u00e1is rapidamente.\nExemplos.\nAqu\u00ed hai d\u00faas posici\u00f3ns para ilustrar o principio.\nA torre detr\u00e1s dun pe\u00f3n pasado propio: vitoria.\nNo primeiro diagrama, a torre branca est\u00e1 detr\u00e1s do seu pe\u00f3n pasado na columna a e a posici\u00f3n est\u00e1 ga\u00f1ada para o branco.\nA t\u00e9cnica para ga\u00f1ar \u00e9 sinxela:\nA partida 34\u00aa do match polo campionato do mundo de xadrez de 1927 entre Alexander Alekhine e Jos\u00e9 Ra\u00fal Capablanca \u00e9 un exemplo cl\u00e1sico da t\u00e9cnica. A posici\u00f3n \u00e9 despois do movemento branco 54.\u2656a4. O branco ga\u00f1ou no movemento 82. (*Viktor Korchnoi 2002)\nA torre detr\u00e1s dos pe\u00f3ns pasados inimigos: normalmente t\u00e1boas.\nAs posici\u00f3ns similares \u00e1 primeira posici\u00f3n coa torre detr\u00e1s dos pe\u00f3ns inimigos son xeralmente t\u00e1boas, pero non sempre. A segunda posici\u00f3n ocorreu despois do movemento 35 das brancas na octaba partida do match entre Henrique Mecking e Viktor Korchnoi de 1974. O branco mover\u00e1 Ta6 axi\u00f1a que como sexa posible. A torre negra est\u00e1 enfronte do seu pe\u00f3n pasado na columna \"a\" e a partida terminou en t\u00e1boas no movemento 55 (*Viktor Korchnoi 2002)\nNa posici\u00f3n entre Wolfgang Unzicker e Erik Lundin, as brancas xogan e ga\u00f1an debido a 48.f3 ! \u00fanica. Se o pe\u00f3n negro seguise en f7, o rei negro poder\u00eda volver a f6 ou g7 e a posici\u00f3n ser\u00eda t\u00e1boas. (Se 48.a7? Ta2 e 49... Rf3 t\u00e1boas.)\nNovas an\u00e1lises.\nPensouse durante moito tempo que este tipo de posici\u00f3ns eran t\u00e1boas doadas pois as raz\u00f3ns eran que:\nAs recentes an\u00e1lises te\u00f3ricas desta posici\u00f3n demostran que o branco ten unha forte manobra:\nO negro ten que xogar de xeito moi coidadoso para facer t\u00e1boas, no canto das f\u00e1ciles t\u00e1boas que se pensou que era o caso durante moito tempo.\nKantorovich analizou a posici\u00f3n no diagrama da dereita e pensou que o negro fac\u00eda t\u00e1boas con dous tempos de m\u00e1is. En 2003 Steckner atopou unha mellora para o branco que ga\u00f1a. As pezas negras est\u00e1n nas s\u00faas posici\u00f3ns \u00f3ptimas: a torre est\u00e1 detr\u00e1s do pe\u00f3n \"a\" atacando o pe\u00f3n f e o rei est\u00e1 na s\u00faa localizaci\u00f3n m\u00e1is activa. Se 1.Ta8 Rf5 o negro ten unhas t\u00e1boas f\u00e1ciles. Con todo, o branco ten un plan mellor que ga\u00f1a cun xogo preciso:\nExcepci\u00f3ns.\nHai excepci\u00f3ns \u00e1 Regra de Tarrasch. Aqu\u00ed est\u00e1n algunhas.\nShort-Yusupov.\nA posici\u00f3n dunha partida entre Nigel Short e Artur Yusupov en 1984, \u00e9 unha excepci\u00f3n \u00e1 regra de Tarrasch, xa que o rei branco est\u00e1 cravado en fronte do pe\u00f3n (*Karsten M\u00fcller &amp; Frank Lamprecht 2001). O branco xogou 1. Th3 (colocando a torre detr\u00e1s do pe\u00f3n pasado), o negro respondeu 1... Rf5 e resultou ser t\u00e1boas uns movementos despois. O movemento 1. Tf7 do branco conduc\u00eda \u00e1 vitoria, a\u00ednda que a torre se situase diante do pe\u00f3n pasado.\nKharlov-Morozevich.\nA posici\u00f3n da partida Kharlov-Morozevich \u00e9 unha das situaci\u00f3ns nas que non se pode aplicar a regra de Tarrasch (para o negro) (*John Emms 1999). O movemento 1...Tb7 estar\u00eda de acordo coa regra de Tarrasch, pero 1... Che5 \u00e9 o m\u00e9todo correcto porque o rei branco est\u00e1 cortado do pe\u00f3n pasado e o branco ter\u00e1 que gastar moitos tempos para activar a s\u00faa torre e nese momento o rei negro poder\u00e1 alcanzar o flanco de dama. Con todo, a regra s\u00e9guese aplicando para o branco e a partida seguiu:\nLogo de 13 Rg2 Tc1 14. Td8 b1=D 15. Tb8 Rb6 16. Txb1 Txb1 o rei negro est\u00e1 o suficientemente preto dos pe\u00f3ns do flanco de rei para paralos."}
{"id": "81722", "revid": "2269", "url": "https://gl.wikipedia.org/wiki?curid=81722", "title": "Guerra Peninsular", "text": ""}
{"id": "81723", "revid": "2269", "url": "https://gl.wikipedia.org/wiki?curid=81723", "title": "Revoluci\u00f3n mexicana", "text": ""}
{"id": "81724", "revid": "22570", "url": "https://gl.wikipedia.org/wiki?curid=81724", "title": "Venus de Predmost", "text": "A Venus de Predmost \u00e9 unha representaci\u00f3n esquematizada dunha figura feminina, gravada sobre un cairo de mamut, atopada no lugar de Predmost (ou P\u0159edmost\u00ed), no centro de Moravia, no que hoxe \u00e9 a Rep\u00fablica checa, entre os anos 1895 e 1896. A peza exh\u00edbese na actualidade no Museo Nacional de Praga.\nHistoria.\nFoi descuberta por Martin Kriz nunha campa\u00f1a entre os anos 1895-1896, no sitio de Predmost (checo P\u0159edmost\u00ed), preto da cidade de Prerov (checo P\u0159erov).\nO gravado da muller atopouse nunha defensa de mamut de 29\u00a0cm de longo. A figura ten unha altura duns 108\u00a0mm.\nO primeiro que interpretou os trazos incisos como unha figura foi Hugo Obermaier, en 1924, \u00e9 dicir case trinta anos despois da descuberta da peza.\nA s\u00faa dataci\u00f3n non \u00e9 nada segura. O asentamento est\u00e1 composto por dep\u00f3sitos de loes, e foi un dos primeiros en ser escavado na antiga Checoslovaquia, desde 1880, sen que sempre se tomasen as precacuci\u00f3ns axeitadas para fixar os estratos. Obermaier clasificouno como unha peza solutrense, mais certos investigadores opinan que pode ser m\u00e1is antiga, talvez gravetiense (25.000 a 18.000 anos a.n.e.).\nDescrici\u00f3n.\nA muller est\u00e1 figurada cunha cabeza triangular, cun queixo puntiagudo que lembra o da Venus de Vestonice; os peitos est\u00e1n representados por \u00f3valos, insinu\u00e1ndose que sexan quizais seos ca\u00eddos; os brazos son trazos paralelos; a parte ventral est\u00e1 esbozada por unha sorte de c\u00edrculo e m\u00e1is un \u00f3valo, nos que hai unha serie de incisi\u00f3ns; das pernas apenas se conserva a dereita, que se insin\u00faa cunha serie de trazos verticais.\nValoraci\u00f3n.\nEsta figura feminina \u00e9 diferente ao que se co\u00f1ece sobre as representaci\u00f3ns femininas paleol\u00edticas, a\u00ednda que si hai figuraci\u00f3ns do mesmo estilo. Para Giedion a cabeza talvez sexa unha m\u00e1scara ou unha cabeza de ave esquematizada, e pona en relaci\u00f3n con figuras femininas representadas na cova de Pech-Merle (na \"Sala dos Xerogl\u00edficos\"), en Francia e outras de antropomorfos da cova de Addaura (Sicilia). Giedeon incluso, desde un punto de vista est\u00e9tico, coida que o an\u00f3nimo artista prehist\u00f3rico simplificou, eliminando o superfluo, at\u00e9 o extremo do que na era contempor\u00e1nea far\u00edan Paul Klee ou Pablo Picasso.\nPara Giedion todas as Venus prehist\u00f3ricas son evidentes \"\u00eddolos da fertilidade\", claro que Andr\u00e9 Leroi-Gourhan ante idea tan evidente e outras m\u00e1is criticables terminar\u00e1 por dicir que non sabemos nada sobre o sentido profundo das denominadas Venus."}
{"id": "81725", "revid": "127505", "url": "https://gl.wikipedia.org/wiki?curid=81725", "title": "T\u00e9cnica Levallois", "text": " \nA t\u00e9cnica Levallois \u00e9 un procedemento complexo de lascado que, por medio dunha preparaci\u00f3n especial da cara superior do n\u00facleo (e, opcionalmente, da s\u00faa periferia e a s\u00faa plataforma de percusi\u00f3n) consegue preconcibir ou predeterminar, total ou parcialmente, a forma e o tama\u00f1o da lasca, antes de ser extra\u00edda. Deste xeito, a talla l\u00edtica segue uns pasos concretos que levan a uns resultados formais moi espec\u00edficos. Empregouse na Prehistoria, en especial no Paleol\u00edtico Medio.\nHistoria.\nEste procedemento l\u00edtico debe o seu nome a que os primeiros achados tiveron lugar no s\u00e9culo XIX nos arredores de Levallois-Perret, preto de Par\u00eds. Hai que subli\u00f1ar que o concepto Levallois variou moito desde ent\u00f3n ata a actualidade: ao primeiro non se distingu\u00eda a extracci\u00f3n predeterminada da discoide, polo que ambas as d\u00faas denomin\u00e1banse xenericamente \"\u00abn\u00facleos musterianos\u00bb\". Foi Henri Breuil o primeiro en usar o termo \"Levalloisien\" a\u00ednda que pondo \u00e9nfase na morfolox\u00eda tanto das lascas coma dos n\u00facleos, que se describ\u00edan desde un punto de vista totalmente formal.\nVariantes.\nDentro do concepto Levallois, os especialistas distinguen diversos modelos en funci\u00f3n, tanto do produto a obter, coma da estratexia seguida para iso. As\u00ed, por unha banda dist\u00ednguense os n\u00facleos Levallois para lascas dos que est\u00e1n destinados a obter follas ou dos que producen puntas. Doutra banda, difer\u00e9nciase entre os n\u00facleos de extracci\u00f3ns reiterativas, \u00e9 dicir, que permiten obter varios produtos de lascado cunha soa preparaci\u00f3n, dos de extracci\u00f3ns preferenciais, ou sexa, aqueles nos que se obt\u00e9n unha \u00fanica peza, sendo necesaria unha nova preparaci\u00f3n cada vez que se desexe obter outra peza. Para rematar, tam\u00e9n se distinguen os n\u00facleos nos que a explotaci\u00f3n \u00e9 centr\u00edpeta dos que a te\u00f1en paralela ou polarizada. Con todo, persisten, entre os especialistas, diferenzas na forma de ver o concepto ou idea Levallois, tanto sobre as variantes que poden inclu\u00edrse dentro do m\u00e9todo base, coma nos atributos que deben ter os produtos obtidos deste xeito. De feito, as experiencias de talla e as an\u00e1lises de pezas arqueol\u00f3xicas est\u00e1n demostrando que existen estratexias de talla moi diferentes coas que se poden obter produtos practicamente equivalentes.\nA obtenci\u00f3n de lascas Levallois.\nA lasca Levallois, en sentido estrito, p\u00f3dese obter por m\u00e9todos diferentes que se poden agrupar en d\u00faas categor\u00edas: aquela que consiste en preparar o n\u00facleo para obter unha gran lasca predeterminada, aproveitando ao m\u00e1ximo a s\u00faa superficie de explotaci\u00f3n e conseguindo un control m\u00e1is estrito de produto, mais cun gasto de enerx\u00eda maior, e por outra banda a obtenci\u00f3n dunha serie m\u00e1is ou menos numerosa de lascas predeterminadas cunha soa preparaci\u00f3n, conseguindo un maior aforro enerx\u00e9tico, pero perdendo certo control sobre o produto e obtendo pezas m\u00e1is pequenas en relaci\u00f3n ao n\u00facleo-soporte\nO m\u00e9todo cl\u00e1sico: a extracci\u00f3n preferencial.\nO n\u00facleo Levallois para unha lasca preferencial \u00e9 o prototipo cl\u00e1sico. O procedemento que se segue comeza, neste caso, pola elecci\u00f3n dun canto-soporte: un seixo arredondado lixeiramente, alongado e patelo, que se prepara, cun percusor duro, tallando perifericamente un plano de percusi\u00f3n que servir\u00e1 para \"mondar\" a cara principal do n\u00facleo por medio de levantamentos centr\u00edpetos. Se \u00e9 preciso, prep\u00e1rase, ademais, unha \"plataforma de percusi\u00f3n\" situada, xeralmente nun dos extremos estreitos do soporte, para poder dar o golpe no mesmo sentido que o seu eixe de alargamento. Desde este plano de percusi\u00f3n, extr\u00e1ese cun \u00fanico golpe, que, forzosamente, ha ser certeiro e dirixido cara ao centro do n\u00facleo, unha gran lasca Levallois cunha forma que xa fora preconcibida antes grazas \u00e1 forma m\u00e1is ou menos convexa e regular da cara principal do n\u00facleo. Esta lasca ser\u00e1, normalmente, m\u00e1is longa que larga e con varios negativos centr\u00edpetos na s\u00faa cara superior (polo menos catro) que son as cicatrices propias da preparaci\u00f3n do n\u00facleo. Alg\u00fans n\u00facleos Levallois te\u00f1en a particularidade de que, \u00e1s veces, reciben o golpe no lateral, e non no extremo, polo que as lascas son tan largas coma longas, ou mesmo m\u00e1is. Unha vez explotados e abandonados, estes n\u00facleos te\u00f1en unha forma moi caracter\u00edstica na que destaca a preparaci\u00f3n bifacial perif\u00e9rica de secci\u00f3n planoconvexa e un gran negativo de lascado que ocupa practicamente toda a cara principal do n\u00facleo. En Europa e, m\u00e1is concretamente, en Espa\u00f1a, os n\u00facleos Levallois aparecen no Achelense, pero a maior\u00eda das veces, te\u00f1en o golpe no lateral, e non lonxitudinal; do mesmo xeito, as lascas Levallois do Paleol\u00edtico Inferior son m\u00e1is largas que longas. En cambio, o Levallois do Paleol\u00edtico Medio \u00e9 o t\u00edpico coa extracci\u00f3n alargada e mellor controlada. Identif\u00edcanse varias fases iniciais \"\u00abpre-Levallois\u00bb\" en Stellenbosch (Sur\u00e1frica), outra fase \"\u00abproto-Levallois\u00bb\" denominada m\u00e1is especificamente dependendo das s\u00faas caracter\u00edsticas e rexi\u00f3ns, como Vitoria-Oeste en Uganda e tipo Kerzaz en Alxeria, ata chegar ao Levallois propiamente dito que liga xa coas evidencias co\u00f1ecidas en Europa, durante o Achelense pleno. \nUn m\u00e9todo alternativo: a extracci\u00f3n reiterativa centr\u00edpeta.\nA finais dos anos 80, o investigador franc\u00e9s \u00c9ric Bo\u00ebda estudou detidamente unha serie de pezas musterianas procedentes do asentamento de \"Biache-Saint-Vaast\" (Paso de Calais) descubrindo que, durante o Paleol\u00edtico Inferior e Medio exist\u00eda unha variante Levallois que pasara desapercibida ou que fora identificada cunha t\u00e9cnica de lascado habitual neses per\u00edodos prehist\u00f3ricos, a \"extracci\u00f3n centr\u00edpeta discoide\" (que non leva consigo lascas predeterminadas). Pouco despois realizou unha profunda revisi\u00f3n do m\u00e9todo Levallois a trav\u00e9s do estudo destes e outros obxectos arqueol\u00f3xicos e de experiencias de talla. Bo\u00ebda dedica gran parte dos seus traballos a establecer as diferenzas entre n\u00facleos Levallois reiterativos centr\u00edpetos e os n\u00facleos discoides de extracci\u00f3n centr\u00edpeta. As\u00ed mesmo prop\u00faxose establecer a relaci\u00f3n entre o m\u00e9todo Levallois cl\u00e1sico, para unha lasca preferencial, e este procedemento repetitivo. Tanto o n\u00facleo Levallois reiterativo, coma o Discoide comparten unha estratexia de explotaci\u00f3n centr\u00edpeta moi rendible; pero, mentres que o Levallois ten unha superficie principal de explotaci\u00f3n escasamente cambada, case plana, o n\u00facleo discoide tenas moi cambadas, practicamente (bi)piramidais ou, cando menos, claramente (bi)convexas. Isto d\u00e9bese a que a concepci\u00f3n volum\u00e9trica da t\u00e9cnica Levallois \u00e9 peculiar: os n\u00facleos Levallois centr\u00edpetos reiterativos te\u00f1en un plano de percusi\u00f3n circundante, preparado para obter unha boa morea de lascas predeterminadas, golpeando perifericamente; ademais, a cara de explotaci\u00f3n \u00e9 bastante plana, cunha preparaci\u00f3n moi similar \u00e1 dun n\u00facleo Levallois cl\u00e1sico, o cal permite aproveitar ao m\u00e1ximo a s\u00faa superficie e obter lascas relativamente grandes e invasoras, reiteradamente. \u00c9 dicir, mentres que nun n\u00facleo non Levallois centr\u00edpeto bifacial ambas as caras son equivalentes, pois ambas as d\u00faas se traballan para extraer lascas (de a\u00ed, a s\u00faa morfolox\u00eda biconvexa, visto de perfil); un n\u00facleo Levallois reiterativo, en troques, \u00e9 planoconvexo porque cada cara ten unha funci\u00f3n diferente: unha act\u00faa de plataforma de percusi\u00f3n perif\u00e9rica e a outra de zona de explotaci\u00f3n centr\u00edpeta.\nPor outra banda, tanto os n\u00facleos Levallois para obter unha soa lasca preferencial, coma os n\u00facleos Levallois reiterativos centr\u00edpetos te\u00f1en unha fase de preparaci\u00f3n moi similar, por non dicir id\u00e9ntica. Pero nos primeiros a preparaci\u00f3n s\u00f3 conduce a unha lasca de morfolox\u00eda equilibrada, perfectamente predeterminada na cal se aproveita toda a superficie de explotaci\u00f3n (g\u00e1stase moita enerx\u00eda para unha soa extracci\u00f3n, pero o control \u00e9 moi alto, se non hai erros ou accidentes). En cambio, nos segundos, a rendibilidade enerx\u00e9tica \u00e9 maior, ao obterse unha serie considerable de lascas predeterminadas, de tama\u00f1o e forma estandarizados (a\u00ednda que con menos control sobre cada peza). As lascas tam\u00e9n son invasoras, a\u00ednda que non tanto e te\u00f1en a particularidade engadida de que o seu negativo serve para preparar a extracci\u00f3n da lasca seguinte, por iso o m\u00e9todo reiterativo proporciona pezas cunha cara superior con varios negativos de lascado, un dos cales pode ser m\u00e1is grande que os demais, ao ser o resultado dalgunha outra lasca obtida con anterioridade. Por oposici\u00f3n, as lascas obtidas polo m\u00e9todo cl\u00e1sico (\"preferencial\"), te\u00f1en unha serie de negativos centr\u00edpetos, todos de tama\u00f1o moi similar, na s\u00faa cara superior.\nA obtenci\u00f3n de puntas e follas Levallois.\nSeparadamente das lascas en sentido estrito, o m\u00e9todo Levallois tam\u00e9n se utiliza para obter produtos de lascado m\u00e1is especializados, especialmente puntas e follas l\u00edticas, que, en ambos os dous casos, requiren unha preparaci\u00f3n diferente \u00e1 que se describiu anteriormente.\nObtenci\u00f3n de puntas Levallois.\nOs n\u00facleos Levallois para puntas prep\u00e1ranse de diversos modos, todos moi espec\u00edficos, que buscan crear un nervio lonxitudinal na cara de explotaci\u00f3n do n\u00facleo (o chamado nervio Levallois). Existen diversos medios para obter ese nervio, tal como se puido demostrar nos experimentos de talla e na recolocaci\u00f3n de pezas procedentes de sitios arqueol\u00f3xicos. Este nervio \u00e9 o suficientemente prominente como para dirixir a fractura da lasca, ao golpear nunha plataforma especificamente preparada para iso. As pezas as\u00ed obtidas te\u00f1en unha morfolox\u00eda triangular sim\u00e9trica, cunha zona proximal ancha (na que se conserva un tal\u00f3n diedro ou facetado) e unha zona terminal moi afiada dividida en d\u00faas polo mencionado nervio a modo de bisectriz, ademais de ser, vistas de perfil, moi finas e equilibradas. Cando a punta extra\u00edda non alcanza os l\u00edmites da cara de explotaci\u00f3n do n\u00facleo, \u00e9 posible aproveitar esa preparaci\u00f3n para obter unha segunda punta Levallois que levar\u00e1 na s\u00faa cara superior o negativo da peza extra\u00edda previamente. A\u00ednda que isto ocorre raras veces, o procedemento puido ser reproducido experimentalmente por Fran\u00e7ois Bordes, quen fala, por iso, de puntas Levallois de primeira e segunda orde.\nObtenci\u00f3n de follas Levallois.\nXa desde o Paleol\u00edtico Medio o ser humano \u00e9 capaz de obter lascas suficientemente alargadas como para seren cualificadas de follas obtidas conscientemente, \u00e9 dicir, non dun modo fortu\u00edto, sen\u00f3n predeterminadas no n\u00facleo por medio dunha das variantes da t\u00e9cnica Levallois. Os n\u00facleos Levallois para follas combinan a elecci\u00f3n dun canto-soporte morfoloxicamente moi adecuado, isto \u00e9, m\u00e1is alargado, cunha preparaci\u00f3n Levallois particular que conforma unha cara cambada case cil\u00edndrica. Golpeando desde un ou ambos os extremos do soporte (\"polos\"), con percusi\u00f3ns paralelas (polarizadas), as lascas obtidas son alargadas (\"follas\"). Dado que os negativos das follas xa extra\u00eddas, ao seren lonxitudinais e case paralelos, serven para preparar a extracci\u00f3n das follas seguintes (dirixindo as ondas de fractura), non \u00e9 necesario volver acomodar a superficie do n\u00facleo para continuar explot\u00e1ndoo; por iso dise que este \u00e9 un m\u00e9todo de extracci\u00f3n reiterativo (ou recorrente)"}
{"id": "81726", "revid": "880", "url": "https://gl.wikipedia.org/wiki?curid=81726", "title": "M\u00e9todo Levallois", "text": ""}
{"id": "81727", "revid": "23204", "url": "https://gl.wikipedia.org/wiki?curid=81727", "title": "Georges Florovski", "text": "Georges Florovski (en ruso \u0413\u0435\u043e\u0440\u0433\u0438\u0439 \u0412\u0430\u0441\u0438\u043b\u044c\u0435\u0432\u0438\u0447 \u0424\u043b\u043e\u0440\u043e\u0432\u0441\u043a\u0438\u0439), nado en Odesa o 23 de agosto de 1893 e finado en Princeton o 11 de agosto de 1979, foi un pensador e te\u00f3logo ruso.\nPerseguido polo r\u00e9xime sovi\u00e9tico, instalouse en Francia onde foi profesor no Instituto de San Serxio en Par\u00eds. Ensinou tam\u00e9n en Harvard e en Princeton.\nPensamento.\nEspecialista nos Pais da Igrexa, considerou que hab\u00eda que volver a unha teolox\u00eda baseadada na experiencia espiritual e na celebraci\u00f3n comunitaria da liturxia. Aqu\u00ed, segundo el, \u00e9 onde radica a superioridade da Igrexa ortodoxa fronte ao autoritarismo e a especulaci\u00f3n racionalista e xur\u00eddica da Igrexa cat\u00f3lica. A doutrina ortodoxa non se ensina nas aulas sen\u00f3n que \u00e9 unha vivencia que se proclama no templo. A oraci\u00f3n non \u00e9 un conxunto de petici\u00f3ns sen\u00f3n un cami\u00f1o que nos introduce no espazo do divino que transforma o interior e nos abre ao exterior rachando a individualidade illada.\nRexeita a visi\u00f3n xur\u00eddica da redenci\u00f3n como expiaci\u00f3n, propia do catolicismo. Ve en Xes\u00fas de Nazaret ao ilimitado no limitado, a natureza divina asumindo a humana co fin de sandar o feble e completar o deficiente: \"en Cristo non s\u00f3 se revelou o sentido da existencia humana, sen\u00f3n que se realizou\". Para Florovsky, a mariolox\u00eda non \u00e9 sen\u00f3n un aspecto da cristolox\u00eda, baseado na condici\u00f3n de \"theotocos\" (nai de Deus). As\u00ed mesmo, nos santos non se desliza unha idolatr\u00eda sen\u00f3n a veneraci\u00f3n \u00e1 deificaci\u00f3n da natureza humana, o amor de Deus cara eles e neles. A deificaci\u00f3n non \u00e9 un fen\u00f3meno ontol\u00f3xico sen\u00f3n unha comu\u00f1\u00f3n persoal con Deus que inunda coa s\u00faa presenza a existencia humana."}
{"id": "81728", "revid": "45576", "url": "https://gl.wikipedia.org/wiki?curid=81728", "title": "R\u00eda de Corcubi\u00f3n", "text": "A r\u00eda de Corcubi\u00f3n, at\u00f3pase na provincia da Coru\u00f1a, en Galiza.\nCaracter\u00edsticas.\n\u00c9 a m\u00e1is setentrional das r\u00edas Baixas, ba\u00f1a os municipios de Fisterra, Corcubi\u00f3n, Cee, Dumbr\u00eda e Carnota.\nA r\u00eda describe un amplo arco que, desde o cabo Fisterra, a desembocadura do r\u00edo Xallas (na parroquia do \u00c9zaro) e o monte Pindo, que domina o conxunto, vaise abrindo o dito arco cara ao sur ata a praia de Carnota, polo que se vai transformando nunha enseada."}
{"id": "81729", "revid": "736", "url": "https://gl.wikipedia.org/wiki?curid=81729", "title": "Florovsky", "text": ""}
{"id": "81734", "revid": "23204", "url": "https://gl.wikipedia.org/wiki?curid=81734", "title": "Estado de Tlaxcala", "text": "Tlaxcala \u00e9 un dos 31 estados de M\u00e9xico."}
{"id": "81736", "revid": "23204", "url": "https://gl.wikipedia.org/wiki?curid=81736", "title": "Zacatecas", "text": "Zacatecas \u00e9 a capital do estado de Zacatecas, en M\u00e9xico, unha cidade fundada o 8 de setembro de 1546 a partir do descubrimento de minas de prata por Juan de Tolosa. A s\u00faa riqueza mineral deulle grandes ingresos \u00e1 Coroa Espa\u00f1ola, o que fixo posible que recibira o t\u00edtulo de Cidade da Nosa Se\u00f1ora dos Zacatecas. Coa veci\u00f1a cidade de Guadalupe forma unha zona metropolitana, a m\u00e1is poboada do estado.\nA cidade ostenta os t\u00edtulos de Moi Nobre e Moi Leal Cidade de Zacatecas, outorgamento dado polo rei Filipe II de Espa\u00f1a o d\u00eda 20 de xu\u00f1o de 1588 en San Lorenzo de El Escorial, Madrid.\nEn 1993, o seu centro hist\u00f3rico foi nomeado pola Unesco como Patrimonio Cultural da Humanidade pola s\u00faa traza urbana, riqueza arquitect\u00f3nica e a s\u00faa historia. O 23 de xu\u00f1o de 2010 foi nomeada \"cidade heroica\" pola LX Lexislatura do Poder Lexislativo do Estado de Zacatecas e publicado o bando solemne polo Concello o 10 de novembro do mesmo ano."}
{"id": "81737", "revid": "98629", "url": "https://gl.wikipedia.org/wiki?curid=81737", "title": "Zur Genealogie der Moral", "text": "Zur Genealogie der Moral. Eine Streitschrift (A xenealox\u00eda da moral, unha pol\u00e9mica) \u00e9 unha obra filos\u00f3fica de Friedrich Nietzsche publicada en 1887. Critica a moral vixente a partir do estudo da orixe dos principios morais que rexen en occidente desde S\u00f3crates.\nNietzsche \u00e9 contrario a todo tipo de raz\u00f3n l\u00f3xica e cient\u00edfica e, por iso, leva a cabo unha cr\u00edtica feroz da raz\u00f3n especulativa e de toda a cultura occidental en todas as s\u00faas manifestaci\u00f3ns: relixi\u00f3n, moral, filosof\u00eda, ciencia, arte...\nA obra.\nEn \"A xenealox\u00eda da moral\" pretende responder \u00e1s preguntas que exp\u00f3n no pr\u00f3logo da obra: En que condici\u00f3ns inventou o home eses xu\u00edzos de valor que son as palabras bo e malvado? E que valor te\u00f1en eles mesmos? frearon ou estimulaches ata agora o desenvolvemento? Son signo de indixencia, de empobrecemento, de dexeneraci\u00f3n da vida?\n\u00c9 notable nesta obra o seu car\u00e1cter sistem\u00e1tico, xa que Nietzsche adoita escribir en forma de aforismos breves, po\u00e9ticos, metaf\u00f3ricos e nada organizados, dado o seu rexeitamento do pensamento conceptual, incapaz de captar a realidade que \u00e9 incesante devir.\nNietzsche distingue d\u00faas clases: a dos se\u00f1ores e a dos escravos. A clase dos se\u00f1ores \u00e1 s\u00faa vez est\u00e1 composta de d\u00faas castes: a guerreira e a sacerdotal, as cales valoran aristocr\u00e1tica ou sacerdotalmente. As\u00ed, a segunda deriva da primeira e conv\u00e9rtese na s\u00faa ant\u00edtese, pois ambas parten de orzamentos distintos: a caste dos guerreiros practica as virtudes do corpo; a caste sacerdotal def\u00ednese pola impotencia ou inventa o esp\u00edrito.\nAmbas as castes son rivais. Desa rivalidade d\u00e1se o salto dunha moral de se\u00f1ores a unha moral de escravos, xa que os sacerdotes (Caste desposu\u00edda) mobiliza aos escravos (d\u00e9biles, enfermos) contra os guerreiros (Clase dominante). Esa mobilizaci\u00f3n \u00e9 posible investindo os valores aristocr\u00e1ticos, creando unha moral de escravos (cos xudeus comeza a moral dos escravos) herdada e asumida polo cristianismo. S\u00f3 as\u00ed o sacerdote triunfa sobre o guerreiro.\nTres tratados.\nO Primeiro. Bo e Malo. Bo e malvado, \u00e9 unha psicolox\u00eda do cristianismo, onde fai unha an\u00e1lise do xurdir do esp\u00edrito do resentimento contra os valores naturais ou nobres. Esta an\u00e1lise \u00e9 un primeiro paso para chegar \u00e1 transvaloraci\u00f3n de todos os valores.\nO Segundo tratado \u00e9 unha psicolox\u00eda da conciencia: \"culpa\", \"mala conciencia\" etc. O ate\u00edsmo consiste en non ter d\u00e9bedas cos deuses: nunha segunda inocencia. A crueldade aparece como un dos mais antigos transfondos da cultura.\nO Terceiro tratado \u00e9 unha psicolox\u00eda do sacerdote: Que significan os ideais asc\u00e9ticos? O ascetismo \u00e9 unha crueldade consigo mesmo e cos demais. Ata agora non houbo na terra m\u00e1is que un ideal asc\u00e9tico. Pero agora hai un novo ideal: O Superhome.\nNestes tres tratados atopamos parte das claves que percorren toda a s\u00faa filosof\u00eda: Valoraci\u00f3n, cr\u00edtica e xenealox\u00eda dos valores.\n\u00c9 un mergullo no ser do home como ser hist\u00f3rico. Investiga a evoluci\u00f3n dos conceptos morais facendo un desenmascaramento de todo o existente, descubrindo que o home non \u00e9 m\u00e1is que un ser instintivo sendo negado o significado do transcendente. A esencia do m\u00e9todo \u00e9 explicar todo polo seu contrario, mostrando as\u00ed a s\u00faa verdadeira realidade.\nNietzscbe recorre \u00e1 xenealox\u00eda, \u00e1 etimolox\u00eda das palabras: saber que significan as palabras e co\u00f1ecer a historia da s\u00faa evoluci\u00f3n \u00e9 a \u00fanica forma de penetrar na fonte de onde brota a moral, os valores.\nDous conceptos de \"valoraci\u00f3n\" diferentes.\nA valoraci\u00f3n aristocr\u00e1tica: Bo e Malo.\nA valoraci\u00f3n sacerdotal: cuxos m\u00e1ximos representantes son os xudeus levan a cabo, desde a s\u00faa impotencia e resentimento, unha transvaloraci\u00f3n: Bo (o que antes era malo) e malvado (o que antes era bo).\nVontade e poder non poden separarse.\nA Vontade de poder \u00e9 un querer dominar, un querer afarmarse e superarse. Fortaleza e exteriorizaci\u00f3n da fortaleza son unha e a mesma cousa, pero a moral do resentimento di que o forte \u00e9 libre de exteriorizar a s\u00faa forza ou non. E cando a exterioriza \u00e9 un \"malvado\".\nTam\u00e9n afirma que os d\u00e9biles elixiron a s\u00faa debilidade: as\u00ed ocultan a s\u00faa impotencia coa m\u00e1scara do m\u00e9rito. Deste xeito, culminan a falsificaci\u00f3n, a vinganza dos impotentes contra os nobres.\nCambia a impotencia en bondade, a baixeza en humildade, a covard\u00eda en paciencia. Din que a s\u00faa miseria \u00e9 unha proba, unha benaventuranza, unha elecci\u00f3n. Te\u00f1en idea de culpabilidade, pero para eles son inocentes.\nA obra mestra \u00e9 a s\u00faa idea de xustiza: eles son os xustos e odian a inxustiza. \u00c1 s\u00faa esperanza de vinganza ch\u00e1mana vitoria do deus xusto sobre os ateos. Esperan unha xustiza doutro mundo no xu\u00edzo final.\nNietzsche \u00e9 un verdadeiro mestre criticando \u00e1 moral. Critica a toda moral como contranatureza, que \u00e9 a tradici\u00f3n cristi\u00e1 e socr\u00e1tica. Critica a moral platonico-socr\u00e1tica que vai en contra dos instintos da vida. Critica a idea dunha orde moral do mundo. A moral que nega a vida xustif\u00edcase en Deus, e isto veo Friedrich como un gran paso atr\u00e1s da humanidade.\nNietzsche \u00e9 un vitalista, un home que quere afirmar a vida, que a acepta tal cal \u00e9, sen enmascarala, que est\u00e1 disposto a experimentar a alegr\u00eda de vivir a vida. \u00c9 esa comprensi\u00f3n de vida a que lle leva a reflexionar sobre a moral que, frecuentemente, non fixo sen\u00f3n enmascarar, dexenerar e negar a vida."}
{"id": "81740", "revid": "98629", "url": "https://gl.wikipedia.org/wiki?curid=81740", "title": "Pavel Florenskii", "text": "Pavel Aleksandrovich Florenskii (en ) nado o 9 de xaneiro de 1882 en Yevlax (gobernaci\u00f3n de Elizavetpol, hoxe Acerbaix\u00e1n) e fusilado nalg\u00fan lugar preto de Leningrado o 8 de decembro de 1937, foi un investigador, cient\u00edfico, matem\u00e1tico e te\u00f3logo ruso.\nTraxectoria.\nDescendente por li\u00f1a materna dunha familia xeorxiana e armenia, foi o primox\u00e9nito de seis irm\u00e1ns. Estudou na facultade de Matem\u00e1ticas na Universidade Estatal de Moscova, realizou varias viaxes a oriente e leu avidamente a Lev Tolstoi, que lle deixou unha fonda pegada espiritual.\nCreou a aritmetolox\u00eda como teor\u00eda das funci\u00f3ns descontinuas. Estudou filosof\u00eda antiga, teolox\u00eda e lingua hebrea. Fundou unha sociedade matem\u00e1tica e unha fraternidade cristi\u00e1 de loita revolucionaria, polo que foi arrestado. En 1906 pronunciou un serm\u00f3n contra a condena de morte o que lle valeu o encarceramento.\nCasou con Anna Mikhailovna Giatsintova en 1910 e, no ano seguinte, foi ordenado sacerdote da Igrexa Ortodoxa Rusa. Tivo catro fillos\nEspecialista tam\u00e9n en arte, frecuentou o c\u00edrculo simbolista de Moscova, interveu en debates sobre a vangarda e foi docente da escola estatal de arte e t\u00e9cnica de Moscova. Combinaba matem\u00e1ticas, f\u00edsica, psicolox\u00eda e est\u00e9tica. Escribiu \"An\u00e1lise da espacialidade e do tempo nas obras de arte figurativas\". Afondou na teor\u00eda da icona con argumentos baseados na xeometr\u00eda, na \u00f3ptica fisiol\u00f3xica e na historia da arte.\nTras a revoluci\u00f3n sovi\u00e9tica, traballou no laboratorio de investigaci\u00f3n da Administraci\u00f3n Central para a Electrificaci\u00f3n de Rusia. A partir de 1921, ensinou teor\u00eda do espazo na arte nos laboratorios superiores de arte e t\u00e9cnica. Foi tam\u00e9n membro do Consello superior de econom\u00eda nacional. Entre 1925 e 1931 viaxou ao C\u00e1ucaso para desenvolver investigaci\u00f3ns en mineralox\u00eda.\nEn 1928, foi arrestado por perigosidade social, sendo condenado a tres anos de prisi\u00f3n que quedou reducida a tres meses pola intercesi\u00f3n da exmuller de Maksim Gorkii. Exiliado a Novgorod continuou coa s\u00faa obra cient\u00edfica desenvolvendo o concepto de pneumatosfera. En 1930, o r\u00e9xime comunista volveu a confiarlle importantes cargos t\u00e9cnicos, pero a s\u00faa indumentaria de pope ortodoxo en ambientes intelectuais e cient\u00edficos cada vez era menos tolerada.\nEn 1933, foi condenado a dez anos de reclusi\u00f3n nun campo de concentraci\u00f3n nas illas Solovetskii por axitaci\u00f3n contra o sistema sovi\u00e9tico e a publicaci\u00f3n de materiais contrarios ao sistema sovi\u00e9tico, por un estudo sobre a teor\u00eda da relatividade de Albert Einstein onde deixou translucir as s\u00faas ideas relixiosas. Declarado inimigo do pobo, foi confinado nun gulag e, soportando intermitentemente castigos de illamento, continuou coas s\u00faas investigaci\u00f3ns, concretamente sobre os xeos perpetuos, l\u00edquidos anticonxelantes e a extracci\u00f3n de iodo. As cartas que escribiu \u00e1 s\u00faa familia son testemu\u00f1o de enteireza, entrega e preocupaci\u00f3n pola educaci\u00f3n dos seus fillos. No ver\u00e1n de 1937 prohib\u00eduselle manter correspondencia coa s\u00faa muller. A partir de ent\u00f3n non se te\u00f1en noticias da s\u00faa supervivencia.\nPor un documento da KGB, s\u00f3ubose en 1990 que foi fusilado o 8 de decembro de 1937. Non se sabe o destino do seu cad\u00e1ver.\nPensamento.\nNa estrutura matem\u00e1tica do Universo p\u00f3dese experimentar a Deus como fonte da Beleza, do sentido e do fundamento da Existencia. \"Ese mundo \u00e9 un semi ser que fl\u00fae sempre, sempre en devir e vibrante: e, m\u00e1is al\u00f3, o o\u00eddo sensible percibe outra Realidade\".\nA Verdade am\u00f3sase ao home mediante un acto de graza. A Verdade mesma rev\u00e9lase como Comu\u00f1\u00f3n de Persoas viventes, como amor gratu\u00edto que transforma ao home a trav\u00e9s da Escritura e o Culto comunicando o que denominou \"o Sol de Ema\u00fas\", que deifica ao home. Dende unha perspectiva antropol\u00f3xica o culto est\u00e1 na ra\u00edz de toda cultura.\nUnha persoa deificada \u00e9 a proba emp\u00edrica da imaxe e semellanza divina que atesoura todo ser humano. A impresi\u00f3n de beleza e integridade dunha persoa humilde habitada pola \"energeia\" do Esp\u00edrito Santo transparenta a impresi\u00f3n de realidade da natureza humana sanada e restaurada pola acci\u00f3n de Deus.\nPara unha moral social os homes son semellantes entre si, para un crente en Xes\u00fas de Nazaret son consubstanciais. O cristi\u00e1 ortodoxo non est\u00e1 afastado de ning\u00fan ser humano nin no espazo nin no tempo, leva en si toda a humanidade."}
{"id": "81742", "revid": "98629", "url": "https://gl.wikipedia.org/wiki?curid=81742", "title": "Gran Teito de Altamira", "text": "Co nome de Gran Teito, Gran Sala dos bisontes ou Sala dos Pol\u00edcromos denom\u00ednase o complexo pict\u00f3rico prehist\u00f3rico m\u00e1is co\u00f1ecido da cova de Altamira, sita na comunidade aut\u00f3noma espa\u00f1ola de Cantabria, e dat\u00e1bel na \u00e9poca do per\u00edodo magdaleniano do Paleol\u00edtico superior.\nForon os bisontes do teito deste divert\u00edculo da caverna os que chamaron a atenci\u00f3n da filla m\u00e1is vella, daquela de cinco anos de idade, de Marcelino Sanz de Sautuola, que llos sinalou ao pai: \"mira, pap\u00e1, bueyes\", nun d\u00eda de 1879.\nSituaci\u00f3n na cova e descrici\u00f3n f\u00edsica.\nO grande teito est\u00e1 a escasos metros do vest\u00edbulo de entrada na cova, cubrindo un divert\u00edculo da mesma \u00e1 man esquerda segundo se entra. Mide arredor de 18 m de longo por 9 de ancho. Na \u00e9poca en que Sautuola descubriu as pinturas, a distancia entre o chan e o teito oscilaba entre dous metros no centro e tan s\u00f3 1,1 m no fondo do divert\u00edculo. Estas condici\u00f3ns, que se sup\u00f3n que eran as que se encontrou ante si o artista paleol\u00edtico, foron variadas para permitir a entrada do p\u00fablico.\nO teito formado por rocha calcaria, non \u00e9 liso, sen\u00f3n que mostra protuberancias e concavidades, que est\u00e1n asucadas, tal como se presentan na actualidade, por moi numerosas fendas, que se poden apreciar nas fotos de boa calidade. Esas protuberancias xogaron un papel decisivo para o artista, pois bastantes dos animais est\u00e1n pintados adapt\u00e1ndose \u00e1s mesmas, axud\u00e1ndolle a achegarse \u00e1 representaci\u00f3n da terceira dimensi\u00f3n, tanto nos perf\u00eds do animal, como en partes avultadas do animal, p. ex., ventre ou lombo.\nFiguras representadas.\nNas grandes figuras domina a representaci\u00f3n zoomorfa, e o animal que aparece representado m\u00e1is veces \u00e9 o bisonte, con 16 figuras. Aparecen tam\u00e9n dous cabalo, dous porcos bravos, unha cabra e mais d\u00faas cervas de grande tama\u00f1o, a maior figura de todo o conxunto (2,25 m). Hai ademais outras figuras menores, como cabezas de c\u00e9rvidos ou de touro, e alg\u00fans cabalos enteiros, pero de tama\u00f1o menor ou ben s\u00f3 representados pola s\u00faa cabeza. O total supera as cincuenta representaci\u00f3ns. O tama\u00f1o destas figuras oscila entre 1,5 m e 2,25 m.\nHai tam\u00e9n alg\u00fans antropomorfos gravados. \u00c1s figuraci\u00f3ns animadas acompa\u00f1an signos de diversos: tectiformes, li\u00f1as converxentes, claviformes etc.\nDataci\u00f3n.\nOs materiais arqueol\u00f3xicos atopados sit\u00faan a arte de Altamira desde o Solutreano, mais as mellores obras corresponden ao Magadaleniense III-IV. A dataci\u00f3n polo m\u00e9todo do C14 as\u00edgnalle unha antig\u00fcidade absoluta de 13.500 anos.\nOrdenaci\u00f3n.\nUnha simple mirada ao conxunto bastar\u00e1 para observar que non existe -polo menos aparentemente- ningunha orde ou estrutura na disposici\u00f3n das figuras, aspecto no que coinciden diversos estudosos. En efecto, os animais vistos desde un punto de vista calquera poden aparecer nas disposici\u00f3ns m\u00e1is diversas, de xeito que copiados ou fotografados, desde a posici\u00f3n adoitada, uns aparecer\u00e1n case en vertical, outros superpostos, ou os seus tama\u00f1os poden diferir. Por\u00e9n, Leroi-Gourhan advirte polo menos que si hai unha certa xerarqu\u00eda: os bisontes ocupan a posici\u00f3n central, en tanto as d\u00faas cervas, os dous cabalos, o c\u00e1prido e os dous porcos bravos est\u00e1n colocados nas marxes, o que aparece reflectido nunha das ilustraci\u00f3ns que acompa\u00f1an este artigo.\nSigfried Giedion coidou ter encontrado unha explicaci\u00f3n para ese aparente desorde. En primeiro lugar o home primitivo non compart\u00eda a concepci\u00f3n do espazo ortogonal, en segundo ti\u00f1an un sentido diferente da orde. As paredes que escoll\u00edan eran ante todo elixidas polo seu car\u00e1cter sagrado. O seu espazo art\u00edstico carece de fondo e todas as direcci\u00f3ns te\u00f1en o mesmo valor, do mesmo xeito que todas as superficies, fosen ou non regulares. De maneira que era indiferente se un animal aparece, para n\u00f3s, en posici\u00f3n horizontal e, o do seu lado, en posici\u00f3n vertical. De igual xeito, non \u00e9 absolutamente necesario separar uns doutros, de a\u00ed a frecuencia das superposici\u00f3ns; tampouco se gardan as proporci\u00f3ns (no Grande Teito hai figuraci\u00f3ns de moi diferente tama\u00f1o e tam\u00e9n superposici\u00f3ns); e a\u00ednda m\u00e1is, con frecuencia se intercalan obras antigas e modernas, representaci\u00f3ns do auri\u00f1acienses, conviven con outras magdalenianas. Como observa Giedion, unha perfecta fusi\u00f3n de onte, hoxe e ma\u00f1\u00e1. Volvendo \u00e1 composici\u00f3n espacial, Giedeon indica o exemplo de artistas esquim\u00f3s, que debuxando en papel non te\u00f1en reparo en continuar un debuxo, na cara oposta se fai falla\nPintor e t\u00e9cnicas.\nSegundo os autores da r\u00e9plica da cova de Altamira, a denominada \"Neocueva\", Pedro Saura e Matilde M\u00fazquiz, pintores e profesores da Facultade de Belas Artes da Universidade Aut\u00f3noma de Madrid, os bisontes foron executados por un s\u00f3 e \u00fanico artista, a\u00ednda que para a totalidade da cova reco\u00f1ecen tres autores.\nO pintor efectuou seu labor con certa sobriedade de medios: os pigmentos foron dous:ocre e carb\u00f3n vexetal; este tam\u00e9n forneceu o material de debuxo. Os aglutinantes, do que tradicionalmente se pensaba que eran distintas materias, mesmo extravagantes (clara de ovo, graxa animal, ouri\u00f1os, zumes vexetais, cola de peixe, sangue), ficou demostrado por ambos pintores que era simple auga alcalina da mesma cova. Utilizaron tam\u00e9n bur\u00eds e outros materiais de s\u00edlex, alg\u00fan tipo de pincel e pedazos de coiro. Para iluminar a estancia us\u00e1ronse l\u00e1mpadas ou lucernas de miola de \u00f3sos con mechas de fibras vexetais.\nM\u00fazquiz nun filme did\u00e1ctico, emitido en 1992, mostrou o modo de traballo do pintor an\u00f3nimo dos bisontes. Logo de rebaixar as partes necesarias da protuberancia, para adaptalas \u00e1 idea mental do animala representar, iniciaba un primeiro esbozo completo do animal, que abarcar\u00eda nas s\u00faas dimensi\u00f3ns pola mesma envergadura dos seus brazos de extremo a extremo; esbozo que era efectuado cun raspado sobre a rocha do lombo e outras parte, ao que segu\u00eda o marcado cun tiz\u00f3n de carb\u00f3n, retocando con li\u00f1as m\u00e1is grosas ou sombreando as partes que lle pod\u00edan interesar. Logo segu\u00eda a aplicaci\u00f3n da cor esle\u00edda en auga, proceso no que pod\u00eda obter matices diferentes a partir de pedazos de ocre. O traballo era realizado con seguranza e sen d\u00fabidas, segundo M\u00fazquiz, o que demostraba o talento do autor.\nO resultado obtido era de gran calidade, policromado, e con efectos de tridimensionalidade e relevo.\nSignificado.\nAs interpretaci\u00f3ns sobre a significaci\u00f3n de Altamira son variadas, pois entra dentro dos diferentes supostos te\u00f3ricos que tentaban explicar a arte prehist\u00f3rica: maxia simpat\u00e9tica, arte pola arte, rituais de fertilidade etc. A m\u00e1is directamente relacionada co Grande Teito, foi lanzada por Max Rahael, en 1945. Impresionado polas figuras da gran cerva e do gran bisonte, interpretounos como animais tot\u00e9micos de d\u00faas tribos:o Grande Teito representar\u00eda o enfrontamento entre ambos grupos nunha \"batalla m\u00e1xica\"..\nO m\u00e9todo estat\u00edstico, elaborado por Andr\u00e9 Leroi-Gourhan e a malograda Annette Laming, m\u00f3strase m\u00e1is cauto, pese \u00e1s reticencias de parte da comunidade cient\u00edfica. A\u00ednda que non \u00e9 este o lugar onde deba se exposto, as conclusi\u00f3ns extra\u00eddas da an\u00e1lise de m\u00e1is de 120 cavernas con mostras de arte paleol\u00edtica, mostran que hai un ordenamento ic\u00f3nico das mesmas, que responde a unha ideolox\u00eda binaria do mundo da humanidade das cavernas. Esa ideolox\u00eda binaria corresponde a un emparellamento de animais, que vir\u00edan representar o mundo masculino (cabalo e animais asimilados) e o feminino (touro-bisonte e asimilados). Aqu\u00ed predomina, obviamente, o bisonte, a\u00ednda que estean representados outros. Hai logo un terceiro animal, que en Altamira est\u00e1 identificado coa grande cerva. Por suposto, van acompa\u00f1ados de signos, que o m\u00e9todo asigna ao mesmo principio binario. Como Leroi-Gourhan asenta: \"\u00e9\" unha realidade de cifras, sen palabras e non se pode mostrar ning\u00fan mito nin describir ning\u00fan rito..., a sintaxe permanece id\u00e9ntica en toda a \u00e1rea de difusi\u00f3n da arte parietal\"\""}
{"id": "81743", "revid": "56817", "url": "https://gl.wikipedia.org/wiki?curid=81743", "title": "Altamira", "text": "O top\u00f3nimo Altamira pode referirse a:"}
{"id": "81744", "revid": "1308", "url": "https://gl.wikipedia.org/wiki?curid=81744", "title": "Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura", "text": ""}
{"id": "81745", "revid": "56817", "url": "https://gl.wikipedia.org/wiki?curid=81745", "title": "-958", "text": "V\u00e9xase tam\u00e9n.\nHistoria ano a ano"}
{"id": "81746", "revid": "56817", "url": "https://gl.wikipedia.org/wiki?curid=81746", "title": "-957", "text": "V\u00e9xase tam\u00e9n.\nHistoria ano a ano"}
{"id": "81747", "revid": "56817", "url": "https://gl.wikipedia.org/wiki?curid=81747", "title": "-956", "text": "V\u00e9xase tam\u00e9n.\nHistoria ano a ano"}
{"id": "81748", "revid": "56817", "url": "https://gl.wikipedia.org/wiki?curid=81748", "title": "-955", "text": "V\u00e9xase tam\u00e9n.\nHistoria ano a ano"}
{"id": "81749", "revid": "56817", "url": "https://gl.wikipedia.org/wiki?curid=81749", "title": "-954", "text": "V\u00e9xase tam\u00e9n.\nHistoria ano a ano"}
{"id": "81750", "revid": "56817", "url": "https://gl.wikipedia.org/wiki?curid=81750", "title": "-953", "text": "V\u00e9xase tam\u00e9n.\nHistoria ano a ano"}
{"id": "81751", "revid": "56817", "url": "https://gl.wikipedia.org/wiki?curid=81751", "title": "-952", "text": "V\u00e9xase tam\u00e9n.\nHistoria ano a ano"}
{"id": "81752", "revid": "56817", "url": "https://gl.wikipedia.org/wiki?curid=81752", "title": "-951", "text": "V\u00e9xase tam\u00e9n.\nHistoria ano a ano"}
{"id": "81753", "revid": "56817", "url": "https://gl.wikipedia.org/wiki?curid=81753", "title": "-950", "text": "V\u00e9xase tam\u00e9n.\nHistoria ano a ano"}
{"id": "81754", "revid": "56817", "url": "https://gl.wikipedia.org/wiki?curid=81754", "title": "-949", "text": "V\u00e9xase tam\u00e9n.\nHistoria ano a ano"}
{"id": "81755", "revid": "56817", "url": "https://gl.wikipedia.org/wiki?curid=81755", "title": "-948", "text": "V\u00e9xase tam\u00e9n.\nHistoria ano a ano"}
{"id": "81756", "revid": "56817", "url": "https://gl.wikipedia.org/wiki?curid=81756", "title": "-947", "text": "V\u00e9xase tam\u00e9n.\nHistoria ano a ano"}
{"id": "81757", "revid": "56817", "url": "https://gl.wikipedia.org/wiki?curid=81757", "title": "-946", "text": "V\u00e9xase tam\u00e9n.\nHistoria ano a ano"}
{"id": "81758", "revid": "56817", "url": "https://gl.wikipedia.org/wiki?curid=81758", "title": "-944", "text": "V\u00e9xase tam\u00e9n.\nHistoria ano a ano"}
{"id": "81759", "revid": "56817", "url": "https://gl.wikipedia.org/wiki?curid=81759", "title": "-943", "text": "V\u00e9xase tam\u00e9n.\nHistoria ano a ano"}
{"id": "81760", "revid": "56817", "url": "https://gl.wikipedia.org/wiki?curid=81760", "title": "-942", "text": "V\u00e9xase tam\u00e9n.\nHistoria ano a ano"}
{"id": "81761", "revid": "56817", "url": "https://gl.wikipedia.org/wiki?curid=81761", "title": "-941", "text": "V\u00e9xase tam\u00e9n.\nHistoria ano a ano"}
{"id": "81762", "revid": "56817", "url": "https://gl.wikipedia.org/wiki?curid=81762", "title": "-940", "text": "V\u00e9xase tam\u00e9n.\nHistoria ano a ano"}
{"id": "81763", "revid": "56817", "url": "https://gl.wikipedia.org/wiki?curid=81763", "title": "-939", "text": "V\u00e9xase tam\u00e9n.\nHistoria ano a ano"}
{"id": "81765", "revid": "56817", "url": "https://gl.wikipedia.org/wiki?curid=81765", "title": "-937", "text": "V\u00e9xase tam\u00e9n.\nHistoria ano a ano"}
{"id": "81766", "revid": "56817", "url": "https://gl.wikipedia.org/wiki?curid=81766", "title": "-935", "text": "V\u00e9xase tam\u00e9n.\nHistoria ano a ano"}
{"id": "81767", "revid": "56817", "url": "https://gl.wikipedia.org/wiki?curid=81767", "title": "-934", "text": "V\u00e9xase tam\u00e9n.\nHistoria ano a ano"}
{"id": "81768", "revid": "56817", "url": "https://gl.wikipedia.org/wiki?curid=81768", "title": "-931", "text": "V\u00e9xase tam\u00e9n.\nHistoria ano a ano"}
{"id": "81769", "revid": "56817", "url": "https://gl.wikipedia.org/wiki?curid=81769", "title": "-930", "text": "V\u00e9xase tam\u00e9n.\nHistoria ano a ano"}
{"id": "81770", "revid": "56817", "url": "https://gl.wikipedia.org/wiki?curid=81770", "title": "-929", "text": ""}
{"id": "81771", "revid": "56817", "url": "https://gl.wikipedia.org/wiki?curid=81771", "title": "-928", "text": "V\u00e9xase tam\u00e9n.\nHistoria ano a ano"}
{"id": "81772", "revid": "56817", "url": "https://gl.wikipedia.org/wiki?curid=81772", "title": "-927", "text": "V\u00e9xase tam\u00e9n.\nHistoria ano a ano"}
{"id": "81773", "revid": "56817", "url": "https://gl.wikipedia.org/wiki?curid=81773", "title": "-926", "text": "V\u00e9xase tam\u00e9n.\nHistoria ano a ano"}
{"id": "81774", "revid": "56817", "url": "https://gl.wikipedia.org/wiki?curid=81774", "title": "-925", "text": "V\u00e9xase tam\u00e9n.\nHistoria ano a ano"}
{"id": "81779", "revid": "98629", "url": "https://gl.wikipedia.org/wiki?curid=81779", "title": "Golfo de Biscaia", "text": "O golfo de Biscaia (en castel\u00e1n: \"Golfo de Vizcaya\", en \u00e9uscaro: \"Bizkaiko Golkoa\", en franc\u00e9s: \"golfe de Gascogne\", en occitano: \"golf de Gasconha\") \u00e9 un golfo do Atl\u00e1ntico Norte que comprende o mar Cant\u00e1brico. Comprende, aproximadamente, dende Estaca de Bares en Galicia ata o sur da Breta\u00f1a. Ba\u00f1a as costas de Cantabria, Pa\u00eds Vasco e Aquitania (Francia).\nComprende importantes portos comerciais, como o de Bilbao, Pasaia ou Bordeos, e pesqueiros como os de Santo\u00f1a, Laredo, Castro Urdiales, Bermeo, Ondarroa, Getaria ou Saint-Jean-de-Luz.\nXeograf\u00eda f\u00edsica.\nA s\u00faa costa no sur \u00e9 escarpada, con multitude de cant\u00eds entre os que se abren praias e pequenas ba\u00edas, xeralmente nas desembocaduras dos r\u00edos (que adoitan ser en forma de r\u00edas). Destacan a rasa mareal da costa guipuscoana, entre Deba e Zumaia (est\u00e9ndese en menor medida ata Ond\u00e1rroa), e as praias de Laredo, Comillas, Laga, Deba, Zarautz ou Donostia, mentres que a costa francesa \u00e9 baixa e areosa, con numerosos pantanos. Nuns 320\u00a0km ao norte da Xironda predominan as marismas, pero logo v\u00f3lvese rochosa e elevada ata a pen\u00ednsula de Quiberon.\nOs r\u00edos que desembocan neste golfo son de curto percorrido e moi irregular caudal, como todos os da vertente Cant\u00e1brica (ag\u00e1s o r\u00edo Garona que desemboca na cidade de Bordeos). Entre eles destacan o Nervi\u00f3n, que forma a r\u00eda de Bilbao, e o r\u00edo Bidasoa, que marca a fronteira entre Francia e Espa\u00f1a.\nA pesqueira do golfo de Biscaia \u00e9 similar \u00e1 do mar Cant\u00e1brico. Est\u00e1 moi explotada e hai moitas especies que est\u00e1n en perigo serio de extinci\u00f3n, como o ollomol, a pescada e ata a bocarte. Outras, como o verdel e o bonito, gozan de boa sa\u00fade e expl\u00f3tanse regularmente. Algunhas especies xa desapareceron, como a balea vasca, cuxo \u00faltimo exemplar pescouse en Orio a principios do s\u00e9culo XX.\nO golfo de Biscaia foi unha zona de tr\u00e1nsito naval importante desde a antig\u00fcidade. A caracter\u00edstica da s\u00faa localizaci\u00f3n e forma potenciou que se usase para a navegaci\u00f3n entre a costa occidental continental e o norte peninsular, e entre estes puntos coas Illas Brit\u00e1nicas (a diferenza da rexi\u00f3n occidental do mar Cant\u00e1brico, as costas galega e asturiana, onde se propiciaron as rutas cara a e desde Irlanda).\nA corrente de Nadal, que percorre toda a costa Cant\u00e1brica de oeste a leste, chega ao golfo de Biscaia arrastrando toda clase de obxectos ata chocar coa costa continental, o que lle obriga a subir ao norte e morrer. Esta corrente \u00e9 a culpable de que a vertedura de chapapote ou do naufraxio do \"Prestige\" chegase ata as costas francesas desde m\u00e1is al\u00f3 da cidade da Coru\u00f1a.\nExtensi\u00f3n.\nA Organizaci\u00f3n Hidrogr\u00e1fica Internacional define os l\u00edmites do Golfo de Biscaia como \"unha li\u00f1a que une o Cabo Ortegal () a Penmarch Point ().\nA parte m\u00e1is meridional \u00e9 o Mar Cant\u00e1brico.\nR\u00edos.\nOs principais r\u00edos que se baleiran no Golfo de Biscaia son o Loira, Charente, Garona, Dordo\u00f1a, Adour, Nivelle, Bidasoa, Oiartzun, Urumea, Oria, Urola, Deba, Artibai, Lea, Oka, Nervi\u00f3n, Ag\u00fcera, As\u00f3n, Miera, Pas, Saja, Nansa, Deva, Sella, Nal\u00f3n, Navia, Esva, Eo, Landro e Sor.\nClima.\nA finais da primavera e principios do ver\u00e1n un gran tri\u00e1ngulo de n\u00e9boa enche a metade suroeste da ba\u00eda, que extent\u00e9ndese s\u00f3 uns quil\u00f3metros cara o interior.\nA medida que iniciase o inverno, o clima faise severo. As depresi\u00f3ns entran desde o oeste con moita frecuencia e o ben rebotan cara ao norte \u00e1s Illas Brit\u00e1nicas ou entran no val do Ebro, se secan e renacen en forma de fortes tormentas el\u00e9ctricas cando alcanzan o Mar Mediterr\u00e1neo. Estas depresi\u00f3ns causan un clima severo no mar e provocan chuvias leves a\u00ednda que moi constantes n\u00e1s s\u00faas costas (co\u00f1ecidas como \"orballo\", \"sirimiri\", \"morrina\", \"orbayu\", \"orpin\" ou \"calabobos\"). \u00c1s veces, f\u00f3rmanse fortes tormentas de vento, se a presi\u00f3n cae rapidamente (Galernas), que viaxan ao longo da Corrente do Golfo a gran velocidade, asemell\u00e1ndose a un furac\u00e1n e, finalmente, chocando nesta ba\u00eda coa s\u00faa m\u00e1xima potencia, como o Klaus.\nA Corrente do Golfo entra na ba\u00eda seguindo o bordo da plataforma continental no sentido antihorario (a Rennell Current), mantendo as temperaturas moderadas durante todo o ano.\nCidades principais.\nAs principais cidades a beiras do Golfo de Biscaia son Bordeaux, Bayonne, Biarritz, Brest, Nantes, La Rochelle, Donostia, Bilbao, Santander, Xix\u00f3n e Avil\u00e9s."}
{"id": "81781", "revid": "22570", "url": "https://gl.wikipedia.org/wiki?curid=81781", "title": "Linguas nuristanias", "text": "As linguas nuristanias son un subgrupo de linguas da familia de linguas indoirania, faladas no Afganist\u00e1n e no Paquist\u00e1n.\nNome.\nO grupo de linguas nuristanias recibe ese nome porque as s\u00faas principais linguas foron ou son faladas m\u00e1is al\u00e1 do actual Nurist\u00e1n dende fai tempo. Por\u00e9n, coma unha clasificaci\u00f3n ling\u00fc\u00edstica, o nome \"nuristanias\" non implica ningunha relaci\u00f3n coa actual provincia afg\u00e1 do Nurist\u00e1n (para referirmos a algo ou algu\u00e9n pertencente ao Nurist\u00e1n \u00fasase a palabra \"nuristaniano/-a/os/-as\"; \u00e9 o mesmo caso ca \"iranio\" e \"iraniano\").\nHistoria.\nAs linguas nuristanias non foron descritas ata o s\u00e9culo XIX d.C. O antigo nome da rexi\u00f3n era Cafirist\u00e1n (\"Kafirist\u00e1n\") e as linguas eran chamadas cafir\u00eds ou cafiristanias, pero o devandito termo foi substitu\u00eddo polo actual xa que o vello era un termo bastante pexorativo: cafir (\"kafir\") quere dicir \"infiel\", mentres que Nur quere dicir \"luz\".\nRecentes estudos e an\u00e1lises clasifican o nuristanio como unha rama independente da familia de linguas indoirania, mais alg\u00fans a clasifican co grupo \u00edndico, mentres outros as enmarcan como orixinalmente iranias, pero fortemente influenciadas polas veci\u00f1as linguas d\u00e1rdicas. En todo caso, parece ser que chegaron \u00e1 actual patria en datas moi temper\u00e1s e, ao contrario que os indoarios, nunca entraron no Punxab.\nAs linguas f\u00e1lanse por pobos tribais nunha rexi\u00f3n monta\u00f1osa fortemente illada do Hindukush (en galego Hinducux), que nunca estivo suxeita a ningunha verdadeira autoridade central en tempos modernos. Esta \u00e1rea local\u00edzase ao longo da fronteira nordoriental de Afganist\u00e1n e zonas lim\u00edtrofes do noroeste de Paquistan. Estas linguas non prestaron a atenci\u00f3n dos ling\u00fcistas occidentais coma a que lles deron. Considerando o moi pequeno n\u00famero de pobos que as falan, deben ser consideradas linguas en perigo.\nHai cinco linguas nuristanias, cada unha falada en varios dialectos. Os dialectos maiores incl\u00faen Kata-var\u00ed, Kamvir\u00ed, e Va\u00ed-al\u00e1. A maior\u00eda dos nuristan\u00eds en Paquist\u00e1n falan Kamvir\u00ed. Estas est\u00e1n influenciadas polas linguas d\u00e1rdicas, e \u00e1s veces por iso as levan a clasificalas como tales; mais isto \u00e9 m\u00e1is unha clasificaci\u00f3n xeogr\u00e1fica que ling\u00fc\u00edstica.\nO iranista noruegu\u00e9s Georg Morgenstierne escribiu que o Chitral no Paquist\u00e1n \u00e9 a \u00e1rea da m\u00e1is grande diversidade ling\u00fc\u00edstica do mundo. A\u00ednda que o Ghowar \u00e9 a lingua predominante do Chitral e do Paquist\u00e1n occidental setentrional, unha decena m\u00e1is de linguas f\u00e1lase aqu\u00ed. Entre elas est\u00e1n o Kalasha-mun, Palula, Dameli, Gawar-Bati, Nuristani, Idg\u00e1, Buruxasqui, Gujar, vakh\u00ed, kirguiz, persa e paxto. A pesar de que moitas destas linguas non te\u00f1en sistema de escritura, \u00e9 frecuente o uso do sistema Urd\u00fa ou persa-ar\u00e1bigo."}
{"id": "81783", "revid": "56817", "url": "https://gl.wikipedia.org/wiki?curid=81783", "title": "Evil Empire", "text": "Evil Empire \u00e9 o segundo \u00e1lbum da banda Rage Against the Machine. Debutou no 1 do Billboard's Top 200. O nome Evil Empire (\"Imperio do Mal\"), prov\u00e9n da denominaci\u00f3n da Uni\u00f3n Sovi\u00e9tica durante o goberno de Ronald Reagan. No caso do disco de Rage, o Imperio do Mal \u00e9 Estados Unidos de Am\u00e9rica."}
{"id": "81784", "revid": "98629", "url": "https://gl.wikipedia.org/wiki?curid=81784", "title": "Magic Johnson", "text": "Earvin Effay \"Magic\" Johnson, Jr., nado o 14 de agosto de 1959 en Lansing, M\u00edchigan, \u00e9 un ex xogador e adestrador de baloncesto, considerado un dos mellores da historia. Militou en Los Angeles Lakers da NBA dende 1979 at\u00e9 1991, regresando por un breve per\u00edodo en 1996. Tras ga\u00f1ar en 1979 a NCAA coa Universidade de Michigan State, Johnson chegou aos Lakers cos que establecer\u00eda unha das mellores carreiras na historia da liga, proclam\u00e1ndose campi\u00f3n da NBA en cinco ocasi\u00f3ns despois de xogar nove finais, ademais dun gran n\u00famero de premios individuais como o MVP da Tempada, MVP das Finais (en tres ocasi\u00f3ns ambos) e MVP do All-Star Game. Tam\u00e9n disputou doce NBA All-Star Game, sendo inclu\u00eddo en dez tempadas nos mellores quintetos da liga e liderando a tempada regular en asistencias catro veces.\nMagic Johnson formou parte ademais do inesquecible \"Dream Team\" dos Xogos Ol\u00edmpicos de Barcelona 1992, onde o combinado norteamericano se fixo co ouro varrendo aos seus rivais. En 1996 foi nomeado como un dos cincuenta mellores xogadores da historia da NBA e en 2002 consagrouse entrando no Basketball Hall of Fame. Johnson \u00e9 tam\u00e9n co\u00f1ecido por contraer o virus VIH, fac\u00e9ndoo p\u00fablico en 1991 e retir\u00e1ndose da pr\u00e1ctica do baloncesto inmediatamente. Co apoio dos seus colegas de profesi\u00f3n, converteuse no primeiro xogador abertamente seropositivo en xogar na NBA.\nTraxectoria deportiva.\nOs seus inicios.\nJohnson creceu en Lansing, no estado de M\u00edchigan, e xa dende moi novo gust\u00e1balle xogar a baloncesto. Levant\u00e1base cedo para ir xogar antes do colexio e \u00eda frecuentemente aos sitios botando un bal\u00f3n, e segundo a s\u00faa nai, mostraba moito entusiasmo en todo o que fac\u00eda. Cando por fin se uniu ao equipo de baloncesto do seu instituto, logrou con 15 anos unha tripla-dobre con 36 puntos, 16 rebotes e 16 asistencias, despois do cal un xornalista deportivo denominoulle \"Magic\" por primeira vez. M\u00e1is tarde, sufriu a perda dun compa\u00f1eiro de equipo en accidente de coche, polo que se confabularon para ga\u00f1ar o campionato estatal como homenaxe a Reggie Chastaine, o xogador falecido, algo que lograron na pr\u00f3rroga da final. No seu \u00faltimo ano de instituto o seu equipo logrou un balance de 27 vitorias e 1 \u00fanica derrota, cunha media de 28,8 puntos e 16,8 rebotes, ga\u00f1ando de novo o t\u00edtulo estatal.\nUniversidade.\n\"Magic\" desenvolveu a s\u00faa traxectoria universitaria na Universidade Estatal de M\u00edchigan, preto da s\u00faa cidade natal. Cando se uniu ao equipo, na tempada 1977-78, conseguiu rapidamente o status de grande estrela. Despois de que a s\u00faa universidade acabase o ano anterior cun mediocre balance de 12 vitorias e 15 derrotas na Big Ten Conference, poucos pensaban no xiro que \u00eda dar o equipo coa incorporaci\u00f3n de Magic. Xunto co seu compa\u00f1eiro, o tam\u00e9n novato Jay Vincent, conseguiron unha racha de trece partidos ga\u00f1ados consecutivamente, e grazas \u00e1s s\u00faas estat\u00edsticas (17 puntos, 7,9 rebotes e 7,4 asistencias por partido) e conseguiron ga\u00f1ar o t\u00edtulo de conferencia tras 11 tempadas de seca, ademais de presentarse por primeira vez en 19 anos no Torneo da NCAA, caendo na final do Medio Oeste ante a Universidade de Kentucky. Johnson foi nomeado Novato do Ano.\nEn 1979 comezaron a tempada de forma titubeante, xa que no mes de xaneiro levaban un balance de 4 vitorias e 4 derrotas, mais lonxe de estar acabados, lograron ga\u00f1ar na pr\u00f3rroga ao at\u00e9 ent\u00f3n l\u00edder da conferencia, Ohio State, para encadear posteriormente unha racha de dez vitorias consecutivas, que lles afianzar\u00edan no primeiro posto da Big Ten. Unha vez na fase final, arrasaron nos seus catro primeiros enfrontamentos, logrando unha diferenza media de 23 puntos de vantaxe neles, levando ao seu equipo \u00e1 final da NCAA, onde lle esperaba a Universidade de Indiana State, invictos esa tempada e colocados no n\u00famero 1 da clasificaci\u00f3n. Nese equipo xogaba o que poucos anos m\u00e1is tarde ser\u00eda o seu gran rival e amigo, Larry Bird. Con todo, os de M\u00edchigan fix\u00e9ronse finalmente co campionato cun resultado de 75-64, sendo o partido universitario m\u00e1is visto da historia. Ademais Johnson foi elixido esa tempada como o mellor xogador do torneo.\nProfesional.\nO nacemento do Showtime (1979-1980).\nMagic Johnson foi elixido como n\u00famero 1 no Draft da NBA de 1979 por Los Angeles Lakers, os cales obtiveran esa elecci\u00f3n tras negociar cos New Orleans Jazz e ofrecerlles \u00e1 ent\u00f3n estrela Gail Goodrich a cambio da primeira elecci\u00f3n do draft. Magic uniuse a unha franqu\u00eda sometida a un profundo cambio, con novo adestrador, Jack McKinney, con novo propietario, Jerry Buss, e varios novos xogadores. Con todo, o que m\u00e1is atraeu a Johnson foi a posibilidade de xogar xunto ao seu gran \u00eddolo de mocidade, o pivote Kareem Abdul-Jabbar, l\u00edder hist\u00f3rico de anotaci\u00f3n na NBA. Enseguida transmitiu o seu entusiasmo na pista e impuxo un estilo de xogo de velocidade, de pases inveros\u00edmiles, de contraataques vibrantes, que pronto se co\u00f1eceu como o \"Showtime\" (\"tempo de espect\u00e1culo\"). Dada a s\u00faa facilidade e a s\u00faa altura para o rebote e a anotaci\u00f3n, pronto liderou a liga en triplas dobres, soamente superado ao longo da historia por outro base, Oscar Robertson. Ademais, o seu case infantil entusiasmo transmitiuse \u00e1s bancadas, sendo moi pronto un \u00eddolo da afecci\u00f3n.\nAs porcentaxes da s\u00faa primeira tempada, 18 puntos, 7,7 rebotes e 7,3 asistencias, foron suficientes para ser elixido no Mellor quinteto de rookies da NBA e ser titular no NBA All-Star Game, a\u00ednda que o t\u00edtulo de Rookie do ano foi ao seu amigo e rival Larry Bird, que ese ano se unira aos Boston Celtics. Os Lakers acabaron cun balance de 60 vitorias e 22 derrotas, e con Paul Westhead substitu\u00edndo no banco a McKinney, despois dun grave accidente de bicicleta, acadaron as Finais da NBA de 1980, onde se atoparon aos Sixers do \"Dr. J\" (Julius Erving) e do potente Darryl Dawkins. Os Lakers tomaron vantaxe nas series 3-2, at\u00e9 que Kareem Abdul-Jabbar se lesionou no xeonllo. O seu adestrador decidiu ent\u00f3n p\u00f3r no posto de pivote a Magic, o cal sorprendeu a todo o mundo con 42 puntos, 15 rebotes, 7 asistencias e 3 roubos de bal\u00f3n, ga\u00f1ando o sexto e definitivo partido 122-107 e sendo nomeado MVP das Finais. Con s\u00f3 vinte anos, Magic xa conseguira distinci\u00f3ns individuais no instituto, universidade e como profesional, cheg a converterse nun dos \u00fanicos catro xogadores en toda a historia en ga\u00f1ar consecutivamente os t\u00edtulos da NCAA e a NBA.\nArriba e abaixo (1980-1983).\nJohnson perdeuse gran parte da tempada 1980-81 por mor dunha lesi\u00f3n no xeonllo, disputando tan s\u00f3 37 partidos de liga regular, sendo ademais eliminados nos playoffs en primeira rolda polos Houston Rockets. A pesar diso, ao terminar a mesma, Johnson asinou un espectacular contrato de 25 anos de duraci\u00f3n por un valor de 25 mill\u00f3ns de d\u00f3lares, cortes\u00eda do propietario do equipo, o Dr. Buss, que quedou impresionado polo seu xogo espectacular. Con todo, os problemas continuaron a tempada seguinte, onde tivo un duro enfrontamento co seu adestrador, Westhead. Tras unha vitoria en casa dos Utah Jazz, Magic manifestou: \"non podo seguir xogando m\u00e1is neste equipo\". O propietario do equipo, no canto de facer caso \u00e1s demandas de Johnson, despediu ao adestrador, e por primeira vez na s\u00faa carreira Magic tivo que escoitar apupos do p\u00fablico, mesmo dos seus propios seareiros. Por\u00e9n, esa tempada logrou polo menos 700 puntos, asistencias e rebotes, un\u00edndose a Wilt Chamberlain e Oscar Robertson no selecto club que alcanzara tales cifras. Os Lakers arrasaron nos playoffs, chegando \u00e1s finais de novo ante os Sixers, que contaban co \"Dr. J\" e Andrew Toney como principais estrelas. Johnson liderou ao seu equipo na vitoria por 4 a 2, lev\u00e1ndose o seu segundo t\u00edtulo de MVP das Finais.\nNa tempada 1982-83, Magic volveu a destacadar, cunha media 16,8 puntos, 8,6 rebotes e 10,5 asistencias, ga\u00f1\u00e1ndose o seu primeiro nomeamento ao Mellor quinteto da NBA, e alcanzando o seu equipo de novo as Finais. Con todo, nesta ocasi\u00f3n os Lakers sufriron as baixas dos seus compa\u00f1eiros Norm Nixon, James Worthy e Bob McAdoo e foron arrasados na final polos Sixers, que contaban co seu novo pivote e finalmente MVP das Finais, Moses Malone.\nLarry Bird e os Bad Boys (1983-1988).\nCando Magic chegou \u00e1 NBA, ao mesmo tempo chegou un aleiro que terminar\u00eda convert\u00e9ndose nunha lenda, o xogador dos Boston Celtics e vello co\u00f1ecido de Magic da NCAA, Larry Bird. O xornalista alem\u00e1n G\u00fcnter Bork definiunos como polos opostos: por unha banda, o xogador negro, riseiro e espectacular que era Johnson, e polo outro, o xogador branco, introvertido e traballador que era Bird. Ademais, a fortaleza de ambos fixo que a rivalidade se prolongase no tempo, sendo a loita do \"Showtime\", un baloncesto r\u00e1pido e espectacular, contra o xogo preciso e seguro dos Celtics. Ambos eran estrelas nos seus equipos, pero os Celtics compet\u00edan na Conferencia Leste mentres que os Lakers fac\u00edano na Conferencia Oeste, polo que a \u00fanica forma de atoparse na post-tempada era nas Finais, o que non ocorreu at\u00e9 1984. Ese ano Magic volveu ter unha actuaci\u00f3n destacada, con medias de 17,6 puntos, 7,3 rebotes e 13,1 asistencias, e xunto a Kareem Abdul-Jabbar levou ao seu equipo \u00e1s finais, onde se atopar\u00edan por fin cos Celtics. Varios erros decisivos no segundo, cuarto e s\u00e9timo e definitivo partido fixeron que o t\u00edtulo voase a Massachusetts, sendo nomeado Larry Bird MVP das Finais. Por todo iso, Kevin McHale, un dos puntais de Boston, mofouse cualificando ao seu rival como \"Tragic\" Johnson.\nNa seguinte tempada, Johnson volveu destacar na fase regular, cunha media de 18,3 puntos, 6,2 rebotes e 12,6 asistencias, levando aos Lakers de novo \u00e1s Finais, onde de novo se atopar\u00edan cos de Boston. Tras un mal comezo, que fac\u00eda presaxiar unha r\u00e1pida resoluci\u00f3n da final ao perder 114-148, o equipo reaccionou dando a volta \u00e1s series e ga\u00f1ando finalmente 4-2, grazas sobre todo a Abdul-Jabbar xa con 38 anos e, por suposto, a Magic, que tivo unha media de 15,2 asistencias nos 6 partidos da final. A tempada 1985-86 resultou decepcionante para Magic e os s\u00faas Lakers. A pesar das boas cifras de novo na liga regular (18,8 puntos, 5,9 rebotes e 12,6 asistencias), os Lakers caeron estrepitosamente nas Finais da Conferencia Oeste ante uns Houston Rockets liderados polas s\u00faas \"Torres Xemelgas\", Hakeem Olajuwon e Ralph Sampson, por 4 a 1. Con todo, ao ano seguinte Johnson fixo a s\u00faa mellor tempada, promediando 23,6 puntos (o tope da s\u00faa carreira), 6,3 rebotes e 12,2 asistencias, ga\u00f1ando o seu primeiro MVP da NBA, o \u00fanico premio que se lle resist\u00eda dende o inicio da s\u00faa carreira. Os Lakers atop\u00e1ronse de novo cos Celtics na final, onde foi transcendental a defensa que fixo Michael Cooper sobre a estrela de Boston Larry Bird. Johnson foi de novo providencial, especialmente no cuarto partido, cando anotou un gancho a dous segundos do final sobre dous homes m\u00e1is altos que el, Kevin McHale e Robert Parish, dando a vitoria ao equipo californiano por 107-106. Finalmente os Lakers ga\u00f1aron a final 4-2.\nAntes de comezar a tempada 1987-88, o adestrador dos Lakers Pat Riley, conmocionou ao equipo prometendo repetir t\u00edtulo, obviando a maldici\u00f3n que fac\u00eda que un mesmo equipo non conseguise dous aneis consecutivos dende a tempada 1968-69. Johnson volveu ter unha fase regular produtiva, con 19,6 puntos, 6,2 rebotes e 11,9 asistencias por partido. Nos playoffs os Lakers sobreviviron a d\u00faas trepidantes eliminatorias que chegaron ao s\u00e9timo partido, contra Utah Jazz e os Dallas Mavericks, para atoparse na final cos temidos \"bad boys\", os Detroit Pistons, con fama de xogar ao baloncesto ao l\u00edmite da dureza permitida. Tras seis intensos partidos, co marcador empatado a 3 vitorias, a figura de James Worthy emerxeu no s\u00e9timo e definitivo encontro, conseguindo un triplo-dobre, 36 puntos, 16 rebotes e 10 asistencias, e levando ao seu equipo \u00e1 consecuci\u00f3n do campionato ao vencer 108-105, co que se levou o MVP das Finais.\nOcaso (1988-1991).\nNa tempada 1988-89, Johnson tivo unha media de 22,5 puntos, 7,9 rebotes e 12,8 asistencias por partido, ga\u00f1ando o seu segundo MVP da NBA. Os Lakers alcanzaron de novo as Finais, pero unha lesi\u00f3n de ligamentos de Magic puxo en bandexa o t\u00edtulo aos Pistons, que arrasaron 4-0 dando unha triste despedida das finais ao gran Abdul-Jabbar, que con 42 anos disputar\u00eda por \u00faltima vez unha post-tempada. Ao ano seguinte a historia repetir\u00edase, xa que Johnson volve ga\u00f1ar o MVP, mais os Lakers caer\u00edan en segunda rolda de playoffs ante Phoenix Suns. Na tempada 1990-91 os Lakers repetir\u00edan aparici\u00f3n nas finais, esta vez ante uns Chicago Bulls que contaban coa s\u00faa grande estrela Michael Jordan. A s\u00faa achega, unido \u00e1 excepcional defensa de Scottie Pippen sobre Magic, que se lesionou no segundo partido da final, deulles o primeiro dunha longa serie de \u00e9xitos para o equipo da Cidade do Vento.\nMagic anuncia que \u00e9 portador do VIH (1991-1992).\nAo comezar a tempada 1991-92, Johnson perdeuse os seus tres primeiros partidos oficialmente por unha infecci\u00f3n estomacal. Non tardou en convocar unha rolda de prensa e conmocionar ao mundo, o 7 de novembro de 1991 anunciou que estaba infectado polo virus VIH e a s\u00faa inmediata retirada do baloncesto. Descubriu a s\u00faa enfermidade ao tratar de facerse un seguro de vida, dando positivo nas an\u00e1lises da SIDA. Mais lonxe de mensaxes negativas, sorprendeu ao anunciar a s\u00faa felicidade de que a s\u00faa esposa Cookie e o fillo que ambos esperaban non estaban infectados, e que \u00eda dedicar a s\u00faa vida a loitar contra esta enfermidade. A contorna da NBA conmocionouse, e mesmo o presidente George H. W. Bush declarou: \"Para min, Magic \u00e9 un heroe, un heroe para calquera que ame o deporte\". Automaticamente pasou \u00e1 \"lista de lesionados\" do equipo, e debido \u00e1 s\u00faa situaci\u00f3n contractual, seguiu cobrando da franqu\u00eda anxelina.\nA pesar de todo iso, Magic foi votado polo p\u00fablico para xogar o NBA All-Star Game desa tempada. Foron varios os xogadores que se mostraron remisos a xogar con algu\u00e9n que en teor\u00eda lles poder\u00eda contaxiar un virus mortal, entre eles Karl Malone. Pero a maxia que proclama o seu alcume fixo que todo iso ficase nun segundo plano, xogando o partido e levando \u00e1 vitoria \u00e1 Conferencia Oeste por 153-113, ofrecendo ao mundo dous minutos finais completamente inesquecibles, xog\u00e1ndose un \"un contra un\" primeiro ante o seu gran amigo Isiah Thomas, posteriormente contra outra lenda do baloncesto, Michael Jordan e acabando prematuramente o partido cunha tripla inveros\u00edmil dende case 8 metros, para darse unhas apertas con rivais e amigos nunha espont\u00e1nea homenaxe. Ademais, foi galardoado co MVP do partido.\nO Dream Team (Barcelona 92).\nA pesar de dar positivo nas an\u00e1lises da SIDA, Magic foi convocado coa selecci\u00f3n de baloncesto de Estados Unidos para participar nos Xogos Ol\u00edmpicos de Barcelona 92. Aquel m\u00edtico equipo, denominado \"Dream Team\" (\"equipo de en so\u00f1o\") pola cantidade de estrelas do baloncesto NBA reunidas nel, arrasou no torneo de baloncesto. Por primeira vez, lendas vivas deste deporte xogaron xuntas no mesmo equipo, no cal, ademais de Johnson, estaban entre outros, Larry Bird, Michael Jordan, Charles Barkley, Karl Malone, Patrick Ewing, John Stockton ou David Robinson.\nJohnson estivo coxeando todo o torneo, por mor dunha pequena lesi\u00f3n no xeonllo, participando menos do que lle gustar\u00eda no torneo. A pesar diso, as Olimp\u00edadas de Barcelona lembraranse, entre outras cousas, por ser o lugar onde un dos m\u00e1is grandes xogadores da historia deu as s\u00faas \u00faltimas lecci\u00f3ns.\nBreve retorno \u00e1 NBA (1996).\nJohnson anunciou o seu regreso \u00e1s canchas na tempada 1992-93, mais tras participar en partidos de pretempada, decidiu non facelo alegando motivos persoais. Embarcouse noutros compromisos, entre os que estaban o escribir un libro sobre sexo seguro e o realizar unha xira por Asia e Australia xunto a antigos xogadores da NBA.\nNa tempada 1993-94 aceptou facerse cargo do equipo dos Lakers como adestrador principal, pero tras disputar dezaseis partidos renunciou ao seu cargo. A cambio, pasou a ser accionista do equipo en xu\u00f1o de 1994. A sorpresa chegou xa comezada a tempada 1995-96, cando volveu a calzarse unhas zapatillas de baloncesto para xogar os seus \u00faltimos 32 partidos como profesional \u00e1 idade de 36 anos. A pesar do tempo retirado, tivo unha media de 14,6 puntos, 6,9 asistencias e 5,7 rebotes. Chegou a xogar os playoffs, sendo eliminados por Houston Rockets na primeira rolda, retir\u00e1ndose definitivamente. Johnson explicou o seu regreso con estas palabras: \"Vou terminar o meu mandato, algo que non puiden facer cando se frustrou o meu regreso en 1992\".\nMagic: a lenda.\nJohnson desenvolveu toda a s\u00faa etapa profesional nos Lakers (dende 1979 a 1991 e 1996), onde grazas \u00e1 s\u00faa velocidade, manexo do bal\u00f3n e visi\u00f3n de xogo, desempe\u00f1ou de maneira maxistral o posto de base (con 2,06 metros de altura), e levou ao equipo a conquistar cinco campionatos da NBA (1980, 1982, 1985, 1987 e 1988). Johnson \u00e9 un do catro \u00fanicos xogadores en ga\u00f1ar os t\u00edtulos da NCAA e NBA en anos consecutivos, e \u00e9 o \u00fanico \"rookie\" da NBA que ga\u00f1ou no mesmo ano o MVP das Finais (1980); galard\u00f3n que volveu conquistar noutras d\u00faas ocasi\u00f3ns (1982 e 1987). Foi elixido MVP da Tempada en tres ocasiones (1987, 1989 e 1990) e MVP do All-Star Game en 1990 e 1992; esta \u00faltima ocasi\u00f3n, un ano despois da s\u00faa retirada.\nO sobrenome de \"Magic\" prov\u00e9n do instituto e \u00e9 debido \u00e1 s\u00faa gran habilidade para o pase, que lle permit\u00eda repartir gran cantidade de asistencias (11,2 por partido durante toda a s\u00faa etapa profesional para un total de 10.141) aos seus compa\u00f1eiros de xogo aos que, co seu carisma, contaxiaba o seu entusiasmo polo xogo e o seu car\u00e1cter ga\u00f1ador. Foi tam\u00e9n un bo anotador e tivo unha media durante toda a s\u00faa carreira 19,5 puntos por partido, mais \"Magic\" sobresa\u00eda en todas as facetas do xogo. Durante diferentes per\u00edodos da s\u00faa carreira foi o mellor do campionato en asistencias (liderou esta clasificaci\u00f3n dende 1982 a 1987) e roubos de bal\u00f3n. Guiou aos Lakers para ser o equipo m\u00e1is anotador tres veces (1987, 1989 e 1990) e o m\u00e1is reboteador d\u00faas veces (1982 e 1983). A s\u00faa espectacular forma de xogar, os seus pases sen mirar e a s\u00faa rapidez contrib\u00faen a que o estilo de xogo dos Lakers daquela \u00e9poca fose co\u00f1ecido como o \"Showtime\". O seu dorsal foi retirado por Los Angeles Lakers en 1992, \u00e9 dicir, que ning\u00fan outro xogador da franqu\u00eda poder\u00e1 utilizar o seu 32. Est\u00e1 honra compartea con outros grandes da historia da franqu\u00eda como Wilt Chamberlain, Elgin Baylor, Gail Goodrich, Kareem Abdul-Jabbar e Jerry West.\nIntres inesquecibles.\nAdemais, os Lakers romperon nese encontro outro maleficio, pois desde que os Celtics de finais dos 60 ningu\u00e9n conseguira ga\u00f1ar dous campionatos consecutivos. \"Magic\" foi o home decisivo para os Lakers en toda a final (e no cami\u00f1o \u00e1 final). Na s\u00faa plena madurez como xogador, pasou cando ti\u00f1a que pasar, repartiu xogo como nunca e meteu canastras fundamentais cando nos momentos decisivos o bal\u00f3n \"queimaba\" nas mans dos demais. Quizais nunca como ent\u00f3n se mereceu o MVP das Finais, a\u00ednda que un impresionante tripla dobre do seu compa\u00f1eiro James Worthy no \u00faltimo partido, fixo que o xurado se decantase por este para ese galard\u00f3n.\nVida posterior.\nDezaseis anos despois de que lle fose detectado o virus da SIDA, Magic ad\u00edcase a dar charlas e conferencias en colexios e instituci\u00f3ns estadounidenses mostrando \u00e1 xente a forma de previr a s\u00faa enfermidade e a de loitar contra a mesma. Conta a s\u00faa experiencia coa esperanza de que, sobre todo a xente nova, capte a s\u00faa mensaxe, como explicaba nun colexio de Washington en 2006: \"As \u00fanicas cousas que salvaron a mi\u00f1a vida foron a detecci\u00f3n precoz e os antirretrovirais\". Trata de demostrar ao mundo que a s\u00faa enfermidade \u00e9, en primeiro lugar, evitable, e que, no caso de caer nela, p\u00f3dese aprender a convivir coa mesma.\nOs seus negocios despois da s\u00faa retirada incl\u00faen teatros que agora son parte de Loews Cineplex Theatres, Inc. Tam\u00e9n fixo xiras xogando partidos amigables con outros equipos por todo o mundo e mesmo volveu \u00e1 NBA, pero esta vez para adestrar ao seu equipo de toda a vida cando s\u00f3 quedaban 16 partidos da tempada regular 1993-94. Na tempada 1995-96 retornou para xogar 32 partidos (sempre cos Lakers) e logo retirouse definitivamente. Os seus n\u00fameros ao momento do retiro foron impresionantes: nunha vida deportiva relativamente curta de 906 xogos de tempada regular (John Stockton, o co\u00f1ecido base de Utah Jazz xogou uns 1.504 encontros de tempada regular) Magic tivo unha media de 19,5 puntos (para un total de 17.707, con porcentaxes de 52% en tiros de campo, 30,3% en triplas e 84,4% en libres), 7,2 rebotes (cun total de 6.559) e 11,2 asistencias (totalizando 10.141).\nControversias sobre a s\u00faa enfermidade.\nO 10 de outubro de 2008, unha emisora de Minneapolis anunciou que transmitir\u00eda anuncios para crear conciencia sobre o VIH/SIDA despois de que un par de comentaristas acusasen a Magic Johnson de finxir o seu diagn\u00f3stico e tralas duras cr\u00edticas do ex xogador de baloncesto. Chris Baker e Langdon Perry, da emisora de radio KTLK, fixeron os comentarios dous d\u00edas antes nun programa de Baker de corte conservador. O contexto dos comentarios non quedou de todo claro, mais xurdiron cando un ouvinte chamou para laiar sobor das esixencias aos traballadores. Perry respondeu cunha pregunta sobre enfermidades coas que unha persoa pode vivir moito tempo \"se recibe medicamentos\".\nBaker respondeu \"como Magic Johnson?\", ao que Perry agregou \"como Magic Johnson coa s\u00faa SIDA falsa. Magic finxiu a SIDA\". Baker dixo \"ti crees que Magic finxiu a SIDA por m\u00e1goa?\", e Perry respondeulle \"estou convencido que Magic finxiu a SIDA\". \"Eu tam\u00e9n\", afirmou Baker. Johnson emitiu un comunicado o xoves dicindo que est\u00e1 \"indignado porque Chris Baker e Langdon Perry lle restasen importancia a un asunto tan serio e mortal. \"Mill\u00f3ns de persoas est\u00e1n a morrer de VIH/SIDA, e o feito de que chanceen sobre a mi\u00f1a condici\u00f3n \u00e9 incrible\", dixo o ex xogador."}
{"id": "81785", "revid": "56817", "url": "https://gl.wikipedia.org/wiki?curid=81785", "title": "The Battle of Los Angeles", "text": "The Battle of Los Angeles (\"A batalla d'Os \u00c1nxeles\", en galego) \u00e9 o terceiro disco de estudio da banda Rage Against the Machine; o \u00e1lbum debutou no n\u00famero #1 do top 200 de Billboard. Foi o disco m\u00e1is popular da banda e o que xerou m\u00e1is interese internacional. A revista Rolling Stone colocouno no posto n\u00famero 426 na lista dos 500 mellores \u00e1lbums de todos os tempos."}
{"id": "81786", "revid": "56817", "url": "https://gl.wikipedia.org/wiki?curid=81786", "title": "Live at the Grand Olympic Auditorium", "text": "Live at the Grand Olympic Auditorium \u00e9 un disco p\u00f3stumo da banda Rage Against the Machine (lanzado \u00e1 venda despois de que Zack de la Rocha deixase a banda); gravado (en CD e DVD) no Grand Olympic Auditorium dos \u00c1nxeles (California).\nA s\u00faa publicaci\u00f3n tivo lugar a finais do 2003 e tivo unha t\u00edmida acollida por parte do p\u00fablico. Este \u00e9 o \u00fanico disco en directo da banda e nel podemos ver a actitude do grupo nas s\u00faas actuaci\u00f3ns en vivo.\nAsemade tiraron un DVD con gravaci\u00f3ns destes concertos.\nDVD.\nLive at the Grand Olympic Auditorium foi tirado en DVD o 9 de decembro de 2003. A listaxe de canci\u00f3ns varia con respecto o CD."}
{"id": "81787", "revid": "107958", "url": "https://gl.wikipedia.org/wiki?curid=81787", "title": "LeBron James", "text": "LeBron Raymone James, nado o 30 de decembro de 1984 en Akron, Ohio, \u00e9 un xogador americano de baloncesto profesional que xoga en Los Angeles Lakers da National Basketball Association (NBA). Co\u00f1ecido coma \"King James\", foi seleccionado na primeira posici\u00f3n do draft da NBA de 2003 polos Cleveland Cavaliers. Foi nomeado Rookie do Ano na tempada 2003-04, MVP da tempada da NBA nas tempadas 2008-09, 2009-10, 2011-12 e 2012-13, MVP das Finais da NBA nas 2011-12 e 2012-13, e foi All-Star todas as tempadas dende 2005.\nEn 2010, rematou nos Miami Heat tras unha proceso de axente libre con moita publicidade. Al\u00ed, chegou tres veces \u00e1s Finais da NBA, de 2011 a 2013, e conseguiu os seus dous aneis da NBA. Na tempada 2011-12, conseguiu o primeiro despois da vitoria de Miami por 4-1 contra os Oklahoma City Thunder, e foi elixido MVP das Finais. Na seguinte tempada, os Heat ga\u00f1aron por 4-3 \u00f3s San Antonio Spurs, e LeBron James conseguiu o seu segundo campionato e o seu segundo galard\u00f3n de MVP das Finais da NBA.\nTraxectoria deportiva.\nCleveland Cavaliers (2003-2010).\nTempada Rookie.\nJames foi seleccionado en primeiro lugar no Draft da NBA por Cleveland Cavaliers, asinando inmediatamente un contrato de 90 mill\u00f3ns de d\u00f3lares con Nike e outro con Upper Deck. O seu primeiro encontro foi ante Sacramento Kings, no que James anotou 25 puntos, repartiu 9 asistencias, capturou 6 rebotes e roubou 4 bal\u00f3ns cun 60% en tiros de campo. Terminou a tempada facendo unha media de 20,9 puntos, 5,9 asistencias e 5,5 rebotes por partido, sendo nomeado Rookie do Ano por diante de Carmelo Anthony, e convert\u00e9ndose no primeiro xogador dos Cavaliers en recibir devandito trofeo. Xunto con Oscar Robertson e Michael Jordan, converteuse nun dos tres xogadores na historia da NBA en conseguir ter unha media de 20 puntos, 5 rebotes e 5 asistencias por partido na s\u00faa primeiro campa\u00f1a na liga. Con James, os Cavs melloraron en 18 vitorias respecto da tempada anterior, e finalizaron cun balance de 35-47, a\u00ednda que non conseguiron acceder a playoffs.\nTempada 2004-05.\nNa tempada 2004-05, James foi seleccionado para xogar o seu primeiro All-Star Game, onde os seus n\u00fameros foron: 13 puntos, 6 asistencias e 8 rebotes na vitoria do Leste sobre o Oeste por 125-115. Ademais, converteuse no xogador m\u00e1is novo en conseguir un triplo dobre e en anotar 50 puntos nun encontro. As s\u00faas medias foron de 27.2 puntos, 7.2 asistencias, 7.4 rebotes e 2.2 roubos de bal\u00f3n por noite, sendo nomeado no segundo mellor quinteto da tempada, convert\u00e9ndose tam\u00e9n no xogador m\u00e1is novo da historia da NBA en ser nomeado nun dos tres mellores quintetos do ano. Con todo, de novo non se meteron en playoffs a pesar do balance positivo de 42-40.\nTempada 2005-06.\nNa tempada 2005-06, James foi seleccionado por segunda vez para disputar o All-Star Game e liderou ao Leste \u00e1 vitoria por 122-120 con 29 puntos, 2 asistencias e 6 rebotes, convert\u00e9ndose as\u00ed no xogador m\u00e1is novo en ga\u00f1ar o premio MVP do All-Star, con 21 anos e 51 dias. James fixo 31,4 puntos, 6,6 asistencias e 7 rebotes na tempada regular, sendo o xogador m\u00e1is novo en facer m\u00e1is de 30 puntos por noite nunha tempada regular. \u00c9 xunto con Michael Jordan o \u00fanico xogador capaz de conseguir ter unha media de 30 puntos, 7 rebotes e 6 asistencias nunha campa\u00f1a. Ademais, durante un tramo de tempada, xuntouse con Jordan e en ser os \u00fanicos xogadores desde 1970 en anotar 35 ou m\u00e1is puntos en nove partidos consecutivos.\nAo terminar a tempada regular, James foi un dos principais candidatos a conseguir o premio ao MVP. Finalmente acabou segundo na votaci\u00f3n por detr\u00e1s do base Steve Nash de Phoenix Suns, que o ga\u00f1aba por segundo ano consecutivo. En playoffs, sufriron para eliminar a Washington Wizards por 4-2. No seu debut, James realizou un triplo-dobre con 35 puntos, 12 rebotes e 12 asistencias na primeira vitoria dos Cavaliers. Converteuse no terceiro xogador en conseguir un triplo-dobre no seu primeiro partido de postemporada, tras Johnny McCarthy (1960) e Magic Johnson (1980). Na serie, James promedi\u00f3 36.7 puntos cun 57% en tiros de campo. A s\u00faa media anotadora foi o segundo mellor para un xogador que disputaba a s\u00faa primeira serie de playoffs, tras Michael Jordan. En segunda rolda enfront\u00e1banse aos Detroit Pistons, contra os que caeron eliminados por un 4-3. James promedi\u00f3 40.8 puntos, 14.7 rebotes e 11.8 asistencias na s\u00faa primeira aparici\u00f3n en playoffs.\nTempada 2006-07.\nDurante a tempada 2006-07, James disputou por terceira vez consecutiva na s\u00faa carreira o All-Star Game, onde xogou 32 minutos e anotou 28 puntos, 6 asistencias e 6 rebotes. Na tempada regular, os Cavaliers conseguiron de novo 50 vitorias, clasific\u00e1ndose para playoffs na segunda praza do Leste. James finalizou o curso asinando 27.3 puntos, 6.7 rebotes, 6.0 asistencias e 1.6 roubos por noite. Xunto con Oscar Robertson converteuse no \u00fanico xogador na historia da NBA capaz de ter unha media, en tres tempadas consecutivas, de 27 puntos, 6 rebotes e 6 asistencias.\nNos playoffs, Lebron liderou ao seu equipo e ga\u00f1aron a W\u00e1shington Wizards (4-0) (27.8 puntos , 8.5 rebotes e 7.5 asistencias) e New Jersey Nets (4-2 ) (24.7 puntos, 7.3 rebotes e 8.5 asistencias), para enfrontarse contra os ?bad boys? de Detroit Pistons nas Finais de Conferencia onde venceron por 4-2 por (25.7 puntos , 9.2 rebotes e 8.5 asistencias). O seu equipo perdeu os 2 primeiros partidos contra os Pistons pero logo culminou unha gran remontada e ga\u00f1ou os 4 seguintes. Hai que resaltar o 5\u00ba encontro, no que Cleveland ga\u00f1ou 109-107 na 2\u00aa pr\u00f3rroga con canastra sobre a bucina de Lebron. Nese partido, \"King\" anotou 48 puntos, inclu\u00edndo os 25 \u00faltimos do seu equipo, co que pasou \u00e1 historia dos playoffs.\nPero o m\u00e1is dif\u00edcil estaba a\u00ednda por chegar, xa que nas Finais da NBA os novos Cavaliers enfront\u00e1banse aos veteranos Spurs, que vi\u00f1an de ga\u00f1ar 4-1 a Utah Jazz. Como se esperaba, Cleveland non puido facer nada na final contra San Antonio e foron humillados ao perder 4-0 nunha serie na que os Spurs non viron perigar o t\u00edtulo. A \u00fanica sorpresa das Finais foi que Tony Parker foi elixido MVP das Finais da NBA, no canto de Tim Duncan. Lebron foi o \u00fanico que deu a cara dos Cavs. Nestas finais (22 puntos, 7 rebotes e 6.8 asistencias). Nestes playoffs, Lebron promedi\u00f3 25 puntos, 8 rebotes e 8 asistencias, nunhas eliminatorias nas que se volveron a ver a precocidad de Lebron James, que con s\u00f3 22 anos levou \u00e1s finais a un equipo que fai 2 anos non se clasificaba nin para os playoffs.\nTempada 2007-08.\nNeste ano, 2007-08, esta promediando 30.5 puntos por partido, 8.5 rebotes e 8 asistencias. Ga\u00f1o o seu segundo MVP do xogo das estrelas en Nova Orleans, ao anotar 27 puntos, dar 9 asistencias e obter 8 rebotes, liderando dese xeito \u00e1 Conferencia Leste sobre a Oeste. O 27 de febreiro de 2008, nun partido contra Boston Celtics no que resulto lesionado, King James volveu \u00e1 cancha para superar a cifra dos 10000 puntos en toda a s\u00faa carreira e converterse as\u00ed no xogador m\u00e1is novo da historia en facelo. No partido do 22 de marzo onde Cleveland se enfrontou aos Toronto Raptors James apoderouse do r\u00e9cord de m\u00e1is puntos na franqu\u00eda de Cavs, ao superar a Brad Dougherty, ao anotar 29 puntos e situar o seu rexistro vitalicio en 10 mil 414 puntos, en tan s\u00f3 380 minutos.\nMiami Heat (2010-2014).\nO 9 de xullo de 2010, James completou oficialmente o seu acordo cos Miami Heat. No mesmo d\u00eda, Miami preparou unha festa de benvida para presentar ao p\u00fablico do American Airlines Arena \u00e1s s\u00faas estrelas, James, Wade e Bosh.\nTempada 2010-2011.\nO 2 de novembro, James repartiu 12 asistencias na vitoria por 129-97 contra os Minnesota Timberwolves. Xogou durante a tempada co rol de base que lle pediu Pat Riley antes de asinar polos Heat. O 9 de novembro, na derrota por 116-114 ante Utah Jazz, James conseguiu o seu primeiro triplo-dobre cos Heat, con 20 puntos, 14 asistencias e 11 rebotes. Foi o seu 29\u00ba triplo-dobre da s\u00faa carreira, e o 7\u00ba que fac\u00eda nunha derrota. O 2 de decembro, os Heat xogaron en Cleveland por primeira vez dende a marcha de LeBron a Miami. O p\u00fablico de Cleveland dirixiu todo tipo de insultos e de xestos cara LeBron, e apupos cada vez que tocaba o bal\u00f3n. Foron duros, pero non violentos, e s\u00f3 houbo un detido e catro expulsados do pavill\u00f3n. James anotar\u00eda 38 puntos, o que nese intre era a s\u00faa maior marca dende que chegara a Miami, e liderou a vitoria por 118-90. LeBron James conseguiu o seu segundo triplo-dobre da tempada con 32 puntos, 11 rebotes e 10 asistencias na vitoria contra os New York Knicks no Madison Square Garden. Na vitoria dos Heat por 104-100 contra os Orlando Magic o 3 de febreiro de 2011, James anotou 23 puntos no primeiro cuarto, batendo o r\u00e9cord de Alonzo Mourning, que era de 21 puntos (29 de marzo de 1996). James finished the game with 51 points, a season high, along with 11 rebounds and eight assists.\nO 29 de marzo, no segundo partido de James en Cleveland como xogador dos Heat, saltouse a presentaci\u00f3n dos xogadores, dicindo que estaba no ba\u00f1o, e entrou na pista durante a presentaci\u00f3n dos xogadores dos Cavaliers. Os Heat perderon por 102-90, a pesar dos 27 puntos, 12 asistencias e 10 rebotes de James.\nJames rematou segundo na liga en anotaci\u00f3n, con 26.7 puntos, e Dwyane Wade rematou cuarto, con 25.5 puntos por partido. Entre eles combin\u00e1ronse para anotar 4.052 puntos na tempada, o m\u00e1ximo na historia da franqu\u00eda feito por dous xogadores.\nO 11 de maio de 2011, na vitoria por 87-97 sobre os Boston Celtics no quinto partido das Semifinais da Conferencia Leste, James conseguiu un parcial final de 10-0, para darlle a vitoria aos Heat. Esta vitoria dar\u00edalle a Miami a vitoria por 4-1 na serie, e o pase \u00e1s Finais da Conferencia, que xogar\u00edan contra os Chicago Bulls.\nLos Angeles Lakers (2018-presente).\nTempada 2022-2023.\nO 18 de agosto de 2022, James volveu asinar cos Lakers de Los Angeles nun contrato de dous anos e 97,1 mill\u00f3ns de d\u00f3lares. A extensi\u00f3n do contrato converteu a James no atleta mellor pagado da historia da NBA con 528,9 mill\u00f3ns de d\u00f3lares, superando a Kevin Durant en ganancias de todos os tempos."}
{"id": "81790", "revid": "98629", "url": "https://gl.wikipedia.org/wiki?curid=81790", "title": "Warhammer Fantasy Battle", "text": "Warhammer: The Game of Fantasy Battles (anteriomente co\u00f1ecido como Warhammer Fantasy Battle, e abreviado como Warhammer, WFB ou WHFB) \u00e9 un xogo de estratexia de guerra por quendas que se xoga con miniaturas e est\u00e1 ambientado nun mundo de fantas\u00eda \u00e9pica. Foi creado por Games Workshop e \u00e9 a orixe do universo de fantas\u00eda \"Warhammer\", que ten xogos de rol, novelas, xogos de cartas coleccionables e merchandising.\n\"Warhammer\" foi periodicamente actualizado dende a s\u00faa primeira aparici\u00f3n en 1983, con cambios no sistema de xogo e nos ex\u00e9rcitos. A s\u00faa versi\u00f3n oficial actual, a oitava, foi lanzada o 10 de xullo de 2010.\nCaracter\u00edsticas.\nWarhammer bas\u00e9ase noutros mundos fant\u00e1sticos, e d\u00e1 a suficiente liberdade de creaci\u00f3n aos xogadores para poder seguir expandindo este xogo estrat\u00e9xico, creando novas tropas, xerais e ata ex\u00e9rcitos e reinos. Foi orixinalmente creado como un xogo de escaramuzas a finais da d\u00e9cada de 1970, pero lentamente, e tras numerosas edici\u00f3ns, converteuse nun complex\u00edsimo xogo de grandes batallas. No ano 2006 public\u00e1ronse xa sete edici\u00f3ns do xogo, con 14 ex\u00e9rcitos diferentes e varias campa\u00f1as mundiais.\nExiste unha versi\u00f3n de Warhammer ambientada no futuro, chamada Warhammer 40.000. As\u00ed mesmo a compa\u00f1\u00eda propietaria dos dereitos de explotaci\u00f3n do xogo, Games Workshop, publica un xogo de rol, novelas, xogos de cartas coleccionables e variado merchandising ambientado no mesmo mundo de ficci\u00f3n. Tam\u00e9n existen alg\u00fans xogos de ordenador baseados no mundo de Warhammer, como \"A Sombra da Rata Cornuda\" (1995) e a s\u00faa secuela \"Dark Omen\" (1998), ambos xogos de estratexia en tempo real. Tam\u00e9n existe un xogo para ordenador de Warhammer 40.000 \"Dawn of War\" e as s\u00faas tres expansi\u00f3ns: \"Dawn of War: Winter Assault, Dawn of War: Dark Crusade\" e \"Dawn of War: SoulStorm\".\nMaterial necesario.\nPara poder xogar neces\u00edtase o seguinte: \nEstas son as medidas adecuadas para partidas de 2000 puntos ou menos\nXeograf\u00eda.\nO mundo de Warhammer \u00e9 similar ao noso planeta e a maior\u00eda das s\u00faas masas de terra, culturas e etnias son an\u00e1logas \u00e1s da Terra. Hai unha serie de correspondencias entre lugares no mundo Warhammer e o real:"}
{"id": "81791", "revid": "98629", "url": "https://gl.wikipedia.org/wiki?curid=81791", "title": "TGV", "text": "O Train \u00e0 Grande Vitesse (\"Tren de gran velocidade\" en franc\u00e9s), co\u00f1ecido como TGV, \u00e9 un tipo de tren de alta velocidade desenvolvido por Alsthom (actualmente Alstom) e SNCF, a compa\u00f1\u00eda de ferrocarr\u00eds nacional francesa, e operado principalmente pola propia SNCF. A inauguraci\u00f3n do servizo deste tren tivo lugar co traxecto entre Par\u00eds e Li\u00f3n en 1981. Actualmente a rede do TGV conecta Par\u00eds con outras cidades de Francia e cos seus pa\u00edses veci\u00f1os.\nHistoria e caracter\u00edsticas.\nO TGV \u00e9 un dos trens convencionais m\u00e1is veloces do mundo, operando nalg\u00fans tramos a velocidades de ata 320\u00a0km/h tendo a marca de maior velocidade media nun servizo de pasaxeiros e o de maior velocidade en condici\u00f3ns especiais de proba. En 1990 acadou a velocidade de 515,3 km/h, e o 3 de abril de 2007 superou o seu propio rexistro ao chegar aos 574,8\u00a0km/h na li\u00f1a Par\u00eds-Estrasburgo.\nO \u00e9xito da primeira li\u00f1a provocou axi\u00f1a o espallamento do servizo, con novas li\u00f1as constru\u00eddas cara ao sur, oeste e nord\u00e9s do pa\u00eds. Ansiosos por imitar o \u00e9xito da rede francesa alg\u00fans pa\u00edses veci\u00f1os como B\u00e9lxica, Italia ou Su\u00edza constru\u00edron tam\u00e9n as s\u00faas propias li\u00f1as de alta velocidade enlazando as li\u00f1as do TGV franc\u00e9s con B\u00e9lxica, Alema\u00f1a, Pa\u00edses Baixos e ata co Reino Unido.\nAs altas velocidades destes trens son posibles en grande medida a un esixente dese\u00f1o do trazado das v\u00edas chamado LGV (acr\u00f3nimo franc\u00e9s de \"ligne \u00e0 grande vitesse\") ou li\u00f1a de alta velocidade. Estas li\u00f1as de alta velocidade requiren dunhas caracter\u00edsticas especiais para facer posible a viaxe de alta velocidade. As caracter\u00edsticas destas li\u00f1as deben inclu\u00edr curvas dun gran radio de xiro, capacidade para proporcionar enerx\u00eda a motores el\u00e9ctricos de gran potencia, travesas con capacidade para aguantar estes trens cun baixo peso por eixo e remolques articulados ou sistema de sinalizaci\u00f3n en cabina que elimine a necesidade do maquinista de identificar os sinais a alta velocidade.\nO TGV \u00e9 basicamente un servizo para o transporte de pasaxeiros, pero existe unha pequena serie dun TGV para uso postal entre Par\u00eds e Li\u00f3n caracterizado polas s\u00faas cores amarelas. Ademais dos TGV de Francia, existen trens derivados do TGV en Corea do Sur (KTX), Espa\u00f1a (AVE S.100 e Euromed S.101), e o Reino Unido (Eurostar).\nO TGV absorbeu unha gran cantidade de desprazamentos a nivel nacional que antes se realizaban en avi\u00f3n, debido \u00e1 reduci\u00f3n do tempo de viaxe, especialmente para os traxectos de menos de 3 horas. Isto d\u00e9bese a que a viaxe en tren compl\u00e9tase nun tempo menor pola ausencia de protocolos e inspecci\u00f3ns asociadas aos aeroportos, as\u00ed como das formalidades de seguridade aeroportuarias. Tam\u00e9n infl\u00faen detalles como a localizaci\u00f3n das estaci\u00f3ns, moito m\u00e1is pr\u00f3ximas ao centro das cidades que os aeroportos. Por outra banda, o TGV \u00e9 un medio de transporte moi seguro que non tivo ning\u00fan accidente a gran velocidade."}
{"id": "81792", "revid": "22570", "url": "https://gl.wikipedia.org/wiki?curid=81792", "title": "Juana de Ibarbourou", "text": "Juana Fern\u00e1ndez Morales, m\u00e1is co\u00f1ecida como Juana de Ibarbourou, nada en Melo o 8 de marzo de 1892 e finada en Montevideo o 15 de xullo de 1979, foi unha poeta uruguaia de orixe galega. Est\u00e1 considerada unha das m\u00e1is grandes escritoras de Am\u00e9rica Latina do s\u00e9culo XX.\nBiograf\u00eda.\nA\u00ednda que ela afirmaba que nacera en 1895, segundo o Rexistro Civil naceu en 1892 co nome de Juana Fern\u00e1ndez Morales. O seu pai, de Lourenz\u00e1, emigrara ao R\u00edo da Prata na d\u00e9cada de 1880, e establec\u00e9rase na cidade de Melo, no Departamento de Cerro Largo. A s\u00faa nai pertenc\u00eda a unha das familias espa\u00f1olas m\u00e1is antigas do Uruguai. Pasou a ser co\u00f1ecida como Juana de Ibarbourou ao casar co capit\u00e1n Lucas de Ibarbourou con vinte anos.\nAcadou gran popularidade polas s\u00faas primeiras escolmas de poemas. En 1947 foi elixida membro da Academia uruguaia, e en 1959 foille concedido o Premio Nacional de Literatura, outorgado ese ano por primeira vez. As s\u00faas obras est\u00e1n marcadas polo modernismo. Tem\u00e1ticamente, loan e exaltan a maternidade, a beleza f\u00edsica e a natureza, con certo lastre ret\u00f3rico.\nNa s\u00faa obra influ\u00edu a s\u00faa orixe galega por parte paterna. Como proba de tal vencello quedaron os vestixios que Galiza deixou na s\u00faa poes\u00eda e a pegada de Rosal\u00eda de Castro, xa que escoitara os seus versos sendo nena a trav\u00e9s do seu pai.\nAmais da s\u00faa prosa, a lembranza da escritora polo amor \u00e1 terra do seu pai, tam\u00e9n aparece reflectido nos seus versos:\nNon hai d\u00fabida de que, nas s\u00faas propias palabras, a s\u00faa alma sent\u00edase moi galega, feito que co\u00f1ec\u00edan no seu contorno.O 8 de xu\u00f1o de 1963 foi inaugurada en Lourenz\u00e1, concello do seu pai, a biblioteca Juana IbarbourouCon motivo desta homenaxe Ibarbourou fai chegar unha serie de mensaxes onde expresa este sentimento de galeguidade:\nD\u00e9bense engadir as palabras de Dora Isella Russel atopadas na biograf\u00eda da poeta sobre a profundidade desa \"herdanza paterna\":\nOs seus tres primeiros libros foron o poemario \"Las lenguas de diamante\" (1919), a colecci\u00f3n de prosa po\u00e9tica \"El c\u00e1ntaro fresco\" (1920) e o poemario \"Ra\u00edz salvaje\" (1922). Tiveron repercusi\u00f3n internacional e foron traducidos a varias linguas.\nA orixinalidade do seu estilo consistiu en unir o rico cromatismo con imaxes modernistas, o que lle daba un sentido optimista da vida. Empregaba unha linguaxe sinxela, sen complexidades conceptuais, que redundaba nunha expresividade fresca e natural. Dende ent\u00f3n, publicou m\u00e1is de trinta libros, a maior\u00eda deles foron colecci\u00f3ns de poes\u00eda, a\u00ednda que escribiu tam\u00e9n memorias da s\u00faa infancia e mais un libro infantil (ver Obras). A s\u00faa ampla popularidade deulle o sobrenome de Juana de Am\u00e9rica, co que se lle rendeu unha homenaxe oficial en 1929. Pola s\u00faa banda, ela declarouse \"filla da natureza\".\nOs seus derradeiros anos de vida pasounos soa e reclu\u00edda nunha antiga residencia de avoengo, na Avenida 8 de octubre fronte \u00e1 r\u00faa Mariano Moreno, nos l\u00edmites do barrio de La Uni\u00f3n de Montevideo. Al\u00ed faleceu en 1979.\nO 15 de setembro do ano 2007 foille concedido o t\u00edtulo p\u00f3stumo de \u00abFilla adoptiva de Lourenz\u00e1\u00bb, vila da que proced\u00edan os seus devanceiros galegos."}
{"id": "81794", "revid": "839", "url": "https://gl.wikipedia.org/wiki?curid=81794", "title": "Henrique VIII", "text": ""}
{"id": "81796", "revid": "1987", "url": "https://gl.wikipedia.org/wiki?curid=81796", "title": "Etanol", "text": "O etanol, ou alcohol et\u00edlico, \u00e9 un composto qu\u00edmico org\u00e1nico alif\u00e1tico cun grupo funcional hidroxilo que forma parte da familia dos alcohois. O etanol \u00e9 o m\u00e1is com\u00fan dos alcois. Os alcois son compostos que te\u00f1en grupos hidroxilo unidos a \u00e1tomos de carbono sp3 (\u00e9 dicir, cadeas de carbono saturadas). A s\u00faa f\u00f3rmula qu\u00edmica \u00e9 CH3-CH2-OH e o seu peso molecular \u00e9 de 46.0684. En condici\u00f3ns normais de presi\u00f3n e temperatura pres\u00e9ntase como un l\u00edquido incoloro cun olor acedo parecido ao do vinagre e \u00e9 moi inflamable, cun punto de ebulici\u00f3n de 78\u00a0\u00b0C. Ao mesturarse con auga en calquera proporci\u00f3n, d\u00e1 unha mestura azeotr\u00f3pica. Poden considerarse derivados org\u00e1nicos da auga nos que un dos hidr\u00f3xenos foi substitu\u00eddo por un grupo org\u00e1nico.\nO etanol \u00e9 unha substancia org\u00e1nica obtida a partir da fermentaci\u00f3n de azucres, a hidrataci\u00f3n do etileno ou a reduci\u00f3n do acetaldeh\u00eddo, at\u00f3pase en bebidas como cervexa, vi\u00f1o e licores, as\u00ed como na industria do perfume. \nO etanol obt\u00edvose desde a antig\u00fcidade por medio de procesos fermentativos de azucres simples, podendo ser inxerido e comport\u00e1ndose fisioloxicamente como unha substancia psicoactiva. M\u00e1is tarde, no s\u00e9culo XIX, fen\u00f3menos como a industrializaci\u00f3n ampliaron a\u00ednda m\u00e1is este mercado, que alcanzou un protagonismo definitivo, ao mesmo ritmo que o desenvolvemento da sociedade de consumo no s\u00e9culo XX. O seu uso \u00e9 moi amplo: en bebidas alcoh\u00f3licas, na industria farmac\u00e9utica, como disolvente qu\u00edmico, como combustible ou mesmo como ant\u00eddoto. \nO etanol \u00e9 moi importante no \u00e1mbito m\u00e9dico, onde se utiliza, como outros alcois tam\u00e9n, no exterminio da vida microbiana nociva, que poder\u00eda empeorar o estado dos pacientes xa que o etanol mata os organismos denaturalizando as s\u00faas prote\u00ednas e disolvendo l\u00edpidos sendo eficaz contra a maior\u00eda de bacterias, fungos e varios tipos de virus, pero \u00e9 ineficaz contra as esporas bacterianas. e conservaci\u00f3n de l\u00edquidos. Tam\u00e9n se utiliza na produci\u00f3n de biodi\u00e9sel, onde reacciona co aceite de r\u00edcino.\n\u00c9 o principal produto das bebidas alcoh\u00f3licas, como o vi\u00f1o (con arredor dun 13\u00a0% V/V), a cervexa (entre un 5\u00a0% V/V e un 8 % V/V), os licores (ata un 50\u00a0% V/V) o as augardentes (ata un 70\u00a0% V/V).\nEtimolox\u00eda.\n\"Etanol\" \u00e9 o nome sistem\u00e1tico definido pola Uni\u00f3n Internacional de Qu\u00edmica Pura e Aplicada (IUPAC) para unha mol\u00e9cula con dous \u00e1tomos de carbono (prefixo \"et-\") que ten un \u00fanico v\u00ednculo entre eles (sufixo \"-ano\") e un grupo hidroxilo unido -OH (sufijo \"-ol\").\nO prefixo \"et-\" foi cu\u00f1ado en 1834 polo qu\u00edmico alem\u00e1n Justus von Liebig. \"Etilo\" \u00e9 unha contracci\u00f3n da palabra francesa \"\u00e9ter\" (calquera substancia que se evapora ou sublima facilmente a temperatura ambiente) e a palabra grega \"\u03cd\u03bb\u03b7\" ( \"hyl\u00e9\", substancia).\nO termo \"etanol\" foi cu\u00f1ado como resultado dunha resoluci\u00f3n adoptada na Conferencia Internacional sobre Nomenclatura Qu\u00edmica que se celebrou en abril de 1892 en Xenebra, Su\u00edza.\nHistoria.\nA fermentaci\u00f3n do azucre en etanol \u00e9 unha das primeiras biotecnolox\u00edas empregadas polo ser humano. Historicamente, o etanol identificouse de diversas formas como augardente de vi\u00f1o ou augardente para queimar, e como aqua vitae ou aqua vita. Os efectos embriagadores do seu consumo co\u00f1\u00e9cense desde a antig\u00fcidade. O etanol foi utilizado polos humanos desde a prehistoria como ingrediente embriagador de bebidas alcoh\u00f3licas. Residuos secos en cer\u00e1micas de hai 9.000 anos atopadas na China suxiren que os pobos do Neol\u00edtico consum\u00edan bebidas alcoh\u00f3licas.\nA natureza inflamable das exhalaciones do vi\u00f1o xa era co\u00f1ecida por antigos fil\u00f3sofos como Arist\u00f3teles (384-322 a.C.), Teofrasto (-287 a.C.) e Plinio o Vello (23/24-79 d.C.). Con todo, isto non conduciu inmediatamente ao illamento do etanol, mesmo a pesar do desenvolvemento de t\u00e9cnicas de destilaci\u00f3n m\u00e1is avanzadas no Exipto romano dos s\u00e9culos II e III. Un reco\u00f1ecemento importante, atopado por primeira vez nun dos escritos atribu\u00eddos a J\u0101bir ibn \u1e24ayy\u0101n (s\u00e9culo IX d. C.), foi que ao engadir sal ao vi\u00f1o fervendo, o que aumenta a volatilidade relativa do vi\u00f1o, p\u00f3dese mellorar a inflamabilidade dos vapores resultantes. A destilaci\u00f3n do vi\u00f1o est\u00e1 testemu\u00f1ada en obras \u00e1rabes atribu\u00eddas a al-Kind\u012b (-873 EC) e a al-F\u0101r\u0101b\u012b (-950), e no libro 28 de Abulcasis's (Lat\u00edn: Abulcasis, 936-1013) \"Kit\u0101b al-Ta\u1e63r\u012bf\" (traducido posteriormente ao lat\u00edn como \"Liber servatoris\"). No s\u00e9culo XII, empezaron a aparecer en varias obras latinas receitas para a produci\u00f3n de \"aqua ardens\" (\"auga ardente\", \u00e9 dicir, etanol) mediante a destilaci\u00f3n de vi\u00f1o con sal, e a finais do s\u00e9culo XIII converteuse nunha substancia amplamente co\u00f1ecida entre os qu\u00edmicos de Europa occidental.\nOs traballos de Taddeo Alderotti (1223-1296) describen un m\u00e9todo para concentrar o etanol que consiste na destilaci\u00f3n fraccionada repetida a trav\u00e9s dun alambique refrixerado por auga, mediante o cal se pod\u00eda obter unha pureza do etanol do 90%. As propiedades medicinais do etanol foron estudadas por Arnau de Vilanova (1240-1311 d.C.) e Jean de Roquetaillade (-1366), quen o consideraba unha substancia vital capaz de previr todas as enfermidades (o \"aqua vitae\" ou \"auga da vida\", tam\u00e9n chamada por Jean o \"quintessence\" do vi\u00f1o).\nNa China, as probas arqueol\u00f3xicas indican que a verdadeira destilaci\u00f3n do alcol comezou durante as dinast\u00edas Jin (1115-1234) ou Song do Sur (1127-1279). Atopouse un alambique nun xacemento arqueol\u00f3xico de Qinglong, Hebei, que data do s\u00e9culo XII. Na India, a verdadeira destilaci\u00f3n do alcol introduciuse desde Oriente Medio e utiliz\u00e1base amplamente no Sultanato de Delhi no s\u00e9culo XIV.\nEn 1796, o qu\u00edmico xermano-ruso Johann Tobias Lowitz obtivo etanol puro mesturando etanol parcialmente purificado (o aze\u00f3tropo alcol-auga) cun exceso de \u00e1lcali anhidro e destilando despois a mestura a fogo lento. O qu\u00edmico franc\u00e9s Antoine Lavoisier describiu o etanol como un composto de carbono, hidr\u00f3xeno e os\u00edxeno, e en 1807 Nicolas-Th\u00e9odore de Saussure determinou a f\u00f3rmula qu\u00edmica do etanol. Cincuenta anos m\u00e1is tarde, Archibald Scott Couper publicou a f\u00f3rmula estrutural do etanol. Foi unha das primeiras f\u00f3rmulas estruturais determinadas.\nO etanol foi preparado sint\u00e9ticamente por primeira vez en 1825 por Michael Faraday. Descubriu que o \u00e1cido sulf\u00farico pod\u00eda absorber grandes volumes de gas de hulla. Deulle a soluci\u00f3n resultante a Henry Hennell, un qu\u00edmico brit\u00e1nico, que descubriu en 1826 que conti\u00f1a \"\u00e1cido sulfov\u00ednico\" (sulfato de hidr\u00f3xeno de etilo). En 1828, Hennell e o qu\u00edmico franc\u00e9s Georges-Simon Serullas descubriron de forma independente que o \u00e1cido sulfov\u00ednico pod\u00eda descompo\u00f1erse en etanol. As\u00ed, en 1825 Faraday descubrira sen sabelo que se pod\u00eda producir etanol a partir de etileno (un compo\u00f1ente do gas de hulla) mediante hidrataci\u00f3n catalizada por \u00e1cido, un proceso similar \u00e1 actual s\u00edntese industrial de etanol.\nO etanol utiliz\u00e1base como combustible para l\u00e1mpadas en Estados Unidos xa en 1840, pero un imposto aplicado ao alcol industrial durante a Guerra Civil fixo que este uso resultase antiecon\u00f3mico. O imposto derrogouse en 1906. O seu uso como combustible de automoci\u00f3n rem\u00f3ntase a 1908, cando o Ford T pod\u00eda funcionar con gasolina ou etanol. As\u00ed mesmo alimenta alg\u00fan queimador de alcohol.\nO etanol destinado a usos industriais adoita producirse a partir do etileno. O etanol ten un uso moi estendido como disolvente de substancias destinadas ao contacto ou consumo humano, como aromas, saborizantes, colorantes e medicamentos. En qu\u00edmica, \u00e9 tanto un disolvente como unha materia prima para a s\u00edntese doutros produtos. Ten unha longa historia como combustible para calor e luz, e m\u00e1is recentemente como combustible para motores de combusti\u00f3n interna.\nS\u00edntese.\nO alcohol \u00e9 un l\u00edquido incoloro e vol\u00e1til que est\u00e1 presente en diversas bebidas fermentadas. Desde a antig\u00fcidade obt\u00ed\u00f1ase o etanol por fermentaci\u00f3n anaer\u00f3bica dunha disoluci\u00f3n con contido en azucre e con l\u00e9vedo e posterior destilaci\u00f3n.\nDependendo do x\u00e9nero de Bebida alcoh\u00f3lica que o conte\u00f1a, o alcohol aparece acompa\u00f1ado de distintos elementos qu\u00edmicos que o dotan de cor, sabor, cheiro, entre outras caracter\u00edsticas.\nDestilaci\u00f3n.\nPara obter etanol libre de auga apl\u00edcase a destilaci\u00f3n azeotr\u00f3pica nunha mestura con benceno ou ciclohexano. Destas mesturas dest\u00edlase a temperaturas m\u00e1is baixas o aze\u00f3tropo, formado polo disolvente auxiliar coa auga, mentres que o etanol qu\u00e9dase retido. Outro m\u00e9todo de purificaci\u00f3n moi utilizado actualmente \u00e9 a absorci\u00f3n f\u00edsica mediante barutos moleculares.\nA escala de laboratorio tam\u00e9n se poden utilizar disecantes como o magnesio, que reacciona coa auga formando hidr\u00f3xeno e \u00f3xido de magnesio.\nOutro xeito de sintetizalo \u00e9 mesturar hidruro de os\u00edxeno e etano. Isto \u00e9 debido a que o etanol \u00e9 etano en que se substitu\u00edu un \u00e1tomo de hidr\u00f3xeno por un de hidr\u00f3xeno e os\u00edxeno (\u00e9 dicir, un i\u00f3n hidr\u00f3xido).\nAplicaci\u00f3ns.\nXerais.\nAdemais de usarse con fins culinarios (bebida alcoh\u00f3lica), o etanol util\u00edzase amplamente en moitos sectores industriais e no sector farmac\u00e9utico, como principio activo dalg\u00fans medicamentos e cosm\u00e9ticos (\u00e9 o caso do alcohol antis\u00e9ptico 70\u00ba GL e na elaboraci\u00f3n de ambientadores e perfumes).\nM\u00e9dico.\nAnest\u00e9sico.\nO etanol \u00e9 o sedante m\u00e1is antigo que se co\u00f1ece, utilizado como anest\u00e9sico xeral oral durante a cirurx\u00eda na antiga Mesopotamia e na \u00e9poca medieval. A intoxicaci\u00f3n leve comeza a partir dunha concentraci\u00f3n de alcol en sangue do 0,03-0,05% e induce o coma anest\u00e9sico ao 0,4%. Con todo, este uso implicaba o alto risco dunha mortal intoxicaci\u00f3n et\u00edlica e dunha aspiraci\u00f3n pulmonar no v\u00f3mito, o que levou a utilizar alternativas na antig\u00fcidade, como o opio e o c\u00e1nnabis, e m\u00e1is tarde o \u00e9ter diet\u00edlico a partir da d\u00e9cada de 1840. \n\u00c9 un bo disolvente, e pode utilizarse como anticonxelante. Tam\u00e9n \u00e9 un bo desinfectante. O seu maior potencial bactericida obtense a unha concentraci\u00f3n de aproximadamente o 70\u00a0%, xa que se reduce a tensi\u00f3n superficial da c\u00e9lula bacteriana, facilitando o proceso de desnaturalizaci\u00f3n proteica.\nPara o seu uso como antis\u00e9ptico t\u00f3pico adoita mesturarse con aditivos como o alcanfor ou o cloruro de benzalconio para evitar a s\u00faa inxesti\u00f3n, e por ese motivo v\u00e9ndese como \"alcohol et\u00edlico desnaturalizado\". Con ese mesmo fin tam\u00e9n se emprega o alcohol isoprop\u00edlico, que non \u00e9 potable.\nAntis\u00e9ptico.\nO etanol util\u00edzase en toalli\u00f1as m\u00e9dicas e, sobre todo, en xeles desinfectantes de mans antibacterianos como antis\u00e9ptico polos seus efectos bactericidas e antif\u00fangicos. O etanol mata microorganismos disolvendo a s\u00faa membrana bicapa lip\u00eddica e denaturalizando as s\u00faas prote\u00ednas, e \u00e9 eficaz contra a maior\u00eda de bacterias, fungos e virus. Con todo, \u00e9 ineficaz contra as esporas bacterianas, pero iso pode paliarse utilizando per\u00f3xido de hidr\u00f3xeno. \nUnha soluci\u00f3n de etanol ao 70% \u00e9 m\u00e1is eficaz que o etanol puro porque o etanol depende das mol\u00e9culas da auga para unha actividade antimicrobiana \u00f3ptima. O etanol absoluto pode inactivar os microbios sen destru\u00edlos porque o alcol \u00e9 incapaz de penetrar completamente na membrana do microbio.. O etanol tam\u00e9n pode utilizarse como desinfectante e antis\u00e9ptico, xa que provoca a deshidrataci\u00f3n celular ao alterar o equilibrio osm\u00f3tico a trav\u00e9s da membrana celular, polo que a auga abandona a c\u00e9lula e provoca a s\u00faa morte..\nIndustria qu\u00edmica.\nA industria qu\u00edmica empr\u00e9gao como composto de partida na s\u00edntese de diversos produtos, como o acetato de etilo (disolvente para pegamentos, pinturas etc.), ou o \u00e9ter diet\u00edlico. Tam\u00e9n se aproveitan as s\u00faas propiedades desinfectantes.\nCombustible.\nEmpr\u00e9gase como combustible industrial e dom\u00e9stico. No uso dom\u00e9stico, empr\u00e9gase o alcohol de queimar. Este ademais cont\u00e9n compostos como a piridina ou o metanol ou outras substancias denominadas desnaturalizantes, que impiden o seu uso como alimento, xa que o alcohol para consumo adoita levar impostos especiais. Nalg\u00fans pa\u00edses, no canto de etanol util\u00edzase metanol como alcohol de queimar.\nNo Brasil eng\u00e1dese etanol \u00e1 gasolina para baixar a importaci\u00f3n de petr\u00f3leo, dando lugar \u00e1 alconafta. Este pa\u00eds \u00e9 un dos principais produtores (con 18 mil mill\u00f3ns de litros anuais), con isto reducen un 40\u00a0% das s\u00faas importaci\u00f3ns de cru. Esta \u00faltima aplicaci\u00f3n est\u00e9ndese tam\u00e9n cada vez m\u00e1is noutros pa\u00edses para cumprir co protocolo de Kyoto. Estudos do Departamento de Enerx\u00eda dos USA din que o uso en autom\u00f3biles reduce a produci\u00f3n de gases de efecto invernadoiro nun 85%. En pa\u00edses como M\u00e9xico existe a pol\u00edtica do executivo federal de apoiar os proxectos para a produci\u00f3n integral de etanol e reducir a importaci\u00f3n de gasolinas que xa alcanza o 60\u00a0%.\nToxicolox\u00eda.\nO etanol puro irrita os ollos e a pal.\nO etanol act\u00faa sobre os receptores \u00e1cido \u03b3-aminobut\u00edrico de tipo A (GABAa) como modulador alost\u00e9rico positivo aumentando o fluxo de i\u00f3ns transmembrana, o que induce a un estado de inhibici\u00f3n neuroqu\u00edmica (efecto ralentizador). Produce efectos similares \u00e1s benzodiazepinas e aos barbit\u00faricos, que act\u00faan sobre o mesmo receptor a\u00ednda que en sitios distintos. Esta semellanza incl\u00fae o potencial adictivo, que tam\u00e9n \u00e9 similar.\nO etanol pode afectar ao sistema nervioso central, provocando estados de euforia, desinhibici\u00f3n, mareos, somnolencia, confusi\u00f3n, alucinaci\u00f3ns (como o ver dobre ou pensar que todo se move de forma espont\u00e1nea). Ao mesmo tempo, baixa os reflexos. Con concentraci\u00f3ns m\u00e1is altas ralentiza os movementos, impide a coordinaci\u00f3n correcta dos membros, perda temporal da visi\u00f3n etc. En certos casos prod\u00facese un incremento na irritabilidade do suxeito intoxicado como tam\u00e9n na agresividade; noutra certa cantidade de individuos vese afectada a zona que controla os impulsos, volv\u00e9ndose impulsivamente descontrolados e fren\u00e9ticos. Finalmente, conduce ao coma e pode provocar a morte. A toxicidade do etanol \u00e9 causada en gran medida polo seu principal metabolito, o acetaldeh\u00eddo e o seu metabolito secundario, o \u00e1cido ac\u00e9tico.\nA dose letal mediana (DL50) do etanol en ratas \u00e9 de 10.3\u00a0g/kg. Outros alcohois son significativamente m\u00e1is t\u00f3xicos que o etanol, en parte porque tardan moito m\u00e1is en seren metabolizados e en parte porque a s\u00faa metabolizaci\u00f3n produce substancias (metabolitos) que son a\u00ednda m\u00e1is t\u00f3xicas. O metanol (alcohol de madeira), por exemplo, ox\u00eddase no f\u00edgado, co que se forma a substancia velenosa formaldeh\u00eddo pola encima alcohol deshidroxenasa; isto pode provocar cegueira ou a morte. Un tratamento eficaz para evitar a intoxicaci\u00f3n por formaldeh\u00eddo tras inxerir metanol \u00e9 administrar etanol. A encima alcohol deshidroxenasa ten unha maior afinidade polo etanol, evitando as\u00ed que o metanol se una e sirva de substrato. Deste xeito, o resto de metanol ter\u00e1 tempo de ser excretado polos riles. O formaldeh\u00eddo que quede ser\u00e1 convertido en \u00e1cido f\u00f3rmico e despois excretado.\nA resistencia ao alcohol parece aumentar nas persoas adultas, de maior peso e de menor altura, mentres que os nenos son especialmente vulnerables. Comunic\u00e1ronse casos de beb\u00e9s que morreron por intoxicaci\u00f3n debida \u00e1 inhalaci\u00f3n de vapores de etanol tras aplicarlles panos embebidos en alcohol. A inxesta en nenos pode conducir a un retardo mental agravado ou a un subdesenvolvemento f\u00edsico e mental. Tam\u00e9n se realizaron estudos que demostran que se as nais inxer\u00edan alcohol durante o embarazo, os seus fillos pod\u00edan ser m\u00e1is propensos a ter a s\u00edndrome de alcoh\u00f3lico fetal.\nAnal\u00edtica.\nUn m\u00e9todo de determinaci\u00f3n da concentraci\u00f3n aproximada de etanol no sangue aproveita o feito de que nos pulm\u00f3ns se forma un equilibrio que relaciona esta concentraci\u00f3n coa concentraci\u00f3n de vapor de etanol no aire expirado. Este aire faise pasar por un tubo onde se acha xel de silicio impregnado cunha mestura de dicromato e de \u00e1cido sulf\u00farico. O dicromato, de cor vermella alaranxado, oxida o etanol a acetaldehido e \u00e9 reducido, \u00e1 s\u00faa vez, a cromo (III), de cor verde. A lonxitude da zona que cambiou de cor indica a cantidade de etanol presente no aire de se pasar un determinado volume polo tubo."}
{"id": "81798", "revid": "624", "url": "https://gl.wikipedia.org/wiki?curid=81798", "title": "Or\u00edgenes", "text": ""}
{"id": "81800", "revid": "22570", "url": "https://gl.wikipedia.org/wiki?curid=81800", "title": "Literatura do Uruguai", "text": "A literatura do Uruguai ten certo selo especial, con influencia europe\u00edsta nos seus inicios, foi tomando co tempo unha identidade propia. A poes\u00eda nace con Bartolomeu Hidalgo, iniciador da corrente gauchesca e autor dos famosos \"cielitos\". Os rom\u00e1nticos \u00e1chanse representados na obra de Adolfo Berro e Juan Zorrilla de San Mart\u00edn.\nEn 1900 Julio Herrera y Reissig foi o precursor da poes\u00eda modernista hispanoamericana. Dest\u00e1canse nesta \u00e9poca as poetas Juana de Ibarbourou e Delmira Agustini. Entre os l\u00edricos destacan Emilio Frugoni e Emilio Oribe. En canto \u00e1 prosa, cabe destacar a Horacio Quiroga. Entre os valores con produci\u00f3n actual, sobresaen Juan Carlos Onetti, Carlos Mart\u00ednez Moreno, Eduardo Galeano, Mario Benedetti e Jorge Majfud. No teatro destacan Florencio S\u00e1nchez e Jacobo Langsner."}
{"id": "81808", "revid": "56817", "url": "https://gl.wikipedia.org/wiki?curid=81808", "title": "-916", "text": "V\u00e9xase tam\u00e9n.\nHistoria ano a ano"}
{"id": "81809", "revid": "56817", "url": "https://gl.wikipedia.org/wiki?curid=81809", "title": "-915", "text": "V\u00e9xase tam\u00e9n.\nHistoria ano a ano"}
{"id": "81810", "revid": "56817", "url": "https://gl.wikipedia.org/wiki?curid=81810", "title": "-914", "text": "V\u00e9xase tam\u00e9n.\nHistoria ano a ano"}
{"id": "81811", "revid": "56817", "url": "https://gl.wikipedia.org/wiki?curid=81811", "title": "-913", "text": "V\u00e9xase tam\u00e9n.\nHistoria ano a ano"}
{"id": "81812", "revid": "56817", "url": "https://gl.wikipedia.org/wiki?curid=81812", "title": "-912", "text": "V\u00e9xase tam\u00e9n.\nHistoria ano a ano"}
{"id": "81813", "revid": "56817", "url": "https://gl.wikipedia.org/wiki?curid=81813", "title": "-911", "text": "V\u00e9xase tam\u00e9n.\nHistoria ano a ano"}
{"id": "81814", "revid": "56817", "url": "https://gl.wikipedia.org/wiki?curid=81814", "title": "-909", "text": "V\u00e9xase tam\u00e9n.\nHistoria ano a ano"}
{"id": "81815", "revid": "56817", "url": "https://gl.wikipedia.org/wiki?curid=81815", "title": "-908", "text": "V\u00e9xase tam\u00e9n.\nHistoria ano a ano"}
{"id": "81816", "revid": "56817", "url": "https://gl.wikipedia.org/wiki?curid=81816", "title": "-907", "text": "V\u00e9xase tam\u00e9n.\nHistoria ano a ano"}
{"id": "81817", "revid": "56817", "url": "https://gl.wikipedia.org/wiki?curid=81817", "title": "-906", "text": "V\u00e9xase tam\u00e9n.\nHistoria ano a ano"}
{"id": "81818", "revid": "56817", "url": "https://gl.wikipedia.org/wiki?curid=81818", "title": "-905", "text": "V\u00e9xase tam\u00e9n.\nHistoria ano a ano"}
{"id": "81819", "revid": "56817", "url": "https://gl.wikipedia.org/wiki?curid=81819", "title": "-904", "text": "V\u00e9xase tam\u00e9n.\nHistoria ano a ano"}
{"id": "81820", "revid": "56817", "url": "https://gl.wikipedia.org/wiki?curid=81820", "title": "-903", "text": "V\u00e9xase tam\u00e9n.\nHistoria ano a ano"}
{"id": "81821", "revid": "56817", "url": "https://gl.wikipedia.org/wiki?curid=81821", "title": "-902", "text": "V\u00e9xase tam\u00e9n.\nHistoria ano a ano"}
{"id": "81822", "revid": "56817", "url": "https://gl.wikipedia.org/wiki?curid=81822", "title": "-900", "text": "V\u00e9xase tam\u00e9n.\nHistoria ano a ano"}
{"id": "81823", "revid": "56817", "url": "https://gl.wikipedia.org/wiki?curid=81823", "title": "-901", "text": "V\u00e9xase tam\u00e9n.\nHistoria ano a ano"}
{"id": "81824", "revid": "89787", "url": "https://gl.wikipedia.org/wiki?curid=81824", "title": "CocoRosie", "text": "CocoRosie \u00e9 un d\u00fao musical norteamericano formado en 2003.\nTraxectoria.\nEstilisticamente poder\u00edase clasificar a s\u00faa m\u00fasica como indie rock, indie electr\u00f3nico ou \"dream pop\". Caracter\u00edzanse por un uso da voz rasgada e despreocupada e de sintetizadores que \u00e1s veces se reducen a simples sons de xoguetes infantiles. Os seus membros, Bianca e Sierra Casady, son irm\u00e1s. \u00c1mbalas d\u00faas son vocalistas. Sierra toca a guitarra e a frauta, mentres que Bianca se encarga da percusi\u00f3n. \nAs d\u00faas irm\u00e1s naceron en Nova York, pero creceron separadas. Encontr\u00e1ronse en Par\u00eds en 2003 e gravaron xuntas o seu primeiro \u00e1lbum: \"La Maison de mon R\u00eave\", que viu a luz no 2004 co selo Touch and Go Records. Durante o 2004 non pararon de dar concertos nos Estados Unidos e Europa, xiras nas que tocaron con grupos como TV on the Radio, Bright Eyes ou Devendra Banhart."}
{"id": "81825", "revid": "56817", "url": "https://gl.wikipedia.org/wiki?curid=81825", "title": "-888", "text": "V\u00e9xase tam\u00e9n.\nHistoria ano a ano"}
{"id": "81826", "revid": "85894", "url": "https://gl.wikipedia.org/wiki?curid=81826", "title": "Talavera de la Reina", "text": "Talavera de la Reina \u00e9 unha cidade do interior de Espa\u00f1a, a segunda de Castela-A Mancha en poboaci\u00f3n, por detr\u00e1s de Albacete. Est\u00e1 situada no noroeste da provincia de Toledo, provincia da que \u00e9 a cidade m\u00e1is poboada. \u00c9 a capital, econ\u00f3mica e de servizos, dunha ampla comarca que abarca o occidente de Toledo, o sur de \u00c1vila e o nordeste de Estremadura.\nXeograf\u00eda.\nPoboaci\u00f3n.\nTr\u00e1tase da primeira cidade da provincia de Toledo en n\u00famero de habitantes, a segunda cidade de Castela-A Mancha e a 71\u00aa de Espa\u00f1a, cunha poboaci\u00f3n de 88.856 habitantes (INE 2009).\nSituaci\u00f3n.\nLimita ao norte cos municipios de Mejorada, Segurilla e Pepino, ao n\u00f3rdes co municipio de Cazalegas, ao leste cos municipios de Lucillos e Montearag\u00f3n, ao sueste co municipio de La Pueblanueva, ao sur co municipio de Las Herencias, ao suroeste co municipio de Calera y Chozas, ao noroeste co municipio de Velada e at\u00f3pase a 79 km de Toledo, 114\u00a0km de Madrid e de \u00c1vila e 120\u00a0km de Plasencia e a 64\u00a0km de Navalmoral de la Mata.\nXeograficamente asentase na marxe dereita do r\u00edo Texo nun ensanche do mesmo debido \u00e1 desembocadura no seu territorio de varias afluentes como o Alberche, o Papacochinos, ou o arroio da Porti\u00f1a. O r\u00edo forma un esteiro no que hai d\u00faas illas principais a do Chamelo e a Illa Grande, estando a primeira protexida como espazo natural pola s\u00faa riqueza faun\u00edstica e vexetal. A cidade est\u00e1 flanqueada polo sur polo Cerro Negro, e polo norte pola serra de Mejorada. \u00c1 parte do n\u00facleo central, Talavera de la Reina ten dous EATIM denominadas Talavera la Nueva e Gamonal e outros barrios f\u00f3ra do n\u00facleo urbano tales como o Chaparral Bajo e El Casar de Talavera.\nA cidade est\u00e1 partida en dous polo r\u00edo Texo sendo a zona norte a m\u00e1is poboada e unida aos barrios do sur por tres pontes dos cales un \u00e9 de orixe romano (malia que disque, os restos que se conservan son de orixe \u00e1rabe).\nClima.\nO clima \u00e9 continental suavizado polo influxo do r\u00edo. Os invernos adoitan ser fr\u00edos e moi h\u00famidos con frecuentes bancos de n\u00e9boa e os ver\u00e1ns extremadamente calorosos. A veiga talaverana \u00e9 moi f\u00e9rtil e a vexetaci\u00f3n est\u00e1 composta por bosque mediterr\u00e1neo ao norte con sabinas, aci\u00f1eiras e sobreiras e bosque fluvial. Na lomba negro hai gran variedade de con\u00edferas froito de repoboaci\u00f3n.\nHistoria.\nFundaci\u00f3n.\nExisten indicios de restos neol\u00edticos no val do Texo, a\u00ednda que o primeiro asentamento parece ser de orixe celtas na zona situada entre o arroio da Porti\u00f1a e os r\u00edos Alberche e Texo. Zona de gran valor ecol\u00f3xico e agr\u00edcola que os romanos souberon explotar, dotando \u00e1 zona de cultivos como a vide e o cereal. Existen restos de varias culturas prerromanas, salientando os celtas, como varios verracos situ\u00e1devos no casco da actual cidade e en Talavera la Nueva.\nHistoria antiga.\nImperio Romano e \u00c9poca Visigoda.\nDurante o Imperio Romano o nome da cidade era Caesarobriga no ano -182 Quinto Fulvio Flaco conquistou a cidade, enclav\u00e1ndoa na provincia de Lusitania como cidade estipendiaria como capital dun extenso territorio, inclu\u00eddo no convento xur\u00eddico de Emerita Augusta. Na \u00e9poca romana Talavera desenv\u00f3lvese como cidade de mercados e intercambios comerciais. Cu\u00f1ou moeda propia e contou con templos, anfiteatro, circo e un gran foro do que quedan restos na Praza do Pan. A cidade pasou a denominarse posteriormente \"Aibura\" ou \"Ebora\". O cristianismo chegou pronto \u00e1 Talavera romana e \u00e9 coa ca\u00edda do imperio e a chegada dos Visigodos cando se asinta na cidade.\nHistoria medieval.\nCr\u00e9ase en Talavera, a sede do bispado Aquense (Ak\u00fcis) Eborense, e no ano 602 o rei Liuva II, regala a estatua da Virxe do Prado \u00e1 cidade, co fin de cristianizar os \u00faltimos redutos pag\u00e1ns, convertendo a festa pag\u00e1 da deusa Ceres na festa primaveral dedicada \u00e1 Virxe e denominada Mondas.\nO poder musulm\u00e1n.\nOs musulm\u00e1ns chegaron a Talavera no ano 712 xunt\u00e1ndose preto da cidade os caudillos Tariq ibn Ziyad e Musa ibn Nusayr. Os musulm\u00e1ns dotaron a esta cidade cunha muralla, o alc\u00e1zar de Abderram\u00e1n III, regad\u00edos, fontes e mu\u00ed\u00f1os de auga a cidade que non deixara de cultivar cereais e vide principalmente seguiu coa s\u00faa tradici\u00f3n comercial e comezouse a afianzar a tradici\u00f3n alfareira principalmente pola poboaci\u00f3n feix\u00f3n, que conviv\u00eda con isl\u00e1micos e cristi\u00e1ns. \"Medina Al Talavayra\", participou activamente nas numerosas guerras civ\u00eds entre reinos e taifas, principalmente polo seu enfrontamento con Toledo ali\u00e1ndose indistintamente con C\u00f3rdoba e Badaxoz segundo a conveniencia. Talavera foi capital dun ef\u00e9mero reino de Taifa antes de caer definitivamente baixo poder do reino de Toledo. Trala conquista da cidade no s\u00e9culo XI en 1083 por Afonso VI, a cidade pasar\u00eda a denominarse \"Talavayra\", nome que co paso dos tempos converteuse en Talavera. A partir desta \u00e9poca Talavera foi medrando, convert\u00e9ndose nun dos principais centros econ\u00f3micos da zona central da pen\u00ednsula, sobre todo en agricultura e gander\u00eda. Proba diso son os mercados de gando que se celebraban na localidade.\nBaixa idade media.\nO rei Sancho IV outorgou a Talavera o privilexio real da organizaci\u00f3n de d\u00faas feiras agr\u00edcolas ao ano, o que por aquel ent\u00f3n era un grand\u00edsimo privilexio do que poucas localidades pod\u00edan presumir, \u00e9 o que hoxe derivou nas feiras de santo Isidro en maio e de san Mateo o Ap\u00f3stolo en setembro.\nHistoria moderna.\nS\u00e9culo XV e XVI.\nDurante os s\u00e9culos XV e XVI, Talavera acadou gran fama grazas \u00e1 s\u00faa cer\u00e1mica. Filipe II soubo apreciala e proba diso \u00e9 que no Mosteiro de San Lorenzo de El Escorial existe cer\u00e1mica de Talavera en forma de azulexos utiliz\u00e1devos como z\u00f3colos nas paredes do mosteiro, e vajillas desta localidade.\nNa Catedral Vella de Salamanca (s\u00e9culo XIII) cons\u00e9rvase un curioso altar realizado con esta cer\u00e1mica.\nOutra mostra da s\u00faa importancia at\u00f3pase na azulexar\u00eda presente en parte dos solos da Igrexa do Real Mosteiro de Santa Mar\u00eda la Real de Las Huelgas en Burgos (s\u00e9culo XIII), constru\u00edda durante o reinado de Fernando III de Castela.\nTalavera e os seus fillos ilustres participaron activamente na Conquista de Am\u00e9rica. Personaxes como Francisco de Aguirre, Juan de Orellana ou Jofr\u00e9n de Loaisa, participaron en diversas xestas no novo continente.\nOutros talaveranos influ\u00edron notablemente en pol\u00edtica como Frei Hernando de Talavera, confesor de Isabel a Cat\u00f3lica ou o Almirante Francisco Verdugo polas s\u00faas xestas en Flandres. Outros feitos importantes foron o outorgamento a Guadalupe de carta de xurisdici\u00f3n. E o asentamento do grande alfoz de Talavera, co\u00f1ecido como Antigas Terras de Talavera que abarcaba en 1455 os territorios que \u00edan desde Castilblanco, Guadalupe, Al\u00eda e o Val do Ibor en Estremadura ata o norte de Toledo. Hoxe d\u00eda a identidade rexional talaverana \u00e9 a\u00ednda sensible en todos eses territorios.\nA comezos do s\u00e9culo XVI publ\u00edcase a m\u00e1is importante obra de teatro da literatura castel\u00e1, \"A Tragicomedia de Calixto e Melibea\", ou \"A Celestina\". Escrita polo veci\u00f1o e Alcalde de Talavera, a\u00ednda que nado en La Puebla de Montalb\u00e1n, Fernando de Rojas.\nO s\u00e9culo XVII.\nDurante este s\u00e9culo a cidade vive unha \u00e9poca de ouro cultural que comeza co pai da Historia espa\u00f1ola, Juan de Mariana, que cos seus estudos pol\u00edticos influ\u00edu notablemente e adiantouse \u00e1s teses da Revoluci\u00f3n Francesa.\nTalavera no s\u00e9culo XVIII e as Reais F\u00e1bricas.\nMorto o rei Carlos II de Espa\u00f1a en novembro de 1700 d\u00faas poderosas naci\u00f3ns disp\u00fatanse a coroa de Espa\u00f1a. Talavera abrazou desde un comezo a causa de Filipe V entrando os rexementos franceses na cidade o 23 de setembro de 1703. Filipe V visitou Talavera. Non ser\u00eda esta a \u00fanica vez, xa que o Rei agradeceu moito \u00e1 cidade o seu soporte fronte a Toledo quen apoiou a causa comuneira.\nPero ser\u00e1 a partir do ano 1750 cando esta localidade acade o seu pleno apoxeo, coa chegada \u00e1 cidade das Reais F\u00e1bricas de Seda nas que hab\u00eda empreg\u00e1devos m\u00e1is de 4.000 traballadores, o que para a \u00e9poca era algo inmenso e que funcionar\u00edan durante aproximadamente un s\u00e9culo.\nHistoria contempor\u00e1nea.\nTalavera de la Reina no s\u00e9culo XIX.\nA Guerra da Independencia ten grandes consecuencias sobre Talavera de la Reina, o 27 e 28 de xullo de 1809 prod\u00facese a Batalla de Talavera entre tropas angloespa\u00f1olas e francesas, sobre a lomba de Medell\u00edn, ao norte da cidade. Ao final as tropas ao mando do xeral Arthur Wellesley logran expulsar aos franceses \u00e1 outra beira do r\u00edo Alberche.\nEn 1833 prod\u00facese a mans de Javier de Burgos, o repartimento provincial de Espa\u00f1a, Talavera, depauperada por mor da guerra, perde a oportunidade de converterse en Provincia e pasa a pertencer \u00e1 provincia de Toledo, se ben o sentimento comarcal \u00e9 amplo nas s\u00faas antigas terras.\nDurante o s\u00e9culo XIX, prod\u00facese unha nova revoluci\u00f3n en Talavera de la Reina, coa aparici\u00f3n de grandes mestres artes\u00e1ns ceramistas na localidade co que se recuperaba a tradici\u00f3n oleira, e a chegada do ferrocarril \u00e1 cidade a finais do s\u00e9culo XIX, supuxo un avance impresionante para esta localidade, que foi das primeiras cidades espa\u00f1olas en contar cunha estaci\u00f3n de ferrocarril. A cidade experimentar\u00e1 a partir de ent\u00f3n un aumento de poboaci\u00f3n, procedentes sobre todo dos pobos das periferia, convertendo a Talavera nunha das cidades m\u00e1is poboadas do centro da pen\u00ednsula.\nTam\u00e9n se orixina na cidade de Talavera de la Reina unha das famosas Guerras Carlistas.\nTalavera de la Reina ata a Guerra Civil.\nO s\u00e9culo XX continua como unha \u00e9poca de expansi\u00f3n para esta cidade, a poboaci\u00f3n segue aumentando e xa que logo \u00e9 necesario proceder \u00e1 ampliaci\u00f3n da localidade, con barrios de nova creaci\u00f3n. Talavera vai ga\u00f1ando prestixio como centro comercial importante da zona centro.\nTam\u00e9n aparece un ceramista moi co\u00f1ecido, Juan Ruiz de Luna, en honor do cal hoxe existe na localidade un museo, o Museo de Cer\u00e1mica Juan Ruiz de Luna. A cer\u00e1mica deste oleiro pode verse na Bas\u00edlica da Nosa Dona do Prado, na Praza do Pan, e na fonte de placa vibratoria da Escola Juan Ramon Jim\u00e9nez. Durante a II Rep\u00fablica a cidade ver\u00e1 aparecer a\u00ednda que s\u00f3 f\u00f3ra en planos a posibilidade de converter unha zona ata agora de seca\u00f1o nunha zona de regad\u00edo.\nTalavera de la Reina, permanece fiel \u00e1 Rep\u00fablica ao producirse o golpe de Estado do 18 de xullo de 1936, durante ese per\u00edodo produciuse un represi\u00f3n contra relixiosos e partidarios do ex\u00e9rcito sublevado. O 3 de setembro as tropas rebeldes entran en Talavera ao mando do tenente coronel Yag\u00fce e o comandante Castej\u00f3n, quen continuaron co represi\u00f3n neste caso contra o bando derrotado, as\u00ed pois Talavera de la Reina queda baixo o mando das tropas nacionais.\nTalavera de la Reina durante o Franquismo.\nDurante o Franquismo recup\u00e9rase o proxecto republicano de converter en regad\u00edos a zona de Talavera; para iso cr\u00e9ase o Canle Baixo do Alberche, que pon en regad\u00edo unha extensa zona, e cr\u00e9anse na zona novos pobos: Talavera la Nueva e Alberche del Caudillo.\nTras isto prod\u00facese unha explosi\u00f3n demogr\u00e1fica en Talavera de la Reina. A poboaci\u00f3n comeza a medrar con xentes vidas de todos os pobos da provincia, do sur de \u00c1vila e do leste de C\u00e1ceres. A finais da ditadura, a poboaci\u00f3n era aproximadamente de 55.000 habitantes, superando a Toledo en n\u00famero de habitantes.\nTalavera de la Reina na actualidade.\nA restauraci\u00f3n democr\u00e1tica iniciouse en Talavera coas primeiras elecci\u00f3ns municipais, que deron a vitoria a Jes\u00fas Garc\u00eda de Castro, cuxo legado m\u00e1is salientado foi a s\u00faa reivindicaci\u00f3n de crear a provincia de Talavera, debido \u00e1 s\u00faa singularidade dentro de Toledo e \u00e1 necesidade de relanzar a minguada econom\u00eda comarcal, reivindicaci\u00f3n que foi perdendo peso co paso dos anos -non obstante, o seu sucesor na alcald\u00eda, o socialista Pablo Tello, chegou incluso a solicitar a separaci\u00f3n da comunidade sur-castel\u00e1-. Estes anos coinciden cos cambios pol\u00edtico-sociais da Transici\u00f3n en Espa\u00f1a, que tivo o seu repercusi\u00f3n a nivel local na creaci\u00f3n dos partidos pol\u00edticos, movementos sindicais e asociaci\u00f3ns veci\u00f1ais e outras de moi diversa \u00edndole.\nAntonio Gonz\u00e1lez Madrid foi o seguinte mandatario talaverano, escollido polo partido centrista CDS, cuxa contribuci\u00f3n foi decisiva para impulsar a cooperaci\u00f3n do concello coas asociaci\u00f3ns de veci\u00f1os nos asuntos municipais.\nNo 1989 volveu ao goberno o PSOE da man de Javier Corrochano, e continuou o seu legado o tam\u00e9n socialista Isidro Flores. Foron os anos do movemento social NOSOTROS TALAVERA, creado co obxectivo de loitar contra a marxinaci\u00f3n da comarca talaverana nas instituci\u00f3ns castellanomanchegas,trala decisi\u00f3n do goberno rexional de trasladar a sede da UNED a Toledo. Este movemento, tras a exitosa folga xeral e manifestaci\u00f3n do 27 de febreiro de 1992, conseguiu que o ent\u00f3n presidente Jos\u00e9 Bono asinase o co\u00f1ecido como \"Documento Bono\", no que se inclu\u00edan hist\u00f3ricas reivindicaci\u00f3ns dos talaveranos como a creaci\u00f3n dunha universidade, melloras no abastecemento de auga e creaci\u00f3n de cintos industriais, melloras que en parte quedaron sobre o papel ou non foron resoltas como se demandaba -no 1994 a Universidade de Castela-A Mancha abriu un campus residual dependente do de Toledo, sen edificio propio e con s\u00f3 3 diplomaturas-.\nTras un goberno do PP presidido por Florentino Carriches que tivo como maior logro o afianzamento do campus universitario e unha pol\u00edtica de infraestruturas, promoci\u00f3n de industria e medio ambiente, no 1999 o Partido Socialista volveu ao poder da man de Jos\u00e9 Francisco Rivas, que na actualidade contin\u00faa como primeira autoridade gobernativa local ao haber gando as elecci\u00f3ns de maio de 2007, nas que conseguiu 14 concelleiras, fronte aos 11 do Partido Popular, encabezado por Gonzalo Lago.\nTalavera da ra\u00ed\u00f1a \u00e9 desde hai varias d\u00e9cadas a cidade m\u00e1is poboada da provincia de Toledo e a segunda da comunidade Aut\u00f3noma de Castela-A Mancha, despois de Albacete, e ocupa o posto 71\u00ba no r\u00e1nking poboacional das cidades de Espa\u00f1a-. A cidade centra hoxe s\u00faas esforzos en reforzar a s\u00faa intensa actividade comercial, cun moderno pavill\u00f3n de feiras e eventos (Talavera Ferial), o Centro Comercial \"Los Alfares\", o centro comercial de \"El Corte Ingl\u00e9s\" en Castela-A Mancha , estaci\u00f3n subterr\u00e1nea de autobuses inclu\u00edda no proxecto do centro comercial xunto a un hotel e un edificio de oficinas, e o desenvolvemento no predio Palomarejos dun gran conxunto formado por un campo de golf de 18 buratos (xa finalizado), un hotel de 5 estrelas, edificio de spa, 500 vivendas unifamiliares de luxo e un parque comercial, fronte ao centro \"Los Alfares\", na entrada \u00e1 cidade desde a antiga N-V.\nOutras expectativas salientadas en fase de licitaci\u00f3n \u00e9 a denominada Circunvalaci\u00f3n Sur, unha moderna autov\u00eda que bordear\u00e1 a cidade de oeste a este, na que se incluir\u00e1n dous novas pontes sobre o r\u00edo Texo -un dos cales elevar\u00e1 o seu mastro a 180 metros de altura e contar\u00e1 cun solaina panor\u00e1mico-. Esta rolda de circunvalaci\u00f3n est\u00e1 prevista dentro do Plan de Ordenaci\u00f3n Municipal (POM) pendente de aprobarse nos pr\u00f3ximos meses, que prev\u00e9 a construci\u00f3n de 50.000 novas vivendas, amplas avenidas, grandes parques e extensas \u00e1reas industriais e de comercio, que triplicar\u00eda en superficie ao actual n\u00facleo urbano e duplicar\u00eda a poboaci\u00f3n nuns 20 anos. Este plan tam\u00e9n incl\u00fae a creaci\u00f3n dunha estaci\u00f3n para a nova li\u00f1a de alta velocidade Madrid-Lisboa, con paradas en Talavera, C\u00e1ceres, M\u00e9rida e Badaxoz, que se ben estaba prevista para 2008 foi atrasada ata 2015.\nEn setembro de 2006 o motociclista talaverano \u00c1lvaro Bautista ga\u00f1ou o Mundial de de 125cc, feito que lle fixo merecedor de ser nomeado Fillo Predilecto da Cidade, t\u00edtulo que unicamente ostentaba ata a data o poeta Joaqu\u00edn Benito de Lucas. Outra distinci\u00f3n que outorga a cidade \u00e9 o T\u00edtulo de Fillo Adoptivo, que pos\u00faen na o historiador Fernando Jim\u00e9nez de Gregorio, o profesor \u00c1ngel Ballesteros, o sacerdote Aurelio de Le\u00f3n e a actriz Gwyneth Paltrow.\nEconom\u00eda.\nTalavera da ra\u00ed\u00f1a foi co\u00f1ecida tradicionalmente pola s\u00faa actividade ceramista, coa famosa cer\u00e1mica de Talavera.\n\u00c9 moi importante a s\u00faa actividade t\u00e9xtil,e o Mercado Nacional de Gandos, sendo unha das maiores zonas produtoras de gando de porca e meiri\u00f1o de toda Castela, salientando a ovella aut\u00f3ctona talaverana.\nTalavera at\u00f3pase situada como punto central da zona de regad\u00edos do Alberche, polo que a s\u00faa horta \u00e9 rica e dunha gran calidade, cultiv\u00e1ndose principalmente verduras, froitas de tempada (sand\u00eda, mel\u00f3n, tomates), orxo, forraxe para animais.\nActualmente a cidade derivou ao sector terciario convert\u00e9ndose na cidade comercial m\u00e1is importante da rexi\u00f3n. Outros produtos que salientan son os deriv\u00e1devos do coiro, ferro, artigos de caza.\nNos \u00faltimos anos produciuse unha explosi\u00f3n no sector da construci\u00f3n, debido \u00e1 situaci\u00f3n estrat\u00e9xica da cidade entre Madrid e Lisboa. A conexi\u00f3n coa capital a trav\u00e9s de autov\u00eda e a futura li\u00f1a de Tren de Alta Velocidade que lle conectar\u00e1 con Madrid en media hora e con Lisboa en d\u00faas horas fixo medrar as expectativas da cidade.\nO campus da Universidade de Castela-A Mancha, contribu\u00edu a dotar \u00e1 cidade dun potencial educativo importante.\nDeportes.\nNo referente a clubs, o principal equipo \u00e9 o Azulejos Ramos Talavera militante da divisi\u00f3n de prata da LNFS do f\u00fatbol sala espa\u00f1ol (segunda categor\u00eda).A s\u00faa antecesor o Castilla-La Mancha Talavera foi campi\u00f3n de Europa.\nTam\u00e9n hai que destacar ao Talavera Club de F\u00fatbol, que competeu en todos os grupos da Segunda Divisi\u00f3n B Espa\u00f1ola e xoga no Estadio El Prado. Tam\u00e9n conta Talavera de la Reina coa Uni\u00f3n Deportiva Talavera, que xoga no Estadio Diego Mateo Zarra e compite na Primeira Auton\u00f3mica Preferente Grupo II.\nActualmente, o equipo m\u00e1is laureado da cidade, a nivel nacional, como club, e a nivel internacional polos seus deportistas, como seleccion\u00e1devos nacionais, \u00e9 o Club de Pirag\u00fcismo Talavera-Talak.\nNo que se refire a deportistas, os principais son:\nGastronom\u00eda.\nA gastronom\u00eda talaverana \u00e9 moi apreciada, e isto reco\u00f1\u00e9cese polas m\u00faltiples restaurantes da cidade e toda a s\u00faa comarca. A gastronom\u00eda ten unha certa achega \u00e1rabe a\u00ednda que \u00e9 en definitiva a propia da terra castel\u00e1. Se fundamenta nos produtos de seu f\u00e9rtil horta e nos pratos de caza.\nNas carnes salienta o veado, a perdiz e paspall\u00e1s escabechada, o zorzal, o coello con tomate, ao romeu, o arroz con lebre, e os pombi\u00f1os \u00e1 talaverana guisados con manteiga, cebola, perexil e ch\u00edcharos. \u00c9 interesante a gali\u00f1a en pepitoria, o cabuxo en cochifrito, o a\u00f1o asado os pratos do matanza.\nO r\u00edo Texo deu durante s\u00e9culos pratos tan exquisitos como ex\u00f3ticos, alg\u00fans deles son as angu\u00edas en salsa de tomate,a carpa, as ancas de placa vibratoria, ou os peixes escabechados que se fan en tortilla para a romar\u00eda de Santa Apolonia, cada nove de febreiro.\nUn prato por antonomasia da gastronom\u00eda talaverana son as caras, uns pequenos feix\u00f3ns guisados con verduras cr\u00faas e chourizo. Antigamente foron moi reco\u00f1ecidos os caldos talaveranos se ben, nos \u00faltimos tempos algunhas bodegas comezan a recuperar aquela memoria de bos vi\u00f1os acadando alg\u00fans deles fama internacional como o Solaz de Osborne, o Se\u00f1or\u00edo Malpica ou o Dominio de Valdepusa.\nNo que fai a sobremesas salientan os mazap\u00e1ns, as flores doces ou as caridades, pequenos bollos de fari\u00f1a e an\u00eds."}
{"id": "81829", "revid": "1131", "url": "https://gl.wikipedia.org/wiki?curid=81829", "title": "Salcedo", "text": "O top\u00f3nimo Salcedo pode referirse a:"}
{"id": "81831", "revid": "736", "url": "https://gl.wikipedia.org/wiki?curid=81831", "title": "Georges Florovsky", "text": ""}
{"id": "81832", "revid": "22570", "url": "https://gl.wikipedia.org/wiki?curid=81832", "title": "Tempo narrativo", "text": "O tempo narrativo \u00e9 inherente \u00e1 narraci\u00f3n, entendida esta como proceso creativo.\nA narraci\u00f3n \u00e9 unha arte temporal, organ\u00edzase mediante unha sucesi\u00f3n de li\u00f1as ou p\u00e1xinas que ocupan un espazo f\u00edsico. Nesta sucesi\u00f3n ling\u00fc\u00edstica impl\u00edcanse d\u00faas temporalidades xerais: o tempo hist\u00f3rico ou exterior (tempo real \u00f3 que se refire a narraci\u00f3n, ou tempo da historia) e o tempo interior ou textual (tempo do relato ou tempo do discurso).\nA categor\u00eda de tempo do verbo \u00e9 a forma m\u00e1is importante de expresa-la temporalidade. Existe unha distinci\u00f3n fundamental entre dous grupos de tempos: por unha banda o presente, o Pret\u00e9rito de indicativo e o futuro; pola outra, o Copret\u00e9rito de indicativoe o pospret\u00e9rito. Benveniste chama \u00f3s primeiros tempo da narraci\u00f3n (para n\u00f3s, do discurso ou do relato), \u00f3s demais, tempos da historia.\nPode acontecer que os dous tempos sigan unha mesma direcci\u00f3n, cando os acontecementos se suceden da mesma maneira que se suceden as frases. Esta analox\u00eda \u00e9 bastante rara, e normalmente se rompe de d\u00faas formas:\nAs roturas do paralelismo crean no lector un efecto de suspensi\u00f3n.\nInteresante \u00e9 tam\u00e9n observa-la distancia que pode haber entre as dous tempos. Segundo Todorov, os textos en que m\u00e1is afastadas poden estar \u00e9 nos mitos, lendas etc. Aqueles en que m\u00e1is pr\u00f3ximas implican que o relato sexa o mon\u00f3logo do heroe en versi\u00f3n taquigr\u00e1fica. Entre estas d\u00faas posibilidades existen numerosos casos intermedios, por exemplo, cando o narrador aprecia o tempo que pasou entre os feitos e o momento en que el os evoca.\nPor outra banda, falaremos de\nFinalmente Genette expresa un terceiro aspecto relativo \u00f3 tratamento do tempo no relato, a frecuencia. A frecuencia ref\u00edrese \u00f3 n\u00famero de veces en que un acontecemento da historia \u00e9 mencionado no relato. Caben tres posibilidades:"}
{"id": "81833", "revid": "1410", "url": "https://gl.wikipedia.org/wiki?curid=81833", "title": "Alberto Korda", "text": "Alberto D\u00edaz Guti\u00e9rrez, m\u00e1is co\u00f1ecido baixo o nome de Alberto Korda, nado na Habana o 14 de setembro de 1928 e finado en Par\u00eds o 25 de maio de 2001, foi un fot\u00f3grafo cubano, mundialmente co\u00f1ecido pola s\u00faa fotograf\u00eda do Che Guevara. A famosa fotograf\u00eda foi tomada a Ernesto Guevara mirando o cortexo f\u00fanebre dos ca\u00eddos na sabotaxe do barco La Coubre por parte da CIA, o 5 de marzo de 1960.\nBiograf\u00eda.\nAlberto Korda, fillo dun ferroviario, naceu na Habana. Tivo numerosos pequenos empregos antes de facerse asistente fot\u00f3grafo por raz\u00f3ns pouco habituais. En efecto, confiou que a s\u00faa \"principal motivaci\u00f3n era atopar a mulleres\". Alcanzou doutra banda o seu obxectivo na medida en que a s\u00faa primeira muller, Natalia Menendex, foi a primeira \"top-model\" cubana.\nFaise chamar \"Korda\" porque isto fai pensar en Kodak.\nLogo da revoluci\u00f3n cubana, Korda foi o fot\u00f3grafo persoal de Fidel Castro durante dez anos. Dende 1968 ata 1978, dedicouse \u00e1 fotograf\u00eda submarina ata unha exposici\u00f3n xaponesa en 1978 que estimulou o interese mundial para o seu traballo. Aparece brevemente en Boa Vista Social Club de Wim Wenders, en 1999, a\u00ednda que non estea presente nos cr\u00e9ditos. Alberto Korda cede a un ataque card\u00edaco en Par\u00eds, en 2001, mentres que presentaba unha exposici\u00f3n da s\u00faa obra. Esta enterrado no Colon Cemetery da Habana. En 2005, catro anos logo da s\u00faa morte, un documental titulado \"Kordavision\", realizado por H\u00e9ctor Cruz Sandoval estalle totalmente dedicado.\nA foto do Che.\nEra fot\u00f3grafo para o xornal cubano \"Revoluci\u00f3n\" o 5 de marzo 1960 cando tomou a famosa fotograf\u00eda. Korda contou as\u00ed o instante hist\u00f3rico: \nXamais recibiu ning\u00fan di\u00f1eiro por esta fotograf\u00eda, a\u00ednda que perseguiu no 2000 \u00e1 marca Smirnoff por empregar a foto con motivos publicitarios. Comentando a utilizaci\u00f3n il\u00edcita da s\u00faa fotograf\u00eda, o artista declarou: \nGa\u00f1ou o xu\u00edzo e tivo unha indemnizaci\u00f3n de 50.000 d\u00f3lares que reverteu ao sistema m\u00e9dico cubano. Di: \"se o Che estivese a\u00ednda vivo, far\u00eda o mesmo\"."}
{"id": "81837", "revid": "6", "url": "https://gl.wikipedia.org/wiki?curid=81837", "title": "Zn", "text": ""}
{"id": "81838", "revid": "54334", "url": "https://gl.wikipedia.org/wiki?curid=81838", "title": "Li", "text": "Li, li ou LI pode referirse a:"}
{"id": "81839", "revid": "1576", "url": "https://gl.wikipedia.org/wiki?curid=81839", "title": "He", "text": "He pode referirse a:"}
{"id": "81840", "revid": "23204", "url": "https://gl.wikipedia.org/wiki?curid=81840", "title": "Be", "text": "Be, be ou BE pode referirse a:"}
{"id": "81841", "revid": "6", "url": "https://gl.wikipedia.org/wiki?curid=81841", "title": "Na", "text": ""}
{"id": "81842", "revid": "1131", "url": "https://gl.wikipedia.org/wiki?curid=81842", "title": "Otto Wagner", "text": "Otto Koloman Wagner (Penzing, 13 de xullo de 1841 - ? Viena, 11 de abril de 1918) foi un arquitecto austr\u00edaco.\nBiograf\u00eda.\nWagner naceu en Penzing, un suburbio de Viena. Estudou en Berl\u00edn e Viena. En 1864, comezou a dese\u00f1ar os seus primeiros edificios en estilo historicista. A mediados e finais da d\u00e9cada dos anos 1880, como moitos dos seus contempor\u00e1neos en Alema\u00f1a (tales como Constantin Lipsius, Richard Streiter e Georg Heuser), Su\u00edza (Hans Auer e Alfred Friedrich Bluntschli) e Francia (Paul S\u00e9dille), Wagner converteuse nun defensor do \u00abRealismo arquitect\u00f3nico\u00bb. Era unha posici\u00f3n te\u00f3rica que lle permit\u00eda mitigar a dependencia das formas hist\u00f3ricas. En 1894, cando se converteu en profesor de Arquitectura na Academia de Belas Artes de Viena, avanzara moito neste sentido cara a unha oposici\u00f3n m\u00e1is radical \u00e1s correntes ent\u00f3n predominantes de arquitectura historicista.\nNa s\u00faa primeira \u00e9poca o seu estilo caracterizouse pola robustez e a sobriedade cl\u00e1sica. M\u00e1is tarde recibiu o encargo da ampliaci\u00f3n de Viena, do cal s\u00f3 realizou unha parte. A mediados da d\u00e9cada dos noventa, xa dese\u00f1ara varios edificios en \"Jugendstil\". Wagner estaba moi interesado na achaiadura urban\u00edstica - en 1890 dese\u00f1ou un novo plano para a cidade de Viena, pero s\u00f3 se constru\u00edu a rede de ferrocarril urbano, o \"Wiener Stadtbahn\". En 1896 publicou un libro de texto titulado \"Arquitectura Moderna\" na que expresaba as s\u00faas ideas sobre o papel do arquitecto; base\u00e1base no texto do seu discurso inaugural de ingreso na Academia do ano 1894. O seu estilo incorporou o uso de novos materiais e novas formas para reflectir o feito de que a propia sociedade estaba cambiando. No seu libro de texto, afirmaba que as \"novas tarefas e perspectivas humanas esix\u00edan un cambio ou reconstituci\u00f3n de formas preexistentes\". Na procura deste ideal, el dese\u00f1ou e constru\u00edu estruturas que reflect\u00edan a funci\u00f3n pretendida, como o austero bloque de apartamentos Neustiftgasse en Viena.\nFoi mestre e amigo de Adolf Loos, Josef Hoffmann e de J. Olbrich. Defendeu aos novos artistas da Sezession, e achegouse aos seus postulados en obras como as estaci\u00f3ns de metro de Viena.\nNa construci\u00f3n da Caixa Postal de Aforros de Viena (1904-1906) m\u00f3strase como un aut\u00e9ntico precursor do racionalismo arquitect\u00f3nico.\nEn 1897, Otto Wagner, Gustav Klimt, Joseph Maria Olbrich, Josef Hoffmann e Koloman Moser fundaron o grupo art\u00edstico chamado a \"Secesi\u00f3n de Viena\". Das ideas deste grupo desenvolveu un estilo que inclu\u00eda referencias case-simb\u00f3licas \u00e1s novas formas de modernidade.\nWagner morreu en Viena en 1918."}
{"id": "81843", "revid": "1576", "url": "https://gl.wikipedia.org/wiki?curid=81843", "title": "Mg", "text": "Mg pode referirse a:\nmg pode referirse a:"}
{"id": "81844", "revid": "6", "url": "https://gl.wikipedia.org/wiki?curid=81844", "title": "Al", "text": ""}
{"id": "81845", "revid": "43327", "url": "https://gl.wikipedia.org/wiki?curid=81845", "title": "Si", "text": "Si pode ser:"}
{"id": "81846", "revid": "43327", "url": "https://gl.wikipedia.org/wiki?curid=81846", "title": "Cl", "text": "Cl pode referirse a:"}
{"id": "81847", "revid": "6", "url": "https://gl.wikipedia.org/wiki?curid=81847", "title": "Sc", "text": ""}
{"id": "81848", "revid": "6", "url": "https://gl.wikipedia.org/wiki?curid=81848", "title": "Ti", "text": ""}
{"id": "81849", "revid": "6", "url": "https://gl.wikipedia.org/wiki?curid=81849", "title": "Cr", "text": ""}
{"id": "81850", "revid": "6", "url": "https://gl.wikipedia.org/wiki?curid=81850", "title": "Mn", "text": ""}
{"id": "81851", "revid": "1131", "url": "https://gl.wikipedia.org/wiki?curid=81851", "title": "Cu", "text": "O termo cu pode estar referido a:"}
{"id": "81854", "revid": "88215", "url": "https://gl.wikipedia.org/wiki?curid=81854", "title": "V\u00edctor Paz Estenssoro", "text": "\u00c1ngel V\u00edctor Paz Estenssoro, nado en Tarija o 2 de outubro de 1907 e finado no mesmo lugar o 7 de xu\u00f1o de 2001, foi un avogado e pol\u00edtico boliviano, que foi presidente de Bolivia en tres ocasi\u00f3ns: entre 1952 e 1956, entre 1960 e 1964, e entre 1985 e 1989."}
{"id": "81855", "revid": "23204", "url": "https://gl.wikipedia.org/wiki?curid=81855", "title": "Lorena", "text": "A Lorena (en franc\u00e9s e en loren\u00e9s: \"Lorraine\", en alem\u00e1n: \"Lothringen\") \u00e9 unha rexi\u00f3n de Francia que linda con Alema\u00f1a, B\u00e9lxica e Luxemburgo.\nAdministraci\u00f3n.\nO \"Conseil R\u00e9gional de Lorraine\" (goberno rexional) \u00e9 membro da cooperaci\u00f3n interrexional transfronteriza \u00abSaar-Lor-Lux\u00bb, xunto con Luxemburgo, os estados federados alem\u00e1ns do Sarre e Renania-Palatinado e a Valonia, en B\u00e9lxica.\nA sede do Conseil R\u00e9gional enc\u00f3ntrase en Metz. A rexi\u00f3n est\u00e1 marcada por unha forte rivalidade entre Metz e Nancy.\nCultura.\nPola s\u00faa posici\u00f3n xeogr\u00e1fica, a Lorena foi un lugar de intercambios culturais privilexiado entre Francia e as culturas xerm\u00e1nicas. As\u00ed, numerosas innovaci\u00f3ns fixeron a s\u00faa entrada na Lorena antes de estenderse polo resto de Francia (m\u00fasica, gastronom\u00eda etc.). O esplendor cultural loren\u00e9s empezou no Renacemento, antes de ser o berce de movementos culturais orixinais, entre os cales o m\u00e1is famoso seguramente \u00e9 o Art Nouveau, levado a Francia pola Escola de Nancy."}
{"id": "81859", "revid": "23204", "url": "https://gl.wikipedia.org/wiki?curid=81859", "title": "Franco Condado", "text": "Franco Condato (en arpitano: \"Franche-Cont\u00e2t\", en franc\u00e9s: \"Franche-Comt\u00e9\", en francocont\u00e9s: \"Fraintche-Comt\u00e8\") \u00e9 unha rexi\u00f3n no leste de Francia, situada entre a Borgo\u00f1a francesa e Su\u00edza. Conformada por catro departamentos, a s\u00faa capital (\"chef-lieu\") \u00e9 a cidade de Besan\u00e7on.\nOrixe do nome Franco Condado.\nO nome de Franco Condado non aparece oficialmente at\u00e9 1478, fal\u00e1ndose anteriormente do Condado de Borgo\u00f1a. Dist\u00ednguese da \"Borgo\u00f1a ducal\" ou \"Borgo\u00f1a francesa\" (o Ducado de Borgo\u00f1a), e a diferenza da cal recibe tam\u00e9n as denominaci\u00f3ns hist\u00f3ricas de \"Borgo\u00f1a condal\" ou \"Borgo\u00f1a espa\u00f1ola\".\nA tradici\u00f3n conta que o conde borgo\u00f1\u00f3n Rexinaldo III de Borgo\u00f1a se negou en 1478 a render tributo ao Sacro Imperio, feito que lle deu o sobrenome de \u00abFranco Conde\u00bb; de a\u00ed vir\u00eda o nome de Franco Condado.\nXeograf\u00eda.\nA superficie da rexi\u00f3n \u00e9 de 16.190\u00a0km\u00b2 e a s\u00faa poboaci\u00f3n \u00e9 duns 1\u00a0100\u00a0000 habitantes.\nO Franco Condado \u00e9 unha rexi\u00f3n de auga, bosques de abetos (o 40 % da superficie da rexi\u00f3n est\u00e1 cuberta de bosques) e de grandes espazos protexidos, como, por exemplo, os parques rexionais do Alto Jura.\nComprende a maior parte do macizo do Xura e, no norte, parte do Ballon d'Alsace, \u00faltima cima do extremo sur dos Ballons dos Vosgos. A altura m\u00e1xima \u00e9 o pico Cr\u00eat P\u00e9la, de 1.500 m.\nDivisi\u00f3ns.\nA rexi\u00f3n do Franco Condado div\u00eddese en catro departamentos"}
{"id": "81860", "revid": "98629", "url": "https://gl.wikipedia.org/wiki?curid=81860", "title": "Libert\u00e9, \u00e9galit\u00e9, fraternit\u00e9", "text": "Libert\u00e9, \u00e9galit\u00e9, fraternit\u00e9 (\"Liberdade, igualdade, fraternidade\" en franc\u00e9s) \u00e9 o lema da rep\u00fablica francesa, foi o lema da Revoluci\u00f3n Francesa e \u00e9 tam\u00e9n a divisa da Francmasoner\u00eda. O slogan sobreviviu \u00e1 revoluci\u00f3n, convert\u00e9ndose no berro dos activistas, tanto militantes como non-violentos, a favor da democracia e do derrocamento de gobernos opresores e tir\u00e1nicos de todo tipo. O lema aparece citado nas constituci\u00f3ns francesas de 1946 e 1958 (en ambas as d\u00faas at\u00f3pase no t\u00edtulo primeiro - Da soberan\u00eda, artigo 2).\nOrixinalmente a divisa era \"Libert\u00e9, \u00e9galit\u00e9, fraternit\u00e9, ou a mort!\" (\"\u00a1Liberdade, igualdade, fraternidade ou a morte!\").\nDurante a ocupaci\u00f3n alem\u00e1 de Francia durante a segunda guerra mundial o lema foi substitu\u00eddo na zona do Goberno de Vichy pola frase \"Travail, famille, patrie\" (Traballo, familia, patria) para evitar posibles interpretaci\u00f3ns subversivas."}
{"id": "81861", "revid": "2269", "url": "https://gl.wikipedia.org/wiki?curid=81861", "title": "Trienio Liberal", "text": ""}
{"id": "81863", "revid": "127505", "url": "https://gl.wikipedia.org/wiki?curid=81863", "title": "N\u00facleo l\u00edtico", "text": "Un n\u00facleo l\u00edtico \u00e9 unha masa de rocha homox\u00e9nea que se tallou co obxecto de extraer lascas para o seu uso posterior. As\u00ed, pois, o prop\u00f3sito principal dun n\u00facleo \u00e9 proporcionar soportes a unha variedade indeterminada de utensilios l\u00edticos. A medida que se traballan os n\u00facleos l\u00edticos, isto \u00e9 extra\u00e9ndoselle lascas, van fac\u00e9ndose m\u00e1is pequenos ata que son abandonados por non ser necesarios ou por esgotarse. Os n\u00facleos abandonados ou esgotados conv\u00e9rtense en refugallos caracter\u00edsticos que adoitan aparecer en maior ou menor abundancia nos sitios prehist\u00f3ricos.\nOs n\u00facleos l\u00edticos te\u00f1en diferentes formas, e clasificaci\u00f3ns dependendo en primeiro lugar, do sistema tipol\u00f3xico (\u00e9 dicir, do punto de vista do investigador), en segundo lugar, da t\u00e9cnica (Levallois, laminar...) ou t\u00e9cnica de talla (percusi\u00f3n directa, percusi\u00f3n indirecta, presi\u00f3n...) que se empregue para a extracci\u00f3n, e, en terceiro lugar, do produto obtido (basicamente lascas, puntas ou follas l\u00edticas).\nDesde o punto de vista da t\u00e9cnolox\u00eda l\u00edtica, todos os n\u00facleos pos\u00faen unha ou varias zonas de explotaci\u00f3n que, basicamente se dividen nos seguintes elementos:\nDesde o punto de vista dos m\u00e9todos e t\u00e9cnicas empregados na explotaci\u00f3n dun n\u00facleo l\u00edtico, hai dous factores b\u00e1sicos que permiten discriminar unha ampla variedade dentro desta gran categor\u00eda de obxectos tallados:"}
{"id": "81864", "revid": "56817", "url": "https://gl.wikipedia.org/wiki?curid=81864", "title": "Estado social", "text": "Estado Social ou, en termos m\u00e1is recentes Estado Social de Dereito, \u00e9 un concepto propio da ideolox\u00eda ou bagaxe cultural pol\u00edtico alem\u00e1n (\"Sozialstaat\"). O concepto rem\u00f3ntase \u00e1 formaci\u00f3n do Estado alem\u00e1n e, pasando a trav\u00e9s dunha serie de transformaci\u00f3ns, na actualidade forma as bases pol\u00edtico-ideol\u00f3xicas do sistema de Econom\u00eda social de mercado.\nO Estado Social pretende garantir os denominados dereitos sociais mediante o seu reco\u00f1ecemento na lexislaci\u00f3n (traballo e vivenda dignos, sa\u00fade, educaci\u00f3n ou medio ambiente...) e mediante pol\u00edticas activas de protecci\u00f3n social, de protecci\u00f3n \u00e1 infancia, \u00e1 vellez, fronte \u00e1 enfermidade e ao desemprego, de integraci\u00f3n das clases sociais menos favorecidas, evitando a exclusi\u00f3n e a marxinaci\u00f3n, de compensaci\u00f3n das desigualdades, de redistribuci\u00f3n da renda a trav\u00e9s dos impostos e o gasto p\u00fablico. Emprega instrumentos como os sistemas de educaci\u00f3n e sanidade (en maior ou menor grao p\u00fablicos ou controlados polo estado, obrigatorios ou universais e de balde ou subvencionados), financiados con cotizaci\u00f3ns sociais. T\u00e9ndese \u00e1 intervenci\u00f3n no mercado e a planificaci\u00f3n da econom\u00eda, todo iso en contra dos principios do liberalismo cl\u00e1sico.\nCon todo, na pr\u00e1ctica pol\u00edtica, a Econom\u00eda Social de Mercado \u00e9 a mi\u00fado confundida co Estado do benestar (\"Welfare State\"). Esta confusi\u00f3n \u00e9 \u00e1s veces natural, produto da confluencia de resultados e intereses de ambos os proxectos (\"v\u00e9xase Estado do Benestar: Orixes e Evoluci\u00f3n\") pero \u00e1s veces parece intencional, debido a consideraci\u00f3ns ideol\u00f3xicas ou de debate. \u00c9 relevante notar que en lingua alem\u00e1 hai d\u00faas palabras (\"Sozialstaat\" e \"Wohlfahrtsstaat\") que se poden traducir ao ingl\u00e9s como \"Welfare State\". Con todo hai entre elas unha distinci\u00f3n sutil pero importante: \"Sozialstaat\" \u00e9 un principio (\"Sozialstaatsprinzip\") mentres \"Wohlfahrtsstaat\" \u00e9 unha pol\u00edtica (\"In der Wirtschaftswissenschaft wird mit Wohlfahrtsstaat eine Wirtschaftsordnung bezeichnet, die zur Verfolgung sozialpolitischer Ziele umfassend\")."}
{"id": "81865", "revid": "1308", "url": "https://gl.wikipedia.org/wiki?curid=81865", "title": "Ernesto Guevara", "text": ""}
{"id": "81866", "revid": "26501", "url": "https://gl.wikipedia.org/wiki?curid=81866", "title": "Rep\u00fablica semipresidencialista", "text": "A rep\u00fablica semipresidencialista \u00e9 aquela na cal o Presidente da Rep\u00fablica, elixido por sufraxio, ten certas competencias de goberno. O Primeiro ministro \u00e9 elixido polo Parlamento a petici\u00f3n do Presidente, e este responde da s\u00faa responsabilidade ante o Parlamento.\nPor regra xeral, o Presidente da Rep\u00fablica centra as s\u00faas funci\u00f3ns na pol\u00edtica exterior, mentres o primeiro ministro o fai na pol\u00edtica interior.\nNeste sistema \u00e1s veces hai cohabitaci\u00f3n. Estes per\u00edodos poden carrexar unha beneficiosa verificaci\u00f3n da separaci\u00f3n de poderes ou estar cheos de obstruci\u00f3ns por mor da dualidade do executivo.\nCaracter\u00edsticas.\nFrancia \u00e9 o arquetipo e prototipo da forma de goberno que se chama Sistema Semipresidencial, de natureza mixta e cuxas caracter\u00edsticas for\u00f3n inspiraci\u00f3n dos sistemas pol\u00edticos de varias naci\u00f3ns. As caracter\u00edsticas principais do sistema que foi implantado coa V Rep\u00fablica Francesa son:\nPa\u00edses.\nActualmente te\u00f1en esta forma de goberno os seguintes pa\u00edses:"}
{"id": "81867", "revid": "17467", "url": "https://gl.wikipedia.org/wiki?curid=81867", "title": "Ex Rep\u00fablica Iugoslava de Macedonia", "text": ""}
{"id": "81868", "revid": "6", "url": "https://gl.wikipedia.org/wiki?curid=81868", "title": "Ga", "text": ""}
{"id": "81869", "revid": "6", "url": "https://gl.wikipedia.org/wiki?curid=81869", "title": "Ge", "text": ""}
{"id": "81870", "revid": "94073", "url": "https://gl.wikipedia.org/wiki?curid=81870", "title": "As", "text": "As ou \u00e1s pode referirse a:"}
{"id": "81871", "revid": "6", "url": "https://gl.wikipedia.org/wiki?curid=81871", "title": "Se", "text": ""}
{"id": "81872", "revid": "6", "url": "https://gl.wikipedia.org/wiki?curid=81872", "title": "Br", "text": ""}
{"id": "81873", "revid": "6", "url": "https://gl.wikipedia.org/wiki?curid=81873", "title": "Kr", "text": ""}
{"id": "81874", "revid": "23204", "url": "https://gl.wikipedia.org/wiki?curid=81874", "title": "Francia metropolitana", "text": "O termo Francia Metropolitana (\"France m\u00e9tropolitaine\" ou simplemente a \"M\u00e9tropole\") ref\u00edrese ao territorio continental de Francia en Europa m\u00e1is as illas das costas continenta\u00eds do oc\u00e9ano Atl\u00e1ntico, do canle da Mancha e do mar Mediterr\u00e1neo, inclu\u00edndo a illa de C\u00f3rsega. Excl\u00fae os departamentos de ultramar e os territorios de ultramar, que, malia ser partes integrais da Rep\u00fablica Francesa, son referidos como Francia de Ultramar (\"France d'outre-mer\"). Nos departamentos e territorios de ultramar, unha persoa da Francia Metropolitana \u00e9 referida como \"m\u00e9tro\".\nAo 1 de xaneiro de 2008, exist\u00edan 61\u00a0875\u00a0822 persoas vivindo na Francia Metropolitana, mentres que 2\u00a0597\u00a0318 viv\u00edan na Francia de Ultramar, sumando un total de 64\u00a0473\u00a0140 na Rep\u00fablica Francesa.\nO termo Francia Continental empr\u00e9gase cando se excl\u00faen as illas e en particular a de C\u00f3rsega da Francia Metropolitana."}
{"id": "81875", "revid": "6", "url": "https://gl.wikipedia.org/wiki?curid=81875", "title": "Rb", "text": ""}
{"id": "81876", "revid": "6", "url": "https://gl.wikipedia.org/wiki?curid=81876", "title": "Sr", "text": ""}
{"id": "81877", "revid": "6", "url": "https://gl.wikipedia.org/wiki?curid=81877", "title": "Zr", "text": ""}
{"id": "81878", "revid": "6", "url": "https://gl.wikipedia.org/wiki?curid=81878", "title": "Nb", "text": ""}
{"id": "81879", "revid": "6", "url": "https://gl.wikipedia.org/wiki?curid=81879", "title": "Mo", "text": ""}
{"id": "81880", "revid": "6", "url": "https://gl.wikipedia.org/wiki?curid=81880", "title": "Tc", "text": ""}
{"id": "81881", "revid": "88215", "url": "https://gl.wikipedia.org/wiki?curid=81881", "title": "Ru", "text": "Ru ou RU p\u00f3dese referir a:\nComo top\u00f3nimo pode referirse a:"}
{"id": "81882", "revid": "43327", "url": "https://gl.wikipedia.org/wiki?curid=81882", "title": "Rh", "text": "Rh pode referirse a:"}
{"id": "81884", "revid": "6", "url": "https://gl.wikipedia.org/wiki?curid=81884", "title": "Pd", "text": ""}
{"id": "81885", "revid": "6", "url": "https://gl.wikipedia.org/wiki?curid=81885", "title": "Ag", "text": ""}
{"id": "81886", "revid": "1987", "url": "https://gl.wikipedia.org/wiki?curid=81886", "title": "In", "text": ""}
{"id": "81887", "revid": "6", "url": "https://gl.wikipedia.org/wiki?curid=81887", "title": "Sn", "text": ""}
{"id": "81888", "revid": "1987", "url": "https://gl.wikipedia.org/wiki?curid=81888", "title": "Cultura francesa", "text": "Francia \u00e9 un pa\u00eds de moi rica e diversa cultura que influ\u00edu positivamente de gran xeito en Europa e o mundo enteiro. Os seus valores de \"liberdade, igualdade e fraternidad\" e a s\u00faa Declaraci\u00f3n dos dereitos do home e do cidad\u00e1n, son herdanzas que a humanidade enteira recolle.\nFrancia fixo destacad\u00edsimas contribuci\u00f3ns \u00e1 humanidade nos campos das ciencias, as letras, as artes e todos os saberes.\nCaracterizada polo \"savoir vivre\", ten valiosas tradici\u00f3ns, entre elas a exquisita gastronom\u00eda, na que destacan os seus queixos e vi\u00f1os; tam\u00e9n, a alta costura, e a s\u00faa tradici\u00f3n de excelencia en todos os campos.\nA cultura de Francia \u00e9 un factor presente no desenvolvemento da cultura de pa\u00edses relativamente novos, como Canad\u00e1 e os Estados Unidos."}
{"id": "81890", "revid": "6", "url": "https://gl.wikipedia.org/wiki?curid=81890", "title": "Sb", "text": ""}
{"id": "81891", "revid": "25871", "url": "https://gl.wikipedia.org/wiki?curid=81891", "title": "Xacio", "text": "Os xacios ou as xacias son seres da mitolox\u00eda galega coa metade inferior dun peixe e a metade superior humana, masculina ou, sobre todo, feminina. Segundo as lendas, enc\u00e1ntalles a auga e habitan nas pozas dos r\u00edos.\nLendas e tradici\u00f3ns.\nExisten lendas sobre as xacias en Chouz\u00e1n (Carballedo) e no regato do Bao, en Sober.\nXacios e o Castro de Marce.\nRespecto ao Castro de Marce, ou castelo de Chouz\u00e1n, \u00e9 moi co\u00f1ecida entre os moradores daqueles contornos a seguinte lenda: \nAs xacias de Marce.\nUnha rapaza de Marce estaba de criada na M\u00edllara. E de estar de criada na M\u00edllara, mand\u00e1bana moitas veces coas ovellas de cara o Castelo. Al\u00ed hab\u00eda unha figueira que daba unhas b\u00e9veras moi negras, moi negras. E xunto \u00e1 figueira, pero no r\u00edo, un pozo moi fondo. Ela viu sa\u00edr do r\u00edo un fen\u00f3meno, un monstro, un bicho, unha cousa rara, que parec\u00eda metade peixe e metade persoa, e que se sacudiu e empezou a subir polo souto arriba. Ela levou un medo que non digas, e escondeuse ata que pasou aquilo, e marchou para a casa. E foi tal o susto que seica non quixo volver m\u00e1is coas ovellas para aquel sitio."}
{"id": "81892", "revid": "109216", "url": "https://gl.wikipedia.org/wiki?curid=81892", "title": "Te", "text": "Te ou t\u00e9 p\u00f3dese referir a:"}
{"id": "81893", "revid": "6", "url": "https://gl.wikipedia.org/wiki?curid=81893", "title": "Xe", "text": ""}
{"id": "81894", "revid": "6", "url": "https://gl.wikipedia.org/wiki?curid=81894", "title": "Cs", "text": ""}
{"id": "81895", "revid": "6", "url": "https://gl.wikipedia.org/wiki?curid=81895", "title": "Fr", "text": ""}
{"id": "81896", "revid": "8758", "url": "https://gl.wikipedia.org/wiki?curid=81896", "title": "Xeopol\u00edtica", "text": "A xeopol\u00edtica \u00e9 a especialidade da xeograf\u00eda que estuda as actuaci\u00f3ns do poder, tanto dos estados como das grandes organizaci\u00f3ns internacionais ou calquera outra forma de poder no \u00e1mbito xeogr\u00e1fico. \n\u00e9 a ciencia que, a trav\u00e9s da xeograf\u00eda pol\u00edtica, a xeograf\u00eda descritiva e a historia, estuda a causalidade espacial dos sucesos pol\u00edticos e os seus futuros efectos. A xeopol\u00edtica tam\u00e9n representou un dos instrumentos para definir as estratexias da colonizaci\u00f3n do mundo.\nCiencia fundada polo xe\u00f3grafo de orixe sueco Rudolf Kjellen (1864-1922). En 1900 co seu libro \"Introduci\u00f3n \u00e1 xeograf\u00eda sueca\" expuxo os bases da mesma. En 1916 produciu o seu libro m\u00e1is importante: \"O Estado como organismo vivente\" (\"Der Staat als Lebensform\"), onde o termo xeopol\u00edtica foi utilizado por primeira vez. Os alicerces primarios da devandita ciencia no pensamento xeoestrat\u00e9xico foran tratados polo tam\u00e9n xe\u00f3grafo alem\u00e1n Friedrich Ratzel. Segundo este, os Estados te\u00f1en moitas das caracter\u00edsticas dos organismos viventes. Tam\u00e9n introduciu a idea de que un estado ti\u00f1a que crecer, estender ou morrer dentro de \"fronteiras viventes\", por iso tales fronteiras son din\u00e1micas e suxeitas ao cambio. \nA principios do s\u00e9culo XX varios xe\u00f3grafos anglosax\u00f3ns ampl\u00edan as reflexi\u00f3ns de Ratzel a problemas militares e xeoestrat\u00e9xicos. As\u00ed xe\u00f3grafos como o almirante estadounidense Alfred T. Mahan postulaban a importancia estrat\u00e9xica do dominio naval como clave para a dominaci\u00f3n mundial (\"Quen domine o mar domina o comercio mundial; quen domine o comercio mundial domina o mundo\") ou o pol\u00edtico Sir Halford John Mackinder, que desenvolveu a teor\u00eda do Heartland (rexi\u00f3n cardial) ou \u00e1reas pivote, grandes zonas continentais nas que o seu control facilitar\u00eda o dominio do mundo.\nA xeopol\u00edtica tivo grande auxe na Alema\u00f1a de principios do s\u00e9culo XX e alcanzou unha gran difusi\u00f3n durante o nazismo. O xeneral alem\u00e1n Karl Haushofer modernizou a xeograf\u00eda pol\u00edtica, utiliz\u00e1ndoa como instrumento que xustificaba a expansi\u00f3n territorial de Alema\u00f1a durante o Terceiro Reich e desenvolvendo as teor\u00edas de Ratzel do \"espazo vital\" (\"Lebensraum\").\nPa\u00edses como Rusia, China e Xap\u00f3n deron tam\u00e9n grande importancia a esta ciencia durante os anos 1930 e 1940 como cami\u00f1o para alcanzar un poder global. A utilizaci\u00f3n propagand\u00edstica da xeopol\u00edtica carrexou, tras a derrota alem\u00e1, o seu descr\u00e9dito e esquecemento, sobre todo no \u00e1mbito acad\u00e9mico. Por\u00e9n, outras persoas, como militares ou diplom\u00e1ticos, seguiron interes\u00e1ndose por esta rama da xeograf\u00eda.\nA partir dos anos 1970 a xeopol\u00edtica recuperou o interese perdido e volveu a crecer actualmente ao amparo das tensi\u00f3ns internacionais xurdidas. Conceptos como eixo, estado tap\u00f3n, pa\u00edses aliados, \u00e1rea comercial etc., son termos xeopol\u00edticos comunmente utilizados. En Francia, Yves Lacoste, o autor de \"A xeograf\u00eda \u00e9 unha arma para a guerra\", inicia unha aproximaci\u00f3n \u00e1 xeopol\u00edtica desde un \u00e1ngulo diferente coa publicaci\u00f3n da revista \"H\u00e9rodote\", onde os diferentes autores contemplan as realidades xeogr\u00e1ficas desde puntos de vista sociais e populares, m\u00e1is cr\u00edticos cos poderes.\nTampouco se pode esquecer unha nova vertente da xeograf\u00eda pol\u00edtica: o desenvolvemento de grandes compa\u00f1\u00edas ou organizaci\u00f3ns multinacionais de gran poder econ\u00f3mico e pol\u00edtico (algunhas similares a moitos estados), que fomentan estratexias territoriais pr\u00f3ximas ao estudo da xeopol\u00edtica \"(xeopol\u00edtica macroecon\u00f3mica)\"."}
{"id": "81897", "revid": "6", "url": "https://gl.wikipedia.org/wiki?curid=81897", "title": "Rn", "text": ""}
{"id": "81898", "revid": "6", "url": "https://gl.wikipedia.org/wiki?curid=81898", "title": "Ac", "text": ""}
{"id": "81899", "revid": "6", "url": "https://gl.wikipedia.org/wiki?curid=81899", "title": "Lr", "text": ""}
{"id": "81900", "revid": "6", "url": "https://gl.wikipedia.org/wiki?curid=81900", "title": "Dmitri Ivanovich Mendeleiev", "text": ""}
{"id": "81901", "revid": "1576", "url": "https://gl.wikipedia.org/wiki?curid=81901", "title": "At", "text": ""}
{"id": "81902", "revid": "2520", "url": "https://gl.wikipedia.org/wiki?curid=81902", "title": "Primera Divisi\u00f3n de W\u00e1ter-polo", "text": ""}
{"id": "81903", "revid": "89787", "url": "https://gl.wikipedia.org/wiki?curid=81903", "title": "Divisi\u00f3n de Honor de W\u00e1ter-polo", "text": "A Divisi\u00f3n de Honor de W\u00e1ter-polo \u00e9 a m\u00e1xima categor\u00eda da competici\u00f3n de w\u00e1ter-polo entre clubs de Espa\u00f1a, organizada pola Asociaci\u00f3n Espa\u00f1ola de Clubs de Waterpolo, a WPA. O sistema de competici\u00f3n consiste nunha fase regular na que t\u00f3dolos equipos enfr\u00f3ntase entre si por partida dobre, unha en cada piscina de cada equipo. Os dous primeiros te\u00f1en dereito a xogar competici\u00f3ns europeas (Euroliga LEN e Copa LEN), mentres que os dous \u00faltimos desdenden \u00e1 Primeira Divisi\u00f3n. Finalmente existe unha fase final. ou play-off, na que os equipos loitan polo t\u00edtulo. A s\u00faa primeira edici\u00f3n rem\u00f3ntase ao ano 1925 ata a actualidade, na que o vixente campi\u00f3n e o Club Nataci\u00f3 Atl\u00e8tic-Barceloneta.\nEquipos.\nOs doce clubs que compiten na Divisi\u00f3n de Honor da Liga Nacional de Waterpolo na tempada 2013/2014 son:"}
{"id": "81904", "revid": "88215", "url": "https://gl.wikipedia.org/wiki?curid=81904", "title": "Primeira Divisi\u00f3n de W\u00e1ter-polo", "text": "A Primeira Divisi\u00f3n de W\u00e1ter-polo e a segunda competici\u00f3n espa\u00f1ola de w\u00e1ter-polo trala Divisi\u00f3n de Honor. Disp\u00fatase en forma de liga regular, onde t\u00f3dolos equipos enfr\u00f3ntanse d\u00faas veces entre si. Ao rematar a tempada, os dous primeiros equipos na t\u00e1boa calificatoria ascenden \u00e1 Divisi\u00f3n de Honor de W\u00e1ter-polo, e os dous \u00faltimos promocionan \u00e1 Segunda Divisi\u00f3n."}
