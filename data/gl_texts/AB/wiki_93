{"id": "208283", "revid": "1888", "url": "https://gl.wikipedia.org/wiki?curid=208283", "title": "Francisco Calo Lourido", "text": "Francisco Calo Lourido, nado en Porto do Son en 1948, \u00e9 un antrop\u00f3logo, arque\u00f3logo e profesor galego.\nTraxectoria.\nLicenciouse en Filosof\u00eda e Letras e \n\u00e9 doutor en Xeograf\u00eda e Historia pola Universidade de Santiago de Compostela. Catedr\u00e1tico de Xeograf\u00eda e Historia, foi director de varios institutos e ensinou ata a s\u00faa xubliaci\u00f3n no IES Torrente Ballester de Pontevedra. Impartiu clases nas universidades de Santiago e do Porto e foi bolseiro de Formaci\u00f3n de Persoal Investigador do CSIC.\n\u00c9 patr\u00f3n do Museo do Pobo Galego (do que foi secretario da Xunta Reitora), correspondente da Real Academia Galega e membro da Sociedade Portuguesa de Antropologia e Etnologia, entre outras entidades.\nDesenvolve a s\u00faa actividade investigadora nos eidos da Antropolox\u00eda e da Arqueolox\u00eda. Traballou en numerosos xacementos arqueol\u00f3xicos asturianos, portugueses e galegos e dirixiu as escavaci\u00f3ns e consolidaci\u00f3n do castro de Baro\u00f1a."}
{"id": "208285", "revid": "22570", "url": "https://gl.wikipedia.org/wiki?curid=208285", "title": "YoungHeart Manawatu", "text": "O YoungHeart Manawatu \u00e9 unha franqu\u00eda de f\u00fatbol de Nova Zelandia, da cidade de Palmerston Norte. Foi fundada en 2004 e xoga na ASB Premiership.\n\u00c9 o equipo mais irregular da m\u00e1xima competici\u00f3n neozelandesa. En d\u00faas oportunidades da fase regular logrou ser 2\u00ba, mentres que noutras d\u00faas ocasi\u00f3ns terminou \u00faltimo. \u00c9 un dos 3 equipos do NZFC que xogou un torneo continental, o Campionato de Clubs da OFC 2006."}
{"id": "208289", "revid": "1131", "url": "https://gl.wikipedia.org/wiki?curid=208289", "title": "Trusts Stadium", "text": "O Trusts Stadium \u00e9 un estadio multi\u00fasos situado en Waitakere, Auckland, Nova Zelandia, principalmente destinado a eventos deportivos e musicais. O estadio inaugurouno polo Primeiro Ministro Helen Clark o 11 de setembro de 2004.\nO campo acolleu o New Zealand Breakers no pasado e tam\u00e9n acolleu o Campionato Mundial de Netball en novembro de 2007. Ten capacidade para 4901 persoas e constru\u00eduse en 2004. O estadio \u00e9 o fogar da franqu\u00eda de netball, ademais de ser lugar onde o Waitakere United xoga de local."}
{"id": "208292", "revid": "89787", "url": "https://gl.wikipedia.org/wiki?curid=208292", "title": "Newcastle Jets Football Club", "text": "O Newcastle United Jets \u00e9 un club australiano de f\u00fatbol da cidade de Newcastle, situada na costa de Nova Gales do Sur. O club compite actualmente na A-League e xoga os seus partidos de local no EnergyAustralia Stadium.\nO club foi fundado no 2000 como \"Newcastle United\", e xogaba na xa extinta National Soccer League. O actual dono do club \u00e9 o empresario chipriota-australiano Con Constantine e o seu adestrador \u00e9 Branko \u010culina."}
{"id": "208293", "revid": "98629", "url": "https://gl.wikipedia.org/wiki?curid=208293", "title": "Tel\u00e9fono vermello, voamos cara a Moscova", "text": "Tel\u00e9fono vermello, voamos cara a Moscova (en , tam\u00e9n co\u00f1ecido simplemente como Dr. Strangelove) \u00e9 un filme brit\u00e1nico-estadounidense estreado en 1964 que satiriza o medo nuclear. Foi dirixido, producido e co-escrito por Stanley Kubrick, e est\u00e1 protagonizado por Peter Sellers e George C. Scott. Bas\u00e9ase na particular lectura que Kubrick fai da novela do navegador da RAF Peter George \"Red Alert\", publicada en Inglaterra como \"Two Hours to Doom\", baixo o pseud\u00f3nimo de Peter Bryant.\nA historia atinxe a un Xeneral da Forza A\u00e9rea dos Estados Unidos de Am\u00e9rica que ordena un ataque nuclear preventivo \u00e1 Uni\u00f3n Sovi\u00e9tica. A continuaci\u00f3n, o Presidente dos Estados Unidos, os seus conselleiros, o Estado Maior e un oficial da Royal Air Force (RAF) tratan de chamar \u00f3s bombardeiros para evitar o holocausto nuclear. Paralelamente segue \u00e1 tripulaci\u00f3n dun B-52 que tentan entregar a s\u00faa carga. En 1989, a Biblioteca do Congreso dos Estados Unidos de Am\u00e9rica inclu\u00eduno no primeiro grupo de filmes seleccionados para a preservaci\u00f3n polo National Film Registry. Foi listado no n\u00famero tres do AFI's 100 Years...100 Laughs.\nEstreouse en galego o 14 de agosto de 1993 a trav\u00e9s da TVG.\nSinopse.\nO xeneral da Forza A\u00e9rea dos Estados Unidos, Jack D. Ripper (Sterling Hayden; este nome pron\u00fanciase \"Jack The Ripper\": Jack o destripador), proponse dar comezo a unha guerra nuclear coa Uni\u00f3n Sovi\u00e9tica co obxectivo de impedir o que considera unha conspiraci\u00f3n comunista para \"fluorizar\" a auga, contaminando as\u00ed os \"preciosos flu\u00eddos corporais\" dos estadounidenses. D\u00e1 a orde, sen a autorizaci\u00f3n do presidente Merkin Muffley (Peter Sellers), \u00e1 s\u00faa escuadra nuclear de combate coa esperanza de que o presidente ordene un ataque a grande escala \u00f3 non atopar outra opci\u00f3n. Por\u00e9n, o xeneral Ripper desco\u00f1ece que os sovi\u00e9ticos contan cun \"dispositivo do xu\u00edzo final\", o cal ser\u00e1 automaticamente activado en caso de detectar un ataque nuclear sobre territorio da Uni\u00f3n Sovi\u00e9tica, destru\u00edndo toda vida sobre da Terra por contaminaci\u00f3n radioactiva.\nO Dr. Strangelove (\"Peter Sellers\"), ex cient\u00edfico nazi e asesor do presidente, explica \u00f3 persoal congregado no \"sal\u00f3n de guerra\" do Pent\u00e1gono como o dispositivo \u00e9 unha extensi\u00f3n natural da estratexia da guerra fr\u00eda da destruci\u00f3n mutua asegurada, que opera como un disuasivo a un intercambio nuclear real. \u00c9 m\u00e1is, a m\u00e1quina non pode desconectarse, pois isto diminuir\u00eda o seu valor como disuasivo.\nO plan de ataque enviado polo xeneral Ripper estipula que ningunha comunicaci\u00f3n deber\u00e1 ser obedecida polos avi\u00f3ns da escuadra, ag\u00e1s que dita comunicaci\u00f3n conte cun c\u00f3digo prefixo secreto, co\u00f1ecido unicamente polo xeneral, evitando as\u00ed que o ataque sexa abortado por outra autoridade.\nComo resultado, o goberno estadounidense coopera cos sovi\u00e9ticos para detectar e derribar os seus propios avi\u00f3ns. A base a\u00e9rea comandada polo xeneral Ripper \u00e9 atacada por tropas do Ex\u00e9rcito dos Estados Unidos e este ordena a defensa, disparando persoalmente unha metralladora contra os atacantes. Finalmente a base \u00e9 tomada e o xeneral Ripper suic\u00eddase despois da rendici\u00f3n das s\u00faas forzas.\nO plan de Ripper \u00e9 frustrado polo capit\u00e1n da Royal Air Force (RAF) Lionel Mandrake (Peter Sellers), un funcionario militar que participa nun \"programa de intercambio\" coa Forza A\u00e9rea estadounidense, que deduce o c\u00f3digo secreto duns bosquexos infant\u00eds escritos polo xeneral Ripper. O c\u00f3digo prefixo segredo \u00e9 enviado \u00f3s bombardeiros e estes inician a retirada.\nDesgraciadamente, un dos B-52 (\"A Colonia do Leproso\") non se pode comunicar por radio, porque fora danado por un m\u00edsil sovi\u00e9tico, e contin\u00faa a s\u00faa misi\u00f3n para deixar caer a s\u00faa bomba nuclear no seu branco, o que de todas formas activar\u00eda a \"m\u00e1quina do d\u00eda do xu\u00edzo final\". Chegado o momento do bombardeo, a porta do dep\u00f3sito das bombas non funciona e est\u00e1 bloqueada. \u00d3 intentar soltala manualmente, o piloto do B-52, o maior T.J. \"King\" Kong (Slim Pickens), un aut\u00e9ntico texano, logra reparala montado nunha delas, levando posto o seu sombreiro. A porta abre e o maior cae, montado sobre a bomba ondeando o seu sombreiro de vaqueiro no aire.\nO \"dispositivo do d\u00eda do xu\u00edzo final\" act\u00edvase e nos derradeiros intres da Humanidade, o Dr. Strangelove recomenda \u00f3 presidente Muffley, que un grupo de humanos se oculte nun pozo de mina de m\u00e1is de 1.000m, onde a radioactividade nuclear non os poida alcanzar. O xeneral Turgidson entra en delirio para superar \u00f3s sovi\u00e9ticos polo espazo das minas, planificando xa unha futura guerra en 100 anos m\u00e1is, cando a radiaci\u00f3n se te\u00f1a disipado. O Dr. Strangelove \u00e9rguese da s\u00faa cadeira de rodas anunciando que ten un plan, e cando cae na conta de que pode cami\u00f1ar, berra \"\u00a1Mein F\u00fchrer, podo andar!\" s\u00f3 un segundo antes de que as bombas comecen a estourar, acabando coa Humanidade.\nProduci\u00f3n.\nA medida que constr\u00fae o gui\u00f3n Kubrick descobre que m\u00e1is dunha das escenas e sucesos que acontecen, a pesar das terribles consecuencias que presaxian, raian no absurdo pero sobre todo no c\u00f3mico. Kubrick comentar\u00eda: \"Despois de todo, que poder\u00eda ser m\u00e1is absurdo que a propia idea de dous mega-poderes dispostos a acabar coa vida humana por mor dun accidente,?\"\n\"E foi neste momento que decid\u00edn tratar a historia como unha comedia pesadelo. Seguir este enfoque, pensei, non interfer\u00eda coa presentaci\u00f3n de argumentos ben fundamentados. A renuncia a o incongruente, pareceu-me ser menos estilizado e m\u00e1is realista do que calquera chamado tratamento serio, que de feito hab\u00eda ser m\u00e1is estilizado que a vida pola s\u00faa exclusi\u00f3n coidadosa do banal, do absurdo e da incongruencia. No contexto de destruci\u00f3n inminente do mundo, a hipocris\u00eda, a incomprensi\u00f3n, a luxuria, a paranoia, a ambici\u00f3n, o eufemismo, o patrioterismo, o hero\u00edsmo, ou a\u00ednda o razoable poden provocar unha risada sinistra.\"\nA versi\u00f3n final do gui\u00f3n debe moito a supervisi\u00f3n do novelista c\u00f3mico Terry Southern e as moitas contribuci\u00f3ns feitas no estudio de gravaci\u00f3n polos actores -especialmente Peter Sellers-."}
{"id": "208294", "revid": "98629", "url": "https://gl.wikipedia.org/wiki?curid=208294", "title": "Sydney Football Club", "text": "Sydney FC \u00e9 un equipo de f\u00fatbol de Australia, situado na cidade de Sydney. Xoga na A-League, m\u00e1xima competici\u00f3n do pa\u00eds, desde a s\u00faa creaci\u00f3n.\nHistoria.\nCando a Federaci\u00f3n australiana (FFA) decide eliminar a National Soccer League para crear un novo campionato co\u00f1ecido como A-League, a Federaci\u00f3n de Nova Gales do Sur mostra a s\u00faa intenci\u00f3n de optar a unha das prazas para a liga, con local\u00eda en Sydney. A candidatura presentouse o 19 de xullo de 2004, e cando se uniu \u00e1 candidatura do empresario Nick Politis (\"Sydney Blues\") debido a que a organizaci\u00f3n s\u00f3 aceptar\u00eda un club por cidade, pasou a chamarse \"Sydney FC\". A FFA aceptou a candidatura o 1 de novembro; o primeiro presidente da instituci\u00f3n ser\u00eda Walter Bugno, mentres que Pierre Littbarski foi designado como adestrador.\nSydney foi un dos clubs que m\u00e1is atraeu a internacionais australianos, contratando a xente como Clint Bolton, Steve Corica e David Zdrilic, e como primeiro xogador franqu\u00eda contratou ao internacional trinitense Dwight Yorke. No torneo de selecci\u00f3n de representante para a Liga de Campi\u00f3ns da OFC de 2005 Sydney FC proclamouse vencedor, e no torneo internacional conseguiu facerse co t\u00edtulo de campi\u00f3ns tras vencer ao As Magenta de Nova Caledonia. Iso valeulles unha praza na Copa Mundial de Clubs da FIFA 2005, onde caeron ante o Saprissa en cuartos de final.\nNa s\u00faa tempada inicial Sydney FC era o favorito para o t\u00edtulo de liga, e no partido inaugural lograron atraer a m\u00e1is de 35.000 afeccionados. Os resultados durante a fase de liga foron irregulares, pero os \"Blues\" conseguiron facerse coa clasificaci\u00f3n. Xa no playoff, Sydney chegou \u00e1 final de campionato e f\u00edxose coa primeira A-League ao vencer aos Central Coast Mariners por 1-0.\nPara a seguinte campa\u00f1a, Littbarski abandonou e foi substitu\u00eddo por Terry Butcher. Ademais, o club reforzouse coas contrataci\u00f3ns de Ruben Zadkovich e Alex Brosque. Pero o club notou as baixas do seu anterior adestrador e de Yorke, e a pesar de chegar \u00e1 fase final caeu nas semifinais polo t\u00edtulo. En 2007 mantivo o mesmo bloque do ano anterior, pero contratou a Juninho Paulista como xogador franqu\u00eda as\u00ed como a varios internacionais por Australia. A actuaci\u00f3n do equipo ao comezo de campa\u00f1a \u00e9 mediocre, polo que se decide contratar a metade de campa\u00f1a a John Kosmina como t\u00e9cnico. Sydney volve clasificarse para a fase final, sen lograr o t\u00edtulo. En 2008-09, e a pesar de contrataci\u00f3ns como John Aloisi, Mark Bridge ou Simon Colosimo, os de S\u00eddney p\u00e9rdense por primeira vez a fase final ao quedar quintos.\nEn 2009 anunciouse a venda dun importante paquete accionarial ao empresario ruso David Traktovenko, antigo propietario do FC Zenit San Petersburgo. Na tempada 2009/10 o equipo queda primeiro na fase regular e procl\u00e1mase campi\u00f3n da A-League, tras vencer a Melbourne Victory por 1:1 nos penais.\nEstadio.\nSydney FC xoga os seus partidos como local no \"Sydney Football Stadium\", co\u00f1ecido ata 2007 como \"Aussie Stadium\" e localizado na cidade de Sydney. Foi constru\u00eddo en 1988 como o primeiro estadio rectangular para rugby a 13, e tam\u00e9n se utiliza para albergar partidos de rugby union. Conta con capacidade para 45.000 espectadores.\nO campo comp\u00e1rteo con Sydney Roosters, da National Rugby League; os New South Wales Waratahs, da Super 14; e ocasionalmente Wests Tigers, da NRL.\nXogadores.\nCadro 2012.\n "}
{"id": "208295", "revid": "56817", "url": "https://gl.wikipedia.org/wiki?curid=208295", "title": "Perth Glory Football Club", "text": "Perth Glory FC \u00e9 un equipo de f\u00fatbol de Australia, situado na cidade de Perth na rexi\u00f3n de Australia Occidental. Foi fundado en 1996 e xoga na A-League.\nPerth \u00e9 un dos tres equipos do campionato que proceden da National Soccer League e contin\u00faan existindo."}
{"id": "208298", "revid": "89787", "url": "https://gl.wikipedia.org/wiki?curid=208298", "title": "Distrito Buyende", "text": "Buyende District \u00e9 un distrito da Rexi\u00f3n Leste de Uganda, nomeado as\u00ed por Buyende, a capital do distrito.\nLimita co Distrito Amolatar polo noroeste, co Distrito Kaberamaido polo norte, co Distrito Serere polo nordeste, co Distrito Kaliro polo leste, co Distrito Luuka polo sueste, co Distrito Kamuli polo sur e co Distrito Kayunga polo oeste..\nEste distrito entrou en funci\u00f3ns o 1 de xullo de 2010. Anteriormente formaba parte do Distrito Kamuli. Unha das principais raz\u00f3n para a s\u00faa creaci\u00f3n era a distancia que hab\u00eda desde as rexi\u00f3ns do norte do distrito at\u00e9 Kamuli, onde estaba a capital.\nO novo distrito \u00e9 principalmente rural, con pobres infraestruturas e sen hospital.\nForma parte da subrexi\u00f3n Busoga, que pos\u00fae uns dous mill\u00f3ns e medio de habitantes.\nO distrito, que antes era o Condado Budiope, segundo o censo do ano 2002, ti\u00f1a unha poboaci\u00f3n estimada de aproximadamente 191.300 habitantes."}
{"id": "208299", "revid": "23204", "url": "https://gl.wikipedia.org/wiki?curid=208299", "title": "Distrito Iganga", "text": "Iganga District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital, Iganga.\nLimita co Distrito Kaliro polo norte, co Distrito Namutumba polo nordeste, co Distrito Bugiri polo leste, co Distrito Mayuge polo sur, co Distrito Jinja polo suroeste e co Distrito Luuka polo oeste.\nO distrito at\u00f3pase na zona sur do leste de Uganda, sobre uns 25\u00a0km ao norte do Lago Vitoria. At\u00f3pase a unha altitude de 1.138 m sobre o nivel do mar e xusto ao norte do Ecuador. At\u00f3pase partido pola principal estrada da \u00c1frica Oriental que vai desde Kenya at\u00e9 Kampala, a capital ugandesa, como tam\u00e9n aos pa\u00edses da \u00c1frica Central de Ruanda, Burundi e a Rep\u00fablica Democr\u00e1tica do Congo. Forma parte da subrexi\u00f3n Busoga, lar duns dous mill\u00f3ns e medio de persoas.\nSegundo o censo do ano 2002 ti\u00f1a unha poboaci\u00f3n estimada duns 335.500 habitantes.\nA lingua tradicional de Busoga \u00e9 o lusoga, amplamente usado, que \u00e9 unha lingua bant\u00fa, pr\u00f3xima ao luganda, que \u00e9 amplamente usado na Uganda Central e nos medios.\nEconomicamente, o distrito est\u00e1 marcado polo seu car\u00e1cter rural, practicando a maior\u00eda dos habitante agricultura de subsistencia."}
{"id": "208300", "revid": "89787", "url": "https://gl.wikipedia.org/wiki?curid=208300", "title": "Distrito Jinja", "text": "Jinja District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n principal, Jinja.\nLimita co Distrito Kamuli polo norte, co Distrito Luuka polo leste, co Distrito Mayuge polo sueste, co Distrito Buvuma polo sur, co Distrito Buikwe polo oeste e co Distrito Kayunga polo noroeste. A capitalidade at\u00f3pase en Buwenge, que se atopa a 96\u00a0km por estrada ao leste de Kampala, a capital e maior cidade de Uganda.\nSegundo o censo do ano 2002 ti\u00f1a unha poboaci\u00f3n estimada de aproximadamente 387.600 habitantes.\nJinja pertence \u00e1 subrexi\u00f3n Busoga, que \u00e9 lar duns dous mill\u00f3ns e medio de persoas, segundo datos do censo do ano 2002. A maior\u00eda da poboaci\u00f3n do Distrito Jinja pertence ao grupo \u00e9tnico basoga, sendo o lusoga a lingua m\u00e1is falada.\nEconomicamente, a actividade principal \u00e9 a agricultura."}
{"id": "208302", "revid": "89787", "url": "https://gl.wikipedia.org/wiki?curid=208302", "title": "Distrito Bulambuli", "text": "Bulambuli District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital Bulambuli.\nLimita co Distrito Nakapiripirit polo norte, co Distrito Kapchorwa polo leste, co Distrito Sironko polo sur e co Distrito Bukedea polo oeste.\nFoi creado en 2009, e tornouse operacional o 1 de xullo de 2010. Anteriormente, o distrito formaba parte do Distrito Sironko. O territorio da zona meridional do distrito \u00e9 monta\u00f1oso e \u00e9 propenso a enchentes. En troques, a parte setentrional \u00e9 seca e propensa a sufrir secas.\nSegundo o censo do ano 2002 ti\u00f1a unha estimaci\u00f3n de poboaci\u00f3n de aproximadamente 97.300 habitantes.\nA agricultura de subsistencia, as\u00ed como a gandar\u00eda, son as principais actividades econ\u00f3micas do distrito."}
{"id": "208303", "revid": "89787", "url": "https://gl.wikipedia.org/wiki?curid=208303", "title": "Distrito Butaleja", "text": "Butaleja District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital, Butaleja.\nLimita co Distrito Budaka polo norte, co Distrito Mbale polo leste, co Distrito Tororo polo sueste, co Distrito Bugiri polo sur e co Distrito Namutumba polo oeste.\nEste distrito entrou en funci\u00f3ns o 1 de xullo de 2005. Anteriormente era co\u00f1ecido como Condado Bunyole e formaba parte do Distrito Tororo. O grupo \u00e9tnico predominante no distrito (85%) son os banyole, unha tribo bant\u00fa que fala o lunyole. O lunyole foi listado polo Instituto das Linguas de Uganda da Universidade de Makerere entre as linguas minoritarias en perigo de Uganda. A principal comida dos banyole faise cun tipo de millo mi\u00fado e denom\u00ednase \"obusiima\". Outro prato tradicional \u00e9 o mollo de cogomelo.\nOutros grupos \u00e9tnicos do distrito (15%) son os jopadhola, os bagisu, os basoga, os iteso, os karimojong e os bagwere.\nHai d\u00faas municipalidades no distrito; Butaleja, a capital, e Busolwe, onde se atopa o hospital de Busolwe, unha instituci\u00f3n p\u00fablica con 120 camas.\nSegundo o censo do ano 2002 ti\u00f1a unha poboaci\u00f3n estimada de aproximadamente 157.500 habitantes.\nComo a maior\u00eda de Uganda, a agricultura de subsistencia \u00e9 a actividade econ\u00f3mica principal do distrito."}
{"id": "208304", "revid": "89787", "url": "https://gl.wikipedia.org/wiki?curid=208304", "title": "Distrito Busia", "text": "Busia District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n principal, Busia, que se atopa xusto ao oeste da Busia de Kenya.\nLimita co Distrito Tororo polo norte, co Distrito Busia, Kenya polo leste, coa Rep\u00fablica de Tanzania polo sur, co Distrito Namayingo polo suroeste e co Distrito Bugiri polo oeste.\nEste distrito existe como tal desde 1997. Anteriormente era o Condado Busia do Distrito Tororo. A distancia entre algunhas zonas de Busia con Tororo foi un dos principais argumentos para xustificar a s\u00faa creaci\u00f3n. Administrativamente, o distrito est\u00e1 dividido en tres divisi\u00f3n, estas son:\nSegundo o censo do ano 2002 ti\u00f1a unha poboaci\u00f3n estimada de aproximadamente 225.000 habitantes.\nOs grupos ind\u00edxenas do distrito son os samia e os bagwe, que incl\u00faen numerosos clans."}
{"id": "208305", "revid": "22570", "url": "https://gl.wikipedia.org/wiki?curid=208305", "title": "Plementer\u00eda", "text": "Unha plementer\u00eda \u00e9 o conxunto de panos de pedras ou doelas que, a modo de cerramento, cobren o espazo entre os nervios dunha b\u00f3veda nervada, como unha b\u00f3veda de crucer\u00eda. Cada un dos panos denom\u00ednase plemento. Son elementos pasivos que non te\u00f1en funci\u00f3n estrutural e que se apoian sobre os arcos da b\u00f3veda, que son os elementos activos.\nUsos.\nNa arquitectura g\u00f3tica, o recheo da plementer\u00eda adoitaba ser de ladrillo ou cachoter\u00eda complementada con morteiro nas xuntas, e cunha distribuci\u00f3n relativamente irregular, especialmente nas fases m\u00e1is antigas, mais a medida que se avanza no tempo vaise perfeccionando a talla e o tama\u00f1o das pezas do recheo e, a\u00ednda que contin\u00faa cumprindo unha funci\u00f3n de recheo, adquire a aparencia de canter\u00eda e parece que a b\u00f3veda ao completo est\u00e1 completamente fabricada de perpia\u00f1os. O espesor da plementer\u00eda adoitaba ser pequeno, de 10 ou 15 cent\u00edmetros, en Espa\u00f1a cubr\u00edanse cunha capa de morteiro na s\u00faa parte superior."}
{"id": "208308", "revid": "89787", "url": "https://gl.wikipedia.org/wiki?curid=208308", "title": "Serotonina", "text": "A serotonina ou 5-hidroxitriptamina (5-HT) \u00e9 un neurotransmisor monoamina derivado bioquimicamente do amino\u00e1cido tript\u00f3fano, que se encontra principalmente no tracto gastrointestinal, plaquetas, e no sistema nervioso central dos animais, humanos inclu\u00eddos, pero tam\u00e9n noutros seres vivos (insectos, fungos, plantas, amebas). \u00c9 co\u00f1ecido popularmente que contrib\u00fae a producir sensaci\u00f3ns de benestar e felicidade, pero ten m\u00faltiples funci\u00f3ns.\nAproximadamente o 90% da serotonina total do corpo humano est\u00e1 localizada nas c\u00e9lulas enterocromaf\u00edns do intestino, onde se utiliza para regular os movementos intestinais. O resto da serotonina sintet\u00edzana as neuronas serotonin\u00e9rxicas do sistema nervioso central, onde exerce varias funci\u00f3ns, entre as que est\u00e1n: regulaci\u00f3n do estado de \u00e1nimo, apetito, e sono. A serotonina tam\u00e9n ten algunhas funci\u00f3ns cognitivas, como intervir nos procesos da memoria e a aprendizaxe. A modulaci\u00f3n da serotonina nas sinapses p\u00e9nsase que \u00e9 o principal efecto exercido por varias clases de f\u00e1rmacos antidepresivos.\nA serotonina segregada polas c\u00e9lulas enterocromaf\u00edns finalmente f\u00edltrase entre os tecidos e chega ao sangue. Al\u00ed, \u00e9 captada activamente polas plaquetas, que a almacenan. Cando as plaquetas se unen a un co\u00e1gulo, liberan a serotonina, que serve como vasoconstritor e axuda a regular a hemostase e a coagulaci\u00f3n sangu\u00ednea. A serotonina tam\u00e9n \u00e9 un factor de crecemento para alg\u00fans tipos de c\u00e9lulas, o cal lle d\u00e1 un papel na curaci\u00f3n de feridas.\nA serotonina metabol\u00edzase principalmente orixinando 5-HIAA, fundamentalmente no f\u00edgado. O seu metabolismo implica primeiro a oxidaci\u00f3n pola monoamino oxidase (MAO) ao seu correspondente aldehido, e despois a oxidaci\u00f3n pola aldehido deshidroxenase a 5-HIAA, o\nderivado indol ac\u00e9tico. Este \u00faltimo \u00e9 despois excretado polos riles. Un tipo de tumor chamado carcinoide, \u00e1s veces segrega grandes cantidades de serotonina ao sangue, o que causa varias formas de s\u00edndrome carcinoide con diarrea, e problemas card\u00edacos. Debido ao efecto promotor do crecemento da serotonina sobre os miocitos card\u00edacos, as persoas con carcinoide secretor de serotonina poden sufrir danos no funcionamento da v\u00e1lvula tric\u00faspide do coraz\u00f3n, causados pola proliferaci\u00f3n de miocitos na v\u00e1lvula.\nAdemais de nos animais, a serotonina at\u00f3pase nos fungos e plantas. A presenza da serotonina nos velenos de insectos e espi\u00f1as de plantas causa a dor que estes producen, que \u00e9 un efecto secundario da inxecci\u00f3n de serotonina. A serotonina producida polas amebas pat\u00f3xenas, e os seus efectos sobre o intestino causa diarrea. A s\u00faa ampla presenza en moitas sementes e froitas pode servir para estimular o tracto dixestivo para expulsar as sementes.\nFunci\u00f3ns.\nA serotonina \u00e9 un neurotransmisor, e at\u00f3pase en todos os animais con simetr\u00eda bilateral, nos que media os movementos intestinais e a percepci\u00f3n do animal da dispo\u00f1ibilidade de recursos, fundamentalmente alimenticios. En resposta \u00e1 abundancia ou escaseza de recursos percibida, o crecemento do animal, a reproduci\u00f3n ou o estado de \u00e1nimo poden elevarse ou deprimirse.\nDispo\u00f1ibilidade de alimentos.\nA serotonina funciona como un neurotransmisor no sistema nervioso de animais simples e complexos. Por exemplo, no verme nematodo \"Caenorhabditis elegans\", que se alimenta de bacterias, a serotonina lib\u00e9rase como un sinal en resposta a eventos positivos, por exemplo, atopar unha nova fonte de comida ou nos machos atopar unha femia coa que aparearse. Cando un verme sente bacterias na s\u00faa cut\u00edcula, lib\u00e9rase dopamina, que o ralentiza; se ten fame, lib\u00e9rase tam\u00e9n serotonina, que ralentiza ao animal un pouco m\u00e1is. Estre mecanismo incrementa a cantidade de tempo que os animais pasan en presenza da comida.\nA liberaci\u00f3n de serotonina activa os m\u00fasculos usados para a alimentaci\u00f3n, entanto que a octopamina suprime a activaci\u00f3n. A serotonina difunde a neuronas sensibles \u00e1 serotonina, as cales controlan a percepci\u00f3n que ten o animal da dispo\u00f1ibilidade de nutrientes.\nEste sistema foi parcialmente conservado durante os 700 mill\u00f3ns de anos de evoluci\u00f3n que separan \"C.\u00a0elegans\" dos humanos. Cando os humanos olen a comida, lib\u00e9rase dopamina que incrementa o apetito. Pero a diferenza dos vermes, a serotonina non incrementa un comportamento anticipatorio nos humanos, sen\u00f3n a serotonina liberada co consumo activa os receptores 5-HT2C nas c\u00e9lulas produtoras de dopamina. Isto det\u00e9n a liberaci\u00f3n de dopamina por parte destas c\u00e9lulas, e, por tanto, a serotonina fai diminu\u00edr o apetito. As drogas que bloquean os receptores 5-HT2C fan que o corpo non poida facer cesar a sensaci\u00f3n de apetito, e est\u00e1n asociadas cun incremento de peso, especialmente en persoas que te\u00f1en un n\u00famero de receptores baixo. A expresi\u00f3n de receptores 5-HT2C no hipocampo segue un ritmo di\u00farno, igual que a liberaci\u00f3n de serotonina no n\u00facleo ventromedial, que est\u00e1 caracterizado por un pico pola ma\u00f1\u00e1 cando a motivaci\u00f3n para comer \u00e9 m\u00e1is forte.\nEfectos do seu contido nos alimentos.\nNos humanos, os niveis de serotonina est\u00e1n afectados pola dieta. Un incremento na proporci\u00f3n do tript\u00f3fano en relaci\u00f3n coa fenilalanina e a leucina elevar\u00e1 os niveis de serotonina. Entre as froitas que te\u00f1en unha boa proporci\u00f3n destes amino\u00e1cidos est\u00e1n: d\u00e1tiles, papaias e bananas. Alimentos cunha proporci\u00f3n baixa inhiben a produci\u00f3n de serotonina, e entre elas est\u00e1n: trigo integral e pan de centeo. As investigaci\u00f3ns realizadas tam\u00e9n suxiren que tomar unha dieta rica en carbohidratos e baixa en prote\u00ednas incrementa a serotonina ao segregar insulina, o que axuda na competici\u00f3n entre amino\u00e1cidos.\nPor\u00e9n, o incremento do nivel de insulina durante un longo per\u00edodo pode desencadear o comezo da resistencia \u00e1 insulina, obesidade, diabetes tipo 2, e baixada dos niveis de serotonina.\nOs m\u00fasculos utilizan moitos dos amino\u00e1cidos excepto o tript\u00f3fano, o que permite que os individuos m\u00e1is musculosos produzan m\u00e1is serotonina. S\u00e1bese que o mio-inositol, un poliol carboc\u00edclico presente en moitos alimentos, xoga un papel na modulaci\u00f3n da serotonina.\nNo tracto dixestivo.\nO intestino cont\u00e9n moitas c\u00e9lulas enterocromaf\u00edns, que liberan serotonina en resposta \u00e1 presenza de comida na luz intestinal. Isto fai que o intestino se contraia. As plaquetas no sistema portal hep\u00e1tico de vasos sangu\u00edneos que drenan o intestino recollen o exceso de serotonina.\nSe na comida est\u00e1n presentes irritantes, as c\u00e9lulas enterocromaf\u00edns liberan m\u00e1is serotonina para facer que o intestino se mova m\u00e1is r\u00e1pido, \u00e9 dicir, poden causar diarrea, para que as\u00ed o intestino se baleire r\u00e1pido e elimine a substancia nociva. Se a serotonina se libera no sangue con maior rapidez da que as plaquetas poden absorbela, o nivel de serotonina libre no sangue el\u00e9vase. Isto activa os receptores 5HT3 na zona de activaci\u00f3n quimiorreceptora que estimula o v\u00f3mito. As c\u00e9lulas enterocromaf\u00edns non s\u00f3 reaccionan \u00e1 comida en mal estado, sen\u00f3n que son tam\u00e9n moi sensibles \u00e1s terapias de irradiaci\u00f3n e \u00e1 quimioterapia anticancerosas. Os f\u00e1rmacos que bloquean o 5HT3 son moi efectivas no control das n\u00e1useas e v\u00f3mitos producidos polo tratamento do cancro, e son considerados o mellor tratamento para isto.\nSituaci\u00f3n social.\nA cantidade de comida que un animal obt\u00e9n non s\u00f3 depende da abundancia de comida, sen\u00f3n tam\u00e9n da capacidade do animal de competir con outros por ese recurso. Isto \u00e9 especialmente certo nos animais sociais, nos que os individuos m\u00e1is fortes poder\u00edan arrebatarlles a comida aos m\u00e1is febles. As\u00ed, a serotonina non s\u00f3 est\u00e1 implicada na percepci\u00f3n da dispo\u00f1ibilidade de comida, sen\u00f3n que tam\u00e9n na do rango social. Se a unha lagosta (crust\u00e1ceo) se lle inxecta serotonina, comp\u00f3rtase como un animal alfa ou dominante, entanto que a octopamina causa un comportamento de subordinaci\u00f3n.\nUn crust\u00e1ceo caridoide asustado mover\u00e1 rapidamente a s\u00faa cola para nadar e escapar, e o efecto da serotonina neste comportamento depender\u00e1 do status social do animal. A serotonina inhibe a reacci\u00f3n de fuxida nos individuos subordinados, pero amplif\u00edcaa nos que son socialmente dominantes ou son individuos illados. A raz\u00f3n disto \u00e9 que a experiencia social altera a proporci\u00f3n entre os receptores de serotonina (receptores 5-HT) que te\u00f1en efectos opostos sobre a resposta de loita ou fuxida. O efecto dos receptores 5-HT1 predomina nos animais subordinados, e o dos receptores 5-HT2 predomina nos dominantes.\nNos humanos, os niveis de activaci\u00f3n do receptor 5-HT1A no cerebro mostran unha correlaci\u00f3n negativa coa agresi\u00f3n, e unha mutaci\u00f3n no xene que codifica o receptor 5-HT2A pode duplicar o risco de suicidio nos que te\u00f1an ese xenotipo \nA maior\u00eda da serotonina do cerebro non se degrada despois do seu uso, sen\u00f3n que \u00e9 recollida polas neuronas serotonin\u00e9rxicas polo transportador de serotonina da s\u00faa superficie celular. Certos estudos revelaron que case o 10% da varianza total da personalidade relacionada coa ansiedade depende de variaci\u00f3ns sobre onde, cando e en que cantidade expresan as neuronas os transportadores da serotonina .\nEfectos sobre o comportamento e a reproduci\u00f3n.\nEn \"C. elegans\", a diminuci\u00f3n artificial de serotonina ou o incremento de octopamina causa un comportamento t\u00edpico dunha situaci\u00f3n en que hai pouca comida no medio: \"C. elegans\" faise m\u00e1is activo, e supr\u00edmese o apareamento e a deposici\u00f3n de ovos, e ocorre o contrario cando se incrementa a serotonina ou dimin\u00fae a octopamina.\nA serotonina \u00e9 necesaria para un comportamento de apareamento normal, e para a inclinaci\u00f3n a deixar de alimentarse para procurar parella.\nA sinalizaci\u00f3n serotonin\u00e9rxica usada para adaptar o comportamento do verme ante os cambios r\u00e1pidos do ambiente afecta \u00e1 sinalizaci\u00f3n similar \u00e1 da insulina e \u00e1 v\u00eda de sinalizaci\u00f3n do TGF beta, que controla a adaptaci\u00f3n a longo prazo.\nA serotonina foi tam\u00e9n identificada como o causante do comportamento de formaci\u00f3n de enxames das lagostas (insectos).\nMetabolismo \u00f3seo.\nNos ratos e humanos, as alteraci\u00f3ns nos niveis de serotonina e na sinalizaci\u00f3n serven para regular a masa \u00f3sea. Os ratos que carecen de serotonina no cerebro te\u00f1en osteopenia, pero os ratos que carecen de serotonina no intestino te\u00f1en unha densidade \u00f3sea alta. Nos humanos os niveis sangu\u00edneos elevados de serotonina est\u00e1n inversamente asociados coa dendidade mineral \u00f3sea . A serotonina pode tam\u00e9n sintetizarse, a\u00ednda que en moi baixas cantidades, nas c\u00e9lulas \u00f3seas. A serotonina media as s\u00faas acci\u00f3ns sobre as c\u00e9lulas \u00f3seas utilizando tres receptores diferentes. Por medio do receptor Htr1b regula negativamente a masa \u00f3sea e faino positivamente por medio dos receptores Htr2b e Htr2c. Estes estudos abriron unha nova \u00e1rea de investigaci\u00f3n do metabolismo \u00f3seo que pode ser potencialmente aproveitado para tratar os trastornos na masa \u00f3sea.\nEfectos sobre o crecemento.\nNa mosca da froita, na que a insulina regula o nivel de azucre e act\u00faa como factor de crecemento, as neuronas serotonin\u00e9rxicas regulan o tama\u00f1o do corpo do adulto ao afectar \u00e1 secreci\u00f3n de insulina.\nNos humanos, a\u00ednda que a insulina controla os niveis de azucre sangu\u00edneos e o IGF regula o crecemento, a serotonina controla a liberaci\u00f3n de ambas as hormonas e a serotonina suprime a liberaci\u00f3n de insulina nas c\u00e9lulas beta do p\u00e1ncreas, e a exposici\u00f3n a SSRIs reduce o crecemento fetal.\nA serotonina humana pode tam\u00e9n actuar como un factor de crecemento directamente. Os danos no f\u00edgado incrementan a expresi\u00f3n celular dos receptores 5-HT2A e 5-HT2B. A serotonina presente no sangue ent\u00f3n estimula o crecemento celular para reparar os danos hep\u00e1ticos.\nOs receptores 5HT2B tam\u00e9n activan os osteocitos, os cales constr\u00faen \u00f3so Por\u00e9n, a serotonina tam\u00e9n inhibe os osteoblastos, por medio do receptor 5-HT1B.\nFactor de crecemento cardiovascular.\nA serotonina provoca a activaci\u00f3n da \u00e1cido n\u00edtrico sintase endotelial e estimula, a trav\u00e9s dun mecanismo mediado polo receptor 5-HT1B, a fosforilaci\u00f3n dunha prote\u00edna quinase en cultivos de c\u00e9lulas endoteliais a\u00f3rticas bovinas. No sangue, a serotonina \u00e9 recollida do plasma polas plaquetas, que a almacenan. Deste modo \u00e9 activa cando as plaquetas se unen aos tecidos danados, actuando como un vasoconstritor que para a hemorraxia, e tam\u00e9n como un mit\u00f3tico de fibrocitos (factor de crecemento), para axudar \u00e1 curaci\u00f3n.\nAlg\u00fans f\u00e1rmacos agonistas serotonin\u00e9rxicos tam\u00e9n causan fibrose en calquera parte do corpo, especialmente na s\u00edndrome de fibrose retroperitoneal, e na fibrose de v\u00e1lvula card\u00edaca.\nNo pasado, foron asociados epidemioloxicamente con estas s\u00edndromes tres grupos de f\u00e1rmacos seroton\u00e9rxicos. Son os f\u00e1rmacos antimigra\u00f1as vasoconstritores serotonin\u00e9rxicos (ergotamina e \"methysergide\"), os f\u00e1rmacos supresores do apetito serotonin\u00e9rxicos (fenfluramina, clorfentermina, e aminorex), e certos agonistas dopamin\u00e9rxicos anti-Parkinsonianos, os cales tam\u00e9n estimulan os receptores 5-HT2B serotonin\u00e9rxicos. Estes incl\u00faen o \"pergolide\" e o \"cabergoline\", pero non o espec\u00edfico da dopamina \"lisuride\".\nIgual que a fenfluramina, algunhas destas drogas (por exemplo o \"pergolide\") foron retiradas do mercado debido aos seus efectos secundarios. Algunhas como \"cabergoline\", que nos Estados Unidos s\u00f3 est\u00e1 aprobado o seu uso para a hiperprolactinemia (non para o p\u00e1rkinson), seguen no mercado porque se usan a baixas doses \u00e1s que te\u00f1en un risco baixo de producir enfermidades nas v\u00e1lvulas card\u00edacas.\nEfectos locais da s\u00faa inxecci\u00f3n: velenos e dor.\nA serotonina est\u00e1 asociada coas hemorraxias, e un grande incremento s\u00fapeto dos niveis perif\u00e9ricos de serotonina causa dor. A raz\u00f3n de que os velenos das avespas e de certos escorpi\u00f3ns te\u00f1an serotonina pode ser incrementar a dor da s\u00faa picada nos animais grandes, e tam\u00e9n causar unha vasoconstrici\u00f3n letal nas presas pequenas.\nDeficiencia.\nOs vermes \"C.\u00a0elegans\" alterados xeneticamente que carecen de serotonina presentan un incremento da s\u00faa vida reprodutiva, poden volverse obesos, e \u00e1s veces dete\u00f1en o seu desenvolvemento no estado larvario.\nNos mam\u00edferos a serotonina prod\u00facena d\u00faas tript\u00f3fano hidroxilases diferentes, que son: a TPH1, que produce serotonina na gl\u00e1ndula pineal e nas c\u00e9lulas enterocromaf\u00edns, e a TPH2 que a produce nos n\u00facleos do rafe e no plexo mient\u00e9rico.\nOs ratos alterados xeneticamente que carecen de TPH1 desenvolven unha progresiva perda de forza no coraz\u00f3n, te\u00f1en pel p\u00e1lida e dificultades respiratorias, cansan facilmente, e finalmente morren de insuficiencia card\u00edaca.\nOs ratos alterados xeneticamente que carecen de TPH2 son normais no momento do nacemento. Por\u00e9n, tres d\u00edas despois parecen ser m\u00e1is pequenos e febles, e te\u00f1en peles m\u00e1is suaves cos seus irm\u00e1ns. Nunha li\u00f1a pura destes ratos, o 50% dos mutantes morreron durante as primeiras catro semanas, pero nunha li\u00f1a mixta, o 90% sobreviviron. Normalmente, a nai desteta as cr\u00edas despois da teceira semana, pero os animais mutantes necesitaron cinco semanas. Despois diso, colleron o peso normal e tiveron taxas normais de mortalidade. Hai cambios sut\u00eds no sistema nervioso aut\u00f3nomo, pero a diferenza m\u00e1is obvia cos ratos normais \u00e9 o incremento de agresividade no coidado materno das cr\u00edas.\nA pesar da barreira hematoencef\u00e1lica, a perda da produci\u00f3n de serotonina no cerebro est\u00e1 compensada parcialmente pola serotonina intestinal. Os cambios de comportamento vense moi potenciados se cruzamos os ratos carentes de TPH1 cos carentes de TPH2 e obtemos ratos que carecen de ambos os encimas TPH.\nNos humanos, unha sinalizaci\u00f3n defectiva de serotonina no cerebro pode ser a causa da s\u00edndrome da morte s\u00fabita do lactante. Os cient\u00edficos do Laboratorio de Biolox\u00eda Moleclar Europeo de Monterotondo, Italia modificaron xeneticamente un rato de laboratorio para que producise baixos niveis do neurotransmisor serotonina. Os resultados que obtiveron mostraron que os ratos sufr\u00edan unha diminuci\u00f3n da frecuencia card\u00edaca e outros s\u00edntomas da s\u00edndrome da morte s\u00fabita do lactante, e moitos dos animais morreron a curta idade.\nOs investigadores agora cren que os niveis baixos de serotonina no tronco cerebral dos animais, a cal controla a frecuencia card\u00edaca e respiratoria, pode ser a causa da morte s\u00fabita.\nSe as neuronas que producen serotonina (neuronas serotonin\u00e9rxicas) son anormais nos lactantes, hai un risco de s\u00edndrome de morte s\u00fabita do lactante.\nInvestigaci\u00f3ns recentes levadas a cabo na Universidade Rockefeller mostran que tanto en pacientes que sofren de depresi\u00f3n coma nos ratos cos que se modeliza ese trastorno, os niveis da prote\u00edna p11 est\u00e1n diminu\u00eddos. Esta prote\u00edna est\u00e1 relacionada coa transmisi\u00f3n da serotonina no cerebro.\nNo cerebro.\nAnatom\u00eda.\nAs neuronas do n\u00facleo do rafe son a principal fonte de secreci\u00f3n de serotonina no cerebro.\nOs n\u00facleos do rafe son unha agrupaci\u00f3n de neuronas distribu\u00eddas en 9 pares ao longo de todo o tronco cerebral, centradas arredor da formaci\u00f3n reticular.\nOs ax\u00f3ns das neuronas dos n\u00facleos do rafe forman un sistema neurotransmisor, que atingue case todas as partes do sistema nervioso central. Os ax\u00f3ns das neuronas nos n\u00facleos do rafe inferiores terminan no cerebelo e na medula espi\u00f1al, e os ax\u00f3ns dos n\u00facleos do rafe superiores est\u00e9ndense a todo o cerebro.\nMicroanatom\u00eda.\nA serotonina lib\u00e9rase no espazo entre as neuronas, e difunde no espazo sin\u00e1ptico (de &gt;20\u00a0\u00b5m) para activar os receptores 5-HT localizados nas dendritas, corpos celulares e terminais presin\u00e1pticas das neuronas adxacentes.\nReceptores.\nOs receptores 5-HT son os receptores para a serotonina. Est\u00e1n localizados nas membranas celulares das neuronas e outras c\u00e9luas nos animais, e median os efectos da serotonina como ligando end\u00f3xeno e dun amplo rango de f\u00e1rmacos e drogas alucin\u00f3xenas. Coa excepci\u00f3n do receptor 5-HT3, un ligando con canle i\u00f3nica de apertura, todos ao demais receptores 5-HT son receptores acoplados \u00e1 prote\u00edna G, 7-TM (ou \"heptahelicais\") receptores que activan unha cascada de segundo mensaxeiro intracelular.\nTerminaci\u00f3n.\nA acci\u00f3n serotonin\u00e9rxica termina principalmente por medio da recaptaci\u00f3n da serotonina (5-HT) na zona sin\u00e1ptica. Isto real\u00edzase por medio do transportador monoam\u00edna espec\u00edfico para a serotonina, chamado SERT, na neurona presin\u00e1ptica. Varios axentes poden inhibir a recaptaci\u00f3n de serotonina, como o MDMA (\u00e9xtase), anfetaminas, coca\u00edna, dextrometorfano (un antitusivo), antidepresivos tric\u00edclicos (TCAs) e inhibidores da recaptaci\u00f3n de serotonina selectivos (SSRIs).\nUn estudo de 2006 da Universidade de Washington suxeriu que un transportador monoamina acabado de descubrir, co\u00f1ecido como PMAT, pod\u00eda explicar unha \"porcentaxe significativa da recaptaci\u00f3n de 5-HT\". A diferenza do transportador de alta afinidade SERT, o PMAT \u00e9 un transportador de baixa afinidade, cun Km aparente de 114 micromoles/L para a serotonina; aproximadamente 230 veces maior c\u00f3 do SERT. Por\u00e9n, o PMAT, malia a s\u00faa relativamente baixa afinidade serotonin\u00e9rxica, ten unha capacidade de transporte considerablemente maior c\u00f3 SERT, \"..resultando que ten unha eficiencia de recaptaci\u00f3n aproximadamente comparable \u00e1 do SERT en sistemas de expresi\u00f3n heter\u00f3logos.\" O estudo tam\u00e9n suxire que alg\u00fans SSRIs, como fluoxetina e sertralina, inhiben o PMAT pero a valores IC50 que superan as concentraci\u00f3ns plasm\u00e1ticas terap\u00e9uticas ata en catro ordes de magnitude; por tanto, a monoterapia con SSRI \u00e9 \"ineficaz\" na inhibici\u00f3n de PMAT. Actualmente, non hai ning\u00fan f\u00e1rmaco co\u00f1ecido que inhiba apreciablemente o PMAT nas doses terap\u00e9uticas normais. O PMAT tam\u00e9n transporta dopamina e noradrenalina (norepinefrina), a\u00ednda que a valores de Km mesmo maiores c\u00f3s da serotonina (330\u201315,000 \u03bcmoles/L).\nSerotonilaci\u00f3n.\nA serotonina pode tam\u00e9n sinalizar por medio dun mecanismo sen receptor chamado serotonilaci\u00f3n, no cal a serotonina modifica prote\u00ednas. Este proceso est\u00e1 detr\u00e1s dos efectos da serotonina sobre os trombocitos no que se modifican encimas sinalizadores chamados GTPases que despois desencadean a liberaci\u00f3n do contido de ves\u00edculas por exocitose. Un proceso similar explicar\u00eda o mecanismo de liberaci\u00f3n da insulina pancre\u00e1tica.\nOs efectos da serotonina sobre o \"ton\" da musculatura lisa vascular (que \u00e9 a funci\u00f3n pola cal a serotonina recibiu o seu nome) depende da serotonilaci\u00f3n de prote\u00ednas implicadas no aparato contr\u00e1ctil das c\u00e9lulas musculares.\nBios\u00edntese.\nNos animais, inclu\u00edndo os humanos, a serotonina \u00e9 sintetizada a partir do amino\u00e1cido -tript\u00f3fano por unha curta v\u00eda metab\u00f3lica que consta de dous encimas: tript\u00f3fano hidroxilase (TPH) e L-amino\u00e1cido arom\u00e1tico descarboxilase (DDC). A reacci\u00f3n mediada por TPH \u00e9 o paso limitante da ruta. A primeira reacci\u00f3n consiste en que a TPH transforma o L-tript\u00f3fano en 5-hidroxi-L-tript\u00f3fano (5-HTP), reacci\u00f3n na que interv\u00e9n o O2 e a tetrahidrobiopterina; despois a L-amino\u00e1cido arom\u00e1tico descarboxilase transforma o 5-hidroxi-L-tript\u00f3fano en serotonina (5-HT), reacci\u00f3n na que interv\u00e9n o fosfato de piridoxal.\nA TPH existe en d\u00faas formas: TPH1, que se encontra en varios tecidos, e TPH2, que \u00e9 unha isoforma espec\u00edfica do cerebro.\nA serotonina tomada por v\u00eda oral non pasa \u00e1s v\u00edas serotonin\u00e9rxicas do sistema nervioso central, porque non pode cruzar a barreira hematoencef\u00e1lica. Por\u00e9n, o tript\u00f3fano e o seu metabolito o 5-hidroxitript\u00f3fano (5-HTP), a partir do cal se sintetiza a serotonina, pode atravesar dita barreira. Estes axentes est\u00e1n dispo\u00f1ibles como suplementos dietarios e poden ser efectivos como axentes serotonin\u00e9rxicos.\nUn produto da degradaci\u00f3n da serotonina \u00e9 o \u00e1cido 5-hidroxiindolac\u00e9tico (5-HIAA), o cal se excreta na urina. Na transformaci\u00f3n da serotonina en 5-HIAA interv\u00e9n o encima monoaminooxidase, cons\u00f3mese O2 e H2O e prod\u00facese amon\u00edaco e per\u00f3xido de hidr\u00f3xeno. A serotonina e o 5-HIAA son producidos \u00e1s veces en cantidades excesivas en certos tumores, e os niveis destas substancias poden medirse na urina como unha proba de detecci\u00f3n de ditos tumores.\nDrogas que afectan ao sistema 5-HT.\nVarias clases de f\u00e1rmacos te\u00f1en como obxectivo o sistema 5-HT, e entre eles est\u00e1n antidepresivos, antipsic\u00f3ticos, ansiol\u00edticos, antiem\u00e9ticos, e f\u00e1rmacos contra as migra\u00f1as, e tam\u00e9n as drogas psicod\u00e9licas e empat\u00f3xenos.\nDrogas psicod\u00e9licas.\nAs drogas psicod\u00e9licas psilocina/psilocibina, DMT, mescalina, e LSD son agonistas, principalmente nos receptores 5HT2A e 5HT2C. O empat\u00f3xeno-entact\u00f3xeno MDMA libera serotonina das ves\u00edculas sin\u00e1pticas das neuronas.\nAntidepresivo.\nOs f\u00e1rmacos que alteran a serotonina est\u00e1n entre os m\u00e1is prescribidos na maior parte do mundo. Util\u00edzanse para tratar a depresi\u00f3n, trastornos de ansiedade e fobia social. Os inhibidores da monoaminooxidase (MAOI) impiden a degradaci\u00f3n dos neurotransmisores monoamina (como a serotonina), e, por tanto, incrementan as concentraci\u00f3ns do neurotransmisor no cerebro. A terapia con MAOI est\u00e1 asociada con moitas reacci\u00f3ns adversas, e os pacientes te\u00f1en o risco de sufrir unha emerxencia hipertensiva desencadeada por alimentos con alto contido de tiramina e por certas drogas.\nAlg\u00fans f\u00e1rmacos inhiben a recaptaci\u00f3n de serotonina, facendo que permaneza na fenda sin\u00e1ptica durante m\u00e1is tempo. Os antidepresivos tric\u00edclicos (TCAs) inhiben a recaptaci\u00f3n de serotonina e noradrenalina (norepinefrina). Os novos inhibidores selectivos da recaptaci\u00f3n de serotonina (SSRIs) te\u00f1en menos efectos secundarios e menos interacci\u00f3ns con outros f\u00e1rmacos. Os efectos secundarios incl\u00faen unha diminuci\u00f3n da masa \u00f3sea en anci\u00e1ns e un incremento do risco de osteoporose. Por\u00e9n, non est\u00e1 a\u00ednda claro se isto \u00e9 debido \u00e1 acci\u00f3n do SSRI sobre a produci\u00f3n de serotonina perif\u00e9rica ou \u00e1 s\u00faa acci\u00f3n no cerebro e aparato dixestivo.\nCertos f\u00e1rmacos SSRI fan baixar os niveis de serotonina por debaixo do nivel basal despois dun uso cr\u00f3nico, malia producirse un incremento inicial de serotonina. Isto foi relacionado coa observaci\u00f3n de que os beneficios do tratamento con SSRIs poden diminu\u00edr en pacientes seleccionados despois dun tratamento a longo prazo. Unha interrupci\u00f3n desta medicaci\u00f3n xeralmente resolve o problema (ata no 70% dos casos).\nO novo antidepresivo tianeptina, un \"potenciador\" selectivo da recaptaci\u00f3n de serotonina, ten o efecto de mellorar o estado de \u00e1nimo. Isto \u00e9 unha evidencia que apoia a teor\u00eda de que a serotonina \u00e9 usada probablemente para regular o grao ou intensidade dos estados de \u00e1nimo.\nDe feito, o xene 5-HTTLPR codifica para os transportadores de serotonina no cerebro, con m\u00e1is transportadores de serotonina facendo que dimin\u00faa a duraci\u00f3n e magnitude da sinalizaci\u00f3n serotonin\u00e9rxica. O polimorfismo do 5-HTTLPR (l/l), que fai que se formen m\u00e1is transportadores de serotonina, tam\u00e9n \u00e9 m\u00e1is resistente contra a depresi\u00f3n e ansiedade.\nA\u00ednda que as fobias e a depresi\u00f3n poder\u00edan ser atenuadas con f\u00e1rmacos que alteran a serotonina, iso non significa que a situaci\u00f3n do individuo mellorase, sen\u00f3n s\u00f3 a precepci\u00f3n que ten o individuo do seu ambiente. \u00c1s veces, un nivel baixo de serotonina pode ser beneficioso; por exemplo no chamado xogo do ultimato, no cal os xogadores con niveis normais de serotonina est\u00e1n m\u00e1is inclinados a aceptar ofertas inxustas que os outros participantes aos que se lles reduciron artificialmente os seus niveis de serotonina.\nS\u00edndrome de serotonina.\nNiveis extremadamente altos de serotonina poden orixinar unha condici\u00f3n chamada s\u00edndrome de serotonina, con efectos t\u00f3xicos potencialmente letais. Na pr\u00e1ctica, tales efectos t\u00f3xicos son practicamente imposibles de atinguir cunha sobredose dun s\u00f3 f\u00e1rmaco antidepresivo, e requ\u00edrese unha combinaci\u00f3n de axentes serotonin\u00e9rxicos, como un SSRI cun MAOI. A intensidade dos s\u00edntomas da s\u00edndrome de serotonina var\u00eda amplamente, e as formas m\u00e1is leves poden darse mesmo con niveis non t\u00f3xicos.\nAntiem\u00e9ticos.\nAlg\u00fans antagonistas do 5-HT3, como ondansetron, granisetron, e tropisetron, son importantes axentes antiem\u00e9ticos. Son particularmente importantes no tratamento das n\u00e1useas e o v\u00f3mito que aparecen durante os tratamentos anticancerosos con quimioterapia nos que se utilizan drogas citot\u00f3xicas. Outra aplicaci\u00f3n \u00e9 o tratamento de n\u00e1useas e v\u00f3mitos postoperatorios.\nEn organismos unicelulares.\nUnha variedade de organismos uniceluares utilizan a serotonina para varias funci\u00f3ns. Os inhibidores da captaci\u00f3n selectiva de serotonina (SSRIs) son t\u00f3xicos para as algas. O parasito gastrointestinal \"Entamoeba histolytica\" segrega serotonina, causando unha constante diarrea secretora nalg\u00fans pacientes. Os pacientes infaectados con \"E. histolytica\" te\u00f1en un nivel s\u00e9rico de serotonina moi alto, que torna aos niveis normais despois de acabada a infecci\u00f3n. Ademais, \"E. histolytica\" responde \u00e1 presenza de serotonina fac\u00e9ndose m\u00e1is virulenta. Isto significa que a secreci\u00f3n de serotonina non s\u00f3 serve para incrementar a diseminaci\u00f3n de entoamoebas orixinando diarrea no h\u00f3spede, sen\u00f3n tam\u00e9n para coordinar o seu comportamento de acordo coa densidade da s\u00faa poboaci\u00f3n, un fen\u00f3meno chamado percepci\u00f3n do qu\u00f3rum (\"quorum sensing\"). F\u00f3ra do h\u00f3spede, a densidade de entoamoebas \u00e9 baixa, e, por tanto, tam\u00e9n a concentraci\u00f3n de serotonina. A escaseza de serotonina indica \u00e1s entoamoebas que est\u00e1n f\u00f3ra do h\u00f3spede e fanse menos virulentas para as\u00ed conservar enerx\u00eda. Cando entran nun h\u00f3spede, multipl\u00edcanse no intestino, e fanse m\u00e1is virulentas a medida que se incrementa a secreci\u00f3n de serotonina.\nNas plantas.\nNas sementes secas a produci\u00f3n de serotonina \u00e9 unha maneira de eliminar a acumulaci\u00f3n do velenoso amon\u00edaco. O amon\u00edaco \u00fanese ao grupo indol do -tript\u00f3fano, que despois \u00e9 descarboxilado pola L-amino\u00e1cido arom\u00e1tico descarboxilase para dar triptamina, que \u00e9 despois hidroxilada pola citocromo P450 monooxixenase, rendendo serotonina.\nPor\u00e9n, como a serotonina \u00e9 un importante modulador gastrointestinal, pode ser producida polas plantas nos seus froitos como un medio de acelerar o paso das sementes a trav\u00e9s do tracto dixestivo dos animais que as comen, do mesmo xeito en que act\u00faan certos froitos e sementes que te\u00f1en propiedades laxantes.\nA serotonina at\u00f3pase nos cogomelos (fungos), froitas e hortalizas. Atop\u00e1ronse valores superiores a 25\u2013400\u00a0mg/kg nas noces de nogueira (\"Juglans\") e do x\u00e9nero \"Carya\". Concentraci\u00f3ns de 3\u201330\u00a0mg/kg at\u00f3panse en pl\u00e1tanos, pi\u00f1a de Am\u00e9rica, kiwi, ameixas, e tomates. Niveis moderados de 0,1\u20133\u00a0mg/kg at\u00f3panse nunha gran variedade de vexetais.\nA serotonina \u00e9 un composto que forma parte do veleno que conte\u00f1en as ortigas (\"Urtica dioica\"), que causa dor ao ser inxectado na pel da mesma maneira que os velenos de insecto con serotonina que se comentaron m\u00e1is arriba.\nA diferenza dos seus precursores (5-HTP e tript\u00f3fano), a serotonina non pode cruzar a barreira hematoencef\u00e1lica, o que significa que a inxesti\u00f3n de serotonina na dieta non ten efecto sobre os seus niveis no cerebro.\nMetil-triptaminas e alucin\u00f3xenos.\nVarias plantas conte\u00f1en serotonina xunto cunha familia relacionada de triptaminas que son metiladas no grupo amino (NH2) e nos grupos (OH), son \"N\"-\u00f3xidos, ou perden o grupo OH. Estes compostos poden chegar ao cerebro, a\u00ednda que unha parte deles \u00e9 metabolizada polos encimas MAO-B no f\u00edgado. Exemplos disto son plantas como as do x\u00e9nero \"Anadenanthera\" que se usan para facer o alucin\u00f3xeno \"yopo\". Estes compostos est\u00e1n amplamente presentes nas follas de moitas plantas, e poden servir como disuasorios para os animais que as poder\u00edan inxerir.\nHistoria.\nEn 1935, o italiano Vittorio Erspamer observou que un extracto de c\u00e9lulas enterocromaf\u00edns provocaba a contracci\u00f3n dos intestinos. Alg\u00fans pensaban que conti\u00f1a adrenalina (epinefrina), pero dous anos despois Erspamer demostrou que se trataba dunha amina ata ent\u00f3n desco\u00f1ecida, que denominou \"enteramina\". En 1948, Maurice M. Rapport, Arda Green, e Irvine Page descubriron unha substancia vasoconstritora no plasma sangu\u00edneo, e como era un axente s\u00e9rico que afectaba ao ton vascular, denomin\u00e1rona serotonina (sero=soro sangu\u00edneo, ton= ton vascular). En 1952 viuse que a enteramina era a mesma substancia c\u00e1 serotonina, e a medida que se lle descubr\u00edan m\u00e1is funci\u00f3ns fisiol\u00f3xicas, o nome que se fixo preferido no campo farmacol\u00f3xico foi a abreviaci\u00f3n 5-HT do seu nome qu\u00edmico 5-hidroxitriptamina."}
{"id": "208312", "revid": "89787", "url": "https://gl.wikipedia.org/wiki?curid=208312", "title": "Illa Bathurst, Australia", "text": "A illa Bathurst (2.600\u00a0km\u00b2 ) \u00e9 unha das illas Tiwi xunto coa illa Melville, que se atopa no leste do Mar de Timor, na costa do Territorio do Norte en Australia. Sit\u00faase tam\u00e9n \u00f3 oeste da Terra de Arnhem e \u00f3 norte de Darwin.\nDescrici\u00f3n.\nO principal asentamento da illa \u00e9 Wurrumiyanga (co\u00f1ecida como Nguiu at\u00e9 o 2010), que concentra a pr\u00e1ctica totalidade dos habitantes, uns 1.450, e se atopa no sueste da illa, Wurrumiyanga est\u00e1 aproximadamente a 70\u00a0km ao norte de Darwin. A segunda vila \u00e9 Wurakuwu que conta con preto de 50 habitantes est\u00e1 ao noroeste de Wurrumiyanga. O terceiro asentamento na illa \u00e9 unha pequena familia denominada \"4 Mile Camp\", a uns 6\u00a0km ao oeste de Wurrumiyanga.\n\u00d3 igual que a s\u00faa veci\u00f1a, a illa Melville, Barthust \u00e9 o fogar do pobo tiwi, que constit\u00fae a meirande parte da poboaci\u00f3n de \u00e1mbalas d\u00faas illas. Nos \u00faltimos anos, Barthust converteuse nun lugar de interese tur\u00edstico debido \u00e1 posta en valor da cultura tiwi, mais fai falla un permiso especial para visitala. A illa est\u00e1 comunicada cun aeroporto.\nHistoria.\nA illa foi nomeada as\u00ed por Henry Bathurst, 3\u00ba Conde de Bathurst, que, como o vizconde Melville, tam\u00e9n \u00e9 lembrado pola illa canadense. De 1910 a 1938, a illa foi o sitio da misi\u00f3n cat\u00f3lica de Francis Xavier Gsell, co\u00f1ecido como o \"bispo con 150 esposas\" pola s\u00faa pr\u00e1ctica de \"comprar\" \u00e1s nenas prometidas a homes maiores, polo tanto permit\u00edndolles casar con homes da s\u00faa mesma idade.\nDurante o bombardeo de Darwin, a primeira formaci\u00f3n de 188 avi\u00f3ns xaponeses foi descuberta polo pai John McGrath, un sacerdote cat\u00f3lico que realizaba traballos misioneiros na misi\u00f3n da illa Bathurst. O Pai McGrath enviou unha mensaxe por radio dicindo: \"Unha formaci\u00f3n a\u00e9rea inusualmente grande aprox\u00edmase a n\u00f3s desde o noroeste\". Case todos ignoraron a mensaxe, a\u00ednda que estaba na estaci\u00f3n de radio m\u00e1is popular. Ao redor dunha hora m\u00e1is tarde houbo aproximadamente 100 persoas mortas, pero as persoas que seguiron as s\u00faas instruci\u00f3ns sobreviviron. Darwin recibiu esta advertencia polo menos d\u00faas veces por radio, como moi tarde \u00e1s 9:37 horas. Pero como, 11 Curtiss P-40 Warhawk dos Estados Unidos e un Consolidated B-24 Liberator despegaran de Darwin pouco antes, o oficial de quenda australiano asumiu que esta era a mesma formaci\u00f3n. As advertencias non se tomaron en conta, como en Pearl Harbor, dous meses antes, e a \u00faltima oportunidade de Darwin de prepararse a \u00faltima hora para a inminente incursi\u00f3n esvaeceuse."}
{"id": "208313", "revid": "43749", "url": "https://gl.wikipedia.org/wiki?curid=208313", "title": "Bandeira de Burquina Faso - Burkina Faso", "text": ""}
{"id": "208317", "revid": "98629", "url": "https://gl.wikipedia.org/wiki?curid=208317", "title": "Shaun Tan", "text": "Shaun Tan, nado en Fremantle, Australia Occidental no 1974, \u00e9 un ilustrador e autor de libros infant\u00eds australiano. Entre as s\u00faas obras destacan \"The Red Tree\", \"The Lost Thing\" e \"The Arrival\".\nTraxectoria.\nDe neno ilustraba contos e poemas e tam\u00e9n debuxaba dinosauros, naves espaciais e robots eran a s\u00faa paix\u00f3n. Na escola co\u00f1ec\u00edano como un artista con moito talento. Foi aos once anos cando se fixo fan da serie The Twilight Zone, as\u00ed como de libros con temas parecidos. Todas estas historias foron o que o impulsaron a escribir os seus propios contos. Finalmente logrou un grande \u00e9xito coas s\u00faas ilustraci\u00f3ns; e aos dezaseis anos apareceu o seu primeiro debuxo na revista australiana Aurealis no 1990.\nTan estudou para converterse en xen\u00e9tico, e gozou da qu\u00edmica, da f\u00edsica, da historia e do ingl\u00e9s na escola secundaria as\u00ed coma a arte, e afirmou que nunca tivo claro o que quer\u00eda facer coa s\u00faa vida, incluso na universidade. Adentrouse nos estudos universitarios, universidade de Melbourne, pero pronto os abondou e comezou a traballar como artista. Tomou esta decisi\u00f3n porque apaixon\u00e1balle a idea de poder ga\u00f1arse a vida co debuxo e coa pintura.\nFormaci\u00f3n.\nTan asistiu ao Balcatta Senior High School, onde foi inscrito a un programa de arte especial para estudantes dotados e talentosos. A principal vantaxe, dic\u00eda Shaun, era que os estudos chegaron a ser impartidos por unha ampla gama de artistas con talento. Rematou este curso no ano 1991. \nContinuou a s\u00faa educaci\u00f3n na universidade de Melbourne, onde volveu e estudou Belas Artes, Literatura e Historia Inglesa. Graduouse no 1995, cun Bacharelato de Arte.\nProceso de traballo.\nOrixinalmente Tan, traballou en branco e negro porque as reproduci\u00f3ns finais impr\u00edmense desa maneira. Emprega para as s\u00faas ilustraci\u00f3ns plumas, tintas, carb\u00f3ns, fotocopias, lin\u00f3leos...\nA pintura actual de Tan a\u00ednda funciona como monocrom\u00e1tica. Usa un lapis de grafito para facer os seus esbozos. Os debuxo reprod\u00faceos a continuaci\u00f3n varias veces, nas que var\u00eda e agrega ou quita partes. O corte e a idea do collage est\u00e1n presentes nestas primeiras etapas e a mi\u00fado est\u00e9ndense en moitas das s\u00faas ilustraci\u00f3ns empregando diversos materiais como vidro, metal, insectos mortos...\nO propio Shaun Tan descr\u00edbese a si mesmo como un traballador lento, que revisa os seus traballos unha e outra vez. Est\u00e1 interesado na perda da ali\u00f1aci\u00f3n, e cre que os nenos, en particular reaccionan ben ante as cuesti\u00f3ns da xustiza natural. S\u00e9ntese como un tradutor de ideas, e \u00e9 feliz e alagado ao ver as s\u00faas obras adaptadas e interpretadas no cinema e na m\u00fasica.\nPremios.\nShaun Tan ga\u00f1ou m\u00e1is de cincuenta premios dende o ano 1992."}
{"id": "208319", "revid": "89787", "url": "https://gl.wikipedia.org/wiki?curid=208319", "title": "Secuencia palindr\u00f3mica", "text": "Unha secuencia palindr\u00f3mica ou pal\u00edndromo \u00e9 unha secuencia de nucle\u00f3tidos dun \u00e1cido nucleico (ADN ou ARN) que \u00e9 igual se a lemos en direcci\u00f3n 5'\u21923' nunha cadea ou (tam\u00e9n) en direcci\u00f3n 5'\u21923' na cadea complementaria, coa cal pode formar unha dobre h\u00e9lice.\nO significado de pal\u00edndromo no contexto xen\u00e9tico \u00e9 algo diferente da definici\u00f3n que se lle d\u00e1 nas secuencias de palabras e frases. Unha palabra ou frase \u00e9 pal\u00edndroma simplemente se ao lela empezando polo final queda igual (por exemplo \"radar\" ou \"a torre da derrota\"), pero nos \u00e1cidos nucleicos hai que inverter a secuencia complementaria primeiro, \u00e9 dicir, facer o seu complemento inverso. Como a dobre h\u00e9lice est\u00e1 formada por d\u00faas cadeas de nucle\u00f3tidos apareadas que corren en sentido oposto (5'\u21923' e o contrario), e os nucle\u00f3tidos sempre se aparean da mesma maneira (adenina (A) con timina (T) no ADN, ou A con uracilo (U) no ARN; citosina (C) con guanina (G)), unha secuencia dunha soa cadea de nucle\u00f3tidos dise que \u00e9 un pal\u00edndromo se \u00e9 igual ao seu complemento inverso. Por exemplo, a secuencia de ADN ACCTAGGT \u00e9 palindr\u00f3mica porque a s\u00faa complementariedade de bases nucle\u00f3tido a nucle\u00f3tido ser\u00eda TGGATCCA, e se invertemos esta \u00faltima secuencia, \u00e9 dicir, l\u00e9mola empezando polo final, quedar\u00eda ACCTAGGT, que \u00e9 id\u00e9ntica \u00e1 secuencia orixinal.\nNos ARN as secuencias de bases palindr\u00f3micas permiten que se produza a uni\u00f3n complementaria antiparalela en rexi\u00f3ns da mol\u00e9cula, que formar\u00e1n unha estrutura secundaria en dobre h\u00e9lice no ARN, que pode ser importante para determinar o modo en que un ARNm ser\u00e1 procesado pola c\u00e9lula. As secuencias pal\u00edndromas do ARN est\u00e1n separadas por un n\u00famero de nucle\u00f3tidos que non pertencen ao pal\u00edndromo.\nUnha secuencia palindr\u00f3mica de nucle\u00f3tidos pode formar unha estrutura en talo-bucle (forquita ou \"stem-loop\"). Os motivos palindr\u00f3micos do ADN enc\u00f3ntranse na maior\u00eda dos xenomas. Os motivos palindr\u00f3micos est\u00e1n orixinados pola orde dos seus nucle\u00f3tidos. Foron especialmente estudados nos cromosomas bacterianos nos chamados Elementos Mosaico Dispersos Bacterianos (BIME ou \"Bacterial Interpersed Mosaic Elements\") que est\u00e1n dispersos neles. Recentemente un proxecto de investigaci\u00f3n de secuenciaci\u00f3n do xenoma descubriu que moitas das bases do cromosoma Y est\u00e1n dispostas formando pal\u00edndromos, o que poder\u00eda permitir unha especie de \"recombinaci\u00f3n\" do cromosoma Y consigo mesmo (conversi\u00f3n de xenes).\nPal\u00edndromos nas prote\u00ednas.\nOs pal\u00edndromos tam\u00e9n aparecen con frecuencia nas secuencias de amino\u00e1cidos das prote\u00ednas, pero o s\u00faa funci\u00f3n nelas non se co\u00f1ece ben. Dous exemplos con pal\u00edndromos son o p\u00e9ptido sistemina e o supresor de tumores humano p53. Recentemente, suxeriuse que a frecuente existencia de pal\u00edndromos nos p\u00e9ptidos poder\u00eda estar relacionada coas frecuentes rexi\u00f3ns de baixa complexidade observadas nas prote\u00ednas, xa que hai unha asociaci\u00f3n entre ambas. A s\u00faa frecuencia poder\u00eda estar tam\u00e9n relacionada coa tendencia a formar alfa h\u00e9lices desas secuencias, ou coa frecuencia de formaci\u00f3n de complexos prote\u00edna/prote\u00edna.\nExemplos.\nSitios para os encimas de restrici\u00f3n.\nAs secuencias palindr\u00f3micas xogan un importante papel na biolox\u00eda molecular. Como as secuencias de ADN son de dobre cadea, para determinar os pal\u00edndromos lemos as secuencias como pares de bases (e non s\u00f3 as bases dunha soa cadea). Moitas endonucleases de restrici\u00f3n (encimas de restrici\u00f3n) reco\u00f1ecen secuencias palindr\u00f3micas espec\u00edficas e cortan o ADN xusto nelas. Por exemplo, o encima de restrici\u00f3n EcoR1 reco\u00f1ece a seguinte secuencia palindr\u00f3mica:\n 5'- G A A T T C -3'\n 3'- C T T A A G -5'\nA cadea superior lese 5'-GAATTC-3', e a inferior 3'-CTTAAG-5', pero se lle damos a volta ao ADN, as secuencias son exactamente as mesmas ( 5'GAATTC-3' e 3'-CTTAAG-5'), \u00e9 dicir, lendo unha empezando polo principio e a outra empezando polo final a secuencia obtida ser\u00eda a mesma. Outras secuencias reco\u00f1ecidas por outros encimas de restrici\u00f3n son as da seguinte t\u00e1boa:\nSitios de metilaci\u00f3n.\nAs secuencias palindr\u00f3micas poden ser tam\u00e9n sitios de metilaci\u00f3n."}
{"id": "208320", "revid": "43327", "url": "https://gl.wikipedia.org/wiki?curid=208320", "title": "Harmon\u00eda (hom\u00f3nimos)", "text": "A palabra harmon\u00eda p\u00f3dese referir a:"}
{"id": "208321", "revid": "12452", "url": "https://gl.wikipedia.org/wiki?curid=208321", "title": "Aparato xenital", "text": ""}
{"id": "208322", "revid": "98629", "url": "https://gl.wikipedia.org/wiki?curid=208322", "title": "Harmon\u00eda (m\u00fasica)", "text": "O termo harmon\u00eda ten moitos significados, musicais e extramusicais, relacionados dalg\u00fan xeito entre si. En xeral, harmon\u00eda \u00e9 o equilibrio das proporci\u00f3ns entre as distintas partes dun todo, e o seu resultado sempre connota beleza. En m\u00fasica, a harmon\u00eda \u00e9 a disciplina que estuda a percepci\u00f3n do son en forma \u00abvertical\u00bb ou \u00absimult\u00e1nea\u00bb en forma de acordes e a relaci\u00f3n que se establece cos da s\u00faa contorna pr\u00f3xima.\nComo outras disciplinas humanas, o estudo da harmon\u00eda presenta d\u00faas versi\u00f3ns: o estudo descritivo (\u00e9 dicir: as observaci\u00f3ns da pr\u00e1ctica musical) e o estudo prescritivo (\u00e9 dicir: a transformaci\u00f3n desta pr\u00e1ctica musical nun conxunto de normas de suposta validez universal).\nO estudo da harmon\u00eda s\u00f3 se xustifica en relaci\u00f3n coa m\u00fasica occidental, xa que a Occidental \u00e9 a \u00fanica cultura que pos\u00fae unha m\u00fasica \u00abpolif\u00f3nica\u00bb, \u00e9 dicir, unha m\u00fasica na que se adoita executar distintas notas musicais en forma simult\u00e1nea e coordinada. De modo que, malia que o estudo da harmon\u00eda poida ter algunha base cient\u00edfica, as normas ou as descrici\u00f3ns da harmon\u00eda te\u00f1en un alcance relativo, condicionado culturalmente. Tam\u00e9n ocorre nos aspectos do ritmo e a m\u00fasica.\nNa m\u00fasica occidental, a harmon\u00eda \u00e9 a subdisciplina que estuda o encadeamento de diversas notas superpostas; \u00e9 dicir: a organizaci\u00f3n dos acordes. Ch\u00e1mase \u00abacorde\u00bb \u00e1 combinaci\u00f3n de tres ou m\u00e1is notas diferentes que soan simultaneamente (ou que son percibidas como simult\u00e1neas, a\u00ednda que sexan sucesivas, como nun arpexo). Cando a combinaci\u00f3n \u00e9 s\u00f3 de d\u00faas notas, ch\u00e1mase \u00abbicordio\u00bb.\nO estudo da harmon\u00eda ref\u00edrese xeralmente ao estudo das progresi\u00f3ns harm\u00f3nicas e dos principios estruturais que as gobernan.\nDeste xeito, ad\u00f3itase entender de xeito xeral que a harmon\u00eda se refire ao aspecto \u00abvertical\u00bb (simult\u00e1neo no tempo) da m\u00fasica, que se distingue do aspecto horizontal (a melod\u00eda, que \u00e9 a sucesi\u00f3n de notas no tempo). A idea de vertical e horizontal \u00e9 unha met\u00e1fora explicativa, relacionada \u00e1 disposici\u00f3n das notas musicais nunha partitura: verticalmente escr\u00edbense as notas que se interpretan \u00e1 vez, e horizontalmente as que se interpretan en forma sucesiva.\nCon todo, tam\u00e9n forma parte do estudo da harmon\u00eda as sucesi\u00f3ns horizontais de acordes, e o seu efecto sobre o flu\u00edr xeral da m\u00fasica.\nNa escol\u00e1stica musical, o contrapunto \u00e9 unha disciplina complementaria \u00e1 harmon\u00eda (e que se confunde con ela), pero que se centra m\u00e1is na elaboraci\u00f3n de melod\u00edas que sexan combinables simultaneamente que nos acordes resultantes de tal combinaci\u00f3n. \u00c9 dicir: c\u00e9ntrase m\u00e1is na percepci\u00f3n das partes que na do todo. Como disciplina creativa (e non como disciplina acad\u00e9mica), o contrapunto tivo o seu auxe durante o Barroco, particularmente coa figura de Johann Sebastian Bach."}
{"id": "208323", "revid": "12452", "url": "https://gl.wikipedia.org/wiki?curid=208323", "title": "Aparello reprodutor", "text": ""}
{"id": "208325", "revid": "98629", "url": "https://gl.wikipedia.org/wiki?curid=208325", "title": "The Red Tree", "text": "The Red Tree (en galego A \u00e1rbore vermella) \u00e9 un libro escrito e ilustrado por Shaun Tan, publicado no ano 2001.\nResumo.\n\u00c9 un libro de imaxes que presentan unha viaxe a trav\u00e9s dun fragmentado mundo escuro. As ilustraci\u00f3ns son surrealistas. O texto \u00e9 escaso e concorda coas ilustraci\u00f3ns escuras.\nA historia bas\u00e9ase en imaxes inspiradas pola experiencia da depresi\u00f3n. A personaxe principal \u00e9 unha solitaria nena rubia. Unha vermella folla de \u00e1rbore persegue a rapaza durante todo un d\u00eda e con isto a rapaza declarase como se sente e representa as s\u00faas preocupaci\u00f3ns. Case non se aprecia pero cada cadro \u00e9 unha folla vermella que simboliza a esperanza.\nAo final a pequena rapaza esta sorrindo nunha fermosa follaxe da \u00e1rbore de cor vermella que medra na s\u00faa habitaci\u00f3n.\nNeste libro o autor aborda tam\u00e9n temas como a inmigraci\u00f3n e outras culturas."}
{"id": "208327", "revid": "12452", "url": "https://gl.wikipedia.org/wiki?curid=208327", "title": "Bandeira de Chad - Tchad", "text": ""}
{"id": "208329", "revid": "1131", "url": "https://gl.wikipedia.org/wiki?curid=208329", "title": "The Lost Thing", "text": "The Lost Thing (en galego A cousa perdida) \u00e9 un libro escrito e ilustrado por Shaun Tan, publicado no ano 2000, que tam\u00e9n foi adaptado nunha curtametraxe de animaci\u00f3n ga\u00f1adora dun Oscar.\nTrama.\nEst\u00e1 ambientado nun futuro pr\u00f3ximo, en Melbourne, Australia. \"The Lost Thing\" \u00e9 unha historia sobre un rapaz que desfruta recollendo tap\u00f3ns de pl\u00e1stico para a s\u00faa colecci\u00f3n de tapas de botellas. Un d\u00eda, mentres recoll\u00eda os tap\u00f3ns de pl\u00e1stico preto da praia, descobre unha estra\u00f1a criatura, que parece ser unha combinaci\u00f3n dunha caldeira industrial, un cangrexo e un polbo. Isto \u00e9 o que o narrador denomina the lost thing.\nO neno d\u00e1se de conta de que a criatura se perdera e intenta atoparlle o dono pero non o consegue debido a indiferenza dos demais.\nFilme de 2010.\nNo ano 2010, o libro foi adaptado nunha curtametraxe de 15 minutos dirixida por Shaun Tan e Andrew Ruhemann e narrada por Tim Minchin. Ga\u00f1ou o Oscar \u00e1 mellor curtametraxe animada na 83\u00aa edici\u00f3n dos premios. Foi nomeada \u00f3s Premios Hugo no 2011.\nFoi producido por Sophie Byrne con Passion Pictures Australia e animado polos artistas Tom Bryant e Leo Baker. Tom Bryant traballou dende Escocia, mentres Leo Baker traballou dende Melbourne. O filme estivo en desenvolvemento por varios anos, pero levou tres anos de traballo a tempo completo para completalo, entre 2007 e 2010."}
{"id": "208330", "revid": "23204", "url": "https://gl.wikipedia.org/wiki?curid=208330", "title": "Bandeira de Cimbabue - Zimbabwe", "text": ""}
{"id": "208334", "revid": "43749", "url": "https://gl.wikipedia.org/wiki?curid=208334", "title": "Bandeira de Congo", "text": ""}
{"id": "208336", "revid": "56817", "url": "https://gl.wikipedia.org/wiki?curid=208336", "title": "Bandeira de Palau", "text": "A bandeira de Palau foi adoptada en outubro de 1980, cando as illas pasaron a ser un goberno aut\u00f3nomo, e logo Rep\u00fablica aut\u00f3noma (1 de xaneiro de 1981). O c\u00edrculo amarelo representa a L\u00faa, s\u00edmbolo de unidade, mentres que o fondo azul representa a independencia."}
{"id": "208338", "revid": "23204", "url": "https://gl.wikipedia.org/wiki?curid=208338", "title": "Bandeira de Costa do Marfil - C\u00f4te d'Ivoire", "text": ""}
{"id": "208340", "revid": "23204", "url": "https://gl.wikipedia.org/wiki?curid=208340", "title": "Kigva", "text": "Kigva (ou Cigva), na mitolox\u00eda celta galesa, \u00e9 a muller de Pryderi, o pr\u00edncipe de Dyved; \u00e9 filla de Gwyn Gloyw. Aparece principalmente na segunda e terceira rama do \"Mabinogi\": \"O Mabinogi de Branwen\" e \"Manawydan Mac Llyr\".\nMitolox\u00eda.\nNo final do conto \"Pwyll, pr\u00edncipe de Dyved\" (primeira rama do \"Mabinogi\"), s\u00f3 aparece citada en tanto que se converteu en esposa de Pryderi.\nTras a morte de Pwyll pr\u00edncipe de Dyved, o seu fillo Pryderi suxire a Manawyddan Fab Llyr que case coa s\u00faa nai Rhiannon, cousa que acepta. Durante un paseo, ab\u00e1tese unha br\u00e9tema m\u00e1xica sobre a rexi\u00f3n e dev\u00e1staa. Dos habitantes s\u00f3 restan os catro membros da familia do pr\u00edncipe. Tras teren consumido os v\u00edveres, vense obrigados a partir cara a Inglaterra, onde han exercer distintos oficios para sobreviviren.\nManawydan e Kigva capturan un rato que vi\u00f1a sendo a esposa de Llwyd ap Cil, un meigo inimigo xurado de Rhiannon. Obrigan ao mago a eliminar as maldici\u00f3ns que botan a perder o seu territorio."}
{"id": "208341", "revid": "23204", "url": "https://gl.wikipedia.org/wiki?curid=208341", "title": "Bandeira de Eritrea - \u12a4\u122d\u1275\u122b", "text": ""}
{"id": "208343", "revid": "89787", "url": "https://gl.wikipedia.org/wiki?curid=208343", "title": "Aurealis", "text": "Aurealis \u00e9 unha revista australiana de ficci\u00f3n.\nHistoria.\nEsta revista australiana p\u00faxose en marcha no ano 1990, foi publicada por Chimaera Publications. P\u00faxose en marcha co fin de proporcionarlles un mercado aos escritores de ficci\u00f3n especulativa, cunha \u00e9nfase especial en elevar o perfil dos escritores australianos."}
{"id": "208344", "revid": "23204", "url": "https://gl.wikipedia.org/wiki?curid=208344", "title": "Bandeira de Etiop\u00eda - Ityop'iya", "text": ""}
{"id": "208346", "revid": "23562", "url": "https://gl.wikipedia.org/wiki?curid=208346", "title": "Copa de Europa de balonm\u00e1n 2010-11", "text": ""}
{"id": "208360", "revid": "89787", "url": "https://gl.wikipedia.org/wiki?curid=208360", "title": "Ram\u00f3n R\u00faa Figueroa", "text": "Ram\u00f3n R\u00faa Figueroa Fraga, nado en Santiago de Compostela en 1825 e finado en Madrid o 17 de decembro de 1874, foi un enxe\u00f1eiro de minas galego.\nTraxectoria.\nEstudou de Enxe\u00f1er\u00eda de Minas na universidade de Madrid e chegou a ser enxe\u00f1eiro xefe e director das explotaci\u00f3ns de Almad\u00e9n. Irm\u00e1n de Jos\u00e9 e Manuel R\u00faa Figueroa, compartiu con eles a ideolox\u00eda liberal e pertenceu \u00e1 xeraci\u00f3n dos provincialistas galegos, que intervi\u00f1eron no pronunciamento de 1846. Foi contrario ao intervencionismo estatal e acusou ao Estado da deixaci\u00f3n das industrias extractivas. Colaborou en \"El Recreo Compostelano\", \"El Porvenir\", \"El Clamor de Galicia\", despois en \"La Correspondencia de Galicia\" e \"Pero Grullo\", e, na \u00faltima etapa da s\u00faa vida, en \"El Heraldo Gallego\". Cara 1855 dedicouse a tarefas literarias, coa escritura de lendas en prosa e un libro de versos titulado \"Ayer y hoy\"."}
{"id": "208365", "revid": "624", "url": "https://gl.wikipedia.org/wiki?curid=208365", "title": "Mabinogi", "text": ""}
{"id": "208369", "revid": "23204", "url": "https://gl.wikipedia.org/wiki?curid=208369", "title": "Pierre-Yves Lambert", "text": "Pierre-Yves Lambert, nado o 30 de maio de 1949, \u00e9 un profesor e ling\u00fcista franc\u00e9s. \u00c9 investigador no CNRS e encargado de conferencias na \"\u00c9cole Pratique des Hautes \u00c9tudes\" en Ciencias hist\u00f3ricas e filol\u00f3xicas, na Sorbona, en Par\u00eds.\nTraxectoria.\nEst\u00e1 especializado na historia e na etimolox\u00eda das linguas celtas as\u00ed como no estudo das literaturas c\u00e9lticas. En particular ten traballado sobre as glosas en antigo irland\u00e9s, bret\u00f3n antigo e gal\u00e9s antigo e sobre as inscrici\u00f3ns galas. Colaborou no \"Recueil des Inscriptions Gauloises\".\n\u00c9 o autor dunha importante obra sobre a lingua gala.\nEn 2015 foi reco\u00f1ecido co Premio Derek Allen, da Academia Brit\u00e1nica."}
{"id": "208373", "revid": "98629", "url": "https://gl.wikipedia.org/wiki?curid=208373", "title": "Dmitrii Kabalevskii", "text": "Dmitrii Borisovich Kabalevskii (en ), nado en San Petersburgo o 30 de decembro de 1904 e finado en Moscova o 14 de febreiro de 1987, foi un compositor ruso.\nContribu\u00edu a establecer a Uni\u00f3n de Compositores Sovi\u00e9ticos en Moscova e foi secretario da Uni\u00f3n de Compositores da RSFS de Rusia desde 1952 ata a s\u00faa xubilaci\u00f3n. Foi un compositor prol\u00edfico de m\u00fasica de c\u00e1mara e para piano, moitas destas \u00faltimas interpretounas Vladimir Horowitz e tam\u00e9n escribiu seis \u00f3peras.\nTraxectoria.\nSeu pai era matem\u00e1tico e este animouno a estudar matem\u00e1ticas, as\u00ed e todo xa desde a infancia quedou fascinado polas artes, en especial pola m\u00fasica, aprendendo a tocar o piano. En 1916 a s\u00faa familia mudouse a Moscova, onde pasou tres anos tocando nas salas onde se proxectaban filmes mudos, comezando a compo\u00f1er aos dezaoito anos . En 1925 entrou no Conservatorio de Moscova, estudando composici\u00f3n con Nikolai Myaskovsky e piano con Alexander Goldenweiser, convert\u00e9ndose el mesmo en profesor do conservatorio en 1932, conseguindo unha boa reputaci\u00f3n como ensinante .\nDurante a segunda guerra mundial escribiu moitas canci\u00f3ns patri\u00f3ticas, ingresando no Partido Comunista en 1940. Foi editor de \"Sovetskaya Muzyka\" nos seis volumes publicados durante a guerra, e mais tam\u00e9n compuxo e interpretou moitas pezas para cine mudo e m\u00fasica para o teatro. Entre 1949 e 1952 foi o director do departamento de m\u00fasica do Instituto de Artes de Moscova.\nA s\u00faa m\u00fasica para nenos \u00e9 amplamente interpretada por m\u00fasicos novos de todo o mundo , consider\u00e1ndose un dos m\u00e1is grandes compositores modernos de m\u00fasica infantil. Tam\u00e9n organizou un programa de educaci\u00f3n musical en vinte e cinco escolas sovi\u00e9ticas, e el mesmo ensinou a nenos de sete anos durante un tempo, aprend\u00e9ndolles a como escoitar con atenc\u00f3n e po\u00f1er as s\u00faas impresi\u00f3ns en palabras. Estivo na Comisi\u00f3n de Educaci\u00f3n Musical Est\u00e9tica en 1962 e foi presidente do Consello Cient\u00edfico de Educaci\u00f3n Est\u00e9tica na Academia de Ciencias Pedag\u00f3xicas da URSS en 1969. Foi tam\u00e9n membro do Comit\u00e9 Sovi\u00e9tico de Defensa da Paz"}
{"id": "208376", "revid": "12452", "url": "https://gl.wikipedia.org/wiki?curid=208376", "title": "Dmitry Kabalevsky", "text": ""}
{"id": "208382", "revid": "15490", "url": "https://gl.wikipedia.org/wiki?curid=208382", "title": "James M. Buchanan", "text": "James McGill Buchanan, nado en Murfreesboro (Tennessee) o 3 de outubro de 1919 e finado en Blacksburg (Virxinia) o 9 de xaneiro de 2013, foi un economista estadounidense.\nTraxectoria.\nEn 1940, graduouse na Middle Tennessee State Teachers College, agora chamado a Middle Tennessee State University, en 1941, rematou o seu m\u00e1ster en ciencias econ\u00f3micas na Universidade de Tennessee e, posteriormente, integrouse na mari\u00f1a durante a segunda Guerra Mundial traballando co Almirante Nimitz en Honolulu. En 1948, recibiu o seu doutoramento econ\u00f3mico na Universidade de Chicago, onde recibiu a influencia intelectual de Frank H. Knight.\n\u00d3 graduarse iniciouse na carreira acad\u00e9mica como profesor asociado na Universidade de Tennessee, convert\u00e9ndose en profesor de Econom\u00eda en 1950, dende onde se trasladou \u00e1 Florida State University ata 1956. Durante este per\u00edodo, residiu en Italia por un ano, estudando as s\u00faas tradici\u00f3ns en finanzas p\u00fablicas e a teor\u00eda pol\u00edtica, experiencia que influ\u00edu moito nos seus posteriores estudos. Cando volveu a Estados Unidos, fundou o Centro Thomas Jefferson for the Protection of Free Expression dende a Universidade de Virxinia, onde iniciou e impulsou, con Gordon Tullock, a corrente econ\u00f3mica da elecci\u00f3n p\u00fablica, ocup\u00e1ndose de estudar a econom\u00eda pol\u00edtica constitucional, coa intenci\u00f3n de non limitar a an\u00e1lise \u00f3 funcionamento dos procesos de toma de decisi\u00f3ns p\u00fablicas no marco dunhas regras establecidas, as\u00ed como de analizala forma en que esas regras son adoptadas e a posibilidade de medici\u00f3n da s\u00faa eficacia.\nEstas teor\u00edas comezaron a chamar moito a atenci\u00f3n e, nunha conferencia en 1967 titulada Study of Non-Market Decision Making (Estudo sobre a toma de decisi\u00f3ns fora do mercado), formou con Gordon Tullock a Public Choice Society. Despois dun ano na universidade de California (UCLA) en 1968, trasladou o seu Center for the Study of Public Choice (CSPC) \u00e1 George Mason University, en Washington, D.C..\nEn 1986, o profesor Buchanan ganou o premio Nobel de econom\u00eda polas s\u00faas contribuci\u00f3ns sobre a teor\u00eda da elecci\u00f3n p\u00fablica (Public Choice), onde publicou extensivamente sobre as finanzas p\u00fablicas, as econ\u00f3micas constitucionais e a teor\u00eda libertaria.\nBuchanan segue vinculado \u00f3 Center for the Study of Public Choice e \u00e9 o investigador principal do Cato Institute.\nObra e principais contribuci\u00f3ns.\nA idea principal que defend\u00eda Buchanan \u00e9 que o estado non \u00e9 superior \u00f3s cidad\u00e1ns, son estes os que toman as decisi\u00f3ns do goberno en \u00faltima instancia. O estado pode ser entendido como a \u201csuma das vontades dos individuos\u201d. A teor\u00eda que defende principalmente \u00e9 a teor\u00eda econ\u00f3mica da elecci\u00f3n p\u00fablica. A idea \u00e9 a aplicaci\u00f3n das ferramentas de an\u00e1lise econ\u00f3mico \u00e1 pol\u00edtica, xa que cr\u00eda que os economistas non estaban prestando demasiada atenci\u00f3n \u00f3 funcionamento da pol\u00edtica, xa que se preocupaban demasiado de como funcionaba a econom\u00eda.\nAs s\u00faas principais publicaci\u00f3ns foron entre finais dos anos 50 e os anos 80 ata que lle outorgaron o Premio Nobel en 1986, destacando as seguintes:\nPremio Nobel de Econom\u00eda, 1986.\nEn memoria ao sueco Alfred Nobel, conv\u00f3canse cada ano os Premios Nobel que van dirixidos a persoas que logran novos avances cient\u00edficos, investigaci\u00f3n e que polo tanto aporta valor engadido \u00e1 sociedade. Neste senso no ano 1986 conc\u00e9deselle o Premio Nobel de econom\u00eda a James Buchanan. Tr\u00e1tase de dar reco\u00f1ecemento aos avances e melloras que incorporou dita personalidade ao mundo econ\u00f3mico e en \u00faltimo termo \u00e1 sociedade.\nNo 1986 a academia sueca concedeulle o premio Nobel a econom\u00eda polo desenvolvemento das bases constitucionais da teor\u00eda econ\u00f3mica e do proceso da toma de decisi\u00f3n. M\u00e1is ben co\u00f1ecemos a s\u00faa contribuci\u00f3n como a \"Public Choice\"; \u00e9 dicir, a teor\u00eda da elecci\u00f3n p\u00fablica.\nA s\u00faa contribuci\u00f3n o mundo econ\u00f3mico-pol\u00edtico consistiu nunha extensi\u00f3n da teor\u00eda econ\u00f3mica \u00e1s opci\u00f3n pol\u00edticas e gobernamentais. As decisi\u00f3n tomadas polos pol\u00edticos e polos diversos estamentos gobernamentais provocan unha serie de custos aos cidad\u00e1ns e polo tanto os cidad\u00e1ns deber\u00edan poder contar cunha serie de mecanismos de control que lle permitan a s\u00faa defensa ante tales situaci\u00f3n. Deste xeito xorde como mecanismo de control a Constituci\u00f3n. A contribuci\u00f3n de Buchanan que lle deu lugar ao reco\u00f1ecemento do Premio Nobel foi a de transferir as opci\u00f3n pol\u00edticas \u00e1 idea de beneficio de cambio mutuo entre os individuos. De tal maneira que o proceso pol\u00edtico dev\u00e9n nunha forma de colaboraci\u00f3n destinada a obtenci\u00f3n de vantaxes rec\u00edprocas. Pero todo este proceso vai depender dunha serie de regras que enmarcan a actividade pol\u00edtico-econ\u00f3mica, \u00e9 dicir, podemos falar aqu\u00ed da constituci\u00f3n, como mencionamos anteriormente. Por tanto van ser factores claves ditas normas de xogo, e tam\u00e9n a posibilidade de podelas cambiar."}
{"id": "208384", "revid": "1131", "url": "https://gl.wikipedia.org/wiki?curid=208384", "title": "Windradyne", "text": " \nWindradyne, nado en 1800 e finado o 21 de marzo de 1829, foi un guerreiro aborixe australiano e l\u00edder do pobo wiradjuri. Windradyne liderou \u00f3 seu pobo nas Guerras de fronteira de Australia, un movemento de resistencia dos ind\u00edxenas australianos en contra da ocupaci\u00f3n das s\u00faas terras polos colonos brit\u00e1nicos.\nTam\u00e9n foi co\u00f1ecido polo nome de Saturday (\"s\u00e1bado\" en galego), nome dado polos colonos. Outros nomes son Windrodine ou Windradene."}
{"id": "208386", "revid": "27155", "url": "https://gl.wikipedia.org/wiki?curid=208386", "title": "Adiponectina", "text": "A adiponectina (tam\u00e9n denominada coas siglas GBP-28, apM1, AdipoQ e Acrp30) \u00e9 unha prote\u00edna que nos humanos est\u00e1 codificada polo xene \"ADIPOQ\" situado no cromosoma 3. Prod\u00facese nos adultos no tecido adiposo. Est\u00e1 implicada na regulaci\u00f3n dos niveis de glicosa e na degradaci\u00f3n de \u00e1cidos graxos.\nEstrutura.\nA adiponectina \u00e9 un polip\u00e9ptido de 244 amino\u00e1cidos. Na mol\u00e9cula dist\u00ednguense catro rexi\u00f3ns. A primeira \u00e9 unha curta secuencia sinal que marca a hormona para a s\u00faa secrec\u00ed\u00f3n f\u00f3ra da c\u00e9lula; a seguinte \u00e9 unha curta rexi\u00f3n que var\u00eda entre especies; a terceira \u00e9 unha rexi\u00f3n de 65 amino\u00e1cidos que ten semellanzas coas prote\u00ednas do col\u00e1xeno; e a \u00faltima \u00e9 un dominio globular. En conxunto o seu xene mostra semellanzas cos factores 1Q do complemento (C1Q). Por\u00e9n, cando foi determinada a estrutura tridimensional da rexi\u00f3n globular, observouse unha rechamante semellanza co TNF\u03b1, malia teren secuencias de amino\u00e1cidos non relacionadas.\nFunci\u00f3ns.\nA adiponectina \u00e9 unha hormona proteica que modula varios procesos metab\u00f3licos, como a regulaci\u00f3n da glicosa e o catabolismo dos \u00e1cidos graxos. A adiponectina \u00e9 segregada exclusivamente polo tecido adiposo (e tam\u00e9n pola placenta durante o embarazo ) \u00e1 circulaci\u00f3n sangu\u00ednea e \u00e9 moi abundante no plasma sangu\u00edneo comparada con outras hormonas. Os niveis desta hormona est\u00e1n correlacionados inversamente coa porcentaxe de graxa corporal nos adultos, pero esta asociaci\u00f3n nos recentemente nados e nenos pequenos \u00e9 menos clara. Os ratos transx\u00e9nicos que presentan un incremento da adiponectina te\u00f1en alterada a diferenciaci\u00f3n celular dos adipocitos e incrementan o gasto de enerx\u00eda asociado con prote\u00ednas que afectan \u00e1 fosforilaci\u00f3n oxidativa. A hormona xoga un papel na supresi\u00f3n dos trastornos metab\u00f3licos resultantes da diabetes tipo 2, obesidade, aterosclerose, enfermidade do f\u00edgado graxo non alcoh\u00f3lico e un factor de risco independente para a s\u00edndrome metab\u00f3lica. A adiponectina en combinaci\u00f3n coa leptina reverte completamente a resistencia \u00e1 insulina nos ratos.\nA adiponectina segr\u00e9gase ao plasma sangu\u00edneo, onde sup\u00f3n o 0,01% de todas as prote\u00ednas do plasma, cunha concentraci\u00f3n de 5-10 \u03bcg/mL. As concentraci\u00f3n no plasma revelan un dimorfismo sexual, xa que as femias te\u00f1en maiores niveis c\u00f3s machos. Os niveis de adiponectina son m\u00e1is reducidos nos diab\u00e9ticos ca nas persoas non diab\u00e9ticas. A reduci\u00f3n de peso incrementa significativamente os niveis circulantes.\nAs mol\u00e9culas de adiponectina as\u00f3cianse automaticamente formando grandes estruturas. Inicialmente, \u00fanense tres mol\u00e9culas de adiponectina para formar un homotr\u00edmero. Os tr\u00edmeros contin\u00faan autoasoci\u00e1ndose e forman hex\u00e1meros ou dodec\u00e1meros. Igual que pasaba coa concentraci\u00f3n no plasma, os niveis relativos das estruturas de orde alto son sexualmente dim\u00f3rficas, e as femias te\u00f1en unha maior proporci\u00f3n das formas de alto peso molecular. Recentes estudos indicaron que as formas de elevado peso molecular poden ser as m\u00e1is activas bioloxicamente en canto \u00e1 homeostase da glicosa. A adiponectina de alto peso molecular est\u00e1 asociada tam\u00e9n cun menor risco de diabetes cunha magnitude de asociaci\u00f3n similar \u00e1 da adiponectina total.\nA adiponectina exerce alg\u00fans dos seus efectos sobre a reduci\u00f3n de peso actuando sobre o cerebro. Isto \u00e9 similar \u00e1 acci\u00f3n da leptina, pero as d\u00faas hormonas realizan acci\u00f3ns complementarias, e poden ter efectos aditivos.\nReceptores.\nA adiponectina \u00fanese a varios receptores. Ata agora identific\u00e1ronse dous receptores, que presentan homolox\u00eda cos receptores acoplados \u00e1 prote\u00edna G e cun receptor similar ao da famila da cadherina: Estes receptores son:\nTe\u00f1en distinta especificidade de tecido e diferentes afinidades polas distintas formas de adiponectina. Os receptores afectan \u00e1 AMP quinase, un importante punto de control da actividade metab\u00f3lica celular. A expresi\u00f3n destes receptores est\u00e1 correlacionada cos niveis de insulina, e est\u00e1n reducidas en modelos de ratos diab\u00e9ticos, particularmente no m\u00fasculo esquel\u00e9tico e tecido adiposo.\nEfectos metab\u00f3licos.\nA adiponectina afecta:\nHipoadiponectinemia.\nUn nivel baixo de adiponectina \u00e9 un factor de risco independente para o desenvolvemento de:\nTerapia farmac\u00e9utica.\nComo a adiponectina \u00e9 unha hormona de descubrimento recente, non se ideou a\u00ednda ningunha terapia con adiponectina e faran falta bastantes anos de ensaios cl\u00ednicos antes de que empece. Un tratamento farmac\u00e9utico obvio ser\u00eda a administraci\u00f3n de adiponectina; en modelos de ratos esta administraci\u00f3n mostrou efectos positivos. Os problemas que se deben superar antes da administraci\u00f3n a seres humanos son establecer cal \u00e9 a mol\u00e9cula bioloxicamente activa, que modificaci\u00f3ns postranscricionais sofre e as dificultades asociadas con xerar mol\u00e9culas bioloxicamente activas a grande escala. Por\u00e9n, \u00e9 un prometedor eido de investigaci\u00f3n para o tratamento da obesidade, diabetes tipo 2 e enfermidade do f\u00edgado graxo. Os niveis de adiponectina poden tam\u00e9n afectar ao risco de c\u00e1ncer de mama.\nDescubrimento.\nAdiponectina caracterizouse en 2007 nos ratos como un transcrito sobreexpresado nos preadipocitos (precursores dos adipocitos) en diferenciaci\u00f3n.\nO hom\u00f3logo humano foi identificado como o transcrito m\u00e1is abundante no tecido adiposo. En contra do que se agardaba, e a pesar de producirse no tecido adiposo, a adiponectina viuse que decrec\u00eda na obesidade. Esta regulaci\u00f3n \u00e1 baixa non est\u00e1 ben explicada. O xene foi localizado no cromosoma 3 (locus 3q27), unha rexi\u00f3n que se destaca por afectar \u00e1 susceptibilidade xen\u00e9tica para a diabetes tipo 2 e a obesidade. A suplementaci\u00f3n con diferentes formas de adiponectina melloraba o control da insulina, glicosa sangu\u00ednea e niveis de triglic\u00e9ridos en modelos de ratos.\nO xene foi investigado polas s\u00faas variantes que predispo\u00f1en \u00e1 diabetes tipo 2. Foron identificados varios polimorfismos dun s\u00f3 nucle\u00f3tido na rexi\u00f3n codificante e as secuencias que o rodean en diferentes poboaci\u00f3ns, con frecuencias, graos de asociaci\u00f3n e intensidade do efecto sobre a diabetes tipo 2 moi variadas. A berberina, unha medicina de herborista tradicional, incrementa a expresi\u00f3n da adiponectina , o que explica parcialmente os seus efectos beneficiosos sobre os trastornos metab\u00f3licos. Os ratos alimentados cos \u00e1cidos graxos omega-3 \u00e1cido eicosapentaenoico\u00a0(EPA) e \u00e1cido docosahexaenoico\u00a0(DHA) incrementaron a s\u00faa adiponectina plasm\u00e1tica."}
{"id": "208387", "revid": "98629", "url": "https://gl.wikipedia.org/wiki?curid=208387", "title": "Sans\u00f3n e Dalila", "text": "Sans\u00f3n e Dalila (en ) \u00e9 un telefilme xermano-italo-estadounidense dirixido Nicolas Roeg que se estreou en 1996. Estreouse en galego na TVG o 4 de xaneiro de 2009.\nSinopse.\nOs israelitas viven escravos baixo o dominio dos filisteos, como castigo polas ofensas cometidas contra o Se\u00f1or. Deus escoita as pregarias do seu pobo e entr\u00e9galles a un neno, Sans\u00f3n, que ter\u00e1 a forza de cen homes para vencer \u00f3s agresores. Axi\u00f1a, a abraiante forza de Sans\u00f3n chega a o\u00eddos do Rei Hanun e da fermosa cortes\u00e1 Dalila, que \u00e9 salvada por Sans\u00f3n do ataque dun le\u00f3n."}
{"id": "208396", "revid": "23204", "url": "https://gl.wikipedia.org/wiki?curid=208396", "title": "Samson and Delilah", "text": ""}
{"id": "208398", "revid": "5863", "url": "https://gl.wikipedia.org/wiki?curid=208398", "title": "Axencia Comunitaria de Control dos Caladoiros", "text": ""}
{"id": "208419", "revid": "23204", "url": "https://gl.wikipedia.org/wiki?curid=208419", "title": "Edgar Morin", "text": "Edgar Morin, nado en Par\u00eds o 8 de xullo de 1921, \u00e9 un soci\u00f3logo franc\u00e9s.\nTraxectoria.\nLigado \u00e1 Fronte Popular francesa e comprometido coa II Rep\u00fablica Espa\u00f1ola, dende moi cedo asumiu o marxismo. Durante a segunda guerra mundial militou na resistencia, participou na liberaci\u00f3n de Par\u00eds e na posguerra foi tenente do ex\u00e9rcito de ocupaci\u00f3n franc\u00e9s en Alema\u00f1a. Afiliouse ao Partido Comunista Franc\u00e9s. As s\u00faas posici\u00f3ns contrarias ao stalinismo, lev\u00e1rono a distanciarse do partido ata a s\u00faa expulsi\u00f3n en 1951.\nEn 1950 entrou no \"Centre national de la reserche scientifique\" e m\u00e1is tarde fundou a revista \"Arguments\". Na Breta\u00f1a realizou un traballo de etnolox\u00eda contempor\u00e1nea. Fundou e dirixe o \"Centro d\u00b4etudes de comunication de masse\"\nMoi comprometido coa axitaci\u00f3n estudantil, foi un dos te\u00f3ricos do maio do 68. \u00c1s s\u00faas viaxes por Latinoam\u00e9rica sensibil\u00edzano coas culturas ind\u00edxenas e afro-brasileiras.\nContrario \u00e1 Guerra de Alxeria, estivo preto de posici\u00f3ns pacifistas. As\u00ed malia \u00e1s s\u00faas orixes xudeu-sefard\u00edes, manifestouse cr\u00edtico con Israel nas s\u00faas relaci\u00f3ns con Palestina.\nConta con distinci\u00f3ns de grande prestixio como a medalla de ouro da UNESCO,\"Comendadeur da L\u00e8gion d\u00b4honneur\", a \"Ordem de Sant-Iago da Espada de Portugal\" ou o Premio internacional de Catalu\u00f1a.\nPensamento.\nDefende a transdisciplinariedade e o pensamento complexo. \u00c9 un dos pais da teor\u00eda da complexidade. Nel infl\u00fae a cibern\u00e9tica, os sistemas, a xen\u00e9tica e a inform\u00e1tica. Prop\u00f3n unha refundaci\u00f3n antropol\u00edtica, unha nova toma de conciencia da comunidade de destino terrestre, o planeta como patria. A cultura actual pertence \u00e1 prehistoria. Todas as grandes creaci\u00f3ns foron impensables antes de produc\u00edrense e todo o afortunado que leva ocorrido na historia foi no seu d\u00eda improbable.Estes e outros factores son principios de esperanza na desesperanza. Quedan, xa que logo, posibilidades cerebrais e antropol\u00f3xicas no proceso de humanizaci\u00f3n. Isto non significa caer nun optimismo superficial pois ning\u00fan desenvolvemento se adquire para sempre e existe un principio de degradaci\u00f3n que reclama unha rexeneraci\u00f3n sempre incerta."}
{"id": "208420", "revid": "56817", "url": "https://gl.wikipedia.org/wiki?curid=208420", "title": "Arterias dorsais do metacarpo", "text": "As arterias dorsais do metacarpo son un conxunto de arterias que vascularizan a parte dorsal ou posterior do metacarpo. Derivan do arco arterial dorsal do carpo e discorren entre os m\u00fasculos inter\u00f3seos dorsais ata dividirse nas arterias dorsais dos dedos da man. Preto da s\u00faa orixe, anastom\u00f3sanse co arco palmar arterial fondo a trav\u00e9s de arterias que atravesan a man. Tam\u00e9n est\u00e1n conectadas coas arterias dixitais palmares com\u00fans.\nA primeira arteria dorsal do metacarpo adoita ser de maior tama\u00f1o e xorde directamente da arteria radial."}
{"id": "208422", "revid": "35560", "url": "https://gl.wikipedia.org/wiki?curid=208422", "title": "Ariane 2", "text": "Ariane 2 foi o nome do segundo modelo da familia de foguetes Ariane.\nCaracter\u00edsticas.\nTralo fracaso da antiga ELDO, predecesora da ESA, de po\u00f1er en marcha un programa de foguetes funcionais debido aos fallos dos foguetes Europa 1 e Europa 2 e de planear constru\u00edr un Europa 3, o CNES franc\u00e9s propuxo constru\u00edr un novo foguete con tecnolox\u00eda xa probada. Foi durante a quinta Conferencia Espacial Europea, en decembro de 1972, e na que se constitu\u00edu a ESA, na que se acordou iniciar o programa do novo foguete, que terminar\u00eda por denominarse \"Ariane\". O seguinte paso despois dos \u00e9xitos do Ariane 1 foi mellorar o modelo b\u00e1sico, para o que se creou un novo modelo, que pasar\u00eda a denominarse \"Ariane 2\", mellorando o pulo dos motores Viking 4 e Viking 5 da primeira e segunda etapa, substitu\u00edndo o propelente UDMH por UH25, o alongamento da terceira etapa en 1,3 metros e substitu\u00edndo o motor por un HM7-B."}
{"id": "208423", "revid": "23204", "url": "https://gl.wikipedia.org/wiki?curid=208423", "title": "Matholwch", "text": "Na mitolox\u00eda celta, Matholwch \u00e9 o rei de Iwerddon (Irlanda). \u00c9 co\u00f1ecido sobre todo por ser un dos protagonistas da segunda rama do \"Mabinogi\" : \u00abO Mabinogi de Branwen\u00bb. Casa con Branwen, filla de Llyr, para selar a paz co Pa\u00eds de Gales, pero a historia ha rematar cunha guerra.\nA voda con Branwen.\nMatholwch desembarca na illa de Breta\u00f1a cunha frota de trece naves. Chega \u00e1 corte de Bran o Bendito, o xigante fillo de Llyr, para lle pedir a man da s\u00faa irm\u00e1 Branwen, e as\u00ed conclu\u00edr un tratado de paz. Tras algunhas deliberaci\u00f3ns, o consello decide aceptar a demanda e todos van a Aberffraw para celebrar a voda. Esa mesma noite, Matholwch e Branwen dormen xuntos.\nEvnissyen, o medio irm\u00e1n da rapaza, furioso porque non o consultaran, corta os labios, as orellas, as p\u00e1lpebras e a cola dos cabalos dos irlandeses, na esperanza de romper o acordo. Ante a afronta, Matholwch parte de novo a Irlanda, pero reparan a ofensa mediante a entrega de novos cabalos, unha barra de prata e unha placa de ouro e un caldeiro m\u00e1xico, que ten o poder de resucitar os guerreiros mortos en combate. Matholwch leva a s\u00faa nova esposa ao seu reino, onde a reciben ben; pasan o ano na gloria e a celebridade e Branwen d\u00e1 a luz un fillo: Gwern.\nO ano seguinte, circulan rumores a prop\u00f3sito da afronta sufrida por Matholwch e, como vinganza, esixen que Branwen sexa expulsada do leito real e condenada a coci\u00f1ar no patio, onde cada d\u00eda o coci\u00f1eiro v\u00e9n a lle dar unha labazada. Ademais proh\u00edbense todas as relaci\u00f3ns entre Irlanda e o Pa\u00eds de Gales. Isto ha durar tres anos, durante os cales cr\u00eda un estorni\u00f1o. Manda o paxaro cunha mensaxe ao seu irm\u00e1n Bran.\nA invasi\u00f3n de Irlanda.\nDesde que este co\u00f1ece a desgraza da s\u00faa irm\u00e1, Bran o Bendito decide invadir Irlanda, deixando s\u00f3 sete guerreiros para defender o seu reino. Ao que desembarca, Matholwch prop\u00f3n abdicar e darlle o poder real ao seu fillo Gwern, sobri\u00f1o de Bran. Constr\u00faen unha gran casa para acoller os belixerantes, pero os irlandeses deciden tender unha trampa aos galeses: de cada lado das cen columnas colgan sacos que conti\u00f1an senllos guerreiros. Evnissyen adivi\u00f1a a estrataxema e mata os douscentos guerreiros irlandeses. A reuni\u00f3n cel\u00e9brase finalmente. Mentres todos estaban a mimar o rei-neno, Evnissyen c\u00f3lleo e b\u00f3tao ao lume, facendo que a guerra estalase entre os dous campos.\nEvnissyen destr\u00fae o caldeiro m\u00e1xico e morren todos os irlandeses. Na parte galesa, s\u00f3 sobreviven sete; Bran, ferido por unha lanza envelenada, piden que lle corten a cabeza e que o enterren en Londres no outeiro \"Y Gwynvryn\", cara a Francia. Branwen morre ao ver a carnizar\u00eda e ent\u00e9rrano en \"Glan Alaw\".\nSentido do mito.\nSegundo Philippe Jou\u00ebt, a historia de Matholwch representa tres infracci\u00f3ns a cada unha das clases indoeuropeas :"}
{"id": "208424", "revid": "43749", "url": "https://gl.wikipedia.org/wiki?curid=208424", "title": "Illa de Breta\u00f1a", "text": ""}
{"id": "208425", "revid": "35560", "url": "https://gl.wikipedia.org/wiki?curid=208425", "title": "Ariane 3", "text": "Ariane 3 foi o nome do terceiro modelo da familia de foguetes Ariane.\nCaracter\u00edsticas.\nTralo fracaso da antiga ELDO, predecesora da ESA, de po\u00f1er en marcha un programa de foguetes funcionais debido aos fallos dos foguetes Europa 1 e Europa 2 e de planear constru\u00edr un Europa 3, o CNES franc\u00e9s propuxo constru\u00edr un novo foguete con tecnolox\u00eda xa probada. Foi durante a quinta Conferencia Espacial Europea, en decembro de 1972, e na que se constitu\u00edu a ESA, na que se acordou iniciar o programa do novo foguete, que terminar\u00eda por denominarse \"Ariane\". O seguinte paso despois dos \u00e9xitos do Ariane 1 foi mellorar o modelo b\u00e1sico, para o que se creou un novo modelo, que pasar\u00eda a denominarse Ariane 2, mellorando o pulo dos motores Viking 4 e Viking 5 da primeira e segunda etapa, substitu\u00edndo o propelente UDMH por UH25, o alongamento da terceira etapa en 1,3 metros e substitu\u00edndo o motor por un HM7-B. Coa adici\u00f3n de dous foguetes de propelente s\u00f3lido creouse unha terceira versi\u00f3n, \"Ariane 3\"."}
{"id": "208426", "revid": "98629", "url": "https://gl.wikipedia.org/wiki?curid=208426", "title": "Reacci\u00f3n de Cushing", "text": "A reacci\u00f3n de Cushing \u00e9 unha resposta autom\u00e1tica do sistema nervioso central que se inicia cando a presi\u00f3n do l\u00edquido cefalorraqu\u00eddeo no interior do cranio \u00e9 demasiado elevada. Un aumento importante da presi\u00f3n do LCR pode facer que se iguale coa tensi\u00f3n arterial e interromper a circulaci\u00f3n sangu\u00ednea cerebral. Cando o fluxo arterial cae a cero, prod\u00facese o reflexo de Cushing, que eleva a presi\u00f3n arterial ata superar a presi\u00f3n do LCR. Deste xeito, in\u00edciase de novo a perfusi\u00f3n cerebral.\nO reflexo protexe os centros vitais, evitando que cese a achega de os\u00edxeno e polo tanto se produza a necrose do tecido nervioso."}
{"id": "208427", "revid": "22570", "url": "https://gl.wikipedia.org/wiki?curid=208427", "title": "Reflexo de Bainbridge", "text": "O reflexo de Bainbridge \u00e9 un reflexo fisiol\u00f3xico de control da frecuencia card\u00edaca. Prod\u00facese pola distensi\u00f3n dos de receptores situados na aur\u00edcula card\u00edaca, mediado polo nervio vago cara o bulbo raqu\u00eddeo. Unha vez procesada a informaci\u00f3n polo sistema nervioso central, a resposta eferente volve a trav\u00e9s do nervio vago e do sistema nervioso simp\u00e1tico ata o coraz\u00f3n, estimulando a frecuencia card\u00edaca e reforzando a contracci\u00f3n mioc\u00e1rdica. Deste xeito, un aumento da presi\u00f3n auricular produce unha elevaci\u00f3n do ritmo card\u00edaco, evitando o estancamento do sangue, tanto na circulaci\u00f3n sist\u00e9mica coma na circulaci\u00f3n pulmonar."}
{"id": "208428", "revid": "2956", "url": "https://gl.wikipedia.org/wiki?curid=208428", "title": "Vitamina B9", "text": ""}
{"id": "208429", "revid": "89787", "url": "https://gl.wikipedia.org/wiki?curid=208429", "title": "Anxiotensina", "text": "A anxiotensina \u00e9 unha hormona pept\u00eddica que causa vasoconstrici\u00f3n e un incremento da presi\u00f3n arterial. Forma parte do sistema renina-anxiotensina, que regula a presi\u00f3n sangu\u00ednea. A anxiotensina tam\u00e9n estimula a liberaci\u00f3n de aldosterona no c\u00f3rtex adrenal para promover a retenci\u00f3n de sodio nos riles.\nO oligop\u00e9ptido, anxiotensina \u00e9 unha hormona e un dips\u00f3xeno (d\u00e1 sede). Deriva da mol\u00e9cula precursora anxiotensin\u00f3xeno, unha globulina do soro sangu\u00edneo producida no f\u00edgado. A anxiotensina foi illada a finais da d\u00e9cada de 1930 (denominouse primeiramente 'anxiotonina' ou 'hipertensina') e despois foi caracterizada e sintetizada por grupos da Clinica de Cleveland e os laboratorios Ciba.\nPrecursor e tipos.\nAnxiotensin\u00f3xeno.\nO anxiotensin\u00f3xeno \u00e9 unha \u03b1-2-globulina producida constitutivamente e liberada na circulaci\u00f3n principalmente polo f\u00edgado. \u00c9 membro da familia de prote\u00ednas da serpina, a\u00ednda que non se sabe que inhiba outros encimas, a diferenza da maior\u00eda das serpinas. Os niveis de anxiotensin\u00f3xeno do plasma increm\u00e9ntanse polos niveis plasm\u00e1ticos de corticosteroides, estr\u00f3xenos, e hormonas tiroides, e de anxiotensina II.\nO anxiotensin\u00f3xeno \u00e9 tam\u00e9n un substrato da renina. O anxiotensin\u00f3xeno humano est\u00e1 formado por 452 amino\u00e1cidos e mais outros 33 amino\u00e1cidos do p\u00e9ptido sinal, pero os doutras especies te\u00f1en diversos tama\u00f1os. Os primeiros 12 amino\u00e1cidos son os m\u00e1is importantes para a actividade, e son\nAnxiotensina I.\nA anxiotensina I (CAS# 11128-99-7) f\u00f3rmase pola acci\u00f3n da renina sobre a anxiotensin\u00f3xeno. A renina cliva o enlace pept\u00eddico entre residuos de leucina (Leu) e valina (Val) do anxiotensin\u00f3xeno, creando o decap\u00e9ptido (des-Asp) anxiotensina I. A renina prod\u00facese nos riles en resposta \u00e1 actividade simp\u00e1tica renal, diminuci\u00f3n da presi\u00f3n arterial intrarrenal (presi\u00f3n arterial sist\u00f3lica &lt;90mmHg ) nas c\u00e9lulas xustaglomerulares, ou diminuci\u00f3n da chegada de Na+ e Cl- \u00e1 m\u00e1cula densa. \nA anxiotensina I parece non ter ningunha actividade biol\u00f3xica directa e existe s\u00f3 como precursor da anxiotensina II.\nAnxiotensina II.\nA anxiotensina I \u00e9 convertida en anxiotensina II (AII) pola separaci\u00f3n de dous residuos de amino\u00e1cidos C-terminais polo encima ACE, principalmente polo ACE dos plm\u00f3ns (pero este encima tam\u00e9n est\u00e1 presente en c\u00e9lulas endoteliais, c\u00e9lulas epiteliais renais e no cerebro). A anxiotensina II act\u00faa sobre o sistema nervioso central para incrementar a produci\u00f3n da vasopresina, e tam\u00e9n act\u00faa sobre o m\u00fasculo liso arterial e venoso causando vasoconstrici\u00f3n. A anxiotensina II tam\u00e9n incrementa a secreci\u00f3n de aldosterona, actuando as\u00ed como hormona end\u00f3crina, aut\u00f3crina/par\u00e1crina e intr\u00e1crina.\nO ACE \u00e9 unha diana dos f\u00e1rmacos inhibidores do ACE, que fan diminu\u00edr a taxa de produci\u00f3n de anxiotensina II. A anxiotensina II incrementa a presi\u00f3n arterial ao estimular a prote\u00edna Gq en c\u00e9lulas do m\u00fasculo liso vascular (que \u00e1 s\u00faa vez activa un mecanismo dependente de IP3 que conduce a un incremento dos niveis de calcio e finalmente causan a contracci\u00f3n). Ademais, a anxiotensina II act\u00faa no intercambiador de Na+/H+ no t\u00fabulo proximal dos riles ao estimular a reabsorci\u00f3n de Na+ e a excreci\u00f3n de H+, que est\u00e1 acoplada coa reabsorci\u00f3n de bicarbonato. Isto finalmente ten como resultado un incremento do volume sangu\u00edneo, a presi\u00f3n e o pH. Por tanto, os inhibidores do ACE son importantes f\u00e1rmacos antihipertensivos.\nCo\u00f1\u00e9cense outros produtos de clivaxe do ACE, de sete a nove amino\u00e1cidos de longo; te\u00f1en unha afinidade diferencial polos receptores da anxiotensina, a\u00ednda que o seu papel exacto a\u00ednda non est\u00e1 claro. A acci\u00f3n da propia AII \u00e9 a diana dos antagonistas do receptor de anxiotensina II, que bloquean directamente os receptores AT1 de anxiotensina II.\nA anxiotensina II \u00e9 degradada a anxotensina III polas anxiotensinases localizadas nos gl\u00f3bulos vermellos do sangue e a vasculatura da maior\u00eda dos tecidos. Ten unha vida media na circulaci\u00f3n de menos de 1 minuto.\nA anxiotensina II causa un incremento na inotrop\u00eda, cronotrop\u00eda, liberaci\u00f3n de catecolaminas (norepinefrina), sensibilidade \u00e1s catecolaminas, niveis de aldosterona, niveis de vasopresina e remodelaci\u00f3n card\u00edaca e vasoconstrici\u00f3n por medio de receptores AT1 nos vasos perif\u00e9ricos (inversamente, os receptores AT2 tenden a impedir a remodelaci\u00f3n card\u00edaca). Por isto os inhibidores do ACE e os antagonistas do receptor de anxiotensina II (ARB) axudan a impedir a remodelaci\u00f3n que ocorre secundariamente \u00e1 anxiotensina II e son beneficiosas na insuficiencia card\u00edaca.\nAnxiotensina III.\nA anxiotensina III ten un 40% da actividade vasoconstritora da anxiotensina II, pero un 100% da actividade produtora de aldosterona.\nIncrementa a presi\u00f3n arterial media.\nAnxiotensina IV.\nA anxiotensina IV \u00e9 un hexap\u00e9ptido que, como a anxiotensina III, ten unha actividade algo menor que a da anxiotensina II. A anxiotensina IV ten unha ampla variedade de actividades no sistema nervioso central.\nA identidade exacta dos receptores AT4 non foi a\u00ednda establecida. Hai probas de que o receptor AT4 \u00e9 unha aminopeptidase regulada pola insulina (IRAP). Hai probas de que a anxiotensina IV interacciona co sistema do factor de crecemento de hepatocitos (HGF) a trav\u00e9s do receptor c-Met.\nDesenvolv\u00e9ronse pequenas mol\u00e9culas sint\u00e9ticas an\u00e1logas de anxiotensina IV cunha capacidade de penetrar a trav\u00e9s da barreira hematoencef\u00e1lica.\nEfectos.\nAs anxiotensinas II, III e IV te\u00f1en diversos efectos no corpo:\nAdiposos.\nAs anxiotensinas \"modulan a expansi\u00f3n da masa adiposa por medio da regulaci\u00f3n \u00e1 alza da lipox\u00e9nese no tecido adiposo ... e a regulaci\u00f3n \u00e1 baixa da lip\u00f3lise.\" \nCardiovasculares.\nSon potentes vasoconstritores directos de arterias e veas e incrementan a presi\u00f3n sangu\u00ednea. Este efecto cons\u00e9guese por medio da activaci\u00f3n do receptor GPCR AT1, que sinaliza a trav\u00e9s da prote\u00edna Gq para activar a fosfolipase C e aumentar o calcio intracelular.\nA anxiotensina II ten un potencial protromb\u00f3tico por medio da adhesi\u00f3n e agregaci\u00f3n das plaquetas e a estimulaci\u00f3n do PAI-1 e PAI-2.\nCando se estimula o crecemento card\u00edaco, act\u00edvase un sistema renina\u2013anxiotensina local (aut\u00f3crino-par\u00e1crino) no cardiomiocito, que estimula o crecemento da c\u00e9lula card\u00edaca por medio da prote\u00edna quinase C. O mesmo sistema pode ser activado nas c\u00e9lulas do m\u00fasculo liso en condici\u00f3ns de hipertensi\u00f3n, aterosclerose ou dano endotelial. A anxiotensina II \u00e9 un impotante estimulador de Gq no coraz\u00f3n durante a hipertrofia.\nNeurais.\nA anxiotensina II incrementa a sensaci\u00f3n de sede (dips\u00f3xeno) a trav\u00e9s da \u00e1rea postrema e o \u00f3rgano subfornical do cerebro, dimin\u00fae a resposta do reflexo barorreceptor, incrementa o desexo de sal, incrementa a secreci\u00f3n de ADH da pituitaria posterior e incrementa a secreci\u00f3n de ACTH na pituitaria anterior. Tam\u00e9n potencia a liberaci\u00f3n de noradrenalina por acci\u00f3n directa sobre as fibras posganglionares simp\u00e1ticas.\nAdrenais.\nA anxiotensina II act\u00faa sobre o c\u00f3rtex adrenal, causando a liberaci\u00f3n de aldosterona, unha hormona que causa que os riles rete\u00f1an sodio e perdan potasio. Os niveis plasm\u00e1ticos elevados de anxiotensina II van acompa\u00f1ados da elevaci\u00f3n dos niveis de aldosterona durante a fase l\u00fatea do ciclo menstrual.\nRenais.\nA anxiotensina II ten un efecto directo sobre os t\u00fabulos proximais renais incrementando a reabsorci\u00f3n de Na+. Ten un efecto complexo e variable sobre a filtraci\u00f3n glomerular e o fluxo sangu\u00edneo renal dependendo das condici\u00f3ns. Os incrementos na presi\u00f3n sangu\u00ednea sist\u00e9mica mante\u00f1en a presi\u00f3n da perfusi\u00f3n renal; por\u00e9n, a constrici\u00f3n das ateriolas glomerulares aferentes e eferentes tende a restrinxir o fluxo sangu\u00edneo renal. O efecto sobre a resistencia arteriolar eferente \u00e9, non obstante, marcadamente maior, en parte debido ao seu menor di\u00e1metro basal; isto tende a incrementar a presi\u00f3n hidrost\u00e1tica capilar glomerular e a manter a taxa de filtraci\u00f3n glomerular. Outros mecanismos poden afectar tam\u00e9n o fluxo sang\u00faineo e a taxa de filtraci\u00f3n glomerular. Altas concentraci\u00f3ns de anxiotensina II poden constrinxir o mesanxio glomerular, reducindo a \u00e1rea para a filtraci\u00f3n glomerular. A anxiotensina II \u00e9 un sensibilizador da retroalimentaci\u00f3n tubuloglomerular, impedindo un excesivo aumento da taxa de filtraci\u00f3n glomerular. A anxiotensina II causa a liberaci\u00f3n local de prostaglandinas, as cales, \u00e1 s\u00faa vez, antagonizan a vasoconstrici\u00f3n renal. O efecto neto deste mecanismo competidor sobre a filtraci\u00f3n glomerular var\u00eda co ambiente fisiol\u00f3xico e farmacol\u00f3xico."}
{"id": "208430", "revid": "12452", "url": "https://gl.wikipedia.org/wiki?curid=208430", "title": "Anxiotenxina II", "text": ""}
{"id": "208431", "revid": "89787", "url": "https://gl.wikipedia.org/wiki?curid=208431", "title": "Taringa!", "text": "Taringa! \u00e9 unha comunidade virtual arxentina, onde os usuarios poden compartir todo tipo de informaci\u00f3n a trav\u00e9s de mensaxes nun sistema de interacci\u00f3n colaborativa. Foi creada o 11 de xaneiro de 2004 e transmitida a partir do 14 de abril do mesmo ano por Fernando Sanz, un estudante. En novembro de 2006 foi adquirida polos arxentinos Alberto Nakayama e os irm\u00e1ns Matthew e Botbol Hern\u00e1n.\nControversia.\nOs responsables foron procesados por violar leis da propiedade intelectual."}
{"id": "208432", "revid": "27155", "url": "https://gl.wikipedia.org/wiki?curid=208432", "title": "Movemento ameboide", "text": "O movemento ameboide \u00e9 o movemento de cada c\u00e9lula en relaci\u00f3n ao seu contorno. Por exemplo, os leucocitos son quen de moverse a trav\u00e9s de diversos tecidos.\nO movemento comeza coa emisi\u00f3n dun pseudopodo dende o extremo dunha c\u00e9lula, que se dirixe cara a f\u00f3ra, lonxe da c\u00e9lula. Despois, tira do resto da c\u00e9lula cara si, permitindo o movemento. Para poder realizar este proceso \u00e9 imprescindible que o pseudopodo se una a receptores dos tecidos circundantes, para poder funcionar coma vector de direcci\u00f3n. A uni\u00f3n ten lugar por prote\u00ednas do receptor que se ali\u00f1an dentro das ves\u00edculas exoc\u00edticas. Cando estas forman parte da membrana do pseudopodo, \u00e1brense de xeito que liberan o seu contido cara o exterior. Os receptores fan ent\u00f3n protusi\u00f3n e se unen aos ligandos dos tecidos circundantes.\nNo extremo oposto \u00e1 c\u00e9lula, os receptores af\u00e1stanse dos seus ligandos e forman novas ves\u00edculas de endocitose. Despois, as ves\u00edculas migran cara o extremo do pseudopodo, para formaren parte dunha nova membrana plasm\u00e1tica.\nDurante todo este proceso, os filamentos de actina da c\u00e9lula contr\u00e1ense, form\u00e1ndo pol\u00edmeros, permitindo o movemento. Durante a s\u00faa actividade consomen ATP.\nC\u00e9lulas con movemento ameboide.\nNos seres humanos as c\u00e9lulas con maior capacidade de movemento ameboide son os leucocitos cando saen do sangue aos tecidos perif\u00e9ricos. Os fibroblastos e as c\u00e9lulas xerminais da pel tam\u00e9n poden desplazarse para reparar feridas e outras anomal\u00edas. As c\u00e9lulas embrionarias requiren de movememtos desta clase para un correcto desenvolvemento fetal.\nRegulaci\u00f3n do movemento ameboide.\nOs fen\u00f3menos de quimiotaxe regulan o movemento. A liberaci\u00f3n de substancias quimiot\u00e1cticas atrae a diversas c\u00e9lulas, dende concentraci\u00f3ns m\u00e1is baixas cara concentraci\u00f3ns m\u00e1is altas (\"quimiotaxe positiva\"). Algunhas substancias exercen o efecto contrario, dirixindo cara as concentraci\u00f3ns menores, o fen\u00f3meno de \"quimiotaxe negativa\"."}
{"id": "208435", "revid": "5863", "url": "https://gl.wikipedia.org/wiki?curid=208435", "title": "James McGill Buchanan", "text": ""}
{"id": "208436", "revid": "98629", "url": "https://gl.wikipedia.org/wiki?curid=208436", "title": "Yan Frenkel", "text": "Yan Abramovich Frenkel (en ruso \"\u042f\u043d \u0410\u0431\u0440\u0430\u043c\u043e\u0432\u0438\u0447 \u0424\u0440\u0435\u043d\u043a\u0435\u043b\u044c\"), nado en K\u00ediv o 21 de novembro de 1920 e finado en Riga o 25 de agosto de 1989, foi un compositor e int\u00e9rprete sovi\u00e9tico de orixe xud\u00eda.\nTraxectoria.\nFrenkel aprendeulle a tocar o violin seu pai, e m\u00e1is tarde estudouno no Conservatorio de K\u00ediv con Iakob Magaziner. Durante a segunda guerra mundial marchou evacuado a Orenburg, onde estudou na Orenburg Zenitnoe Uchilishche e tocou o viol\u00edn na orquestra do cinema \"Avrora\". Despois da guerra viviu en Moscova, onde escribiu arranxos orquestrais e tocou o viol\u00edn en varios restaurantes da cidade.\nComezou a compo\u00f1er canci\u00f3ns na d\u00e9cada de 1960, a primeira foi \"Gody\" ('Os anos'), con letra de Mark Lisianski. Durante a s\u00faa carreira traballou en colaboraci\u00f3n con moitos reco\u00f1ecidos m\u00fasicos sovi\u00e9ticos, entre eles Mikhael Tanich, Igor Shaferan, Konstantin Vanshenkin e Inna Goff. Grazas a Mark Bernes e a s\u00faa canci\u00f3n \"Zhuravli\" (con letra de Rasul Gamzatov) f\u00edxose co\u00f1ecido e Frenkel deu concertos interpretando a s\u00faa propia m\u00fasica, e as s\u00faas canci\u00f3ns pasaron ao repertorio de moitos int\u00e9rpretes sovi\u00e9ticos. Tam\u00e9n apareceu no filme \"Neulovimye mstiteli\", para a que compuxo a m\u00fasica."}
{"id": "208440", "revid": "1888", "url": "https://gl.wikipedia.org/wiki?curid=208440", "title": "Elixio Villaverde", "text": "Elixio Villaverde Garc\u00eda, nado no Irixo o 6 de abril de 1954 e finado en Santiago de Compostela o 14 de setembro de 2018, foi un historiador galego.\nTraxectoria.\nDoutor en Historia pola Universidade de Santiago de Compostela coa tese \"La emigraci\u00f3n gallega a M\u00e9xico, 1878-1936\", exerceu a docencia no ensino secundario. Conclu\u00edu a s\u00faa actividade docente no IES de Cacheiras. Colaborou en \"La Voz de Galicia\", \"El Ideal Gallego\", \"El Correo Gallego\", \"La Regi\u00f3n\" e \"Excelsior\" (M\u00e9xico). Publicou artigos e recensi\u00f3ns sobre temas migratorios na Gran Enciclopedia Gallega, \"Xerme\" (Caracas), \"Oll\u00e1paro\", \"Grial\", \"A Trabe de Ouro\". Desde 1973 desenvolveu iniciativas culturais como presidente da asociaci\u00f3n Xoves Culturais do Barbanza (1988-1992) e promoveu a revista \"A Caramecha\"."}
{"id": "208441", "revid": "1131", "url": "https://gl.wikipedia.org/wiki?curid=208441", "title": "Var\u00f3n", "text": ""}
{"id": "208442", "revid": "23204", "url": "https://gl.wikipedia.org/wiki?curid=208442", "title": "Raimonds Pauls", "text": "Raimonds Pauls, nado en Riga o 12 de xaneiro de 1936, \u00e9 un pol\u00edtico, int\u00e9rprete de piano e compositor let\u00f3n, ben co\u00f1ecido na antiga Uni\u00f3n Sovi\u00e9tica.\nTraxectoria.\nPauls estudou na Escola de m\u00fasica Emils Darzins. En 1958 gradouse na Academia de M\u00fasica de Letonia co profesor de piano H. Braun, nesa \u00e9poca xa o tocaba en restaurantes, aprendendo canci\u00f3ns cl\u00e1sicas e contempor\u00e1neas de jazz, entre 1962 e 1965 estudou composici\u00f3n e de 1964 a 1971 dirixiu a Orquestra Filharm\u00f3nica de Letonia, na que tam\u00e9n tocaba o piano.\nEn 1972 creou un conxunto para a radio letoa, da que xurdiron varios grupos musicais, o m\u00e1is co\u00f1ecido foi o grupo \"Modo\".\nRaimonds Pauls foi membro do Soviet Supremo da Rep\u00fablica Socialista Sovi\u00e9tica de Letonia, e de 1988 a 1993 foi ministro de cultura let\u00f3n. En 1993 converteuse en conselleiro do Presidente de Letonia, e desde 1998, deputado no Saeima, ao primeiro como xefe do Novo Partido, partido polo que se presentou como candidato \u00e1s elecci\u00f3ns presidenciais de 1999, e desde pouco antes das elecci\u00f3ns de 2002 ingresou no Partido Popular, resultando elixido por este partido nas elecci\u00f3ns de 2002 e 2006.\nPauls compuxo a m\u00fasica de seis filmes musicais e teatro musical, tres ballets e sobre 50 pel\u00edculas e actuaci\u00f3ns teatrais."}
{"id": "208446", "revid": "89787", "url": "https://gl.wikipedia.org/wiki?curid=208446", "title": "Bandeira da Guinea", "text": "A bandeira da Guinea foi adoptada o 10 de novembro de 1958. Est\u00e1 composta por tres franxas verticais do mesmo tama\u00f1o de cor vermella (a m\u00e1is preto do mastro), amarelo (a central) e verde.\nSon as cores panafricanas que figuran nas bandeiras de numerosos pa\u00edses do continente, como a de Etiop\u00eda e a de Gana.\nO vermello foi adoptado en homenaxe dos que morreron na loita contra o colonialismo. \u00c9 a cor vinculado cos traballadores da industria e do campo, raz\u00f3n pola que tam\u00e9n se asocia co termo \"Traballo\" do lema nacional. O amarelo \u00e9 o s\u00edmbolo do ouro guineano e o sol africano. O amarelo \u00e9 a cor que se relaciona co termo \"Xustiza\" do lema. O verde representa os bosques e a agricultura do pa\u00eds. \u00c9 a cor que simboliza a \u00faltima palabra do lema: \"Solidariedade\"."}
{"id": "208449", "revid": "98629", "url": "https://gl.wikipedia.org/wiki?curid=208449", "title": "Bandeira de Guinea-Bissau", "text": "A bandeira de Guinea-Bissau foi adoptada en 1973 tras obter a independencia de Portugal. Est\u00e1 formada por d\u00faas franxas horizontais do mesmo tama\u00f1o e unha vertical coas cores panafricanos: Vermello, verde e amarelo. Na franxa vertical est\u00e1 representada a \"Estrela negra africana\". A cor vermella lembra \u00f3s que morreron pola independencia, o verde \u00f3s bosques e \u00e1 agricultura, e o amarelo \u00f3 ouro e a riqueza do pa\u00eds. O seu dese\u00f1o bas\u00e9ase no da bandeira do (PAIGC)."}
{"id": "208452", "revid": "56817", "url": "https://gl.wikipedia.org/wiki?curid=208452", "title": "Roberto Francisco Chiari Rem\u00f3n", "text": "Roberto Francisco Chiari Rem\u00f3n, nado en Cidade de Panam\u00e1 o 2 de marzo de 1905 e finado na mesma vila o 1 de marzo de 1981, foi un pol\u00edtico Paname\u00f1o, Presidente de Panam\u00e1 durante dous per\u00edodos: en novembro de 1949 e desde o 1 de outubro de 1960 ata o 1 de outubro de 1964. Foi fillo do tam\u00e9n presidente de Panam\u00e1 Rodolfo Chiari.\nTraxectoria.\nEstudou no Colexio La Salle e obtivo o t\u00edtulo de bacharel e perito mercantil. Traballou na produci\u00f3n de azucre, pero foi o \u00fanico dos seus irm\u00e1ns que se interesou na pol\u00edtica. En 1940 foi elixido deputado da Asemblea Nacional e durante o goberno de Ricardo Adolfo de la Guardia foi Ministro de Salubridade e Obras P\u00fablicas. O 20 de novembro de 1949, asumiu o cargo de presidente logo da renuncia de Daniel Chanis Pinz\u00f3n, no entanto ocupou o cargo por catro d\u00edas. Foi candidato \u00e1 presidencia da rep\u00fablica en 1952 contra o seu primo o Coronel Jos\u00e9 Antonio Rem\u00f3n Cantera, pero perdeu. Nese momento foi presidente da C\u00e1mara de Comercio e presidente do Partido Liberal por oito anos.\nParticipou novamente nas elecci\u00f3ns presidenciais de 1960 contra Ricardo Arias e V\u00edctor Goyt\u00eda, e puido vencer nelas. O 1\u00ba de outubro de 1960 asumiu a Presidencia Constitucional da Rep\u00fablica para un per\u00edodo de catro anos. A s\u00faa administraci\u00f3n estivo enfocado na educaci\u00f3n e a sa\u00fade. Non obstante o feito m\u00e1is destacable no seu goberno \u00e9 romper as relaci\u00f3ns entre Panam\u00e1 e os Estados Unidos, logo dos acontecementos do \"D\u00eda dos M\u00e1rtires\" do 9 de xaneiro de 1964, onde estudantes Paname\u00f1os entraron \u00e1 Zona do Canal de Panam\u00e1 para hastear unha bandeira paname\u00f1a no Colexio de Balboa, pero foron reprimidos polos estadounidenses, que hab\u00edan atacado a bandeira e causado 22 paname\u00f1os mortos e outros feridos.\nAo terminar o seu cargo como presidente retirouse da vida p\u00fablica e traballou nas s\u00faas compa\u00f1\u00edas privadas. Foi presidente do Sindicato de Industrias desde 1967 ata 1969."}
{"id": "208453", "revid": "95607", "url": "https://gl.wikipedia.org/wiki?curid=208453", "title": "William Barak", "text": "William Barak (ou Beruk) (1824 - 15 de agosto de 1903), foi o \u00faltimo ngurungaeta (l\u00edder tribal) dos Wurundjeri, asentados arredor da \u00e1rea do que hoxe \u00e9 Melbourne, Australia. Chegou a ser un portavoz de influencia para os aborixes australianos e un impulsor importante da cultura wurundjeri."}
{"id": "208454", "revid": "1888", "url": "https://gl.wikipedia.org/wiki?curid=208454", "title": "Elixio Villaverde Garc\u00eda", "text": ""}
{"id": "208465", "revid": "23204", "url": "https://gl.wikipedia.org/wiki?curid=208465", "title": "Bandeira de Lesoto", "text": "A bandeira de Lesoto foi adoptada oficialmente o 4 de outubro de 2006. Est\u00e1 composta por tres franxas horizontais de cor azul, branca e verde cun chapeu tradicional da etnia basotho en cor negro situado no centro. Esta bandeira foi introducida en conmemoraci\u00f3n do 40\u00ba aniversario da independencia do pa\u00eds, co fin de reflectir a orientaci\u00f3n pacifista de Lesoto.\nConstruci\u00f3n.\nA proporci\u00f3n da bandeira \u00e9 de 2:3 e est\u00e1 composta por tres franxas de cor azul, branco e verde, que mant\u00e9n os seus anchos en proporci\u00f3n 3:4:3. O gorro basotho de cor negro est\u00e1 no centro do panel branco cunha altura equivalente \u00f3 92% do alto da franxa.\nAs cores da bandeira est\u00e1n identificados coas seguintes denominaci\u00f3ns Pantone."}
{"id": "208467", "revid": "98629", "url": "https://gl.wikipedia.org/wiki?curid=208467", "title": "Iurii Antonov", "text": "Iurii Mikhailovich Antonov (en ), nado en Tashkent o 19 de febreiro de 1945, \u00e9 un compositor e cantante ruso.\nTraxectoria.\nAntonov naceu nunha familia dun oficial do Ex\u00e9rcito Sovi\u00e9tico, Mikhail Vasilevich Antonov, quen despois da segunda guerra mundial serviu na administraci\u00f3n militar de Berl\u00edn e m\u00e1is tarde en Belar\u00fas, foi profesor dunha escola de m\u00fasica para nenos en Minsk. En 1967 logo de prestar o servizo militar exerceu como director art\u00edstico da banda Vuyachich. En 1969 uniuse en Leningrado \u00e1 Poyushchiye Gitary, a primeira banda popular de rock da URSS, onde tam\u00e9n comezou a cantar. Compuxo a m\u00fasica de varios filmes e publicou 30 \u00e1lbums."}
{"id": "208468", "revid": "56817", "url": "https://gl.wikipedia.org/wiki?curid=208468", "title": "Bandeira de Liberia", "text": "A bandeira de Liberia \u00e9 moi semellante \u00e1 bandeira dos Estados Unidos de Am\u00e9rica. Ambas est\u00e1n compostas por varias franxas vermellas e brancas pero no caso da bandeira de Liberia son once e na estadounidense figuran trece. O cuadrante superior m\u00e1is pr\u00f3ximo \u00f3 mastro \u00e9 de cor azul pero s\u00f3 cont\u00e9n unha estrela branca de cinco puntas no seu interior.\nA semellanza coa bandeira estadounidense reflicte que o pa\u00eds se formou con antigos escravos procedentes dos Estados Unidos. As once franxas representan os once asinantes da Declaraci\u00f3n de Independencia de Liberia e as cores vermella e branca simbolizan a coraxe e a excelencia moral. A estrela branca alude \u00e1 liberdade obtida polos antigos escravos sobre o azul que simboliza, a terra africana."}
{"id": "208470", "revid": "23204", "url": "https://gl.wikipedia.org/wiki?curid=208470", "title": "Histiocito", "text": "Os histiocitos son c\u00e9lulas que forman parte do sistema fagoc\u00edtico mononuclear (tam\u00e9n chamado sistema reticuloendotelial). O sistema fagoc\u00edtico mononuclear forma parte do sistema inmunitario do organismo. Os histiocitos son macr\u00f3fagos residentes nos tecidos (\"histo-\" = \"tecido\", e \"-cito\" = \"c\u00e9lula\"), que interve\u00f1en en caso de infecci\u00f3n, polo que se consideran macr\u00f3fagos tisulares ou c\u00e9lulas dendr\u00edticas.\nTerminolox\u00eda.\nOs histiocitos derivan de c\u00e9lulas nai da medula \u00f3sea, que orixinan monocitos, que pasan \u00e1 circulaci\u00f3n sangu\u00ednea. Os monocitos circulan polo corpo e f\u00edltranse polos capilares migrando aos tecidos de diversos \u00f3rganos, onde se diferencian a histiocitos/macr\u00f3fagos, os cales forman parte do sistema fagoc\u00edtico mononuclear. Estes monocitos recentemente chegados aos tecidos son esf\u00e9ricos, de superficie bastante lisa, n\u00facleo reniforme e con pouco ret\u00edculo endoplasm\u00e1tico e escasas inclusi\u00f3ns, pero cando se activan (por unha infecci\u00f3n, por exemplo) transf\u00f3rmanse en macr\u00f3fagos. Moitos destes macr\u00f3fagos do tecido conxuntivo son c\u00e9lulas relativamente inactivas con aspecto fusiforme ou estrelado con alg\u00fans gr\u00e1nulos e vac\u00faolos, e con este aspecto denom\u00ednanse na literatura histol\u00f3xica cl\u00e1sica como histiocitos ou \"macr\u00f3fagos fixos\". Cando se activan estas c\u00e9lulas orixinan \"macr\u00f3fagos libres\" que migran ao lugar da infecci\u00f3n .\nPor\u00e9n, o termo \"histiocito\" tense utilizado no pasado para varios prop\u00f3sitos, e algunhas c\u00e9lulas que foron denominadas \"histocitos\" non derivaban da li\u00f1a monocito-macr\u00f3fago. Pero o termo histiocito pode usarse simplemente para designar unha c\u00e9lula de orixe monoc\u00edtica que se encontra f\u00f3ra da circulaci\u00f3n sangu\u00ednea, nos tecidos, como os histiocitos que rodean as necroses fibrinoides nos n\u00f3dulos reumatoides que se forman na artrite reumatoide.\nAlgunhas fontes consideran os derivados das c\u00e9lulas de Langerhans como histiocitos, o que se reflicte na denominaci\u00f3n da doenza histiocitose das c\u00e9lulas de Langerhans.\nMorfolox\u00eda e diversidade.\nOs histiocitos te\u00f1en caracter\u00edsticas com\u00fans histol\u00f3xicas e inmunofenot\u00edpicas (que se po\u00f1en en evidencia por inmunotinguidura). O seu citoplasma \u00e9 eosin\u00f3filo e cont\u00e9n cantidades variables de lisosomas. Te\u00f1en receptores de membrana para opsoninas, como as IgG e o fragmento C3b do sistema do complemento. Expresan LCAs (ant\u00edxeno com\u00fan leucocitario) CD45, CD14, CD33 e CD4 (tam\u00e9n expresado polas c\u00e9lulas Th).\nMacr\u00f3fagos e c\u00e9lulas dendr\u00edticas.\nEstes histiocitos forman parte do sistema inmunitario, xa que ao activarse realizan d\u00faas funci\u00f3ns: fagocitose e presentaci\u00f3n do ant\u00edxeno. A fagocitose \u00e9 o principal proceso realizado polos macr\u00f3fagos, entanto que a presentaci\u00f3n de ant\u00edxenos \u00e9 o principal das c\u00e9lulas dendr\u00edticas.\nOs macr\u00f3fagos e as c\u00e9lulas dendr\u00edticas derivan de c\u00e9lulas precursoras com\u00fans da medula \u00f3sea que sufriron unha diferente diferenciaci\u00f3n (como histiocitos) baixo a influencia de varios factores ambientais dependentes do tecido onde se localizan, influencia de factores de crecemento como GM-CSF, TNF e interleucinas como a IL-4. Dist\u00ednguense varias categor\u00edas de histiocitos segundo a s\u00faa morfolox\u00eda, fenotipo e tama\u00f1o.\nTrastornos.\nCo termo histiocitose descr\u00edbense as neoplasias nas que as c\u00e9lulas proliferativas son histiocitos.\nHai varios tipos de histiocitoses, pero as m\u00e1is com\u00fans son a hitiocitose de c\u00e9lula de Langerhans e a linfohistiocitose hemofagoc\u00edtica."}
{"id": "208471", "revid": "23204", "url": "https://gl.wikipedia.org/wiki?curid=208471", "title": "Azawad", "text": "Azawad (tuareg: \u2d30\u2d63\u2d30\u2d53\u2d37, \u00e1rabe: \u0623\u0632\u0648\u0627\u062f\u200e, franc\u00e9s: \"Azaouad\" ou \"Azaou\u00e2d\") foi un estado non reco\u00f1ecido de curta duraci\u00f3n que declarou unilateralmente a s\u00faa independencia despois do conflito no que o MNLA (Movemento Nacional de Liberaci\u00f3n de Azawad) xunto con outros grupos derrotaron \u00e1 Armada de Mal\u00ed no 2012. O territorio reclamado comprend\u00eda as rexi\u00f3ns de Tombouctou, Kidal, Gao e Mopti, todas as cales eran reco\u00f1ecidas internacionalmente como parte de Mal\u00ed. O territorio controlado por Azawad limitaba con Mal\u00ed e Burkina Faso polo sur, Mauritania polo oeste, Alxeria polo norte, e N\u00edxer polo leste. Inicialmente os seus esforzos foron apoiados por varios grupos islamistas.\nGao era a meirande cidade do seu territorio e serviu temporalmente como capital, mentres que Tombouctou, que \u00e9 a segunda cidade en tama\u00f1o, era a pretendida capital das forzas independentistas.\nO 6 de abril de 2012, nun comunicado publicado na s\u00faa p\u00e1xina web, o National Movement for the Liberation of Azawad, que era quen controlaba a rexi\u00f3n, declarou a \"irrevogable\" independencia de Azawad de Mal\u00ed. O anuncio non foi apoiado por ningunha entidade estranxeira. O 26 de maio dese ano, o MNLA e o seu antigo inimigo Ansar Dine anunciaron un pacto no que se fusionar\u00edan para formar un estado isl\u00e1mico baixo a lei da xaria. \nAlgunhas fontes posteriores indicaron que o MNLA decidira rachar co pacto, distanci\u00e1ndose de Ansar Dine. Ansar Dine declarou m\u00e1is tarde que rexeitaba a idea da independencia de Azawad. Despois do colapso deste acordo ef\u00e9mero, o MNLA e Ansar Dine continuaron a loitar entre eles, culminando na Batalla de Gao o 27 de xu\u00f1o, no que os grupos islamistas \"Movemento pola Unidade da Xihad en \u00c1frica Occidental\" e Ansar Dine tomaron o control da cidade. O d\u00eda seguinte, Ansar Dine anunciou que ti\u00f1a o control de t\u00f3dalas cidades do norte de Mal\u00edo, po\u00f1endo fin \u00f3 estado.\nO 14 de febreiro de 2013, o MNLA renunciou o seu obxectivo da independencia para Azawad e expresou o seu desexo de comezar negociaci\u00f3ns co goberno de Mal\u00ed sobre o seu status futuro."}
{"id": "208472", "revid": "5863", "url": "https://gl.wikipedia.org/wiki?curid=208472", "title": "Manuel Bares Gir\u00e1ldez", "text": "Manuel Antonio Bares Gir\u00e1ldez, nado en Bueu o 12 de xaneiro de 1855 e finado en Buenos Aires o 6 de abril de 1945, foi un xornalista e escritor galego.\nTraxectoria.\nEstudou Maxisterio na Escola Normal de Pontevedra. Colaborou na prensa galega, especialmente en \"La Rep\u00fablica\". Emigrou \u00e1 Arxentina e estableceuse na cidade de Mercedes, na que traballou como contable. En 1889 volveu a Galicia. Foi membro do Consello de Administraci\u00f3n de \"El Diario Espa\u00f1ol\" e fundador e primeiro ministro do Banco de Galicia de Buenos Aires. Colaborou en xornais e revistas (\"El Pueblo\", \"El Eco de Galicia\", \"Correo de Galicia\"). En 1925 foi elixido acad\u00e9mico correspondente da Real Academia Galega.\nFoi irm\u00e1n da profesora Matilde Bares."}
{"id": "208473", "revid": "5863", "url": "https://gl.wikipedia.org/wiki?curid=208473", "title": "Paul Antschel", "text": ""}
{"id": "208474", "revid": "88215", "url": "https://gl.wikipedia.org/wiki?curid=208474", "title": "Aleksandra Pakhmutova", "text": "Aleksandra \"Alya\" Nikolaievna Pakhmutova (en ruso \"\u0410\u043b\u0435\u043a\u0441\u0430\u043d\u0434\u0440\u0430 \u041d\u0438\u043a\u043e\u043b\u0430\u0435\u0432\u043d\u0430 \u041f\u0430\u0445\u043c\u0443\u0442\u043e\u0432\u0430\"), nada en Beketovka o 9 de novembro de 1929, \u00e9 unha compositora rusa, famosa na antiga Uni\u00f3n Sovi\u00e9tica desde a d\u00e9cada de 1960.\nTraxectoria.\nComezou a tocar e compo\u00f1er para o piano desde moi nova, graduouse no Conservatorio de Moscova en 1953 e en 1956 rematou un curso de posgrao co compositor Vissarion Shebalin. Compuxo pezas para orquestra sinf\u00f3nica, un ballet, m\u00fasica infantil e canci\u00f3ns e m\u00fasica para unha ducia de filmes. Pero co\u00f1\u00e9cese sobre todo por algunha das s\u00faas 400 canci\u00f3ns, algunhas tan co\u00f1ecidas como \"Nezhnost\"' (1965), \"Belovezhskaya Pushcha\" (1975)\" ou Malaya Zemlya\", moitas delas seguindo a tradici\u00f3n das baladas da d\u00e9cada de 1930."}
{"id": "208475", "revid": "1131", "url": "https://gl.wikipedia.org/wiki?curid=208475", "title": "Sydney Football Stadium", "text": "O Estadio de F\u00fatbol de Sydney (\"Sydney Football Stadium\" en ingl\u00e9s) \u00e9 un estadio multiproposito situado na zona de Moore Park preto de Sydney en Australia, a construci\u00f3n do estadio deu inicio en 1986 e foi conclu\u00eddo en 1988, o estadio \u00e9 utilizado como sede de eventos de F\u00fatbol, F\u00fatbol australiano e Rugby entre outros eventos como concertos."}
{"id": "208476", "revid": "5749", "url": "https://gl.wikipedia.org/wiki?curid=208476", "title": "Michael Theoklitos", "text": "Michael Theoklitos (*Melbourne, Provincia, Australia, 11 de febreiro de 1981), futbolista australiano, con ascendencia grega. Xoga de porteiro e o seu primeiro equipo \u00e9 o Brisbane Roar da A-League de Australia."}
{"id": "208482", "revid": "1131", "url": "https://gl.wikipedia.org/wiki?curid=208482", "title": "Bennelong", "text": " \nWoollarawarre Bennelong, nado en 1764 e finado o 3 de xaneiro de 1813, foi un aborixe australiano (Koori) do pobo dos Eora, que estaban asentados no que hoxe se co\u00f1ece como a Ba\u00eda de Jackson. Viviu na \u00e9poca dos primeiros asentamentos brit\u00e1nicos en Australia, en 1788. Bennelong serviu de int\u00e9rprete entre os Eora e os brit\u00e1nicos en Sydney e posteriormente no Reino Unido."}
{"id": "208485", "revid": "98629", "url": "https://gl.wikipedia.org/wiki?curid=208485", "title": "Cortisona", "text": "A cortisona (17-hidroxi-11-corticosterona) \u00e9 unha hormona esteroide producida no c\u00f3rtex suprarrenal. Quimicamente \u00e9 un corticosteroide moi parecido \u00e1 corticosterona do grupo dos glicocorticoides. Util\u00edzase para tratar unha gran variedade de doenzas e pode ser administrada por v\u00eda intravenosa, oral, intraarterial ou cut\u00e1nea. A cortisona suprime o sistema inmunitario (actividade inmunosupresora), reducindo as\u00ed a resposta inflamatoria, neutralizando a dor e inchaz\u00f3n no sitio danado. Pode producir efectos secundarios, especialmente cando se utiliza durante un per\u00edodo longo de tempo.\nA cortisona e o cortisol non son o mesmo. O cortisol \u00e9 o glicocorticoide m\u00e1is abundante nos humanos, e a cortisona \u00e9 o predominante nos roedores. Ambos os dous prod\u00facense na zona fasciculada das gl\u00e1ndulas suprarrenais, pero a cortisona prod\u00facese ademais na zona glomerulosa. O cortisol ten unha actividade hormonal moito maior ca a cortisona, pero ambos se poden interconverter.\nProduci\u00f3n.\nA cortisona \u00e9 un dos moitos produtos orixinados durante a esteroidox\u00e9nese. Este proceso empeza coa s\u00edntese de colesterol que logo sofre unha serie de modificaci\u00f3ns na gl\u00e1ndula suprarrenal para converterse nas diversas hormonas esteroides. Un dos produtos finais desta v\u00eda metab\u00f3lica \u00e9 o cortisol. Para que o cortisol sexa expulsado da gl\u00e1ndula suprarrenal ten que darse unha fervenza de sinais. A hormona liberadora de corticotropina (CRH) que se libera desde o hipot\u00e1lamo estimula as c\u00e9lulas corticotropas da adenohip\u00f3fise ou pituitaria anterior a liberar ACTH (hormona adrenocorticotropa), a cal env\u00eda o sinal ao c\u00f3rtex suprarrenal. Al\u00ed, a zona fasciculada e a zona reticular responden ao ACTH segregando glicocorticoides, en particular cortisol. Nos tecidos perif\u00e9ricos o cortisol conv\u00e9rtese en cortisona por acci\u00f3n do encima 11-\u03b2-esteroide deshidroxenase. O cortisol ten unha actividade hormonal moito maior ca a cortisona, a cal pode considerse un metabolito inactivo do cortisol. Por\u00e9n, a 11-\u03b2-esteroide deshidroxenase pode tam\u00e9n catalizar a reacci\u00f3n inversa, e, deste modo, a cortisona pode considerarse tam\u00e9n como o precursor inactivo do cortisol. Difer\u00e9nciase do cortisol na presenza dun grupo =O onde este ten -OH. Dentro das hormonas corticosuprarrenais a cortisona pertence ao grupo dos 11-oxicorticosteriodes.\nFuncionamento.\nUnha forma de funcionar da cortisona \u00e9 reducindo a inflamaci\u00f3n. Faino previndo a inflamaci\u00f3n, evitando que os gl\u00f3bulos brancos polimorfonucleares viaxen \u00e1 zona de inflamaci\u00f3n. Esta \u00e9 a raz\u00f3n pola que unha persoa \u00e9 m\u00e1is propensa \u00e1 infecci\u00f3n cando toma esteroides. As propiedades antiinflamatorias da cortisona son utilizadas para reducir a inchaz\u00f3n arredor dos tumores. Por exemplo, se reducimos a inchaz\u00f3n arredor de tumores na columna vertebral, cerebro ou \u00f3so, pode reducirse a presi\u00f3n que exerce o tumor sobre as terminaci\u00f3ns nerviosas reducindo as\u00ed a dor ou outros s\u00edntomas.\nOutra forma de funcionar \u00e9 alterando a resposta inmune normal do corpo. Os corticosteroides son usados para tratar certas condici\u00f3ns que afectan ao sistema inmunitario como a anemia apl\u00e1sica (AA), p\u00farpura trombocitop\u00e9nica idiop\u00e1tica (ITP), p\u00farpura trombocitop\u00e9nica tromb\u00f3tica (TTP) ou anemia hemol\u00edtica. \nAdemais, p\u00e9nsase que os corticosteroides axudar\u00e1n no tratamento dos pacientes con alteraci\u00f3ns sangu\u00edneas, como o mieloma m\u00faltiple. Os corticosteroides poder\u00edan funcionar causando a apoptose (morte celular programada) de certas c\u00e9lulas, o que poder\u00eda axudar a loitar contra certas enfermidades.\nTam\u00e9n se usan corticosteroides para o tratamento temporal das n\u00e1useas causadas por quimioterapia. Tam\u00e9n se te\u00f1en utilizado para estimular o apetito en pacientes con problemas graves deste tipo. \u00c1s veces util\u00edzanse para substitu\u00edr esteriodes en condici\u00f3ns de insuficiencia suprarrenal.\nEfectos e usos.\nO cortisol (glicocorticoide) e a adrenalina (catecolamina) son as principais hormonas liberadas polo corpo como reacci\u00f3n ao estr\u00e9s. Aumentan a presi\u00f3n sangu\u00ednea e preparan o corpo para loitar ou fuxir. Un dos efectos da cortisona sobre o corpo \u00e9 a supresi\u00f3n do sistema inmunitario, que \u00e9 un dos efectos secundarios dani\u00f1os que pode ter en certos tratamentos. Isto poder\u00eda explicar a aparente correlaci\u00f3n entre un grande estr\u00e9s e o cansazo. A cortisona pode utilizarse como f\u00e1rmaco para tratar unha gran variedade de enfermidades. Pode ser administrada por v\u00eda intravenosa, oral, intraarticular ou cut\u00e1nea. Tam\u00e9n pode utilizarse unha inxecci\u00f3n de cortisona para aliviar de forma temporal a dor e reducir a inflamaci\u00f3n dunha articulaci\u00f3n, tend\u00f3n ou bolsa articular en, por exemplo, a articulaci\u00f3n do xeonllo, c\u00f3bado ou ombro.\nA cortisona tam\u00e9n pode ser usada para suprimir deliberadamente a resposta inmune en persoas con enfermidades autoinmunes ou como tratamento despois do transplante dun \u00f3rgano para previr un rexeitamento. A supresi\u00f3n do sistema inmune tam\u00e9n pode ser un importante tratamento en condici\u00f3ns de inflamaci\u00f3n, como a alerxia severa mediada por IgE.\nFinalmente, a cortisona \u00e9 un tratamento com\u00fan para a dor de gorxa grave, o que ocorre con frecuencia con infecci\u00f3ns de mononucleose polo EBV. A cortisona non axuda a diminu\u00edr a duraci\u00f3n da infecci\u00f3n polo virus e util\u00edzase s\u00f3 para aumentar o benestar do paciente con problemas para falar, tragar ou respirar inducidos pola mononucleose.\nTam\u00e9n as enfermidades inflamatorias do sistema respiratorio como o broncoespasmo, a asma e a larinxite poden tratarse con corticoides diversos.\nEfectos secundarios.\nO uso a longo prazo de cortisona ten un n\u00famero potencial de efectos secundarios graves: hiperglicemia, resistencia \u00e1 insulina, diabetes mellitus, osteoporose, ansiedade, depresi\u00f3n, gastrite, colite, hipertensi\u00f3n arterial, ictus, disfunci\u00f3n er\u00e9ctil, hipogonadismo, hipotiroidismo, lesi\u00f3ns dixestivas perforantes, accidentes tromboemb\u00f3licos, shocks, inchaz\u00f3n xeral, amenorrea e retinopat\u00eda, e, entre outros problemas, os dentes v\u00f3lvense amarelos. Por estes motivos, desde os anos sesenta estableceuse que a corticoterapia se deb\u00eda reservar para as afecci\u00f3ns graves. \nPor\u00e9n, nos tratamentos temporais, a maior\u00eda da xente non experimenta efectos secundarios de importancia. Os efectos secundarios adoitan ser predicibles, case sempre son reversibles e desaparecen unha vez rematado o tratamento. Hai algunhas opci\u00f3ns para axudar a minimizar ou previr ditos efectos. Os efectos m\u00e1is com\u00fans son un aumento do apetito, irritabilidade, insomnio, inchaz\u00f3n en extremidades inferiores (retenci\u00f3n de flu\u00eddos), n\u00e1useas, debilidade muscular, aumento da glicemia e mala cicatrizaci\u00f3n.\nEstes efectos poden durar ata 10 anos ou m\u00e1is, dependendo do tratamento ao que se someteu o paciente.\nUso m\u00e9dico.\nA lista das afecci\u00f3ns graves nas que se emprega a corticoterapia non deixa de aumentar: enfermidade de Addison, poliartrite cr\u00f3nica evolutiva, espondilose, reumatismo psori\u00e1sico, reumatismo articular agudo, lupus eritrematoso diseminado, esclerodermia, dermatomiosite, a mayor parte das enfermidades do col\u00e1xeno, hemopat\u00edas, leucoses, mielomas, p\u00farpuras trombop\u00e9nicas, certas cirroses hep\u00e1ticas, nefrose lip\u00eddica pura, s\u00edndrome nefr\u00f3tico en adultos e beb\u00e9s, endocardites rebeldes, infecci\u00f3ns tuberculosas agudas, numerosas alerxias etc.\nUso veterinario.\nOs cans tratados con doses moderadas padecen maior sede e frecuencia urinaria debido ao efecto secundario da cortisona sobre o sistema inmunitario. Os ouri\u00f1os excretados non est\u00e1n concentrados. Maiores doses aumentan a probabilidade de efectos secundarios que ameazan a vida, estes incl\u00faen a acumulaci\u00f3n de l\u00edquido no abdome e un maior risco de infarto de miocardio.\nHistoria.\nA cortisona foi identificada polo qu\u00edmico norteamericano Edward Calvin Kendall cando traballaba como investigador na cl\u00ednica Mayo. Foi galardoado en 1950 co Premio Nobel de Medicina e Fisiolox\u00eda xunto con Philip S. Hench e Tadeus Reichstein polo descubrimento das hormonas do c\u00f3rtex suprarrenal, as s\u00faas estruturas e funci\u00f3ns. A cortisona foi producida comercialmente pola Merck &amp; Co. En 1949, Percy Julian anunciou unha mellora no proceso de produci\u00f3n de cortisona a partir de \u00e1cidos biliares, que eliminaba a necesidade de utilizar tetr\u00f3xido de osmio, un reactivo raro, caro e perigoso."}
{"id": "208489", "revid": "2343322", "url": "https://gl.wikipedia.org/wiki?curid=208489", "title": "Himno de Espa\u00f1a", "text": ""}
{"id": "208492", "revid": "4817", "url": "https://gl.wikipedia.org/wiki?curid=208492", "title": "Ariane 4", "text": "Ariane 4 foi o nome do cuarto modelo da familia de foguetes Ariane.\nCaracter\u00edsticas.\nDespois do fracaso da antiga ELDO, predecesora da ESA, de po\u00f1er en marcha un programa de foguetes funcionais debido aos fallos dos foguetes Europa 1 e Europa 2 e de planear constru\u00edr un Europa 3, o CNES franc\u00e9s propuxo constru\u00edr un novo foguete con tecnolox\u00eda xa probada. Foi durante a quinta Conferencia Espacial Europea, en decembro de 1972, e na que se constitu\u00edu a ESA, na que se acordou iniciar o programa do novo foguete, que terminar\u00eda por denominarse \"Ariane\". O seguinte paso despois dos \u00e9xitos do Ariane 1 foi mellorar o modelo b\u00e1sico, para o que se creou un novo modelo, que pasar\u00eda a denominarse Ariane 2, aumentando o pulo dos motores Viking 4 e Viking 5 da primeira e segunda etapa, substitu\u00edndo o propelente UDMH por UH25, o alongamento da terceira etapa en 1,3 metros e substitu\u00edndo o motor por un HM7-B. Coa adici\u00f3n de dous foguetes de propelente s\u00f3lido creouse unha terceira versi\u00f3n, \"Ariane 3\". O \u00faltimo ciclo de mellora levou \u00f3 dese\u00f1o e posta en funcionamento do \"Ariane 4\".\nO Ariane 4 pod\u00edase lanzar en cinco configuraci\u00f3ns diferentes segundo levase foguetes adicionais aceleradores ou non e segundo o seu n\u00famero e tipo de acleleradores: pod\u00eda levar entre 2 e 4 PAP (foguetes aceleradores de propulsante s\u00f3lido), entre 2 e 4 PAL (aceleradores de propelente l\u00edquido), unha combinaci\u00f3n de ambos ou ser lanzado sen aceleradores. T\u00f3dolos lanzamentos se fac\u00edan desde o complexo ELA-2."}
{"id": "208497", "revid": "98629", "url": "https://gl.wikipedia.org/wiki?curid=208497", "title": "Timeline (filme)", "text": "Timeline \u00e9 un filme estadounidense dirixido por Richard Donner que se estreou no 2003. Bas\u00e9ase na novela \"Timeline\" de Michael Crichton.\nSinopse.\nNo coraz\u00f3n do fermoso e hist\u00f3rico val de Dordo\u00f1a (Francia), un equipo de estudantes de arqueolox\u00eda e o seu mestre, esf\u00f3rzanse por descubrir as ru\u00ednas dun castelo do s\u00e9culo XIV. Para o profesor Edward Johnston (Billy Connolly), o proxecto representa a culminaci\u00f3n dos seus so\u00f1os. Coa axuda do profesor adxunto Andre Marek (Gerard Butler), do seu fillo Chris (Paul Walker) e dos seus alumnos Kate (Frances O\u2019Connor), Stern (Ethan Embry) e Fran\u00e7ois (Rossif Sutherland), Johnston fixo grandes progresos non s\u00f3 na escavaci\u00f3n do castelo de La Roque sen\u00f3n tam\u00e9n na dun mosteiro e outras estruturas do pobo de Castlegard. Pero as cousas est\u00e1n a piques de estragarse. O profesor Johnston ten sospeitas sobre o benefactor da escavaci\u00f3n - a empresa International Technology Corporation, encabezada por Robert Doniger (David Thewlis) \u2013 e dir\u00edxese a Novo M\u00e9xico en busca de respostas. Mentres est\u00e1 fora, os estudantes descobren unha c\u00e1mara que leva selada m\u00e1is de 600 anos. Marek e Kate conseguen entrar dende enriba e xusto antes de que se afunda o teito descobren dous sorprendentes obxectos \u2013 uns lentes e unha nota suplicando axuda datada no 2 de abril de 1357."}
{"id": "208498", "revid": "23204", "url": "https://gl.wikipedia.org/wiki?curid=208498", "title": "Richard Donner", "text": "Richard Donner, nado en Nova York o 24 de abril de 1930 e finado nos \u00c1nxeles o 5 de xullo de 2021, foi un director e produtor de cine estadounidense."}
{"id": "208499", "revid": "127505", "url": "https://gl.wikipedia.org/wiki?curid=208499", "title": "Segunda batalla do cabo Fisterra", "text": "A Segunda batalla do cabo Fisterra foi un enfrontamento naval entre brit\u00e1nicos e franceses producido o 25 de outubro de 1747, no marco da Guerra de Sucesi\u00f3n Austr\u00edaca. Esta batalla aconteceu apenas 5 meses despois da chamada primeira batalla do cabo Fisterra, na que a frota brit\u00e1nica detivo e eliminou un convoi franc\u00e9s de mercador\u00edas que \u00eda escoltado por varios buques de guerra.\nNesta ocasi\u00f3n Francia decidiu mandar un novo convoi de barcos mercantes a\u00ednda maior, escoltado por 8 buques de li\u00f1a comandados polo almirante Desherbiers de l'Etendu\u00e8re. A frota brit\u00e1nica encargada de interceptar o convoi estaba composta por 14 buques de li\u00f1a, e estaba comandada polo vicealmirante Edward Hawke.\nContexto.\nNorteam\u00e9rica ti\u00f1a unha importancia secundaria na Guerra de Sucesi\u00f3n, consistente principalmente en subministrar de materias primas \u00f3s bandos brit\u00e1nico e franc\u00e9s. A Royal Navy xa detivera o comercio transatl\u00e1ntico de Francia no pasado, en particular na primeira batalla do cabo Fisterra. Francia fixo unha segunda tentativa para reabrir as rutas en outubro de 1747 reunindo 252 nav\u00edos mercantes no porto de La Rochelle, que viaxar\u00edan escoltados por 8 buques de guerra sa\u00eddos do porto bret\u00f3n de Brest.\nCando os brit\u00e1nicos souberon deste convoi, mandaron a unha frota de 14 buques de guerra dende Plymouth para interceptalos. Peter Warren, quen xa participara no enfrontamento duns meses atr\u00e1s no cabo Fisterra, agora estaba enfermo de escorbuto, e foi substitu\u00eddo por un Edward Hawke a\u00ednda novo.\nBatalla.\nHawke pensaba que se \u00eda enfrontar cunha gran frota militar francesa, de xeito que decidiu atacar colocando os seus buques en li\u00f1a, para non ser envoltos polo rival. Os franceses responderon coa mesma estratexia, polo cal os brit\u00e1nicos comprenderon a situaci\u00f3n, e tomaron a mesma decisi\u00f3n que tomara George Anson uns poucos meses atr\u00e1s. Os buques de Hawke compensaron a s\u00faa inferioridade num\u00e9rica concentrando o seu lume sobre un s\u00f3 barco franc\u00e9s \u00e1 vez para ser mais destrutivos, mentres que os franceses tomaron a decisi\u00f3n de seguir combatendo o maior tempo posible mentres que os nav\u00edos mercantes ti\u00f1an tempo de fuxir cara a inmensidade do oc\u00e9ano Atl\u00e1ntico.\nA frota francesa disp\u00faxose a manter un combate de longa distancia coa s\u00faa artiller\u00eda pesada, pero Hawke fixo o sinal para que se desfixese a li\u00f1a brit\u00e1nica, e que cada nav\u00edo comezase unha persecuci\u00f3n liberado das restrici\u00f3ns dunha batalla formal. A li\u00f1a francesa foi atravesada polos nav\u00edos brit\u00e1nicos, que capturaron seis dos buques rivais.\nConsecuencias.\nO almirante franc\u00e9s conseguiu fuxir de volta a Francia, e os nav\u00edos mercantes tam\u00e9n, en direcci\u00f3n a Am\u00e9rica, pero o bando franc\u00e9s perdeu a 4.000 homes. O convoi continuou at\u00e9 o mar Caribe escoltado tan s\u00f3 por dous dos buques de li\u00f1a franceses, sendo interceptados a maior\u00eda dos barcos mercantes en augas das Indias Occidentais.\nA derrota nesta batalla convenceu \u00f3 goberno franc\u00e9s da s\u00faa inferioridade militar no mar, e xa non fixo mais intentos de mandar convois de mercador\u00edas con Am\u00e9rica dende os seus portos bloqueados. Como consecuencia, moitas das colonias francesas comezaron a sufrir a fame, o cal levou \u00f3 goberno franc\u00e9s a aceptar unha negociaci\u00f3n de paz mesmo a pesar das s\u00faas vitorias nos Pa\u00edses Baixos. O rei Lu\u00eds XV aceptou devolver Holanda a cambio da normalidade nas colonias. Estas derrotas en augas do cabo Fisterra tiveron un impacto tam\u00e9n durante a Guerra dos Sete Anos, entre 1756 e 1763, durante a cal o rei franc\u00e9s desistiu do intento de enviar convois de mercador\u00edas cara as s\u00faas colonias."}
{"id": "208500", "revid": "89787", "url": "https://gl.wikipedia.org/wiki?curid=208500", "title": "Corticosterona", "text": "A corticosterona (CORT) ou 17-desoxicortisol \u00e9 unha hormona esteroide de 21 carbonos do grupo dos corticosteroides producida no c\u00f3rtex adrenal.\nFunci\u00f3ns.\nEn moitas especies, inclu\u00edndo anfibios, r\u00e9ptiles, roedores e aves, a corticosterona \u00e9 un glicocorticoide principal, que interv\u00e9n na regulaci\u00f3n da enerx\u00eda, reacci\u00f3ns inmunitarias e nas respostas ao estr\u00e9s.\nPor\u00e9n, nos humanos, a corticosterona ten unha feble actividade hormonal, e a s\u00faa importancia d\u00e9bese fundamentalmente a que \u00e9 un intermediario na v\u00eda esteroidox\u00e9nica que vai da pregnenolona \u00e1 aldosterona, e que \u00e9 a seguinte:\npregnenolona \u2192 proxesterona \u2192 desoxicorticosterona \u2192 corticosterona \u2192 aldosterona\nNos humanos prod\u00facese corticosterona principalmente na zona zona fasciculada do c\u00f3rtex das gl\u00e1ndulas adrenais. A corticosterona \u00e9 convertida en aldosterona polo encima aldosterona sintase, que se encontra s\u00f3 nas mitocondrias das c\u00e9lulas da zona glomerulosa, que \u00e9 a capa m\u00e1is superficial do c\u00f3rtex adrenal.\nProduci\u00f3n e liberaci\u00f3n.\nUn exemplo de v\u00eda de liberaci\u00f3n desta hormona nos animais, concretamente nos anfibios da especie \"Taricha granulosa\", \u00e9 a exposici\u00f3n \u00e1 luz ultravioleta B da s\u00faa pel; este est\u00edmulo parece desencadear neles a xeraci\u00f3n interna de corticosterona."}
{"id": "208501", "revid": "6571355", "url": "https://gl.wikipedia.org/wiki?curid=208501", "title": "Xos\u00e9 Eduardo L\u00f3pez Pereira", "text": "Xos\u00e9 Eduardo L\u00f3pez Pereira, nado en 1945 en Trasalba, Ourense, \u00e9 un catedr\u00e1tico de Filolox\u00eda Latina.\nTraxectoria.\nLicenciouse en Filolox\u00eda Cl\u00e1sica pola Universidade de Salamanca, e acadou o doutoramento en Filolox\u00eda Latina pola Universidade de Santiago de Compostela. Foi bolseiro do \"Deutscher Akademister Austauchsdienst\" na Academia de Baviera, dedic\u00e1ndose aos textos latinos medievais. \u00c9 catedr\u00e1tico da Universidade da Coru\u00f1a.\nFoi secretario xeral da UdC durante seis anos, foi director xeral de universidades da Xunta de Galicia durante oito anos, e \u00e9 director da Axencia para a Calidade do Sistema Universitario de Galicia.\nEspecializouse na cultura da Gallaecia romana e no Reino Suevo de Galicia, as\u00ed como en persoeiros da Historia de Galicia como Prisciliano, Exeria, Paulo Orosio, Hidacio ou Marti\u00f1o Dumiense. Foi director xeral de ordenaci\u00f3n universitaria durante o mandato de Manuel Fraga Iribarne. Dirixiu entre 1994 e 2019 o equipo de investigaci\u00f3n \"Corpus documentale latinum Gallaeciae\", ligado ao Centro de Investigaci\u00f3n Ram\u00f3n Pi\u00f1eiro, que recolle e analiza t\u00f3dolos documentos galegos dende o ano 850 a 1250.\nEn 2021 foi escollido presidente da Fundaci\u00f3n Otero Pedrayo.\nReco\u00f1ecementos.\nEn 1994 obtivo o Premio Xes\u00fas Taboada Chivite."}
{"id": "208502", "revid": "27155", "url": "https://gl.wikipedia.org/wiki?curid=208502", "title": "17-desoxicortisol", "text": ""}
{"id": "208505", "revid": "27155", "url": "https://gl.wikipedia.org/wiki?curid=208505", "title": "5-hidroxitriptamina", "text": ""}
{"id": "208506", "revid": "27155", "url": "https://gl.wikipedia.org/wiki?curid=208506", "title": "5-HT", "text": ""}
{"id": "208507", "revid": "23204", "url": "https://gl.wikipedia.org/wiki?curid=208507", "title": "David Thewlis", "text": "David Thewlis, nado como David Wheeler o 20 de marzo de 1963 en Blackpool, Lancashire, \u00e9 un actor, autor, director e guionista ingl\u00e9s. Leva interpretado numerosos papeis, sendo m\u00e1is famoso polo de Remus Lupin, nos filmes de Harry Potter. Outros filmes destacables son \"Timeline\" (2003), \"Kingdom of Heaven\" (2005), \"The Omen\" (2006), \"O neno co pixama de raias\" (2008), \"London Boulevard\" (2010) e \"War Horse\" (2011)."}
{"id": "208509", "revid": "98629", "url": "https://gl.wikipedia.org/wiki?curid=208509", "title": "Anna German", "text": "Anna Viktoria German (), nada en Urgench o 14 de febreiro de 1936 e finada o 26 de agosto de 1982, foi unha cantante sovi\u00e9tica de orixe xermano-polaca.\nTraxectoria.\nA s\u00faa nai, Irma Martens, era descendente de menonitas neerlandeses de lingua baixoalem\u00e1 asentados no Imperio Sovi\u00e9tico desde os tempos de Catarina II. O seu pai, Eugeniusz H\u00f6rmann, era polaco de orixe alem\u00e1, que en 1937 o NKVD executou en Urgench acusado de espionaxe. Anna e a s\u00faa nai foron deportadas a Kirguizist\u00e1n.\nEn 1946 ela e a s\u00faa nai, que casara cun oficial da Armia Ludowa, asent\u00e1ronse en Nowa Ruda, denantes de se estableceren en Wroc\u0142aw en 1949.\nAnna graduouse no Instituto Xeol\u00f3xico da Universidade de Wroclaw, xa fora durante os seus anos de estudante universitaria que comezara a s\u00faa carreira musical no teatro \"Kalambur\", a\u00ednda que non foi ata 1964 que se fixo co\u00f1ecida ao ga\u00f1ar II Festival de Canci\u00f3n Polaca de Opole coa canci\u00f3n \"Ta\u0144cz\u0105ce Eurydyki\" e un ano despois ga\u00f1ou o concurso internacional de Sopot. Convidada a participar no Festival da Canci\u00f3n de Sanremo en 1967 sufriu un importante accidente de tr\u00e1fico polo que tivo que permanecer en rehabilitaci\u00f3n durante un longo per\u00edodo de tempo, e ata 1972 non puido volver totalmente recuperada aos escenarios."}
{"id": "208519", "revid": "25871", "url": "https://gl.wikipedia.org/wiki?curid=208519", "title": "Difusi\u00f3n", "text": "En fisiolox\u00eda, a difusi\u00f3n \u00e9 o mecanismo de transporte de moitas das mol\u00e9culas, i\u00f3ns, solutos e l\u00edquidos corporais. Estes est\u00e1n en movemento constante, de xeito que cada unha delas se move de maneira independente. O movemento non se interrompe ag\u00e1s que a temperatura sexa 0 absoluto.\nSe unha mol\u00e9cula A se achega a unha mol\u00e9cula estacionaria B, as forzas electrost\u00e1ticas e outras forzas nucleares da mol\u00e9cula A, exercen un efecto de repulsi\u00f3n, transfer\u00edndose enerx\u00eda da A \u00e1 B. Por iso, a mol\u00e9cula B recibe parte de enerx\u00eda da A, facendo que esta se enlenteza ao perder parte da enerx\u00eda cin\u00e9tica.\nEn calquera soluci\u00f3n, os solutos est\u00e1n mov\u00e9ndose constantemente, chocando unhas con outras unha e outra vez. A este movemento denom\u00ednaselle en fisiolox\u00eda, difusi\u00f3n.\nOs i\u00f3ns m\u00f3vense do mesmo xeito. As substancias coloides tam\u00e9n, pero a menor velocidade, debido ao seu maior tama\u00f1o.\nDifusi\u00f3n a trav\u00e9s de membrana.\nConsiste no paso de diversas substancias a trav\u00e9s da membrana plasm\u00e1tica. Pos\u00fae d\u00faas variantes: a difusi\u00f3n sinxela e a facilitada. A difusi\u00f3n sinxela consiste no paso das substancias directamente, a trav\u00e9s de aperturas da membrana ou dos espazos intermoleculares sen que exista interacci\u00f3n con transportadores de membrana. A velocidade \u00e1 que difunden depende da concentraci\u00f3n da substancia, da velocidade de movemento cin\u00e9tico e o n\u00famero e tama\u00f1o das aperturas da membrana.\nA difusi\u00f3n facilitada precisa da interacci\u00f3n dunha prote\u00edna transportadora, que axuda ao paso das substancias. Non precisa de enerx\u00eda.\nDifusi\u00f3n a trav\u00e9s de canais proteicos.\nConsiste no paso de substancias a trav\u00e9s de canais de natureza proteica, consumindo enerx\u00eda en forma de ATP.\nOsmose.\n\u00c9 a difusi\u00f3n neta de auga a trav\u00e9s dunha membrana semipermeable."}
{"id": "208520", "revid": "27155", "url": "https://gl.wikipedia.org/wiki?curid=208520", "title": "Difusi\u00f3n a trav\u00e9s de membrana celular", "text": "A difusi\u00f3n a trav\u00e9s de membrana celular consiste no paso de diversas substancias a trav\u00e9s da membrana plasm\u00e1tica. Pos\u00fae d\u00faas variantes: a difusi\u00f3n sinxela e a facilitada. A difusi\u00f3n sinxela consiste no paso das substancias directamente, a trav\u00e9s de aperturas da membrana ou dos espazos intermoleculares sen que exista interacci\u00f3n con transportadores de membrana. A velocidade \u00e1 que difunden depende da concentraci\u00f3n da substancia, da velocidade de movemento cin\u00e9tico e o n\u00famero e tama\u00f1o das aperturas da membrana.\nA difusi\u00f3n facilitada precisa da interacci\u00f3n dunha prote\u00edna transportadora, que axuda ao paso das substancias. Non precisa de enerx\u00eda.\nA difusi\u00f3n sinxela pode ocorrer a trav\u00e9s de d\u00faas rutas: a trav\u00e9s do intersticio da bicapa lip\u00eddica se a substancia \u00e9 lip\u00f3fila, ou ben a trav\u00e9s de canais acuosos que ocupan todo o espesor da bicapa a trav\u00e9s das grandes transportadoras proteicas.\nDifusi\u00f3n de substancias liposolubles.\nAs substancias liposolubles atravesan con facilidade a membrana plasm\u00e1tica. \u00c9 o caso do os\u00edxeno, nitr\u00f3xeno ou o anh\u00eddrido carb\u00f3nico, que atravesan velozmente a membrana. Canta maior sexa a liposolubilidade, maior ser\u00e1 a velocidade de difusi\u00f3n."}
{"id": "208522", "revid": "1987", "url": "https://gl.wikipedia.org/wiki?curid=208522", "title": "Subdivisi\u00f3ns de Per\u00fa", "text": ""}
{"id": "208523", "revid": "56817", "url": "https://gl.wikipedia.org/wiki?curid=208523", "title": "Bandeira de Madagascar", "text": "A bandeira de Madagascar foi adoptada o 14 de outubro de 1958, dous anos antes da independencia, mentres Madagascar preparaba un referendo sobre o seu status na Comunidade Francesa.\nAs cores da bandeira representan a historia de Madagascar, o seu desexo de independencia e as s\u00faas clases tradicionais. O vermello e o branco eran as cores do Reino de Merina, que sucumbiu ante Francia en 1896. Eran empregados na bandeira da \u00faltima monarca de Merina, a ra\u00ed\u00f1a Ranavalona III. Poden indicar as orixes \u00e9tnicas do pobo malgaxe no Sueste Asi\u00e1tico, e tam\u00e9n aparecen na bandeira de Indonesia. O verde era a cor dos Hova, a clase predominante de campesi\u00f1os plebeos, que desempe\u00f1ou un importante papel na axitaci\u00f3n contra Francia e no movemento de independencia."}
{"id": "208525", "revid": "23204", "url": "https://gl.wikipedia.org/wiki?curid=208525", "title": "Bandeira de Mal\u00ed", "text": "A bandeira de Mal\u00ed foi adoptada o d\u00eda 1 de marzo de 1961. A cor verde da primeira banda significa a esperanza, o verdor dos prados e dos campos. O amarelo ref\u00edrese a riqueza mineral do pa\u00eds, e o vermello \u00e9 o sangue verquido por defender a terra da ocupaci\u00f3n estranxeira e a liberaci\u00f3n do xugo colonial."}
{"id": "208527", "revid": "27155", "url": "https://gl.wikipedia.org/wiki?curid=208527", "title": "Luz ultravioleta", "text": ""}
{"id": "208528", "revid": "89787", "url": "https://gl.wikipedia.org/wiki?curid=208528", "title": "Oodgeroo Noonuccal", "text": " \nOodgeroo Noonuccal, nada como Kathleen Jean Mary Ruska, formalmente Kath Walker, o 3 de novembro de 1920 e finada o 16 de setembro de 1993, foi unha poeta, activista pol\u00edtica, artista e educadora australiana. Tam\u00e9n foi unha loitadora a prol da defensa dos dereitos dos aborixes australianos. Por\u00e9n, Oodgeroo \u00e9 m\u00e1is co\u00f1ecida pola s\u00faa poes\u00eda e por ser a primeira aborixe en publicar un libro de poemas."}
{"id": "208529", "revid": "89787", "url": "https://gl.wikipedia.org/wiki?curid=208529", "title": "Hersey Hawkins", "text": "Hersey R. Hawkins, Jr., nado en Chicago (Illinois) o 29 de setembro de 1966, \u00e9 un antigo xogador de baloncesto profesional estadounidense que xogou na National Basketball Association (NBA).\nTraxectoria deportiva.\nUniversidade.\nHersey pasou catro tempadas na Universidade de Bradley. Na tempada 1987-1988, 36.6 puntos por partido, a marca m\u00e1is alta na Divisi\u00f3n I da NCAA, e foi escollido xogador universitario do ano do pa\u00eds. A s\u00faa carreira baloncest\u00edstica na universidade foi moi exitosa. Antes de ser drafteado na NBA, foi membro da selecci\u00f3n de baloncesto dos Estados Unidos nos Xogos Ol\u00edmpicos de 1988 en Se\u00fal xunto a outras once futuras estrelas da NBA, adestrados por John Thompson.\nNBA.\nPhiladelphia 76ers.\nFoi elixido na 6\u00aa posici\u00f3n no Draft da NBA de 1988 polos Los Angeles Clippers, pero os seus dereitos foron traspasados inmediatamente aos Philadelphia 76ers, a cambio dos dereitos do seu antigo compa\u00f1eiro das Olimpiadas de 1988, Charles Smith. Nos Sixers, \"Hawk\" foi a segundo opci\u00f3n de anotaci\u00f3n por detr\u00e1s de Charles Barkley. Hawkins foi escollido no segundo equipo de Rookies da NBA en 1989. En 1991, acadou 22.1 puntos por partido, e xogou o NBA All-Star Game. Nun partido contra os Orlando Magic, anotou 43 puntos, a mellor marca da s\u00faa carreira.\nCharlotte Hornets.\nEn 1993, Hawkins foi traspasado aos Charlotte Hornets a cambio de Dana Barros, Sidney Green e elecci\u00f3ns do Draft. En 1994, colleu 14 rebotes, o maior n\u00famero acadado na s\u00faa carreira, contra os Houston Rockets.\nSeattle SuperSonics.\nTras d\u00faas tempadas produtivas en Charlotte, Hawkins e David Wingate foron traspasados aos Seattle SuperSonics a cambio de Kendall Gill. En 1996, xogou un papel importante no equipo, sendo un bo complemento de Gary Payton, Detlef Schrempf e Shawn Kemp, nos Sonics que chegaron \u00e1s Finais da NBA, pero perderon por 2-4 contra os Chicago Bulls.\nNa s\u00faa derradeira tempada en Seattle, ga\u00f1ou o premio ao xogador m\u00e1is deportivo da NBA.\nChicago Bulls.\nO 12 de agosto de 1999, Hawkins foi traspasado aos Chicago Bulls, pero a s\u00faa etapa dun ano en Chicago foi moi pobre debido \u00e1s lesi\u00f3ns, e tan s\u00f3 fixo 7.9 puntos por partido en 61 encontros.\nRegreso a Charlotte.\nChegou de volta a Charlotte coma axente libre no ano 2000, e retirouse no ano 2001, cun total de 14.470 puntos anotados na s\u00faa carreira."}
{"id": "208530", "revid": "22570", "url": "https://gl.wikipedia.org/wiki?curid=208530", "title": "Indie pop", "text": "O indie pop \u00e9 un x\u00e9nero do rock alternativo orixinado no Reino Unido a mediados dos anos 80. Ten as s\u00faas ra\u00edces nas bandas de post-punk escocesas do selo Postcard Records de principios dos 80 (Josef K e Orange Juice) e na banda brit\u00e1nica The Smiths. O indie pop inspirouse na \u00e9tica DIY do punk e en ideolox\u00edas relacionadas. O indie pop diferenciase do indie rock en que \u00e9 m\u00e1is mel\u00f3dico e menos abrasivo.\nO termo \"indie\" ten sido usado por un tempo para describir a artistas de selos independentes (e aos propios selos), pero o momento clave para o bautizo do \"indie pop\" como x\u00e9nero foi a edici\u00f3n coa cinta da revista \"NME\" \"C86\", no ano 1986. O recompilatorio contaba con temas, entre outros artistas, de Primal Scream, The Pastels e The Wedding Present, e \"indie\" converteuse rapidamente no termo para designar a un x\u00e9nero identificado polas s\u00faas guitarras chirriantes, o amor ao pop dos anos 60, e estruturas de canci\u00f3ns do power pop mel\u00f3dico.\nDe mediados a finais dos 80 o indie pop foi criticado pola s\u00faa asociaci\u00f3n co chamado \"shambling\", e foi menospreciado, pero a escena indie pop da \u00e9poca \u00e9 na actualidade reco\u00f1ecida como crucial para a m\u00fasica independente do Reino Unido. O indie pop segue tendo un bo n\u00famero de seguidores en todo o mundo, con novas bandas, novos selos e locais que se adican ao x\u00e9nero."}
{"id": "208532", "revid": "56817", "url": "https://gl.wikipedia.org/wiki?curid=208532", "title": "Squier", "text": "Squier \u00e9 unha marca adicada \u00e1 fabricaci\u00f3n de instrumentos musicais pertencente a Fender Musical Instruments Corporation. Principalmente produce produtos derivados da li\u00f1a de Fender pero a prezos m\u00e1is econ\u00f3micos."}
{"id": "208533", "revid": "37713", "url": "https://gl.wikipedia.org/wiki?curid=208533", "title": "Serenades", "text": "Serenades \u00e9 o \u00e1lbum de estrea da banda brit\u00e1nica de death/doom Anathema, editado en febreiro de 1993 a trav\u00e9s do selo Peaceville Records."}
{"id": "208534", "revid": "23204", "url": "https://gl.wikipedia.org/wiki?curid=208534", "title": "Doncela de Lorena", "text": ""}
{"id": "208535", "revid": "23204", "url": "https://gl.wikipedia.org/wiki?curid=208535", "title": "Doncela de Orle\u00e1ns", "text": ""}
{"id": "208536", "revid": "98629", "url": "https://gl.wikipedia.org/wiki?curid=208536", "title": "Xoana de Arco (telefilme)", "text": "Xoana de Arco (en ) \u00e9 un telefilme en d\u00faas partes protagonizado por Leelee Sobieski no papel de Xoana de Arco e dirixido por Christian Duguay, que se estreou en 1999. Estreouse en galego na TVG o 8 de outubro de 2011.\nSinopse.\nGuerra dos Cen Anos (s\u00e9culos XIV e XV). En 1412, nace en Domr\u00e9my Xoana, a filla duns campesi\u00f1os. Dende nena ten visi\u00f3ns nas que Santa Catarina, San Miguel e Santa Margarida lle encomendan a misi\u00f3n de salvar a Francia dos invasores ingleses. Convence a un oficial para que a escolte ata o castelo de Chinon, onde debe entrevistarse con Carlos, o Delf\u00edn de Francia, que a\u00ednda non foi coroado rei, xa que a cidade de Reims est\u00e1 en mans dos ingleses. Xoana logra que o Delf\u00edn lle proporcione tropas para romper o asedio de Orle\u00e1ns. A doncela de Lorena conduce \u00f3s franceses \u00e1 vitoria. Unha vez liberada Reims, o Delf\u00edn \u00e9 proclamado rei co nome de Carlos VII. Durante unha campa\u00f1a militar para liberar Par\u00eds, Xoana \u00e9 capturada polos borgo\u00f1\u00f3ns, que a entregan \u00f3s ingleses a cambio de cartos. Acusada de bruxer\u00eda e herex\u00eda, \u00e9 condenada por un tribunal relixioso, af\u00edn a Inglaterra, a morrer queimada no lume (1431). Ti\u00f1a s\u00f3 19 anos. En 1920, a Igrexa Cat\u00f3lica canonizouna."}
{"id": "208537", "revid": "98629", "url": "https://gl.wikipedia.org/wiki?curid=208537", "title": "Carriers", "text": "Carriers \u00e9 un filme estadounidense dirixido por \u00c0lex Pastor e David Pastor que se estreou no 2009.\nSinopse.\nUnha infecci\u00f3n terriblemente mortal est\u00e9ndese por toda a Terra aniquilando \u00e1 maior parte da poboaci\u00f3n. Catro mozos, que a\u00ednda non foron infectados, dir\u00edxense a unha afastada praia do Golfo de M\u00e9xico coa intenci\u00f3n de refuxiarse ata que pase a epidemia. A seu principal medo \u00e9 atoparse no seu cami\u00f1o con outros humanos que os poidan contaxiar. As\u00ed, cando o seu coche se estraga nunha illada estrada, empezar\u00e1 unha desesperada loita pola supervivencia."}
{"id": "208538", "revid": "23204", "url": "https://gl.wikipedia.org/wiki?curid=208538", "title": "Joan of Arc", "text": ""}
{"id": "208539", "revid": "56817", "url": "https://gl.wikipedia.org/wiki?curid=208539", "title": "Emily VanCamp", "text": "Emily Irene VanCamp, nada o 12 de maio de 1986 en Port Perry, Ontario, \u00e9 unha actriz canadense. Co\u00f1ecida por interpretar a Amy Abbot na serie de televisi\u00f3n \"Everwood\" (2002\u201306) e a Rebecca Harper en \"Brothers &amp; Sisters\" (2007\u201310)."}
{"id": "208540", "revid": "98629", "url": "https://gl.wikipedia.org/wiki?curid=208540", "title": "Stand Up", "text": "Stand Up \u00e9 o sexto \u00e1lbum da banda de rock estadounidense Dave Matthews Band, editado o 10 de maio do 2005 a trav\u00e9s do selo RCA Records. Foi o seu cuarto \u00e1lbum en entrar directo no n\u00famero 1 da lista \"Billboard 200\". O \u00e1lbum foi o derradeiro en contar coa plena participaci\u00f3n do saxofonista LeRoi Moore, que morreu nas primeiras fases de produci\u00f3n do seu seguinte traballo, \"Big Whiskey and the GrooGrux King\".\nListaxe de canci\u00f3ns.\nTodas as canci\u00f3ns compostas por Dave Matthews e Mark Batson, ag\u00e1s onde se indique."}
{"id": "208541", "revid": "56817", "url": "https://gl.wikipedia.org/wiki?curid=208541", "title": "Special Kiss", "text": "Special Kiss \u00e9 o \u00e1lbum de estrea da banda estadounidense de rock alternativo Gumball, editado no ano 1991 a trav\u00e9s do selo Primo Scree. Conta coa colaboraci\u00f3n de Thurston Moore de Sonic Youth e da banda Teenage Fanclub."}
{"id": "208542", "revid": "23204", "url": "https://gl.wikipedia.org/wiki?curid=208542", "title": "Bandeira de Mauricio - Maurice", "text": ""}
{"id": "208546", "revid": "56817", "url": "https://gl.wikipedia.org/wiki?curid=208546", "title": "Duh", "text": "Duh \u00e9 o \u00e1lbum de estrea da banda estadounidense de punk rock Lagwagon, editado en outubro de 1992 a trav\u00e9s do selo Fat Wreck Chords."}
{"id": "208547", "revid": "25871", "url": "https://gl.wikipedia.org/wiki?curid=208547", "title": "Tortoise (\u00e1lbum)", "text": "Tortoise \u00e9 o \u00e1lbum de estrea da banda estadounidense de post-rock Tortoise, editado o 22 de xu\u00f1o de 1994 a trav\u00e9s do selo Thrill Jockey Records. O disco est\u00e1 adicado \u00e1 memoria de Michael F. Cergizan, que foi membro da banda Sumple en 1988, onde tam\u00e9n tocaron Doug McCombs e John Herndon (actuais membros de Tortoise)."}
{"id": "208548", "revid": "89787", "url": "https://gl.wikipedia.org/wiki?curid=208548", "title": "Cami\u00f1o (libro)", "text": "Cami\u00f1o \u00e9 un libro escrito por san Xosemar\u00eda Escriv\u00e1 de Balaguer, fundador do Opus Dei. Foi publicado por primeira vez en Cuenca no 1934, baixo o t\u00edtulo de \"Consideraciones Espirituales\".\nNa seguinte edici\u00f3n, publicada en Valencia en 1939, o libro foi ampliado e recibiu o t\u00edtulo de \"Cami\u00f1o\". Leva vendidas preto de 5\u00a0000\u00a0000 copias en 471 edici\u00f3ns en 51 linguas, o que fai deste libro nunha das obras m\u00e1is editadas do seu x\u00e9nero.\nTem\u00e1tica.\n\"Cami\u00f1o\" consta de 999 puntos para a meditaci\u00f3n persoal que abordan diferentes aspectos da vida cristi\u00e1: oraci\u00f3n, traballo, virtudes, apostolado etc. Os textos, froito da propia oraci\u00f3n do seu autor e da s\u00faa experiencia sacerdotal, est\u00e1n redactados nun ton coloquial e directo, con frases curtas e incisivas. \u00c9 a obra m\u00e1is popular de San Xosemar\u00eda Escriv\u00e1.\nA principal fonte literaria de \"Cami\u00f1o\" son os Evanxeos.\nAdemais, o autor emprega textos dos Pais Antigos, os cl\u00e1sicos da espiritualidade (Santa Tareixa de Xes\u00fas, San Xo\u00e1n da Cruz, Santa Catarina de Siena ou Santa Tareixa de Lisieux), e tam\u00e9n dos grandes autores da literatura castel\u00e1, entre outros Miguel de Cervantes e Calder\u00f3n de la Barca.\nEn galego.\nA versi\u00f3n galega do libro apareceu en 1968."}
{"id": "208550", "revid": "839", "url": "https://gl.wikipedia.org/wiki?curid=208550", "title": "Javier Echevarr\u00eda", "text": "Javier Echevarr\u00eda Rodr\u00edguez, nado en Madrid o 14 de xu\u00f1o de 1932 e finado en Roma o 12 de decembro de 2016, foi un bispo cat\u00f3lico latino, prelado do Opus Dei dende 1994 ata a s\u00faa morte.\nTraxectoria.\nMonse\u00f1or Javier foi colaborador de Xosemar\u00eda Escriv\u00e1 de Balaguer, fundador do Opus Dei, durante m\u00e1is de vinte anos e ao finar este en 1975 foi elixido Secretario Xeral desta instituci\u00f3n. En 1994 ao finar o Monse\u00f1or \u00c1lvaro del Portillo, sucesor de Xosemar\u00eda Escriv\u00e1, foi elixido l\u00edder da Obra. O 20 de abril dese ano Xo\u00e1n Paulo II nomeouno prelado do Opus Dei. O mesmo papa confiriulle o 6 de xaneiro de 1995 a ordenaci\u00f3n episcopal, sendo os co-consagradores principais Giovanni Battista Re e Jorge Mar\u00eda Mej\u00eda.\nFoi Doutor en dereito civil e dereito can\u00f3nico."}
{"id": "208551", "revid": "1888", "url": "https://gl.wikipedia.org/wiki?curid=208551", "title": "\u00c1ngel Carracedo \u00c1lvarez", "text": ""}
{"id": "208552", "revid": "89787", "url": "https://gl.wikipedia.org/wiki?curid=208552", "title": "\u00c1lvaro del Portillo", "text": "\u00c1lvaro del Portillo Diez de Sollano, nado en Madrid o 11 de marzo de 1914 e finado en Roma o 23 de marzo de 1994, foi un bispo cat\u00f3lico espa\u00f1ol, sucesor de san Xosemar\u00eda Escriv\u00e1 \u00e1 fronte do Opus Dei.\nVida.\n\u00c1lvaro del Portillo foi terceiro de oito irm\u00e1ns, nunha familia profundamente cristi\u00e1. Ingresou no Opus Dei en 1935. Foi Doutor Enxe\u00f1eiro de Cami\u00f1os e Doutor en Filosof\u00eda e en Dereito Can\u00f3nico. Foi ordenado sacerdote o 25 de xu\u00f1o de 1944. Formou parte do Consello Xeral do Opus Dei de 1940 a 1975; de 1940 a 1947 e de 1956 a 1975 foi secretario xeral.\nFoi consultor de diversos organismos da Santa S\u00e9. Traballou no Concilio Vaticano II, primeiro como presidente da Comisi\u00f3n antepreparatoria para o laicado e despois como secretario da Comisi\u00f3n sobre a discipli\u00f1a do clero e como consultor doutras comisi\u00f3ns. Os seus libros \"Fieles y laicos en la Iglesia\" (1969) e \"Escritos sobre el sacerdocio\" (1970) son, en boa parte, froito desa experiencia.\nNo 1975 foi elixido para suceder a Xosemar\u00eda Escriv\u00e1. Ao ser erixido o Opus Dei como prelatura persoal, o Papa nomeouno prelado. En 1990 foi nomeado bispo titular de Vita por Xo\u00e1n Paulo II, quen lle conferiu a ordenaci\u00f3n episcopal o 6 de xaneiro de 1991. No 1985 fundou en Roma o Centro Acad\u00e9mico Romano da Santa Cruz, xerme da Universidade Pontificia da Santa Cruz. En 1989 promoveu a constituci\u00f3n do Centro Acad\u00e9mico Romano (CARF), para o apoio econ\u00f3mico da formaci\u00f3n do clero.\nDurante os seus dezanove anos \u00e1 fronte do Opus Dei, o labor da prelatura estendeuse a vinte novos pa\u00edses.\nFinou en Roma o 23 de marzo de 1994, logo de regresar dunha peregrinaci\u00f3n \u00e1 Terra Santa. O papa Xo\u00e1n Paulo II acudiu ese mesmo d\u00eda a rezar ante os seus restos mortais.\nBeatificaci\u00f3n.\nO 28 de xu\u00f1o de 2012, coa aprobaci\u00f3n do papa Bieito XVI, a Congregaci\u00f3n para as Causas dos Santos promulgou o \"Decreto sobre as virtudes heroicas\", que leva consigo o t\u00edtulo de \"Venerable\".\nO papa Francisco asinou o 5 de xullo de 2013 o decreto que reco\u00f1ece un milagre atribu\u00eddo a s\u00faa intercesi\u00f3n. A s\u00faa beatificaci\u00f3n tivo lugar o s\u00e1bado 27 de setembro de 2014 en Madrid, Espa\u00f1a; a cerimonia foi presidida polo representante do papa, o cardeal Angelo Amato, prefecto da Congregaci\u00f3n das Causas dos Santos. \u00c1 cerimonia acudiron m\u00e1is de cen mil persoas de todo o mundo. Ao d\u00eda seguinte, no mesmo lugar, Mons. Javier Echevarr\u00eda celebrou unha Misa de acci\u00f3n de grazas. A asistencia tam\u00e9n foi multitudinaria nesta cerimonia."}
{"id": "208553", "revid": "56817", "url": "https://gl.wikipedia.org/wiki?curid=208553", "title": "Good Feeling", "text": "Good Feeling \u00e9 o \u00e1lbum de estrea da banda escocesa de rock alternativo Travis, editado o 26 de setembro de 1997 a trav\u00e9s do selo Independiente Records.\nListaxe de canci\u00f3ns.\nTodos os temas compostos por Francis Healy. "}
{"id": "208555", "revid": "89787", "url": "https://gl.wikipedia.org/wiki?curid=208555", "title": "Dopamina", "text": "A dopamina (C6H3(OH)2-CH2-CH2-NH2) \u00e9 un neurotransmisor e unha hormona producida en moitas especies animais tanto vertebrados coma invertebrados inclu\u00eddos os humanos. Segundo a s\u00faa estrutura qu\u00edmica, a dopamina \u00e9 unha catecolamina do grupo das feniletilaminas.\nNo sistema nervioso, a dopamina cumpre funci\u00f3ns de neurotransmisor, activando os cinco tipos de receptores de dopamina: D1 (relacionado cun efecto activador), D2 (relacionado cun efecto inhibidor), D3, D4 e D5, e as s\u00faas variantes. A dopamina prod\u00facese en moitas partes do sistema nervioso, especialmente na substancia negra. A dopamina \u00e9 tam\u00e9n unha neurohormona liberada polo hipot\u00e1lamo. A s\u00faa funci\u00f3n principal al\u00ed \u00e9 inhibir a liberaci\u00f3n de prolactina no l\u00f3bulo anterior da hip\u00f3fise (adenohip\u00f3fise).\nComo f\u00e1rmaco, act\u00faa como simpaticomim\u00e9tico (emulando a acci\u00f3n do sistema nervioso simp\u00e1tico) promovendo o incremento da frecuencia card\u00edaca e a presi\u00f3n arterial, e pode producir efectos deleterios como taquicardia ou hipertensi\u00f3n arterial. Por\u00e9n, debido a que a dopamina non pode atravesar a barreira hematoencef\u00e1lica, a s\u00faa administraci\u00f3n como f\u00e1rmaco non afecta directamente ao sistema nervioso central.\nA diminuci\u00f3n na cantidade de dopamina no cerebro en pacientes con enfermidades como a enfermidade de Parkinson e a diston\u00eda en resposta \u00e1 dopa, L-dopa (Levodopa), que \u00e9 o precursor da dopamina, pode deberse a que esta \u00faltima cruza a barreira hematoencef\u00e1lica. Na enfermidade de Parkinson a destruci\u00f3n das neuronas dopamin\u00e9rxicas da substancia negra que proxectan cara aos ganglios basais comporta danos tisulares que terminan producindo a perda do control dos movementos a cargo do sistema nervioso.\nHistoria.\nA dopamina foi sintetizada artificialmente por vez primeira en 1910 por George Barger e James Ewens nos Laboratorios Wellcome de Londres, Inglaterra. Cham\u00e1rona dopamina porque \u00e9 unha monoamina, e o seu precursor sint\u00e9tico \u00e9 a L-dopa ou 3,4-dihidroxifenilalanina. En 1952, Arvid Carlsson e Nils-\u00c5ke Hillarp, do Laboratorio de Farmacolox\u00eda Qu\u00edmica do Instituto Nacional do Coraz\u00f3n de Suecia, puxeron de manifesto o seu importante papel como neurotransmisor. Este e outros traballos sobre a transduci\u00f3n de sinais no sistema nervioso val\u00e9ronlle a Carlsson a concesi\u00f3n do Premio Nobel de Medicina e Fisiolox\u00eda en 2000.\nBioqu\u00edmica.\nNome e familia.\nA dopamina ten a f\u00f3rmula qu\u00edmica C6H3(OH)2-CH2-CH2-NH2. O seu nome qu\u00edmico \u00e9 \"4-(2-aminoetil)benceno-1,2-diol\" e a s\u00faa abreviatura \u00e9 \u201cDA\u201d. \u00c9 unha catecolamina do tipo das feniletilaminas. A dopamina \u00e9 un precursor doutras catecolaminas como a noradrenalina (norepinefrina), e a adrenalina (epinefrina).\nBios\u00edntese.\nA dopamina biosintet\u00edzase no corpo (principalmente no tecido de orixe nerviosa da medula suprarrenal) primeiro pola hidroxilaci\u00f3n do amino\u00e1cido L-tirosina a L-dopa por medio do encima tirosina 3-monooxixenase, tam\u00e9n co\u00f1ecida como tirosina hidroxilase, e despois pola descarboxilaci\u00f3n da L-dopa por medio do encima dopa-descarboxilase. Nalgunhas neuronas, a dopamina \u00e9 transformada en noradrenalina pola dopamina beta-hidroxilase.\nNas neuronas, despois da s\u00edntese a dopamina almac\u00e9nase en ves\u00edculas, que se liberan na sinapse en resposta a un impulso el\u00e9ctrico presin\u00e1ptico.\nS\u00edntese.\nComo f\u00e1rmaco medicinal sintet\u00edzase nos laboratorios por desmetilaci\u00f3n da 2-(3,4-dimetoxifenil)etilamina (\u00e1 esquerda) utilizando bromuro de hidr\u00f3xeno (HBr), rendendo dopamina (\u00e1 dereita).\nInactivaci\u00f3n e degradaci\u00f3n.\nA dopamina e inactivada pola recaptaci\u00f3n por medio do transportador de dopamina, logo \u00e9 cortada encimaticamente pola catecol-O-metil transferase (COMT) e a monoamino oxidase (MAO). A dopamina que non \u00e9 cortada polos encimas \u00e9 reempaquetada en ves\u00edculas para a s\u00faa reutilizaci\u00f3n.\nA dopamina tam\u00e9n pode difundir por difusi\u00f3n simple na sinapse e regular a presi\u00f3n sangu\u00ednea.\nFunci\u00f3ns no sistema nervioso.\nA dopamina ten moitas funci\u00f3ns no cerebro, inclu\u00edndo papeis importantes no comportamento e a cognici\u00f3n, a actividade motora, a motivaci\u00f3n e a recompensa, a regulaci\u00f3n da produci\u00f3n de leite, o sono, o estado de \u00e1nimo, a atenci\u00f3n, e a aprendizaxe.\nAs neuronas dopamin\u00e9rxicas (\u00e9 dicir, as neuronas que utilizan como neurotransmisor primario a dopamina) est\u00e1n presentes maioritariamente na \u00e1rea tegmental ventral do cerebro-medio, a parte compacta da substancia negra, e o n\u00facleo arcuato do hipot\u00e1lamo.\nSegundo unha hip\u00f3tese a dopamina transmite os erros na predici\u00f3n dunha recompensa, a\u00ednda que isto foi cuestionado. De acordo con esta hip\u00f3tese, obs\u00e9rvanse respostas f\u00e1sicas das neuronas dopamin\u00e9rxicas cando se presenta unha recompensa inesperada. Estas respostas poden establecer un est\u00edmulo condicionado despois de que se asocie repetidamente coa recompensa. As neuronas dopamin\u00e9rxicas son deprimidas cando se omite a recompensa esperada. As\u00ed as neuronas dopamin\u00e9rxicas parecen codificar a predici\u00f3n de erro das recompensas. Na natureza, aprendemos a repetir os comportamentos que levan a maximizar as recompensas. A dopamina crese que proporciona un sinal instrutivo \u00e1s partes do cerebro responsables de adquirirmos un novo comportamento.\nEn insectos, existe un sistema de recompensa similar, que utiliza a octopamina, unha substancia similar \u00e1 dopamina.\nAnatom\u00eda.\nAs neuronas dopamin\u00e9rxicas forman un sistema neurotransmisor que se orixina na parte compacta da substancia negra, a \u00e1rea tegmental ventral e o hipot\u00e1lamo. Os seus ax\u00f3ns prox\u00e9ctanse ata varias \u00e1reas do cerebro seguindo as seguintes v\u00edas principais:\nEsta innervaci\u00f3n explica moitos dos efectos producidos pola activaci\u00f3n deste sistema dopamin\u00e9rxico. Por exemplo, a v\u00eda mesol\u00edmbica conecta a \u00e1rea tegmental ventral e o n\u00facleo accumbens, ambos os dous son centrais para o sistema de recompensa cerebral.\nA\u00ednda que a distinci\u00f3n entre estas v\u00edas \u00e9 moi usada, hai tam\u00e9n un certo solapamento nas \u00e1reas \u00e1s que chegan cada unha destes grupos de neuronas.\nEfectos celulares.\nActividade t\u00f3nica e f\u00e1sica.\nOs niveis de dopamina extracelular est\u00e1n modulados por dous mecanismos: transmisi\u00f3n de dopamina t\u00f3nica e f\u00e1sica. A transmisi\u00f3n de dopamina t\u00f3nica ocorre cando se liberan pequenas cantidades de dopamina independentemente da actividade neuronal, e est\u00e1 regulada pola actividade doutras neuronas e recaptaci\u00f3n de neurotransmisores. A liberaci\u00f3n de dopamina f\u00e1sica orix\u00ednase pola actividade das propias c\u00e9lulas que conte\u00f1en dopamina. Esta actividade est\u00e1 caracterizada por unha actividade de ritmo irregular de picos \u00fanicos, e r\u00e1pidos pulsos de tipicamente 2-6 picos en r\u00e1pida sucesi\u00f3n. Os pulsos concentrados de actividade causan un grande incremento dos niveis de dopamina extracelular comparados cos que se esperar\u00eda do mesmo n\u00famero de picos distribu\u00eddos nun longo per\u00edodo de tempo.\nInhibici\u00f3n da recaptaci\u00f3n e liberaci\u00f3n sin\u00e1ptica.\nA coca\u00edna e as anfetaminas inhiben a recaptaci\u00f3n da dopamina; por\u00e9n, infl\u00faen sobre distintos mecanismos de acci\u00f3n. A coca\u00edna \u00e9 un bloqueador do transportador de dopamina e de noradrenalina que inhibe competitivamente a captaci\u00f3n de dopamina e incrementa o tempo de actuaci\u00f3n da dopamina e aumenta a sobreabundancia de dopamina (un incremento de ata o 150%). Igual ca a coca\u00edna, as anfetaminas aumentan a concentraci\u00f3n de dopamina no espazo sin\u00e1ptico, pero por un mecanismo diferente. As anfetaminas e as metanfetaminas son similares en estrutura \u00e1 dopamina, e poden entrar na neurona presin\u00e1ptica, forzando \u00e1s mol\u00e9culas de dopamina a sa\u00edr das s\u00faas ves\u00edculas sin\u00e1pticas de almacenamento e pasar ao espazo sin\u00e1ptico facendo que os transportadores de dopamina funcionen en sentido inverso.\nMovemento.\nPor medio dos receptores de dopamina D1, D2, D3, D4 e D5, a dopamina reduce a influencia da v\u00eda indirecta, e incrementa as acci\u00f3ns da v\u00eda directa implicando aos ganglios basais. A bios\u00edntese insuficiente de dopamina nas neuronas dopamin\u00e9rxicas poden causar a enfermidade de Parkinson, na cal unha persoa perde a habilidade para executar movementos finos e controlados. A activaci\u00f3n f\u00e1sica dopamin\u00e9rxica parece ser crucial para unha duradeira codificaci\u00f3n interna de habilidades motoras (Beck, 2005).\nCognici\u00f3n e c\u00f3rtex frontal.\nNos l\u00f3bulos frontais, a dopamina controla o fluxo de informaci\u00f3n desde outras \u00e1reas do cerebro. Os trastornos de dopamina nesta rexi\u00f3n do cerebro poden causar un declive nas funci\u00f3ns neurocognitivas, especialmente a memoria, atenci\u00f3n, e resoluci\u00f3n de problemas. Os niveis reducidos de dopamina no c\u00f3rtex prefrontal p\u00e9nsase que contrib\u00faen ao trastorno por d\u00e9ficit de atenci\u00f3n con hiperactividade. Polo contrario, a medicaci\u00f3n anti-psic\u00f3tica act\u00faa como antagonista da dopamina e util\u00edzase no tratamento dos s\u00edntomas positivos na esquizofrenia.\nRegulaci\u00f3n da secreci\u00f3n de prolactina.\nA dopamina \u00e9 o principal regulador neuroend\u00f3crino da secreci\u00f3n de prolactina pola adenohip\u00f3fise ou pituitaria anterior. A dopamina producida polas neuronas no n\u00facleo arcuato do hipot\u00e1lamo \u00e9 segregada aos vasos sangu\u00edneos hipot\u00e1lamo-hipofisiarios na eminencia media. As c\u00e9lulas lactotropas que producen prolactina, en ausencia de dopamina, segregan prolactina continuamente; a dopamina inhibe a s\u00faa secreci\u00f3n. As\u00ed, no contexto da regulaci\u00f3n da secreci\u00f3n de prolactina, a dopamina \u00e9 ocasionalmente chamada Factor Inhibidor de Prolactina (PIH), ou prolactostatina. A prolactina tam\u00e9n parece inhibir a liberaci\u00f3n de dopamina, como un efecto posterior ao orgasmo, e \u00e9 principalmente responsable do Per\u00edodo Refractario.\nMotivaci\u00f3n e pracer.\nReforzo.\nA dopamina \u00e9 xeralmente asociada co sistema do pracer do cerebro, que produce os sentimentos de gozo e reforzo para motivar a unha persoa a realizar certas actividades. A dopamina que act\u00faa no n\u00facleo accumbens, a am\u00edgdala, a \u00e1rea septal lateral, o n\u00facleo olfactorio anterior, o tub\u00e9rculo olfactorio e o neoc\u00f3rtex lib\u00e9rase polas proxecci\u00f3ns procedentes da \u00e1rea tegmental ventral, e participa na recompensa de experiencias como a alimentaci\u00f3n, o sexo, algunhas drogas, e os est\u00edmulos neutrais que se poden asociar con estes. Esta teor\u00eda \u00e9 frecuentemente discutida en relaci\u00f3n con drogas tales como a coca\u00edna, nicotina, e anfetaminas, as cales parecen causar directa ou indirectamente un incremento de dopamina nestas \u00e1reas, e en relaci\u00f3n coas teor\u00edas neurobiol\u00f3xicas da adicci\u00f3n qu\u00edmica, argumentando que esas v\u00edas dopamin\u00e9rxicas son alteradas patol\u00f3xicamente nas persoas adictas. Por\u00e9n, segundo estudos recentes existe unha relaci\u00f3n na alteraci\u00f3n nos niveis de dopamina producidos polo tabaco e unha diminuci\u00f3n do risco de contraer p\u00e1rkinson, pero os mecanismos de tal relaci\u00f3n a\u00ednda non se determinaron.\nInhibici\u00f3n da recaptaci\u00f3n e expulsi\u00f3n.\nA coca\u00edna e anfetamina infl\u00faen de distinta maneir sobre os mecanismos neuronais. A coca\u00edna \u00e9 un bloqueador do transportador da dopamina que inhibe competitivamente a recaptaci\u00f3n da dopamina para aumentar o per\u00edodo de vida da dopamina e producir unha sobreabundancia de dopamina (un aumento de ata o 150%).\nIgual que a coca\u00edna, as anfetaminas incrementan a concentraci\u00f3n de dopamina no espazo [sin\u00e1ptico], pero por medio dun mecanismo distinto. As anfetaminas te\u00f1en unha estrutura similar \u00e1 dopamina e poden, por tanto, penetrar no bot\u00f3n terminal da neurona presin\u00e1ptica utilizando os seus transportadores de dopamina, e tam\u00e9n difund\u00edndose directamente. Ao entrar na neurona presin\u00e1ptica, as anfetaminas forzan as mol\u00e9culas de dopamina a sa\u00edren da s\u00faa ves\u00edcula de almacenamento e exp\u00falsanas ao espazo sin\u00e1ptico facendo funcionar \u00e1 inversa os transportadores de dopamina.\nO papel da dopamina na experiencia do pracer foi cuestionado por varios investigadores. Argumentouse que a dopamina est\u00e1 m\u00e1is asociada ao desexo anticipatorio e a motivaci\u00f3n por oposici\u00f3n ao pracer consumatorio real.\nA dopamina no \u00e9 liberada cando recibimos est\u00edmulos desagradables ou aversivos, e as\u00ed motiva cara ao pracer de evitar ou eliminar os est\u00edmulos desagradables.\nEstudos en animais.\nO que se sabe sobre a dopamina en canto ao seu papel na motivaci\u00f3n, o desexo e o pracer, obt\u00edvose de estudos realizados en animais. Nun destes estudos con ratas, diminu\u00eduselle ata nun 99% a dopomina no nucleus accumbens e o neostriatum utilizando 6-hidroxidopamina.\nCon esta gran reduci\u00f3n de dopamina, as ratas xa non puuderon alimentarse pola s\u00faa propia vontade. Os investigadores aliment\u00e1ronas de maneira forzada e rexistraron as expresi\u00f3ns faciais que indicaban se lles agradaba ou non. Conclu\u00edron que a reduci\u00f3n de dopamina non dimin\u00fae o pracer de consumo, s\u00f3 o desexo de comer. Noutro estudo, ratos coa dopamina incrementada mostraron un maior desexo, pero non un maior gusto polas recompensas doces.\nDrogas redutoras da dopamina en seres humanos.\nEn humanos, as drogas que reducen a actividade da dopamina (neurolepticos, por exemplo alg\u00fans antipsic\u00f3ticos) reducen tam\u00e9n a motivaci\u00f3n, e provocan anhedonia (incapacidade para experimentar pracer).\nContrariamente aos agonistas de D2/D3 pramipexole e ropinirole te\u00f1en propiedades anti-anhed\u00f3nicas, o que foi estimado utilizando a Escala do Pracer de Snaith-Hamilton.\nTransmisi\u00f3n cannabinoide e opioide.\nOs opioides e cannabinoides, en lugar de modular a dopamina poden modular o pracer dos alimentos e a palatabilidade (sabor).\nIsto poder\u00eda explicar por que nos animais o \"sabor\" da comida \u00e9 independente da concentraci\u00f3n de dopamina no cerebro. Outros praceres, por\u00e9n, poden estar m\u00e1is asociados coa dopamina. Un estudo informou que tanto a anticipaci\u00f3n como a consumaci\u00f3n da conduta sexual (machos) foron interrompidas por receptores antagonistas de DA.\nA libido pode ser incrementada por drogas que afectan \u00e1 dopamina, pero non por outras que afecten aos p\u00e9ptidos opioides ou doutros neurotransmisores.\nSocializaci\u00f3n.\nA sociabilidade est\u00e1 tam\u00e9n moi ligada \u00e1 neurotransmisi\u00f3n de dopamina. Unha baixa captabilidade de dopamina no D2 enc\u00f3ntrase con frecuencia en persoas con ansiedade social. Caracter\u00edsticas com\u00fans \u00e1 esquizofrenia negativa (asociabilidade, apat\u00eda, anhedonia) p\u00e9nsase que est\u00e1n en relaci\u00f3n co estado hipodopamin\u00e9rgico en certas \u00e1reas do cerebro. En casos de trastorno bipolar, suxeitos man\u00edacos poden ser hipersociais, igual que tam\u00e9n poden ser hipersexuais. Isto crese que tam\u00e9n se produce debido a un incremento de dopamina, debido a que a man\u00eda pode ser tratada con antipsic\u00f3ticos bloqueadores de dopamina.\nSaliencia.\nA dopamina tam\u00e9n pode ter un papel na chamada saliencia ('perceptibilidade') dos est\u00edmulos potencialmente importantes, tales como as fontes de recompensa ou de perigo. Esta hip\u00f3tese sost\u00e9n que a dopamina axuda \u00e1 toma de decisi\u00f3ns ao influ\u00edr na prioridade, ou o nivel de desexo, destes est\u00edmulos \u00e1 persoa en cuesti\u00f3n.\nTrastornos do comportamento.\nO bloqueo dos receptores cerebrais de dopamina aumenta (en vez de diminu\u00edr) o consumo de drogas. Dado que o bloqueo de dopamina dimin\u00fae o desexo, o aumento no consumo de drogas poder\u00eda verse non como un desexo qu\u00edmico sen\u00f3n como un profundo desexo psicol\u00f3xico de \"sentir algo\".\nO d\u00e9ficit nos niveis de dopamina relacionouse co d\u00e9ficit atencional con hiperactividade (DAH) e os medicamentos estimulantes usados exitosamente para tratar o aumento desmedido nos niveis de neurotransmisores de dopamina levan \u00e1 diminuci\u00f3n dos s\u00edntomas.\nInhibici\u00f3n latente e creatividade.\nA dopamina dos circu\u00edtos mesol\u00edmbicos incrementa a actividade xeral e a dos centros regulatorios da conduta, diminu\u00edndo a inhibici\u00f3n latente. Estes tres efectos dan como resultado o incremento da creatividade na xeraci\u00f3n de ideas. Isto levou ao modelo trifactorial da creatividade que incl\u00fae os l\u00f3bulos frontais e temporais e a dopamina mesol\u00edmbica.\nHip\u00f3tese da mente dopamin\u00e9rxica.\nA hip\u00f3tese da mente dopamin\u00e9rxica trata de explicar as diferenzas entre os humanos modernos e os seus antepasados hom\u00ednidos centr\u00e1ndose nos cambios no uso da dopamina. A hip\u00f3tese sup\u00f3n que o incremento dos niveis de dopamina foi parte dunha adaptaci\u00f3n fisiol\u00f3xica xeral debido ao incremento do consumo de carne hai uns dous mill\u00f3ns de anos por parte do \"Homo habilis\", e despois isto amplificouse polos cambios na dieta e outros factores ambientais e sociais que comezaron hai uns 80.000 anos. Nesta hip\u00f3tese, a personalidade \"alta en dopamina\" caracter\u00edzase pola elevada intelixencia, un sentido do destino persoal, preocupaci\u00f3n c\u00f3smica/relixiosa, unha obsesi\u00f3n en conseguir determinadas fins e conquistas, un desapego emocional que en moitos casos leva \u00e1 crueldade, e unha mentalidade favorable \u00e1 toma de riscos. Proponse que os altos niveis de dopamina est\u00e1n detr\u00e1s dun incremento dos trastornos psicol\u00f3xicos nas sociedades industriais. De acordo con esta hip\u00f3tese, unha \"sociedade dopamin\u00e9rxica\" est\u00e1 estremadamente orientada a conseguir fins, ten un ritmo acelerado e mesmo caracter\u00edsticas man\u00edacas, \"dado que se sabe que a dopamina incrementa os niveis de actividade, acelera os nosos reloxos internos e crea unha preferencia por ambientes novos en vez de sen cambio.\" Do mesmo modo que os individuos con alta dopamina perden a empat\u00eda e mostran un estilo de comportamento m\u00e1is masculino, as sociedades dopamin\u00e9rxicas est\u00e1n \"tipificadas por m\u00e1is conquistas, competici\u00f3n, e agresividade.\" A\u00ednda que a hip\u00f3tese est\u00e1 apoiada por evidencias de comportamento e algunhas evidencias anat\u00f3micas indirectas (por exemplo, aumento nos humanos do striatum rico en dopamina), a\u00ednda non hai unha evidencia directa de que os niveis de dopamina sexan marcadamente m\u00e1is altos nos humanos ca nos grandes simios. Por\u00e9n, recentes descubrimentos sobre asentamentos \u00e1 beira do mar dos primeiros homes poden ser unha evidencia de cambios na dieta que apoiar\u00edan esta hip\u00f3tese.\nRelaci\u00f3n coa psicose.\nA dopamina anormalmente alta as\u00f3ciase coa psicose e esquizofrenia , a\u00ednda que alg\u00fans estudos contrad\u00edn isto.\nAs neuronas de dopamina na v\u00eda mesol\u00edmbica est\u00e1n particularmente asociadas con estes s\u00edntomas. As probas proceden parcialmente do descubrimento dunha clase de drogas chamadas fenotiacinas (que bloquean os receptores de dopamina D2) que poden reducir os s\u00edntomas psic\u00f3ticos, e parcialmente do descubrimento de que drogas como a anfetamina e coca\u00edna (que son co\u00f1ecidas por incrementar de maneira importante os receptores de dopamina) poden causar psicose. Por esta raz\u00f3n, a maior\u00eda dos modernos f\u00e1rmacos antipsic\u00f3ticos, por exemplo, Risperidona, est\u00e1n dese\u00f1ados para bloquear a funci\u00f3n da dopamina en diversos graos.\nUso terap\u00e9utico.\nA levodopa \u00e9 un precursor da dopamina usado de varias maneiras no tratamento da enfermidade de Parkinson. Coadmin\u00edstrase normalmente xunto cun inhibidor da descarboxilaci\u00f3n perif\u00e9rica (DDC, dopa descarboxilase), como a carbidopa ou benserazida. Tam\u00e9n se usan os inhibidores da ruta metab\u00f3lica alternativa da dopamina pola catecol-O-metil transferase, entre os que est\u00e1n a entacapona e tolcapona.\nControl das funci\u00f3ns renais e cardiovasculares.\nA dopamina ten tam\u00e9n efectos f\u00f3ra do sistema nervioso central cando se admministra por v\u00eda intravenosa IV, que son dependentes da dose.\nFunci\u00f3ns inmunorregulatorias.\nA dopamina act\u00faa sobre os receptores presentes nas c\u00e9lulas inmunes, con todos os subtipos de receptores de dopamina presentes nos leucocitos. Hai unha expresi\u00f3n baixa destes receptores no linfocito T e no monocito, unha expresi\u00f3n moderada no neutr\u00f3filo e eosin\u00f3filo, e unha alta expresi\u00f3n no linfocito B e na c\u00e9lula NK. A innervaci\u00f3n simp\u00e1tica do tecido linfoide \u00e9 dopamin\u00e9rxica, e increm\u00e9ntase durante o estr\u00e9s. A dopamina pode tam\u00e9n afectar \u00e1s c\u00e9lulas inmunitarias do bazo, medula \u00f3sea, e sangue. Ademais, a dopamina poden sintetizala e liberala as propias c\u00e9lulas inmunitarias.\nOs efectos da dopamina sobre as c\u00e9lulas inmunitarias dependen do seu estado fisiol\u00f3xico. A dopamina activa as c\u00e9lulas T en repouso, pero inh\u00edbeas cando est\u00e1n activadas. Trastornos como a esquizofrenia e enfermidade de Parkinson, nas cales hai cambios nos receptores de dopamina do cerebro e nas v\u00edas de sinalizaci\u00f3n de dopamina, est\u00e1n tam\u00e9n asociados coa alteraci\u00f3n das funci\u00f3ns inmunes.\nA dopamina e a oxidaci\u00f3n da froita.\nAs polifenol oxidases (PPOs) son unha familia de encimas responsables da oxidaci\u00f3n de froitas frescas e vexetais despois de seren cortados ou mazados. Estes encimas usan O2 para oxidar varios difenois \u00e1s s\u00faas correspondentes quinonas. O substrato natural para os PPOs na banana \u00e9 a dopamina. O produto da s\u00faa oxidaci\u00f3n, a dopamina quinona, ox\u00eddase espontaneamente en presenza doutras quinonas. As quinonas ent\u00f3n polimerizan e condensan con amino\u00e1cidos para formar pigmentos casta\u00f1os denominados melaninas. Crese que estas quinonas e melaninas derivadas da dopamina poder\u00edan axudar a protexer as froitas e vexetais danados das bacterias e fungos.\""}
{"id": "208556", "revid": "22570", "url": "https://gl.wikipedia.org/wiki?curid=208556", "title": "Terra do Norte", "text": "Terra do Norte (en ruso, \"\u0421\u0435\u0301\u0432\u0435\u0440\u043d\u0430\u044f \u0417\u0435\u043c\u043b\u044f\", S\u00e9vernaya Zemli\u00e1) \u00e9 un arquip\u00e9lago de Rusia situado , no oc\u00e9ano Glacial \u00c1rtico, ao nordeste de Nova Zembla.\nQueda ao norte da pen\u00ednsula siberiana de Taimir entre o mar de Kara e o mar de Laptev. O arquip\u00e9lago de Terra do Norte foi avistado por en 1913 e cartografado por primeira vez en 1933, convert\u00e9ndose no \u00faltimo arquip\u00e9lago da Terra en ser descuberto.\nAdministrativamente, forma parte do krai de Krasnoyarsk da Federaci\u00f3n Rusa.\nIllas.\nO arquip\u00e9lago ten as seguintes catro illas maiores:\nAdemais, ten as seguintes illas menores:"}
{"id": "208557", "revid": "43749", "url": "https://gl.wikipedia.org/wiki?curid=208557", "title": "Federaci\u00f3n de Rusia", "text": ""}
{"id": "208558", "revid": "89787", "url": "https://gl.wikipedia.org/wiki?curid=208558", "title": "Galicia Moderna (A Habana)", "text": "Galicia Moderna foi unha revista editada na Habana entre 1885 e 1890.\nHistoria e caracter\u00edsticas.\nSubtitulada \"Semanario de intereses generales\" foi fundada e dirixida por Jos\u00e9 Novo Garc\u00eda e despois polo seu irm\u00e1n Enrique Novo Garc\u00eda. Era unha revista de informaci\u00f3n xeral, con noticias de Galicia, cunha especial preocupaci\u00f3n polos temas culturais, aos que dedicou moito espazo (en particular \u00e1 literatura). Recolleu as actividades do Centro Gallego e das asociaci\u00f3ns de emigrantes as\u00ed como a situaci\u00f3n da colectividade galega na Habana. Acolleu nas s\u00faas p\u00e1xinas a moitos escritores e xornalistas galegos con diferentes artigos e colaboraci\u00f3ns art\u00edsticas (poes\u00eda, obras teatrais). \nA lingua utilizada na revista foi maioritariamente o castel\u00e1n, cunha presenza reducida do galego. A\u00ednda as\u00ed, c\u00f3mpre destacar que o obxectivo marcado foi dedicar a publicaci\u00f3n \"especialmente consagrada a Galicia\", como se declara xa no primeiro n\u00famero. Eventualmente public\u00e1ronse textos en portugu\u00e9s e en franc\u00e9s.\nPublic\u00e1ronse en total 214 n\u00fameros, distribu\u00eddos en d\u00faas \u00e9pocas: 206 n\u00fameros entre o 3 de maio de 1885 e maio de 1889, m\u00e1is s\u00f3 8 n\u00fameros nunha segunda \u00e9poca, entre marzo de 1890 e o 27 de abril de 1890, data na que se publicou o \u00faltimo n\u00famero. A periodicidade foi, en principio, semanal. O n\u00famero de p\u00e1xinas foi sempre de 8 p\u00e1xinas, ag\u00e1s tres exemplares que contaron con 4, 10 e 12 p\u00e1xinas."}
{"id": "208559", "revid": "98629", "url": "https://gl.wikipedia.org/wiki?curid=208559", "title": "Cooper Car Company", "text": " \nA Cooper Car Company foi fundada en 1946 por Charles Cooper e o seu fillo John Cooper. Xunto co amigo da infancia de John, Eric Brandon, comezaron a construci\u00f3n de coches de carreiras no pequeno garaxe de Charles en Surbiton, Surrey, Inglaterra en 1946. Nas d\u00e9cadas 1950 e 1960, chegaron aos niveis m\u00e1is altos cos coches de carreiras con motor traseiro dun s\u00f3 asento, revolucionaron a F\u00f3rmula Un e as 500 Millas de Indian\u00e1polis, e os seus Mini Cooper dominaron os Rally. Grazas en parte ao legado de Cooper, Gran Breta\u00f1a segue sendo a base dunha pr\u00f3spera industria de autom\u00f3biles de carreiras, e o nome de Cooper vive nas versi\u00f3ns Cooper, do Mini os coches de produci\u00f3n que se seguen constru\u00edndo en Inglaterra, pero agora de propiedade e comercializados por BMW.\nHistoria.\nOs primeiros coches constru\u00eddos polos Cooper eran monoprazas de 500 cc de F\u00f3rmula 3 pilotados por John Cooper e Eric Brandon e impulsados por un motor de motocicleta JAP. Dado que inmediatamente despois da segunda guerra mundial os materiais eran escasos, os prototipos foron constru\u00eddos unindo os frontais de dous Fiat Topolino. Segundo John Cooper, o golpe de xenio que far\u00eda dos Cooper unha lenda do autom\u00f3bil, a localizaci\u00f3n do motor detr\u00e1s do condutor, foi algo simplemente pr\u00e1ctico. Debido a que o coche estaba propulsado por un motor de motocicleta, cr\u00eda que era m\u00e1is conveniente ter o motor na parte de atr\u00e1s.\nEste coche chamado Cooper 500, acadou \u00e9xito en subidas e en pista, inclu\u00edndo a vitor\u00eda de Eric na primeira carreira despois da guerra, no campo de aviaci\u00f3n de Gransden Lodge, creouse unha r\u00e1pida demanda por parte dos outros pilotos (inclu\u00edndo, ao longo dos anos, Stirling Moss, Peter Collins, Jim Russell, Ivor Bueb, Ken Tyrrell e Bernie Ecclestone) o que levou \u00e1 creaci\u00f3n da Cooper Car Company para constru\u00edr m\u00e1is. O negocio creceu xa que proporcionaban un coche de baixo custo para os mozos brit\u00e1nicos aspirantes a piloto, e a compa\u00f1\u00eda converteuse no primeiro e m\u00e1is grande fabricante mundial da posguerra, especialista en fabricar coches de carreiras para a venda a pilotos privados.\nCooper constru\u00edu m\u00e1is de 300 coches de F3 e dominaron a categor\u00eda, ga\u00f1ando 64 das 78 principais carreiras entre 1951 e 1954. Este volume de construci\u00f3n foi \u00fanico e permitiu \u00e1 compa\u00f1\u00eda crecer nas categor\u00edas superiores, isto conseguiuse cun chasis modificado dun Cooper 500, o modelo T12, no que Cooper tivo a s\u00faa primeira experiencia de primeiro nivel nas carreiras cando Harry Schell clasificou para o Gran Premio de M\u00f3naco de 1950. A\u00ednda que Schell retirouse na primeira volta, isto marcou a primeira aparici\u00f3n dun coche de motor traseiro nunha carreira de Grand Prix desde o final da segunda guerra mundial.\nO modelo de F\u00f3rmula 2 o Cooper Bristol con motor dianteiro foi presentado en 1952. Varias copias deste dese\u00f1o foron pilotadas por unha serie de pilotos lendarios, entre eles Juan Manuel Fangio e Mike Hawthorn, e promoveron a crecente reputaci\u00f3n da compa\u00f1\u00eda ao aparecer en carreiras de Grand Prix, que nese momento corr\u00edanse baixo as regulaci\u00f3ns da F2. Non foi ata que a empresa iniciou a construci\u00f3n coches con motor traseiro en 1955 que realmente decat\u00e1ronse dos beneficios de ter o motor detr\u00e1s do condutor. Base\u00e1ndose nos coches de 500cc e cun motor Coventry Climax modificado, estes autos foron chamados \"bobtail\". Co centro de gravidade m\u00e1is cerca do centro do coche, comprobaron que era menos propenso a facer trompos e era moito m\u00e1is eficaz en trasladar a potencia ata a estrada, polo que decidiron constru\u00edr unha versi\u00f3n monopraza e comezaron a participar nas carreiras de F\u00f3rmula 2.\nRevoluci\u00f3n do motro traseiro.\nJack Brabham chamou a atenci\u00f3n cando logrou o sexto lugar no Gran Premio de M\u00f3naco de 1957 nun Cooper de F\u00f3rmula 2 con motor traseiro. Pero cando Stirling Moss ga\u00f1ou o Gran Premio da Arxentina de 1958 cun Cooper privado do equipo Rob Walker e Maurice Trintignant reditou a faza\u00f1a na seguinte carreira en M\u00f3naco, o mundo das carreiras quedou at\u00f3nito e comezou a revoluci\u00f3n do motor traseiro. Ao ano seguinte, , Brabham e o equipo de f\u00e1brica de Cooper convert\u00e9ronse nos primeiros en ga\u00f1ar o Campionato do Mundo de F\u00f3rmula Un nun coche con motor traseiro. Tanto o equipo como o piloto repetiron a faza\u00f1a en , e todos os campi\u00f3ns do mundo desde ent\u00f3n s\u00e9ntanse diante do seu motor.\nBrabham aproveitou unha proba de Campionato en Indian\u00e1polis Motor Speedway para probar o Cooper T53 \"li\u00f1a baixa\" en 1960, entrou na famosa carreira das 500 millas, cun coche m\u00e1is grande e m\u00e1is longo e compensado baseado no dese\u00f1o de F1 de 1960. Ao chegar \u00e1s pistas de carreiras o 5 de maio de 1961, o pequeno e \"gracioso\" coche europeo foi a risa dos outros equipos, pero chegou a estar terceiro e acabou noveno. Levoulle uns cantos anos, pero gradualmente Indian\u00e1polis deuse conta de que e os d\u00edas dos seus b\u00f3lidos con motor dianteiro estaban contados. A partir de Jim Clark, que pilotaba un Lotus con motor traseiro en 1965, todos os ga\u00f1adores das 500 Millas de Indian\u00e1polis tiveron o motor na parte posterior. A revoluci\u00f3n iniciada polo pequeno Cooper 500 foi completa.\nUnha vez que os fabricantes de autom\u00f3biles de F\u00f3rmula comezaron a constru\u00edr coches co motor traseiro, a practica e intelixente construci\u00f3n dos monoplazas de Cooper foi superada pola tecnolox\u00eda m\u00e1is sofisticada de Lola, Lotus, BRM e Ferrari. A ca\u00edda do equipo de Cooper acelerouse cando John Cooper resultou gravemente ferido nun accidente de tr\u00e1fico en 1963 pilotando un Mini bimotor, e coa morte de Charles Cooper en 1964.\nLogo da morte do seu pai, John Cooper vendeu o equipo Cooper de F\u00f3rmula Un ao Grupo Chipstead Motor en abril de 1965. Eles lograron a s\u00faa \u00faltima vitoria co piloto mexicano Pedro Rodr\u00edguez no Gran Premio de Sur\u00e1frica de 1967 nun Cooper T81. En total, Cooper participou en 129 carreiras do Campionato Mundial de F\u00f3rmula Un en nove anos, ga\u00f1ando 16 carreiras.\nAdemais de coches de F\u00f3rmula Un, Cooper ofreceu unha serie de coches de F\u00f3rmula J\u00fanior. Tr\u00e1tase dos modelos T52, T56, T59 e T67. Ken Tyrrell montou un equipo de moito \u00e9xito cos pilotos John Love e Tony Maggs. Tras a desaparici\u00f3n da F\u00f3rmula J\u00fanior, Ken Tyrrell probou con Jackie Stewart na F\u00f3rmula 3 cun coche Cooper T72. Esta proba no Circu\u00edto de Goodwood marcou o inicio da colaboraci\u00f3n que dominou os deportes de motor m\u00e1is adiante.\nEn outubro de 2009, Mike Cooper, fillo de John Cooper presntou Cooper Bikes, a divisi\u00f3n de motos da Cooper Car Company.\nResultados completos en F\u00f3rmula 1 de Cooper Car Company.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "208560", "revid": "865", "url": "https://gl.wikipedia.org/wiki?curid=208560", "title": "Terraform", "text": "Terraform \u00e9 o segundo \u00e1lbum da banda estadounidense de noise rock Shellac, editado o 10 de febreiro de 1998 a trav\u00e9s do selo Touch and Go Records."}
{"id": "208563", "revid": "624", "url": "https://gl.wikipedia.org/wiki?curid=208563", "title": "As catro ramas do Mabinogi", "text": ""}
{"id": "208565", "revid": "54334", "url": "https://gl.wikipedia.org/wiki?curid=208565", "title": "M\u00fcsl\u00fcm Maqomayev", "text": "Muslim Mahammad oglu Magomayev, nado en Bak\u00fa o 17 de agosto de 1942 e finado en Moscova o 25 de outubro de 2008, foi un cantante azar\u00ed, co\u00f1ecido na antiga Uni\u00f3n Sovi\u00e9tica nas d\u00e9cadas de 1960 e 1970 como \"o Rei\" e o \"Sinatra Sovi\u00e9tico\" e que logrou un status de icona en Rusia, o seu nativo Acerbaix\u00e1n e outros pa\u00edses do bloque sovi\u00e9tico polo seu talento vocal e o seu carisma.\nTraxectoria.\nMuslim Magomayev procede dunha das dinast\u00edas de artistas azar\u00eds m\u00e1is reco\u00f1ecidas, o seu av\u00f3 Muslim Magomayev (1885\u20131937), fora un dos fundadores da moderna m\u00fasica cl\u00e1sica no seu pa\u00eds, o seu pai, Mahammad Magomayev, fora pintor e a s\u00faa nai, Aishet Magomayeva, fora unha actriz.Obituario \"The Washington Post\"&lt;/ref&gt;. Magomayev aprendeu a tocar o piano de neno, tomando lecci\u00f3ns de voz \u00e1 idade de catorce anos, e logo estudou composici\u00f3n e piano no Conservatorio de Bak\u00fa. Interpretou en p\u00fablico por vez primeira aos 19 nun festival internacional para xente nova en Helsinqui. Ao ano seguinte, en 1962, cantou, en Moscova durante os d\u00edas de Cultura Azar\u00ed, unha aria do Fausto de Gounod e a canci\u00f3n Khotyat li russkie voyni\" nun concerto de gala no Palacio de Congresos do Kremlin, convert\u00e9ndose nunha celebridade inmediatamente. Un ano despois deu o seu primeiro concerto en solitario en Moscova nunha sala ateigada e pasou a ser solista do Teatro da \u00d3pera e do Ballet de Acerbaix\u00e1n. Muslim colleu fama na URSS como cantante de \u00f3pera coas interpretaci\u00f3ns de \"Il barbiere di Siviglia\" de Rossini e polas arias da obra de Puccini \"Tosca\", da de Hajibeyov \"Koroghlu\" e \"Shah Ismayil\" composta polo seu av\u00f3.\nNa tempada 1964\u20131965, Muslim foi artista visitante en La Scala de Mil\u00e1n, e logo actuou no Teatro Bolshoi. M\u00e1is tarde mudou para a m\u00fasica popular, convert\u00e9ndose nun \u00eddolo pop, fac\u00e9ndose unha figura de culto en toda a URSS, vendendo mill\u00f3ns de \u00e1lbums. En 1966 e 1969 Magomayev interpretou no Olympia de Par\u00eds. Como compositor escribiu varias bandas sonoras de filmes e mais tam\u00e9n actuou nalg\u00fans deles, presentando as\u00ed mesmo programas na televisi\u00f3n e na radio dedicados a importantes m\u00fasicos do s\u00e9culo XX. A principios da d\u00e9cada de 1970 mudouse a Moscova, traballando no teatro.\nEn 1998, Magomayev puxo fin oficialmente \u00e1 s\u00faa carreira musical, dando despois s\u00f3 unhas poucas funci\u00f3ns coa s\u00faa dona Tamara Sinyavskaya."}
{"id": "208571", "revid": "27155", "url": "https://gl.wikipedia.org/wiki?curid=208571", "title": "Mineralocorticoide", "text": "Os mineralocorticoides son unha clase de hormonas esteroides caracterizadas pola s\u00faa semellanza coa aldosterona e a s\u00faa influencia no equilibrio de sales e auga no corpo. Utilizan un receptor de mineralocorticoides intracelular.\nFisiolox\u00eda.\nO nome mineralocorticoide deriva das primeiras observaci\u00f3ns sobre a funci\u00f3n destas hormonas, que estaban implicadas na retenci\u00f3n do sodio, un compo\u00f1ente mineral do noso organismo. O principal mineralocorticoide end\u00f3xeno \u00e9 a aldosterona, a\u00ednda que existen outras hormonas end\u00f3xenas que te\u00f1en funci\u00f3n mineralocorticoide, como a desoxicorticosterona ou mesmo a proxesterona.\nA aldosterona act\u00faa sobre os riles para orixinar unha activa reabsorci\u00f3n de sodio e unha absorci\u00f3n pasiva asociada de auga, e unha activa secreci\u00f3n de potasio nas c\u00e9lulas principais dos t\u00fabulos colectores corticais dos riles e unha secreci\u00f3n activa de prot\u00f3ns polas ATPases na membrana luminal das c\u00e9lulas intercalares do t\u00fabulo colector. Isto \u00e1 s\u00faa vez causa un incremento da presi\u00f3n arterial e do volume sangu\u00edneo.\nA aldosterona \u00e9 producida no c\u00f3rtex da gl\u00e1ndula suprarrenal e a s\u00faa secreci\u00f3n est\u00e1 mediada principalmente pola anxiotensina II pero tam\u00e9n pola hormona adrenocorticotropa (ACTH) e os niveis locais de potasio.\nA aldosterona foi descuberta en 1953 por Simpson e Tait. \nBios\u00edntese.\nO precursor dos mineralocorticoides \u00e9 o colesterol. A bios\u00edntese da aldosterona real\u00edzase por unha serie de modificaci\u00f3ns encim\u00e1ticas nas que o colesterol orixina primeiro pregnenolona, que se deshidroxena formando proxesterona, que despois se hidroxila sucesivamente para formar primeiro a desoxicorticosterona (DOC) e de novo no carbono 11 para orixinar a corticosterona, precursor com\u00fan das hormonas corticoides. A corticosterona \u00e9 oxidada na posici\u00f3n 18 pola aldosterona sintase para dar lugar finalmente \u00e1 aldosterona. A aldosterona \u00e9 a principal hormona mineralocorticoide no home, pero nos roedores este papel ex\u00e9rceo a corticosterona. Estas reacci\u00f3ns son efectuadas por encimas citos\u00f3licos ou mitocondriais da familia do citocromo P450.\nModo de acci\u00f3n.\nOs efectos dos mineralocorticoides est\u00e1n mediados por un receptor intracelular, que act\u00faa no n\u00facleo, e por mecanismos asociados a cascadas sinalizadoras.\nOs mineralocorticoides \u00fanense a un receptor de mineralocorticoides citos\u00f3lico. O receptor act\u00edvase ao unirse ao seu ligando (a hormona). Despois de que a hormona se une ao seu receptor, o complexo que forman ambos dir\u00edxese ao n\u00facleo celular, onde se une no ADN a moitos elementos de resposta \u00e1s hormonas situados na rexi\u00f3n promotora de certos xenes, que son a diana da hormona e que se activar\u00e1n xerando unha serie ded acci\u00f3ns na c\u00e9lula.\nO mecanismo oposto ch\u00e1mase transrepresi\u00f3n. O receptor da hormona sen o seu ligando interacciona con certas prote\u00ednas (\"heat shock proteins\") e impide a transcrici\u00f3n dos xenes diana, que quedan inactivos.\nA aldosterona e o cortisol (un glicoesteroide) te\u00f1en unha afinidade similar polo receptor mineralocorticoide; por\u00e9n, os glicocorticoides circulan a unhas concentraci\u00f3ns unhas 100 veces maiores ca a dos mineralocorticoides. Nos tecidos diana dos mineralocorticoides existe un encima que impide a sobreestimulaci\u00f3n dos glicocorticoides. Este encima \u00e9 o 11-beta hidroxiesteroide deshidroxenase tipo II (), e cataliza a desactivaci\u00f3n dos glicocorticoides a metabolitos 11-deshidro. A regalicia \u00e9 un inhibidor deste encima e o seu consumo cr\u00f3nico pode orixinar unha condici\u00f3n chamada pseudohiperaldosteronismo.\nFisiopatolox\u00eda.\nO hiperaldosteronismo (a s\u00edndrome causada por niveis altos de aldosterona) orix\u00ednase xeralmente por c\u00e1nceres suprarrenais. Os dous principais problemas que causa son:\nA baixa produci\u00f3n de aldosterona ou hipoaldosteronismo, causa o estado de perda de sales minerais asociado coa enfermidade de Addison, a\u00ednda que outras enfermidades como a hiperplasia adrenal conx\u00e9nita pode orixinar tam\u00e9n esta situaci\u00f3n.\nFarmacolox\u00eda.\nUn exemplo de mineralocorticoide sint\u00e9tico \u00e9 a fludrocortisona \n(\"Florinef\"). Uns importantes inhibidores dos mineralocorticoides son a espironolactona e a eplerenona."}
{"id": "208572", "revid": "624", "url": "https://gl.wikipedia.org/wiki?curid=208572", "title": "Cigfa", "text": ""}
{"id": "208573", "revid": "624", "url": "https://gl.wikipedia.org/wiki?curid=208573", "title": "Pwyll Pendefig Dyfed", "text": ""}
{"id": "208574", "revid": "624", "url": "https://gl.wikipedia.org/wiki?curid=208574", "title": "Branwen ferch Ll\u0177r", "text": ""}
{"id": "208575", "revid": "624", "url": "https://gl.wikipedia.org/wiki?curid=208575", "title": "Manawydan fab Ll\u0177r", "text": ""}
{"id": "208576", "revid": "624", "url": "https://gl.wikipedia.org/wiki?curid=208576", "title": "Math fab Mathonwy (Mabinogion)", "text": ""}
{"id": "208577", "revid": "5863", "url": "https://gl.wikipedia.org/wiki?curid=208577", "title": "Celso Garc\u00eda de la Riega", "text": "Celso Garc\u00eda de la Riega, nado en Pontevedra o 26 de agosto de 1844 e finado na mesma cidade o 3 de febreiro de 1914, foi un funcionario, pol\u00edtico, escritor e pintor galego, iniciador da teor\u00eda da orixe galega de Cristovo Col\u00f3n.\nTraxectoria.\nFuncionario da administraci\u00f3n, desempe\u00f1ou varios cargos administrativos na Habana (1873-1879), e regresou a Espa\u00f1a, onde tralo triunfo do Partido Liberal foi elixido deputado polo distrito de Cambados (1886), e gobernador civil de Le\u00f3n (1888-1890). Foi redactor de \"La Voz del Pueblo\", e colaborador dos xornais \"El Imparcial\" e \"La Correspondencia de Espa\u00f1a\", de Madrid, e de \"La Voz de Galicia\" e \"El Heraldo Gallego\". Nomeado membro fundador da Real Academia Galega en 1905, renunciou \u00f3 pouco tempo polas s\u00faas desavinzas con Manuel Murgu\u00eda, a quen atacou ferozmente desde a prensa.\nObras.\nEntre as s\u00faas obras destacan \"Galicia Antigua\" (1904), na que refutou as teses de Murgu\u00eda sobre a orixe celta da poboaci\u00f3n galega, e \"La Gallega, nave capit\u00e1 de Col\u00f3n en el primer viaje de descubrimientos\" (1897), onde expuxo as s\u00faas teor\u00edas sobre a orixe galega de Cristovo Col\u00f3n, e que logo ampliou en \"Col\u00f3n espa\u00f1ol. Su origen y patria\" (1914).\nVida persoal.\nCasou con Carmen Qui\u00f1ones Iglesias e foi pai de Celso Garc\u00eda de la Riega Qui\u00f1ones, que casou en 1913 con Mar\u00eda de los \u00c1ngeles \u00c1lvarez Limeses, e logo do falecemento desta, contraeu segundas nupcias coua s\u00faa irm\u00e1 Carmen \u00c1lvarez Limeses."}
{"id": "208578", "revid": "1131", "url": "https://gl.wikipedia.org/wiki?curid=208578", "title": "Francisco Ponte Blanco", "text": "Francisco Ponte Blanco, nado na Coru\u00f1a o 8 de xullo de 1853 e finado na mesma cidade o 23 de agosto de 1926, foi un enxe\u00f1eiro e escritor galego.\nTraxectoria.\nPasou a s\u00faa mocidade na Habana, onde foi un dos socios fundadores do Centro Gallego e profesor do mesmo. De volta na Coru\u00f1a, foi concelleiro, alcalde (de xaneiro de 1923 ata a ditadura de Primo de Rivera), presidente da Asociaci\u00f3n da Prensa, da Sociedade Filharm\u00f3nica e do C\u00edrculo de Artes\u00e1ns. Fundou o Padroado da Caridade e desenvolveu un importante labor na protecci\u00f3n da infancia.\nO 31 de marzo de 1924 foi elixido presidente da Real Academia Galega, instituci\u00f3n na que ingresara como acad\u00e9mico de n\u00famero en 1921 co discurso \"Breves consideraciones acerca del Arte y de los estilos, a trav\u00e9s de las civilizaciones\", respondido por Manuel Amor Meil\u00e1n.\nReco\u00f1ecementos.\nRecibiu a Cruz de Afonso XII."}
{"id": "208579", "revid": "23204", "url": "https://gl.wikipedia.org/wiki?curid=208579", "title": "\u00c9douard Balladur", "text": "\u00c9douard Balladur (nado o 2 de maio de 1929 en Esmirna, Turqu\u00eda) \u00e9 un pol\u00edtico franc\u00e9s, que foi primeiro ministro de Francia entre 1993 e 1995.\nBiograf\u00eda.\nGraduouse na Escola Nacional de Administraci\u00f3n e foi membro do Consello de Administraci\u00f3n da Oficina de radiodifusi\u00f3n da televisi\u00f3n francesa (1967-68), conselleiro t\u00e9cnico do gabinete do primeiro ministro Georges Pompidou (1966-68), secretario xeral do presidente no Eliseo (1969).\nTras a morte de Pompidou, abriu unha par\u00e9ntese na s\u00faa vida pol\u00edtica, que se pechar\u00eda a principios dos anos oitenta coa s\u00faa volta da man de Jacques Chirac. Consid\u00e9raselle o executor da pol\u00edtica de reprivatizaci\u00f3ns levada a cabo como Ministro de Econom\u00eda e Ministro de Estado do goberno de Chirac (1986-1988). Coa vitoria da coalici\u00f3n de centro-dereita formada por RPR e UDF nas elecci\u00f3ns lexislativas de marzo de 1993, foi nomeado primeiro ministro, volvendo a denominada cohabitaci\u00f3n co socialista Fran\u00e7ois Mitterrand. Durante ese per\u00edodo favoreceu a liberalizaci\u00f3n da econom\u00eda."}
{"id": "208580", "revid": "98629", "url": "https://gl.wikipedia.org/wiki?curid=208580", "title": "Gwyddno Garanhir", "text": "Gwyddno Garanhir foi un rei lendario do reino gal\u00e9s de Meirionydd e fillo de Gwrin Farfdrwch.\nSegundo a tradici\u00f3n, ter\u00eda perdido unha gran parte do seu reino, que o oc\u00e9ano Atl\u00e1ntico ter\u00eda asolagado. Este territorio, chamado Maes Gwyddno, estar\u00eda protexido por un dique. Mererid, unha moza deixou abertas as comportas e o mar ocupou esta terra. Tam\u00e9n lle botan a culpa a Seithenyn, o gardi\u00e1n do dique que esqueceu pechar as comportas no medio dunha borracheira.\nGwyddno Garahnhir ter\u00eda casado con Ystradwen e ter\u00eda tido sete fillos: Idris, Rhun, Dyfnwal, Eifionydd, Elffin, Sandde e Edern.\nO seu fillo Elffin foi quen ter\u00eda salvado ao bardo Taliesin de neno.\nV\u00e9xase tam\u00e9n.\nLigaz\u00f3ns externas.\nGwyddno Garahnhir en Early British Kingdoms "}
{"id": "208581", "revid": "624", "url": "https://gl.wikipedia.org/wiki?curid=208581", "title": "Gwyddneu Garanhir", "text": ""}
{"id": "208582", "revid": "27155", "url": "https://gl.wikipedia.org/wiki?curid=208582", "title": "Milgrandeira", "text": "A milgrandeira ou miligrandeira (Punica granatum) \u00e9 un arbusto ou pequena \u00e1rbore froiteira caducifolia, de tronco retorto e moi ramalluda, cultivada desde a m\u00e1is remota Antig\u00fcidade polos seus froitos comest\u00edbeis, as milgrandas, tam\u00e9n chamadas granadas (o nome milgranda tam\u00e9n se lle pode dar \u00e1 \u00e1rbore).\nOrixinaria da zona dos actuais Ir\u00e1n e Iraq, a milgranda cult\u00edvase no C\u00e1ucaso desde tempos moi antigos. Desde al\u00ed o seu cultivo estendeuse a outras zonas asi\u00e1ticas, Oriente Medio e Mediterr\u00e1neo, alcanzando at\u00e9 o Himalaia, no norte da India.\nNa actualidade \u00e9 amplamente cultivada en toda Turqu\u00eda, Ir\u00e1n, Siria, Acerbaix\u00e1n, Armenia, Afganist\u00e1n, India, Paquist\u00e1n, Bangladesh, Iraq, L\u00edbano, Exipto, a China, o Xap\u00f3n, Birmania, Arabia Saudita, Israel, Xordania, as partes m\u00e1is secas do sueste de Asia, a rexi\u00f3n mediterr\u00e1nea do sur de Europa e a \u00c1frica tropical. Introducida en Am\u00e9rica Latina e en California polos colonizadores espa\u00f1ois en 1769, cult\u00edvase tam\u00e9n en partes de California e Arizona para a produci\u00f3n de zume.\nNo hemisferio norte a granada \u00e9 froita de temporada normalmente desde setembro at\u00e9 febreiro. No Hemisferio Sur est\u00e1 en temporada desde marzo at\u00e9 maio.\nA milgranda aparece mencionada en numerosos textos antigos, como no Libro do \u00c9xodo, nos Himnos hom\u00e9ricos e no Cor\u00e1n.\nNos \u00faltimos anos alcanzou un protagonismo principal nos mercados comerciais de todo o hemisferio occidental.\nEtimolox\u00eda de \"Punica granatum\", milgranda e granada.\nO nome do x\u00e9nero, Punica, deriva do etn\u00f3nimo (ou xentilicio) latino \"P\u016bnic\u012b\", de \"P\u016bnicus, -a, -um\" nome empregado polos romanos para referirse aos cartaxineses e aos seus antepasados fenicios, que formaron un imperio nas costas do Mediterr\u00e1neo occidental, despois de que se estableceran en Cartago, e que foron a principal potencia opositora \u00e1 Rep\u00fablica romana, debido a que os cartaxineses foron activos difusores do cultivo desta \u00e1rbore, en parte por raz\u00f3ns de tipo relixioso. \nO nome espec\u00edfico granatum deriva do adxectivo lanito \"gr\u0101n\u0101tus, -a, -um\", que significa 'con grans' (debido \u00e1s sementes do froito \u2014en realidade, froitos, xa que o que se denomina normalmente froito, a granada, \u00e9 unha infructescencia\u2014 que se denominaban \"gr\u0101na\" (plural de \"gr\u0101num\", 'gran'). De a\u00ed deriva un dos nomes da froita en galego, granada, e noutros idiomas romances (castel\u00e1n, \"granada\", portugu\u00e9s, \"granada\" \u2014a\u00ednda que menos usado que \"rom\u00e3\"\u2014, franc\u00e9s \"grenade\", siciliano \"granatu\").\nPor\u00e9n, no lat\u00edn cl\u00e1sico o nome da froita era \"malum punicum\" ou \"malum granatum\", \u00e9 dicir, maz\u00e1 dos cartaxineses ou maz\u00e1 gra\u00fada (de \"m\u0101lum, -i\", 'maz\u00e1'). Isto deu lugar a nomes como o galego milgranda, ou \"milgr\u00e1\" no valego, que se aplica tanto \u00e1 \u00e1rbore como ao froito, o ingl\u00e9s \"pomegranate\", o alem\u00e1n \"Granatapfel\", o italiano \"melograno\", o catal\u00e1n \"magrana\", o aragon\u00e9s \"minglana\" ou \"mengrana\", o corso \"mela granata\", o sardo \"melagranada\" e os v\u00e9netos \"malgaragno\", \"magragno\", \"pomoingran\u00e0\" e \"pomogran\u00e0\".\nOutra ra\u00edz para \"granada\" \u00e9 a exipcia e sem\u00edtica \"rmn\". As\u00ed, enc\u00f3ntrase no antigo exipcio e no hebreo \"rimm\u00f4n\", e no \u00e1rabe \"rumm\u00e2n\". Do \u00e1rabe pasou a a gran n\u00famero de linguas, entre elas ao portugu\u00e9s (\"rom\u00e3\") e ao roman\u00e9s (\"rodie\").\nDescrici\u00f3n.\nA milgrandeira \u00e9 unha pequena \u00e1rbore caducifolia de porte arbustivo que pode alcanzar de 5 a 8 m de altura. Pode vivir at\u00e9 200 anos, pero \u00e9 m\u00e1is produtiva en froitas nos primeiros 20 anos de frutificaci\u00f3n. A casca do tronco \u00e9 de cor cinsenta apardazada e tende a gretar e escamar coa idade.\nAs follas, caedizas, son opostas ou subopostas, brillantes, oblongas, estreitas, enteiras, de 3 a 7\u00a0cm de lonxitude e 2\u00a0cm de largo. Nalgunhas rexi\u00f3ns a \u00e1rbore non perde as s\u00faas follas no inverno.\nAs flores son de cor vermella brillante, de 3\u00a0cm de di\u00e1metro, con cinco p\u00e9talos (normalmente m\u00e1is nas plantas cultivadas). Algunhas variedades est\u00e9riles cult\u00edvanse s\u00f3 polas flores.\nO froito, a milgranda, \u00e9 unha baga globular de tama\u00f1o entre o dun pomelo e o dun lim\u00f3n, de 5 a 12\u00a0cm de di\u00e1metro e pel grosa e cori\u00e1cea de cor avermellada, dividida internamente en varios lobos que conte\u00f1en numerosas sementes, cuxo n\u00famero pode oscilar entre unhas 200 e unhas 1.400 (por termo medio, unhas 600), en contra dalgunhas crenzas que afirman que as milgrandas te\u00f1en todas exactamente o mesmo n\u00famero de sementes. Cada semente est\u00e1 arrodeada por unha polpa cargada de auga \u2014o arilo, a parte comest\u00edbel\u2014 de cor que var\u00eda entre a branca e \u00e1 vermella escura ou p\u00farpura, segundo as variedades, revestida por unha tona, a \"sarcotesta\" ou testa carnosa de cor branca, esponxosa, adstrinxente.\nA milgranda abre espontaneamente ao chegar \u00e1 madureza por fendas que deixan ao descuberto o contido de cada l\u00f3culo. As aves, atra\u00eddas pola viva cor das sarcotestas, cons\u00f3menas e, as\u00ed, as sementes son espalladas, transportadas polas aves e depositadas coas s\u00faas feces; \u00e9 un caso not\u00e1bel de dispersi\u00f3n endozo\u00f3cora.\nHistoria.\nA milgranda \u00e9 orixinaria dunha vasta rexi\u00f3n que abarcaba os actuais Ir\u00e1n e Iraq, e cultivada desde a m\u00e1is remota Antig\u00fcidade. Desde tempos moi antigos o seu cultivo estendeuse a outras zonas asi\u00e1ticas, Oriente Medio e Mediterr\u00e1neo, alcanzando at\u00e9 o Himalaia, no norte da India.\nO seu froito era moi apreciado nas zonas des\u00e9rticas, debido a que est\u00e1 protexido do desecamento pola s\u00faa pela grosa e cori\u00e1cea, o que permit\u00eda que as caravanas a puidesen transportar a grandes distancias sen que que iso afectase \u00e1 conservaci\u00f3n das s\u00faas calidades, tan apreciadas. \nAchamos as s\u00faas pegadas en numerosos textos antigos, como no Libro do \u00c9xodo, nos Himnos hom\u00e9ricos e no Cor\u00e1n.\nS\u00e1bese que a milgranda se cultivou desde hai polo menos 5000 anos en Asia occidental e no Norte de \u00c1frica. Encontr\u00e1base nos \"xard\u00edns colgantes de Babilonia\", e aparece representada en baixorrelevos exipcios.\nOs antigos exipcios preparaban co zume do granada un \"vi\u00f1o\" lixeiro con sabor a framboesa.\nHip\u00f3crates recomendaba o zume de milgranda contra a febre e como fortificante contra as enfermidades.\nA Biblia fai referencia en numerosas ocasi\u00f3ns \u00e1s milgrandas, e sempre na s\u00faa defensa.\nOs romanos co\u00f1eceron a milgranda grazas aos fenicios, que a levaron de Fenicia a Cartago e, estes, despois, a Roma (de a\u00ed o seu nome cient\u00edfico de \"Punica\", como vimos).\nOs b\u00e9rberes introduciron a milgranda en Europa, a trav\u00e9s de Al-\u00c1ndalus, e a cidade de Granada, fundada no s\u00e9culo X, recibiu o seu nome, segundo alg\u00fans, a partir do froito desta \u00e1rbore.\nCoa colonizaci\u00f3n espa\u00f1ola, a milgranda chegou ao Caribe e a toda a Am\u00e9rica hispana.\nTam\u00e9n chegou na s\u00faa expansi\u00f3n at\u00e9 o Extremo Oriente.\nMitos, crenzas e tradici\u00f3ns.\nMoitos pobos viron a granada como un s\u00edmbolo do amor, da fertilidade e da prosperidade:\nProduci\u00f3n.\nOs principais pa\u00edses produtores son: Israel, L\u00edbano, Exipto, Tunisia, Espa\u00f1a e Italia.\nCultivo.\nA especie tolera a seca e pode soportar curtos per\u00edodos de xeada (at\u00e9 -15\u00a0\u00b0C) pero prefire os climas secos. En zonas h\u00famidas a milgranda frutifica mal, porque necesita fortes calores durante todo o per\u00edodo de frutificaci\u00f3n, xa que, sen\u00f3n, \u00e9 atacada por doenzas f\u00fanxicas das que non se recupera.\nPropagaci\u00f3n.\nA milgranda cultivada non se reproduce por sementes e soporta mal os enxertos. Os cultivares prop\u00e1ganse, por tanto, xeralmente por p\u00f3las de 30 a 40\u00a0cm de lonxitude recollidas no inverno dos brotes. A estas qu\u00edtaselles a xema terminal, \u00fantase a base da p\u00f3la con auxina e pl\u00e1ntanse deseguido directamente na terra, non deixando m\u00e1is que uns 3\u00a0cm no exterior.\nUsos.\nNa alimentaci\u00f3n.\nA froita cons\u00f3mese natural gran a gran, apartando a codia e as lamelas amargas que separan as celas onde se encontran. \nUtil\u00edzase para facer sorbetes, bebidas e xaropes artesanais, que entran como ingredientes de varios pratos coci\u00f1ados.\nNa coci\u00f1a libanesa, o xarope de milgranda, chamado \"Rab er\u00b4remane\" confecci\u00f3nase a partir das variedades \u00e1cidas que lle dan un sabor doce e lixeiramente acidulado. O xarope de granada util\u00edzase en numerosos pratos salgados para darlles unha agradable acidez, tales como as \"(mtabba)\", as \"berenxenas enfornadas \u00e1 crema de s\u00e9samo\", \"pur\u00e9 de berenxena enfornado ao allo\" (\"baba ghannouj\") e a \"lahm b\u00b4ajine\" (\"pizza libanesa con gornici\u00f3n\").\nNa coci\u00f1a de Punjab, ao norte da India, os seus grans secos util\u00edzanse como especia nos pratos vexetarianos, aos que proporcionan un sabor agridoce.\nA milgranda tam\u00e9n ten un lugar importante na coci\u00f1a iraniana.\nA milgranda \u00e9 un ingrediente no prato mexicano dos \"chiles en nogada\", onde a cor dos grans vermellos contrasta coa verde dos \"chiles\" recheos e a salsa de noz branca, polo que resulta un prato coas cores da bandeira nacional.\nA granadina ou xarope de granadina \u00e9 unha bebida elaborada con auga, grans de granada e azucre, que non cont\u00e9n alcohol. Debido a que adoita utilizarse para a preparaci\u00f3n de c\u00f3cteles para adozar e d\u00e1 cor, moitos conf\u00fandena cunha bebida alcoh\u00f3lica. Tam\u00e9n pode tomarse como refresco, combin\u00e1ndoa con soda ou auga. As\u00ed mesmo empr\u00e9gase para darlle sabor a xeados e outras sobremesas.\nGranadina e tam\u00e9n o nome dunha bebida t\u00edpica de Xalisco (M\u00e9xico), que se fabrica con grans de milgranda que se envolven en tea e se prensan. O zume que solta a froita d\u00e9ixase repousar e t\u00f3mase posteriormente cun chorro de bebida alc\u00f3lica, ou ben sen este.\nPara a sa\u00fade.\nA granada \u00e9 unha das chamadas, por alg\u00fans, \"superfroitas\" por conter varias substancias qu\u00edmicas que te\u00f1en acci\u00f3ns positivas sobre a sa\u00fade: \u00e9 rica en antioxidantes e en potasio, calcio, magnesio, ferro, manganeso, cobre, zinc e vitaminas C, B, E.\nNa medicina tradicional util\u00edzase para facer gargarismos (alivia a tose persistente), contra a febre, as diarreas, os c\u00f3licoe tam\u00e9n se usa como verm\u00edfugo. Ten lixeiras propiedades diur\u00e9ticas e antihipertensivas.\nAs flores frescas das milgrandas util\u00edzanse en infusi\u00f3n para a asma; a pel da froita, para a disenter\u00eda e a infusi\u00f3n da codia da ra\u00edz, colmo verm\u00edfugo contra as tenias.\nAs fibras da granada, a maior\u00eda insol\u00fabeis, son irritantes e est\u00e1n contraindicadas nas persoas que padecen de diverticulites ou de colon irrit\u00e1bel, a\u00ednda que son moi beneficiosas para os propensos a retraementos, diarreas e ao tr\u00e1nsito intestinal lento.\nDos grans rosas da granada extr\u00e1ese unha bebida, o \"sambu\", utilizada nas curas de rexeneraci\u00f3n e de limpeza interna que, segundo os seus preparadores, permite, ademais, axudar a perder sobrepeso.\nValor nutricional.\nA milgranda \u00e9 unha boa fonte de fibras alimentarias e de \u00e1cido f\u00f3lico (vitamina B9), e unha fonte moi boa de vitamina C.\nComposici\u00f3n fen\u00f3lica.\nA parte comest\u00edbel do froito fresco \u00e9 o arilo, a envoltura carnosa vermella que arrodea a semente, mais o zume de milgranda comercial obtense esmagando a froita na s\u00faa totalidade, coa pela.. A t\u00e1boa aqu\u00ed abaixo d\u00e1 os compostos fen\u00f3licos do zume de milgranda, excepci\u00f3n feita das procianidinas B1 e B2, nas que as concentraci\u00f3ns est\u00e1n medidas no zume dos arilos.\nVarias flavonas (como os glic\u00f3sidos de apixenol e luteolol) encontr\u00e1ronse nas follas.\nA medida do contido fen\u00f3lico total (Gil \"et al.\" 2000), calculado polo m\u00e9todo Folin-Ciocalteu, d\u00e1 valores da mesma orde de magnitude para o zume de arilo das milgrandas, o zume comercial de milgranda ou un vi\u00f1o tinto californiano (m\u00e1is de 2000\u00a0mg/L) m\u00e1is do duplo do dunha cunca de infusi\u00f3n de t\u00e9 verde (de cualidade non precisada).\nSegundo as medidas de Gil \"et al.\" (2000), a actividade antioxidante \u00e9 tres veces superior para un zume comercial (18-20 TEAC) de granada que a dun vi\u00f1o tinto cabernet sauvignon californiano ou da infusi\u00f3n de t\u00e9 verde (6-8 TEAC). O zume comercial elaborado por presi\u00f3n de froitas enteiras ten tam\u00e9n unha capacidade antioxidante superior \u00e1 do zume obtido a partir dos arilos s\u00f3s.\nGil \"et al.\" (2000) explican esta grande actividade antioxidante pola presenza de taninos hidroliz\u00e1beis (entre eles a punicalaxina) extra\u00eddos da pel da granada no procesos de presi\u00f3n das froitas.\nPor\u00e9n estes resultados foron temperados pola an\u00e1lise de Borges \"et al que acharon unha moi gran variabilidade na actividade antioxidante dos zumes comerciais. A an\u00e1lise de seis zumes comerciais puros d\u00e1 \u00edndices TEAC que varian at\u00e9 o duplo (de 40,5 a 17,9\u00a0mmol/L) e un \u00edndice ORAC \nUnha ampla variedade de alimentos foron analizados utilizando esta metodolox\u00eda con certas especias, bagas e legumes, obtendo valores elevados.\nA correlaci\u00f3n entre a alta capacidade antioxidante das froitas e legumes, e o impacto positivo dunha alimentaci\u00f3n rica en froitas e legumes, suponse que xoga un papel importante na teor\u00eda dos radicais libres do envellecemento.\nSegundo a Base USDA de \u00edndice ORAC de produtos alimentarios, a granada sit\u00faase entre a ameixa e o amorodo"}
{"id": "208583", "revid": "56817", "url": "https://gl.wikipedia.org/wiki?curid=208583", "title": "Arterias dixitais dorsais", "text": "As arterias dixitais dorsais son un conxunto de arterias que se orixinan das arterias dorsais do metacarpo. Percorren a parte dorsal dos dedos medio, anular e maimi\u00f1o. Est\u00e1n conectadas coas arterias dixitais palmares propias. No seu percorrido van acompa\u00f1adas polas p\u00f3las dorsais cubitais dos dedos e polas p\u00f3las dorsais radiais dos dedos."}
{"id": "208586", "revid": "55821", "url": "https://gl.wikipedia.org/wiki?curid=208586", "title": "Facultade de Comunicaci\u00f3n de Pontevedra", "text": "A Facultade de Comunicaci\u00f3n de Pontevedra \u00e9 un centro educativo universitario da Universidade de Vigo, con sede en Pontevedra no campus da Xunqueira.\nHistoria.\nA Facultade de Ciencias Sociais de Pontevedra, xerme da actual Facultade de Comunicaci\u00f3n, creouse polo decreto 192/1993, do 29 de xullo, no seu artigo 19. A licenciatura en Publicidade e Relaci\u00f3ns P\u00fablicas, \u00fanica no Sistema Universitario de Galicia, foi a primeira implantada na facultade. O decano-comisario que elaborou o plan de estudos para a nova licenciatura foi Alejandro Pizarroso Quintero, catedr\u00e1tico da Facultade de Ciencias da Informaci\u00f3n da Universidade Complutense de Madrid. O plan de estudos foi aprobado o 1 de xullo de 1994. \nA facultade de Ciencias Sociais entrou en funcionamento en Pontevedra o 10 de outubro de 1994 nun edificio provisional, o antigo fogar provincial na r\u00faa Serra, na que permaneceu ata o ano 2000 no que empezou a funcionar o novo grande edificio da facultade constru\u00eddo no Campus da Xunqueira, dese\u00f1ado polo arquitecto santiagu\u00e9s Jos\u00e9 Carlos Arrojo Lois.\nEn 1999 polo decreto 250/1999 do 9 de setembro, no seu artigo 4, implant\u00e1ronse na facultade os estudos de Xesti\u00f3n e Administraci\u00f3n P\u00fablica sendo a segunda carreira universitaria que se puido cursar no centro. \nEn maio de 2003 autorizouse \u00e1 facultade para impartir a licenciatura en Comunicaci\u00f3n Audiovisual as\u00ed como o cambio de nome de Ciencias Sociais, pasando a denominarse Facultade de Ciencias Sociais e da Comunicaci\u00f3n. \nO 7 de xullo de 2022, por decreto 133/2022, creouse no Campus de Pontevedra a Facultade de Direcci\u00f3n e Xesti\u00f3n P\u00fablica, pasando o grao de Direcci\u00f3n e Xesti\u00f3n P\u00fablica a impartirse nesa facultade.\nO 29 de decembro de 2022, polo decreto 230/2022 da Conseller\u00eda de Educaci\u00f3n a facultade pasou a denominarse Facultade de Comunicaci\u00f3n. \nTitulaci\u00f3ns.\nComo estudos de posgrao acolle os seguintes m\u00e1sters: \nAdemais ofrece o Doutoramento en Comunicaci\u00f3n, aprobado polo Consello de Universidades.\nInstalaci\u00f3ns.\nNo primeiro piso da Facultade sit\u00faase a Biblioteca Central do Campus de Pontevedra. O edificio disp\u00f3n de dous estudios de radio e dous plat\u00f3s (de televisi\u00f3n e de cinema). Ademais conta cunha sala de protools, onde se pode rodar unha maqueta profesional, de doce cabinas de edici\u00f3n de Avid e de varias aulas de inform\u00e1tica.\nEquipo decanal.\nO decano da facultade \u00e9 Xos\u00e9 Manuel Baamonde Silva, e os vicedecanos son Jos\u00e9 Pita, Xabier Mart\u00ednez Rol\u00e1n e Rosa Ricoy Casas. A secretaria \u00e9 Silvia Garc\u00eda Mir\u00f3n.\nActividades.\nA facultade acolle unha semana de conferencias e actividades formativas centradas na creatividade publicitaria e audiovisual e que se desenvolven no mes de abril. Agr\u00fapanse baixo o nome de Culturkata e nelas participan como relatores profesionais de referencia e egresados. \nA facultade tam\u00e9n outorga os premios Resaka das Letras, RdL. A Galipedia recibiu no 2006 \"G\" de platino, a maior distinci\u00f3n.\nCultura.\nA finais de abril, a festa maior do campus de Pontevedra, \"Santa Kata\" ou \"Santa Catabirra\", est\u00e1 dedicada \u00e1 patroa da Facultade de Comunicaci\u00f3n, Santa Catarina de Siena. Miles de mozos de toda Galicia participan nesta festa."}
{"id": "208594", "revid": "56817", "url": "https://gl.wikipedia.org/wiki?curid=208594", "title": "Bakili Muluzi", "text": "Elson Bakili Muluzi (nado o 17 de marzo de 1943) foi o presidente de Malaui entre o 1994 e o 2004. Foi po primeiro presidente elixido democraticamente no pa\u00eds."}
{"id": "208597", "revid": "98629", "url": "https://gl.wikipedia.org/wiki?curid=208597", "title": "RMS Mauretania", "text": "O RMS \"Mauretania\" (tam\u00e9n co\u00f1ecido como \u201cMaury\u201d), foi un transatl\u00e1ntico brit\u00e1nico da Cunard Line que operou entre 1907 e 1935 na ruta atl\u00e1ntica entre Southampton e Nova York amarrando no famoso peirao 54, terminal da Cunard Line.\nHistoria.\nO RMS Mauretania foi constru\u00eddo polos estaleiros Swan Hunter &amp; Wigham Richardson en Wallsend, Tyne e Wear.\nFoi botado en setembro de 1906, xemelgo do RMS Lusitania. Diferenci\u00e1base destoutro no dese\u00f1o dos seus ventiladores e no castelo de proa (que era m\u00e1is longo superando en case un metro a eslora do Lusitania), entre outros detalles.\nNavegou por primeira vez o 16 de novembro de 1907. Naquel momento, xunto co Lusitania, eran os barcos de pasaxeiros m\u00e1is grandes, luxosos e r\u00e1pidos do mundo. O seu dese\u00f1o marcou tendencias e serviu m\u00e1is tarde para inspirar os enxe\u00f1eiros navais en superalo nos seus proxectos para navieiras competidoras. O seu sistema de propulsi\u00f3n, a turbina de vapor, foi un invento revolucionario posto en funcionamento na tecnolox\u00eda dos transatl\u00e1nticos.\nO Mauretania converteuse no favorito dos pasaxeiros a causa do seu luxo, velocidade e seguridade que o nav\u00edo proporcionaba.\nDurante a primeira guerra mundial foi requisado polo almirantado brit\u00e1nico e serviu como transporte militar e buque hospital.\nGa\u00f1ou a prezada Banda Azul en 1920 no sentido Oeste; s\u00e9ndolle arrebatada polo SS Bremen en 1929.\nA comezos dos anos 1930, provocado pola chamada Gran Depresi\u00f3n do 1930, os seus servizos decaeron proporcionalmente co seu envellecemento, sendo destinado a augas mediterr\u00e1neas, ocasionalmente foi pintado de cor branca.\nFoi retirado en 1934 e despezado en 1935, tras case 27 anos de servizo. A s\u00faa prolongada traxectoria marcou un fito na historia dos nav\u00edos de li\u00f1a."}
{"id": "208599", "revid": "35560", "url": "https://gl.wikipedia.org/wiki?curid=208599", "title": "Ariane 5", "text": "Ariane 5 \u00e9 o nome do quinto modelo da familia de foguetes Ariane.\nCaracter\u00edsticas.\nO Ariane 5 ten un dese\u00f1o completamente novo e sen relaci\u00f3n cos anteriores foguetes da familia Ariane. O corpo principal o forma unha etapa cun s\u00f3 motor Vulcain ou Vulcain 2 alimentado por hidr\u00f3xeno e ox\u00edxeno l\u00edquidos mentres que dous aceleradores de propelente s\u00f3lido proporcionan a maior parte do pulo no engalaxe. O foguete dimensionouse coa idea de usalo para lanzar a nave tripulada Hermes, posteriormente cancelada, co resultado de que \u00e9 excesivamente potente para cargas comerciais normais, tendo que lanzarse habitualmente con cous sat\u00e9lites a bordo. T\u00f3dolos Ariane 5 l\u00e1nzase desde a zona ELA-3 do Centro Espacial de Kourou.\nVersi\u00f3ns.\nSegundo a \u00e9pocas e as necesidades, a versi\u00f3n b\u00e1sica do Ariane 5 foise modificando e mellorando para aumentar as s\u00faas prestaci\u00f3ns."}
{"id": "208600", "revid": "1822", "url": "https://gl.wikipedia.org/wiki?curid=208600", "title": "Artemis", "text": "Artemis ou \u00c1rtemis pode referirse a:"}
{"id": "208601", "revid": "56817", "url": "https://gl.wikipedia.org/wiki?curid=208601", "title": "Himno de Xibraltar", "text": "Xibraltar conserva como himno oficial o God Save the Queen, ao igual que outras dependencias do Reino Unido. Por\u00e9n, tam\u00e9n ten o seu propio himno local que foi elixido por concurso no 1994. A letra e a m\u00fasica foron compostas por Peter Emberley, que non \u00e9 xibraltare\u00f1o.\nCada 10 de setembro, D\u00eda Nacional de Xibraltar, o himno \u00e9 cantado por un coro escolar acompa\u00f1ado do p\u00fablico en xeral, mentres se liberan uns 30.000 globos vermellos e brancos, cores representativos da cidade.\nLetra.\n&lt;poem&gt;Gibraltar, Gibraltar,\nThe Rock on which I stand,\nMay you be forever free,\nGibraltar, my own land.\nMighty pillar,\nRock of splendour,\nGuardian of the sea,\nPort of hope in times of need,\nRich in history.\nGibraltar, Gibraltar,\nThe Rock on which I stand,\nMay you be forever free,\nGibraltar my own land.\nGod give grace to this our homeland,\nHelp us to live as one,\nStrong in freedom,\nTruth and justice,\nLet this be our song.\nGibraltar, Gibraltar,\nThe Rock on which I stand,\nMay you be forever free,\nGibraltar! Gibraltar!\nMy own land!&lt;/poem&gt;"}
{"id": "208604", "revid": "27155", "url": "https://gl.wikipedia.org/wiki?curid=208604", "title": "Enteroglicag\u00f3n", "text": "O enteroglicag\u00f3n \u00e9 unha hormona pept\u00eddica derivada do precursor proglicag\u00f3n secretada polas c\u00e9lulas EG (ou L) da mucosa intestinal da parte terminal do \u00edleo e no colon. O enteroglicag\u00f3n lib\u00e9rase despois da inxesti\u00f3n dunha comida mixta de carbohidratos e l\u00edpidos, e retarda o baleiramento g\u00e1strico.\nEn realidade, co termo enteroglicag\u00f3n podemos referirnos a un conxunto de p\u00e9ptidos derivados do proglicag\u00f3n (PG), p\u00e9ptido longo do que se orixina o glicag\u00f3n no p\u00e1ncreas, e que pode ser procesado orixinando distintos p\u00e9ptidos. Do proglicag\u00f3n producido nos intestinos derivan varios p\u00e9ptidos como a glicentina (PG 1-69), oxintomodulina (PG 33-69), polip\u00e9ptido pancre\u00e1tico relacionado coa glicentina (GRPP, PG 1-30), p\u00e9ptido similar ao glicag\u00f3n 1 (GLP-1, PG 78-107 amida); p\u00e9ptido intermedio 2 (IP-2, PG 111-122 amida); e o p\u00e9ptido similar ao glicag\u00f3n 2 (GLP-2, PG 126-158), pero s\u00f3 GLP-1 e, en menor medida, a oxintomodulina probaron ter efectos biol\u00f3xicos .\nA oxintomodulina pode unirse con baixa afinidade aos receptores do glicag\u00f3n, polo que produce os mesmos efectos ca este (aumenta a glicosa) e \u00e1s veces denom\u00ednase especificamente a este composto enteroglicag\u00f3n.\nO GLP-1, a\u00ednda que deriva tam\u00e9n do proglicag\u00f3n, ten efectos contrarios ao glicag\u00f3n, xa que \u00e9 a hormona insulinotr\u00f3pica m\u00e1is potente co\u00f1ecida. Inhibe a secreci\u00f3n de glicag\u00f3n e, por tanto, fai diminu\u00edr a glicosa sangu\u00ednea, e inhibe a motilidade e a secreci\u00f3n gastrointestinal. Serve para deter o funcionamento dos tramos superiores gastrointestinais cando hai alimentos sen absorber nos tramos finais (\u00edleo).\nNas ratas os carbohidratos fermentables elevan o enteroglicag\u00f3n plasm\u00e1tico. Os pacientes cel\u00edacos te\u00f1en niveis plasm\u00e1ticos de enteroglicag\u00f3n basais e posprandiais superiores ao normal. A hiperplasia intestinal eleva os niveis sangu\u00edneos de enteroglicag\u00f3n "}
{"id": "208606", "revid": "72012", "url": "https://gl.wikipedia.org/wiki?curid=208606", "title": "Supercopa de Espa\u00f1a de F\u00fatbol 2011", "text": "A Supercopa de Espa\u00f1a de F\u00fatbol 2011 foi unha competici\u00f3n de f\u00fatbol en Espa\u00f1a que se disputou a dobre partido o 14 e 17 de agosto de 2011. Foi disputada polo FC Barcelona, campi\u00f3n da Liga 2010\u201311 e o Real Madrid, campi\u00f3n da Copa do Rei 2010\u201311. O Barcelona ga\u00f1ou por 5\u20134 no global, conseguindo o seu 10\u00ba t\u00edtulo."}
{"id": "208607", "revid": "98629", "url": "https://gl.wikipedia.org/wiki?curid=208607", "title": "Wall Street (filme)", "text": "Wall Street \u00e9 unha pel\u00edcula norteamericana do ano 1987 e producida por 20th Century Fox Film Corporation. Os seus principais actores son Michael Douglas e Charlie Sheen.\nSinopse.\nBud Fox (Charlie Sheen) \u00e9 un corretor de bolsa en Wall Street na d\u00e9cada dos 80 e ten un forte desexo de chegar rapidamente ao m\u00e1is alto. Grazas \u00e1 s\u00faa perseveranza consegue convencer un investidor, Gordon Gekko (Michael Douglas), de collelo baixo a s\u00faa ala. Este home \u00e9 un desapiadado e lendario corretor de bolsa de Wall Street cuns valores que non poder\u00edan estar m\u00e1is opostos aos do pai de Bud, un obreiro encargado do mantemento que considera que o \u00e9xito debe chegar traballando duro e non con especulaci\u00f3ns. Gordon Gekko \u00e1brelle as portas ao mundo dos \"yuppies\" grazas \u00e1 s\u00faa aptitude para conseguir informaci\u00f3n privilexiada. Isto ap\u00f3rtalle a Bud moitas riquezas pero tam\u00e9n grandes problemas.\nDatos de interese.\nA pel\u00edcula rodouse en Central Park, Nova York. As oficinas de Bud e Gordon atop\u00e1nse en 222 Broadway.\nAlg\u00fans dos bares frecuentados polos personaxes son W. 67th Street ou 3 East 48th Street, tam\u00e9n en Nova York.\nA\u00ednda que o papel de Gordon Gekko foi interpretado por Michael Douglas houbo actores como Richard Gere e Warren Beatty que o director tivo en conta. Tam\u00e9n ocorreu co papel de Bud Fox (interpretado polo actor Charlie Sheen) que quixo interpretar o actor Tom Cruise."}
{"id": "208608", "revid": "72012", "url": "https://gl.wikipedia.org/wiki?curid=208608", "title": "Supercopa de Espa\u00f1a de F\u00fatbol 2010", "text": "A Supercopa de Espa\u00f1a de F\u00fatbol 2010 foi unha competici\u00f3n de f\u00fatbol en Espa\u00f1a que se disputou a dobre partido o 14 e 21 de agosto de 2010. Foi disputada polo FC Barcelona, campi\u00f3n da Liga 2009\u201310 e o Sevilla FC, campi\u00f3n da Copa do Rei 2009\u201310. O Barcelona ga\u00f1ou por 5\u20133 no global, conseguindo o seu 9\u00ba t\u00edtulo."}
{"id": "208609", "revid": "56817", "url": "https://gl.wikipedia.org/wiki?curid=208609", "title": "C\u00e9lula de Boettcher", "text": "As c\u00e9lulas de Boettcher son c\u00e9lulas poli\u00e9dricas que se encontran na membraba basilar da c\u00f3clea ou caracol do o\u00eddo, situadas por debaixo das c\u00e9lulas de Claudius. As c\u00e9lulas de Boettcher consid\u00e9ranse c\u00e9lulas de soporte para o \u00f3rgano de Corti do o\u00eddo, e s\u00f3 se encontran no xiro inferior da c\u00f3clea. Estas c\u00e9lulas te\u00f1en n\u00facleos esf\u00e9ricos grandes, est\u00e1n entrelazadas unhas con outras e, e proxectan \"microvilli\" no espazo intercelular.\nDebido \u00e1 s\u00faa especializaci\u00f3n estrutural, crese que as c\u00e9lulas de Boettcher desempe\u00f1an un papel significativo na funci\u00f3n da c\u00f3clea. Presentan niveis elevados de calmodulina, e poden estar implicadas na mediaci\u00f3n da regulaci\u00f3n do Ca2+ e no transporte i\u00f3nico.\nA oxido n\u00edtrico sintase det\u00e9ctase en abundancia no citoplasma das s\u00faas interdixitaci\u00f3ns. A s\u00faa ultraestrutura suxire que levan a cabo tanto funci\u00f3ns secretoras coma absorbentes. Tam\u00e9n expresan o Panx1.\nAs c\u00e9lulas de Boettcher reciben ese nome polo pat\u00f3logo alem\u00e1n Arthur Boettcher, tam\u00e9n escrito B\u00f6ttcher (1831-1889)."}
{"id": "208610", "revid": "5863", "url": "https://gl.wikipedia.org/wiki?curid=208610", "title": "Ensa\u00edsta", "text": ""}
{"id": "208611", "revid": "27155", "url": "https://gl.wikipedia.org/wiki?curid=208611", "title": "C\u00e9lula de Claudius", "text": "As c\u00e9lulas de Claudius son c\u00e9lulas de soporte para o \u00f3rgano de Corti da c\u00f3clea ou caracol do o\u00eddo interno. Estas c\u00e9lulas est\u00e9ndense desde a posici\u00f3n das c\u00e9lulas de Hensen (situadas m\u00e1is pr\u00f3ximas ao \u00f3rgano de Corti) ata o epitelio da prominencia espiral, formando o suco interno da c\u00f3clea.\nAs c\u00e9lulas de Claudius est\u00e1n en contacto coa endolinfa que enche a escala media da c\u00f3clea. Estas c\u00e9lulas est\u00e1n unidas unhas a outras por medio de uni\u00f3ns herm\u00e9ticas de modo que est\u00e1n seladas unhas a outras e a endolinfa non pode flu\u00edr entre elas. No xiro inferior da c\u00f3clea, entre a membrana basilar da c\u00f3clea e as c\u00e9lulas de Claudius que dan \u00e1 endolinfa interp\u00f3\u00f1ense as c\u00e9lulas de Boettcher \nFix\u00e9ronse cultivos celulares con c\u00e9lulas de Claudius, que mostraron expresar a citoqueratina 18 en estudos de microscop\u00eda de fluorescencia indirecta. As c\u00e9lulas de Claudius (e as adxacentes de Hansen) expresan na s\u00faa membrana prote\u00edna a acuoporina-4.\nForon descritas en 1852 polo anatomista austr\u00edaco Friedrich Matthias Claudius (1822-1869)."}
{"id": "208612", "revid": "5863", "url": "https://gl.wikipedia.org/wiki?curid=208612", "title": "Guilherme de Almeida", "text": "Guillerme de Andrade de Almeida, nado en Campinas o 24 de xullo de 1890 e finado en S\u00e3o Paulo o 11 de xullo de 1969, foi un avogado, xornalista, cr\u00edtico de cine, poeta, ensa\u00edsta e tradutor brasileiro.\nTraxectoria.\nDesterrado a Portugal, estivo en Galicia, onde fixo amizade con Castelao, Carlos Maside, Manuel Colmeiro e Valent\u00edn Paz-Andrade. Para este \u00faltimo fixo o prefacio de \"Sementeira do Vento\"."}
{"id": "208613", "revid": "89787", "url": "https://gl.wikipedia.org/wiki?curid=208613", "title": "Sergei Georgievich Zakharov", "text": "Sergei Zakharov, nado en Mikolaiv o 1 de maio de 1950, \u00e9 un cantante ruso.\nTraxectoria.\nZakharov naceu en Ucra\u00edna nunha familia de militares. En 1971 entrou no departamento de opereta da Academia Rusa de M\u00fasica Gnessin en Moscova na clase de Margarita Josephovna Landa, e a\u00ednda sendo estudante entrou como solista na Orquestra de Variedades do Estado dirixida por Leonid Utiosov. En 1974 ga\u00f1ou a competici\u00f3n internacional Orfeo de Ouro de Bulgaria e en 1976 actuou no filme musical \"Nebesnye lastochki\", traballou posteriormente no Music Hall de Leningrado e desde 1985 de forma independente, primeiro co seu propio conxunto e desde 1991 co pianista Alexander Kogan. Gravou \u00e1lbums con canci\u00f3ns pop, baladas e temas oper\u00edsticos."}
{"id": "208614", "revid": "31271", "url": "https://gl.wikipedia.org/wiki?curid=208614", "title": "Sergei Zakharov", "text": ""}
{"id": "208615", "revid": "31271", "url": "https://gl.wikipedia.org/wiki?curid=208615", "title": "Tupi", "text": ""}
{"id": "208617", "revid": "1131", "url": "https://gl.wikipedia.org/wiki?curid=208617", "title": "Sinfon\u00eda n\u00ba 1 (Mahler)", "text": "A Sinfon\u00eda n\u00ba 1 (Tit\u00e1n) en re maior de Gustav Mahler foi composta no ano 1888.\nNun principio, foi concibido como un longo poema sinf\u00f3nico. Mahler chamoulle \"Tit\u00e1n\" pola novela de Jean Paul, a\u00ednda que especificou que a sinfon\u00eda non se baseaba en absoluto nela. Ao estrearse, foi acusada de desafiar todas as leis da m\u00fasica, sendo cualificada de vulgar e sen sentido. Hoxe en d\u00eda, esta sinfon\u00eda \u00e9 unha das m\u00e1is apreciadas de Mahler, debido \u00e1 s\u00faa gran riqueza mel\u00f3dica; polo feito de ser unha sinfon\u00eda temper\u00e1, e por outra banda, non \u00e9 tan longa como outras das s\u00faas sinfon\u00edas.\nConsta de catro movementos. Orixinalmente ti\u00f1a un movemento adicional chamado \"Blumine (Florecillas)\", que Mahler escribiu como m\u00fasica incidental para unha obra de Teatro. Por\u00e9n, posteriormente Mahler retirou o devandito movemento; na actualidade case nunca se interpreta inclu\u00edndo este movemento coa sinfon\u00eda, a\u00ednda que se oe con certa frecuencia por separado.\nMahler utilizou nesta sinfon\u00eda m\u00fasica procedente do seu abandonado proxecto de \u00f3pera \"R\u00fcbezahl\", que tam\u00e9n usou n' \"A canci\u00f3n do laio\".\nMovementos.\nLangsam, schleppend.\n\"Como un ru\u00eddo da natureza\". Comeza cunha introduci\u00f3n m\u00e1xica e como de enso\u00f1o, tras a cal aparece un movemento r\u00e1pido dominado por un tema alegre na corda, que logo pasa a toda a orquestra. Tras unha repetici\u00f3n da introduci\u00f3n, aparece un tema novo nas trompas, que conduce a un xigantesco cl\u00edmax tras o que o movemento remata cunha ledicia desenfreada.\nScherzo: Kr\u00e4ftig bewegt,doch nicht zu schnell..\nScherzo baseado no L\u00e4ndler, danza folcl\u00f3rica austr\u00edaca. A parte central, m\u00e1is tranquila, ofrece un momento de descanso po\u00e9tico, a\u00ednda que tam\u00e9n ten car\u00e1cter de danza cl\u00e1sica.\nTrauermarsch: Feierlich und gemessen, ohne zu schleppen.\n\u00c9 unha marcha f\u00fanebre en re menor. Comenza cun s\u00f3 de Contrabaixo que \u00e9 unha variaci\u00f3n en modo menor do tema Fr\u00e8re Jacques (o folclore \"Camp\u00e1\" ou \"Martini\u00f1o\"). A tristeza da marcha f\u00fanebre contrasta con pasaxes grotescas nas que parece soar unha m\u00fasica de banda popular e compases de danza.\nSt\u00fcrmisch bewegt.\nO gran final da obra simboliza o tr\u00e1nsito das tebras \u00e1 luz. Ten estrutura de sonata, e o comezo \u00e9 un tema tempestuoso e de gran lonxitude, ao que lle segue un segundo tema l\u00edrico interpretado polas cordas. No desenvolvemento aparece un novo tema triunfante nos instrumentos de metal, pero f\u00e1ltalle loitar e ser derrotado tres veces antes de alcanzar o brillante re maior final. Despois dunha \u00faltima pasaxe reflexiva, at\u00f3pase o triunfo definitivo do optimismo.\nOrquestraci\u00f3n.\nA sinfon\u00eda est\u00e1 escrita para unha grande orquestra sinf\u00f3nica composta por, aproximadamente, 100 m\u00fasicos. Ao contrario que na maior\u00eda das s\u00faas obras posteriores, Mahler non emprega o continxente orquestral completo ao longo de toda a obra: algunnas partes, sobre todo de madeiras e metais, empr\u00e9ganse s\u00f3 no \u00faltimo movemento:\nLanzamentos.\nA sinfon\u00eda tivo a s\u00faa estrea en 1889 en Budapest, baixo o nome de \"Symphonische Dichtung in zwei Teilen\" (Poema sinf\u00f3nico en d\u00faas partes), pero logo Mahler volveu traballar nela, reform\u00e1ndoa, e d\u00e1ndolle o nobre de Tit\u00e1n.\nCon este nome estreouse en 1893 en Hamburgo.\nNo entanto, Mahler seguiu traballando na obra, e finalmente quitoulle o seu nome, interpret\u00e1ndose por primeira vez na s\u00faa forma definitiva en Berl\u00edn, en 1896."}
{"id": "208618", "revid": "98629", "url": "https://gl.wikipedia.org/wiki?curid=208618", "title": "Astris", "text": "Astris \u00e9 a designaci\u00f3n dun motor foguete usado na terceira etapa dos foguetes Europa 1 e Europa 2.\nCaracter\u00edsticas.\nO motor Astris foi desenvolvido a principios da d\u00e9cada de 1960 por Alema\u00f1a para ser usado nos foguetes Europa, que foron cancelados despois duns poucos voos errados, entre eles un fracasado debido \u00f3 fallo de ignici\u00f3n do motor Astris. O motor consum\u00eda unha mestura de N2O4 e Aerozine 50."}
{"id": "208619", "revid": "85894", "url": "https://gl.wikipedia.org/wiki?curid=208619", "title": "Xauen", "text": "Xauen (oficialmente en \u00e1rabe \u0634\u0641\u0634\u0627\u0648\u0646 e coloquialmente \u0627\u0644\u0634\u0627\u0648\u0646, en franc\u00e9s Chefchaouen ou Chaouen, en castel\u00e1n Chauen) \u00e9 unha cidade santa e concello do norte de Marrocos, de preto de 40.000 habitantes. \nDescrici\u00f3n.\nA cidade est\u00e1 situada a uns 564 metros de altitude, no extremo occidental da cordilleira do Rif, a 55\u00a0km ao sur de Tetu\u00e1n. Est\u00e1 protexida polas monta\u00f1as pois, ao seu car\u00f3n aparece o Jebel Mezedjel, con cumes en forma de corno das que toma o seu nome. En fronte est\u00e1 Jebel Beni Hassan, e no outro lado do val, cara ao oeste, est\u00e9ndese cara ao sur e toma o nome de Jebel el Akhm\u00e2s.\nTurismo.\nA provincia ten, no eido tur\u00edstico, un importante e diversificado potencial por mor dun feixe de monumentos hist\u00f3ricos e numerosas praias de area e vastos bosques cunha fauna e flora moi variada. Os principais sitios tur\u00edsticos da provincia son:\nPatrimonio.\nA Medina, a Praza Hamman, A Gran Mesquita e a Kasbah."}
{"id": "208621", "revid": "43749", "url": "https://gl.wikipedia.org/wiki?curid=208621", "title": "Chefchaouen", "text": ""}
{"id": "208622", "revid": "43749", "url": "https://gl.wikipedia.org/wiki?curid=208622", "title": "Chauen", "text": ""}
{"id": "208623", "revid": "43749", "url": "https://gl.wikipedia.org/wiki?curid=208623", "title": "Xau\u00e9n", "text": ""}
{"id": "208624", "revid": "56817", "url": "https://gl.wikipedia.org/wiki?curid=208624", "title": "Solidarismo Gallego", "text": "Solidarismo Gallego foi un peri\u00f3dico editado na Coru\u00f1a entre 1907 e 1908.\nHistoria e caracter\u00edsticas.\nSubtitulado \"\u00d3rgano quincenal de la Junta Coru\u00f1esa de la Solidaridad Gallega\", apareceu o 1 de decembro de 1907, da man de Rodrigo Sanz L\u00f3pez. Cesou co n\u00famero 10 o 16 de abril de 1908. Foi substitu\u00eddo polo semanario \"Solidaridad Gallega\"."}
{"id": "208625", "revid": "1131", "url": "https://gl.wikipedia.org/wiki?curid=208625", "title": "Solidaridad Gallega (peri\u00f3dico)", "text": "Solidaridad Gallega foi un semanario editado na Coru\u00f1a entre o 4 de maio de 1908 e 1911.\nHistoria e caracter\u00edsticas.\nSubtitulado \u00d3rgano semanal de la Junta Solidaria de La Coru\u00f1a, veu a substitu\u00edr a \"Solidarismo Gallego\" e foi o \u00faltimo dos catro voceiros do movemento Solidaridad Gallega. Estaba dirixido por Rodrigo Sanz. Ti\u00f1a unha tiraxe de mil o mil cincocentos exemplares."}
{"id": "208626", "revid": "1888", "url": "https://gl.wikipedia.org/wiki?curid=208626", "title": "Asociacionismo agrario", "text": ""}
{"id": "208628", "revid": "89787", "url": "https://gl.wikipedia.org/wiki?curid=208628", "title": "Calmodulina", "text": "A calmodulina (CaM) \u00e9 unha prote\u00edna intracelular, de baixo peso molecular que expresan todas as c\u00e9lulas eucariotas. \u00danese ao i\u00f3n calcio, para o que ten catro sitios de uni\u00f3n, e \u00e9 un dos reguladores na transduci\u00f3n de sinais por calcio na c\u00e9lula, de onde lle v\u00e9n o seu nome (CALcio MODULada prote\u00cdNA). O calcio participa no sistema de transduci\u00f3n de sinais intracelulares actuando como un segundo mensaxeiro difusible do est\u00edmulo inicial, e a calmodulina funciona como receptor reversible para o Ca+2. A calmodulina as\u00f3ciase a multitude de prote\u00ednas diferentes regulando a s\u00faa actividade, polo que funciona como un mensaxeiro intermediario regulador.\nFunci\u00f3ns.\nA calmodulina media procesos inflamatorios, metab\u00f3licos, a apoptose, a contracci\u00f3n do m\u00fasculo liso (vasoconstrici\u00f3n das arterias), o movemento intracelular, a memoria a curto e a longo prazo, o crecemento de c\u00e9lulas nerviosas e as respostas inmunes.\nA calmodulina expr\u00e9sase en moitos tipos celulares e pode ter diferentes localizaci\u00f3ns na c\u00e9lula, como no citoplasma, dentro dos org\u00e1nulos, ou asociada coa membrana plasm\u00e1tica ou as membranas dos org\u00e1nulos. Moitas das prote\u00ednas \u00e1s que se une a calmodulina non poden unirse ao calcio por si mesmas, e utilizan a calmodulina como sensor do calcio e transdutor de sinais. A calmodulina pode tam\u00e9n utilizar o calcio almacenado no ret\u00edculo endoplasm\u00e1tico, e o ret\u00edculo sarcopl\u00e1smico. A calmodulina pode sufrir modificaci\u00f3ns postraducionais, como fosforilaci\u00f3n, acetilaci\u00f3n, metilaci\u00f3n e corte proteol\u00edtico, que modulan as s\u00faas acci\u00f3ns.\nAdemais, para exercer a s\u00faa funci\u00f3n reguladora a calmodulina interacciona cun amplo rango de encimas e compo\u00f1entes do citoesqueleto disparando respostas bioqu\u00edmicas moi espec\u00edficas, que se exercen a trav\u00e9s das prote\u00ednas \u00e1s cales se une e que se co\u00f1ecen co nome de prote\u00ednas de uni\u00f3n \u00e1 calmodulina (PUCaMs) .\nOutra das funci\u00f3ns recentemente descubertas \u00e9 a relacionada coa motilidade esperm\u00e1tica. Localizouse esta prote\u00edna na cabeza dos espermatozoides o cal suxire a s\u00faa participaci\u00f3n na capacitaci\u00f3n e na reacci\u00f3n acros\u00f3mica . A fosforilaci\u00f3n de prote\u00ednas \u00e9 un proceso implicado na regulaci\u00f3n da motilidade esperm\u00e1tica e diferentes fosfoprote\u00ednas foron asociadas co inicio e mantemento da mesma.\nA calmodulina realiza un papel moi importante no metabolismo enerx\u00e9tico porque, ao ligarse \u00e1 fosforilase quinase, activa a glic\u00f3lise. Presenta unha estrutura similar \u00e1 da troponina C (70% de semellanza) o cal lle permite sincronizar a contracci\u00f3n muscular .\nEstrutura.\nA calmodulina \u00e9 unha prote\u00edna pequena, composta por 148 amino\u00e1cidos e cun peso molecular de 16.706 Da de secuencia moi conservada. Est\u00e1 formada por unha \u00fanica cadea polipept\u00eddica e presenta un dominio globular N-terminal e un dominio globular C-terminal unidos entre si por unha zona de uni\u00f3n flexible. Cada un destes dominios presenta dous lugares de uni\u00f3n ao calcio (chamados mans EF) e est\u00e1n formados por unha conformaci\u00f3n de 12 residuos aminoac\u00eddicos, rodeados por d\u00faas h\u00e9lices que poden adoptar diversos \u00e1ngulos de apertura, o que facilita a s\u00faa uni\u00f3n a diversas prote\u00ednas.\nModo de acci\u00f3n.\nCando a concentraci\u00f3n de i\u00f3n Ca+2 aumenta a 1 \u00b5M, a uni\u00f3n do Ca+2 \u00e1 calmodulina provoca un cambio de conformaci\u00f3n na prote\u00edna. Pode unirse a catro i\u00f3ns calcio e a s\u00faa uni\u00f3n inducir\u00e1 distintos cambios alost\u00e9ricos na prote\u00edna, principalmente a rotaci\u00f3n dos dous dominios globulares. Como consecuencia deste cambio conformacional despois da uni\u00f3n do calcio quedan expostos grupos metilo hidr\u00f3fobos pertencentes a residuos de metionina. Isto implica que se formen certas superficies hidr\u00f3fobas que poidan unirse a h\u00e9lices alfa anfip\u00e1ticas da prote\u00edna diana, xa que estas h\u00e9lices conte\u00f1en algunhas rexi\u00f3ns hidr\u00f3fobas complementarias. A flexibilidade da mol\u00e9cula perm\u00edtelle \u00e1 calmodulina unirse a moi diversas prote\u00ednas e desta maneira controla a s\u00faa actividade.\nOutras prote\u00ednas de uni\u00f3n ao calcio.\nA calmodulina pertence a un dos dous grupos principais de prote\u00ednas de uni\u00f3n ao calcio, chamadas prote\u00ednas de man EF (dominio estrutural h\u00e9lice-bucle-h\u00e9lice). O outro grupo son as chamadas anexinas, que se unen ao calcio e a fosfol\u00edpidos (por exemplo, a lipocortina). Moitas outras prote\u00ednas pode unirse ao calcio, pero a uni\u00f3n ao calcio non \u00e9 a s\u00faa funci\u00f3n principal."}
{"id": "208629", "revid": "1131", "url": "https://gl.wikipedia.org/wiki?curid=208629", "title": "Rianxeira (conserveira)", "text": "O grupo Jealsa Rianxeira engloba un total de 14 sociedades que abarcan tres li\u00f1as de actividade: conservas de peixe, pesca e servizos, e medio ambiente e enerx\u00eda. Dende a s\u00faa sede central sita en Boiro (A Coru\u00f1a), a sociedade goza dunha situaci\u00f3n predominante no sector europeo e afronta nos \u00faltimos anos un proxecto de expansi\u00f3n a outros mercados.\nHistoria.\nEn 1958, Jes\u00fas Alonso Fern\u00e1ndez creou a conserveira que levaba o seu nome, pasando a constitu\u00edrse no ano 1974 a sociedade an\u00f3nima co seu nome Jes\u00fas Alonso, S.A. (Jealsa).\nNo ano 1991 a sociedade adquiriu unha segunda planta de proceso. Na planta principal at\u00f3pase centralizado o proceso de elaboraci\u00f3n de conservas de at\u00fan, cunha capacidade de produci\u00f3n de 400 Tm. por d\u00eda, sendo considerada polos expertos coma unha das m\u00e1is modernas do mundo. A segunda planta produce os demais produtos da s\u00faa ampla gama.\nEn 1987, Jealsa foi a primeira conserveira espa\u00f1ola en introducir a sinxela apertura nas latas, iniciativa da que se contaxiou o mundo das conservas espa\u00f1ol.\nEn 1998, Jealsa introduce en toda a s\u00faa gama de produtos o aceite de oliva.\nNo ano 2000 constitu\u00eduse a sociedade Mare Aperto, froito do proceso de joint venture con Star en Italia.\nOutra vantaxe engadida \u00e9 a incorporaci\u00f3n do envase de aluminio en t\u00f3dolos seus produtos, ag\u00e1s no at\u00fan, ofrecendo unha maior seguridade e facilidade no manexo e apertura de ditos envases.\nEstas iniciativas, fan de Jealsa Rianxeira un punto de referencia obrigado no seu sector, e un exemplo de \u00e9xito no mundo da conserva a nivel europeo.\nInstalaci\u00f3ns.\nA s\u00faa planta principal conta cunha superficie industrial de 80.500 m2 e unha superficie de produci\u00f3n de 29.800 m2. No ano 2001 a cantidade aproximada de latas fabricadas supera os 390 mill\u00f3ns e acadar\u00e1 os 400 mill\u00f3ns en 2002.\nConta cunha planta depuradora que combina dous procesos biol\u00f3xicos, cun dixestor anaer\u00f3bico e un reactor aer\u00f3bico, que non leva consigo ning\u00fan proceso qu\u00edmico. Ten unha capacidade de depuraci\u00f3n de 850 m\u00b3/d\u00eda.\nTe\u00f1en en funcionamento unha planta de coxeraci\u00f3n con sete motores de 5.000 CV. cada un, e que en conxunto xeran 24,9 MW e proporciona electricidade a 8.000 vivendas. Esta planta proporciona enerx\u00eda t\u00e9rmica e el\u00e9ctrica \u00e1 planta conserveira. Todo iso co compromiso coa contorna avalado polo Certificado de Calidade Medioambiental UNE EN-ISO14001:96.\nAs s\u00faas instalaci\u00f3ns complem\u00e9ntanse cunha planta frigor\u00edfica cunha superficie de 6.000 m2 e un almac\u00e9n cunha capacidade para 10.000 palets.\nFrota propia.\nA trav\u00e9s da s\u00faa filial Sant Yago, te\u00f1en en funcionamento un buque atuneiro e un buque auxiliar. Tam\u00e9n participan na compa\u00f1\u00eda atuneira espa\u00f1ola Albaroca, S.A. Con este sistema aseg\u00faranse o aprovisionamento da materia prima.\nMercados internacionais.\nEn Portugal comercializan ca marca Rianxeira, contando cunha cota de mercado do 8%, sendo a terceira do mercado. A s\u00faa distribuci\u00f3n ponderada en hipermercados \u00e9 do 100% e en supermercados do 64%.\nEn Francia comercializan cas marcas Soluco la Mer, Chancerelle Fr\u00e8res e Rianxeira. Nos \u00faltimos anos acadaron un crecemento sostible do 40%.\nDende o ano 1996 mante\u00f1en relaci\u00f3ns estables para a comercializaci\u00f3n de marcas privadas no Reino Unido, Alema\u00f1a, Austria, B\u00e9lxica e Pa\u00edses Baixos.\nNo ano 2000 formalizouse unha joint venture con Star, creando a sociedade Mare Aperto, o que supuxo unha forte implantaci\u00f3n no mercado italiano, acadando unha cota do 10%.\nCabe destacar que \u00e9 provedor \u00fanico de Mercadona para a s\u00faa marca Hacendado."}
{"id": "208630", "revid": "12452", "url": "https://gl.wikipedia.org/wiki?curid=208630", "title": "Punica granatum", "text": ""}
{"id": "208631", "revid": "18868", "url": "https://gl.wikipedia.org/wiki?curid=208631", "title": "Framboesa", "text": ""}
{"id": "208632", "revid": "7596", "url": "https://gl.wikipedia.org/wiki?curid=208632", "title": "Hiperpaxinaci\u00f3n", "text": "Nos sistemas operativos, denom\u00ednase hiperpaxinaci\u00f3n (\"thrashing\" en ingl\u00e9s) \u00e1 situaci\u00f3n na que se utilizan unha cantidade crecente de recursos para facer unha cantidade de traballo cada vez menor. \nDescrici\u00f3n.\nUsualmente, ref\u00edrese a cando se cargan e descargan sucesiva e constantemente partes da imaxe dun proceso dende e cara \u00e1 memoria principal e a memoria virtual ou espazo de intercambio. Nun estado normal, isto permite que un proceso bloqueado e non listo para traballar deixe lugar na memoria principal a outro proceso listo. Cando se produce a hiperpaxinaci\u00f3n, os ciclos do procesador util\u00edzanse en levar e traer p\u00e1xinas (ou segmentos, segundo sexa o caso) e o rendemento xeral do sistema degr\u00e1dase notablemente.\nOrixe.\nO termo foi utilizado por primeira vez durante a \u00e9poca na que os sistemas operativos funcionaban sobre fitas magn\u00e9ticas para describir o son que as fitas fac\u00edan cando se l\u00edan e escrib\u00edan datos a alta velocidade. Gran cantidade de computadores persoais de baixa gama non pos\u00faen memoria RAM abondo para os patr\u00f3ns de uso actuais.\nPrevenci\u00f3n.\nAs formas de evitar a hiperpaxinaci\u00f3n foron unha \u00e1rea importante de investigaci\u00f3n nos anos 70 e desenvolv\u00e9ronse varios algoritmos complexos pero efectivos. Estes bas\u00e9anse na idea de intentar adivi\u00f1ar as p\u00e1xinas que van ser utilizadas proximamente, baseados na s\u00faa historia recente e utilizando como hip\u00f3tese o principio de proximidade de referencias. Estes son os denominados Algoritmos de substituci\u00f3n de p\u00e1xinas.\nDende un punto de vista m\u00e1is pr\u00e1ctico, p\u00f3dese evitar a hiperpaxinaci\u00f3n:"}
{"id": "208633", "revid": "56817", "url": "https://gl.wikipedia.org/wiki?curid=208633", "title": "C\u00e1liz", "text": "O termo c\u00e1liz (do lat\u00edn \"calix, -icis\", 'copa') pode referirse a:"}
{"id": "208634", "revid": "23204", "url": "https://gl.wikipedia.org/wiki?curid=208634", "title": "All Hands on the Bad One", "text": "All Hands on the Bad One \u00e9 o quinto \u00e1lbum da banda estadounidense de indie rock Sleater-Kinney, editado o 2 de maio do 2000 a trav\u00e9s do selo Kill Rock Stars. O disco foi producido por John Goodmanson e gravouse entre decembro de 1999 e xaneiro de 2000 no Jackpot! Studio en Portland, Oreg\u00f3n e en John &amp; Stu's Place en Seattle, Washington.\nListaxe de canci\u00f3ns.\nTodos os temas compostos por Sleater-Kinney.\nA canci\u00f3n \"Maraca\" s\u00f3 est\u00e1 dispo\u00f1ible no CD da edici\u00f3n xaponesa."}
{"id": "208635", "revid": "23204", "url": "https://gl.wikipedia.org/wiki?curid=208635", "title": "Justice", "text": "Justice (escrito como Jus\u2020ice) \u00e9 un d\u00fao franc\u00e9s de m\u00fasica electr\u00f3nica formado por Gaspard Aug\u00e9 e Xavier de Rosnay. \u00c9 un dos grupos m\u00e1is exitosos de Ed Banger Records, e est\u00e1n representados polo propio director do selo, Pedro Winter. Justice \u00e9 co\u00f1ecido por incorporar unha forte influencia do rock e do indie na s\u00faa m\u00fasica e na s\u00faa est\u00e9tica.\nSeu \u00e1lbum de estrea, \"\u2020\", foi publicado en xu\u00f1o do 2007 coa aclamaci\u00f3n da cr\u00edtica. O disco foi nomeado ao Grammy ao mellor \u00e1lbum de electr\u00f3nica/dance. Foi n\u00famero 16 na lista dos 50 mellores \u00e1lbums do ano para Pitchfork Media e n\u00famero 18 na dos 25 mellores discos de 2007 para a revista \"Blender\". Foi nomeado tam\u00e9n ao Shortlist Prize dese ano. A s\u00faa remestura do tema de MGMT \"Electric Feel\" ga\u00f1ou o Grammy \u00e1 mellor remestura non cl\u00e1sical en 2009.\nEn setembro do 2009 anunciouse que Justice pasar\u00eda a formar parte de Elektra Records. O grupo comezou a traballar no seu segundo \u00e1lbum a mediados do 2010. O primeiro sinxelo, \"Civilization\", editouse o 28 de marzo de 2011 e o disco, \"Audio, Video, Disco\", publicar\u00edase o 24 de outubro dese ano."}
{"id": "208636", "revid": "865", "url": "https://gl.wikipedia.org/wiki?curid=208636", "title": "Desperate Youth, Blood Thirsty Babes", "text": "Desperate Youth, Blood Thirsty Babes \u00e9 un \u00e1lbum da banda estadounidense de art rock TV on the Radio, editado o 9 de marzo do 2004 a trav\u00e9s dos selos Touch and Go Records e 4AD."}
{"id": "208637", "revid": "56817", "url": "https://gl.wikipedia.org/wiki?curid=208637", "title": "Temple of the Dog (\u00e1lbum)", "text": "Temple of the Dog \u00e9 o \u00fanico \u00e1lbum de estudio da banda estadounidense de grunge Temple of the Dog, editado o 16 de abril de 1991 a trav\u00e9s do selo A&amp;M Records. O disco \u00e9 un tributo a Andrew Wood, o vocalista de Malfunkshun e Mother Love Bone. Wood morreu o 19 de marzo de 1990 por unha sobredose de hero\u00edna."}
{"id": "208638", "revid": "5312", "url": "https://gl.wikipedia.org/wiki?curid=208638", "title": "Sobremesa", "text": "Na cultura occidental recente, a sobremesa \u00e9 o derradeiro prato que se serve no curso dunha comida (xantar ou cea). Componse dun prato coci\u00f1ado m\u00e1is ou menos azucrado ou ben de froitas, pasteis, cremas, tortas, flans, xeados, pudins e doces.\nNunha acepci\u00f3n m\u00e1is antiga, a sobremesa comprend\u00eda tam\u00e9n o queixo e alg\u00fans froitos secos (noces, casta\u00f1as asadas).\nEtimolox\u00eda.\nO nome \u00e9 unha extensi\u00f3n de \"sobremesa\", \u00e9 dicir, do per\u00edodo de tempo en que os comensais permanecen \u00e1 mesa despois de comeren, xeralmente falando, xa que \u00e9 nese momento cando se serve.\nNa lingua galega, \"sobremesa\" v\u00e9n da construci\u00f3n morfol\u00f3xica \"sobre\" + \"mesa\", significando \"sobre\" 'despois', 'aquilo que sucede m\u00e1is tarde', e \"mesa\" significando 'comida principal que se consome \u00e1 mesa'. Polo tanto, sobremesa significa despois da mesa ou aquilo que sucede \u00e1 comida principal.\nHistoria.\nAs primeiras sobremesas eran alimentos servidos en cru, como panais de mel, e froitos secos, como d\u00e1tiles.\nNon foi at\u00e9 a Idade Media, cando o azucre comezou a fabricarse, en que a xente empezou a gozar de m\u00e1is sobremesas doces, pero incluso ent\u00f3n o azucre era tan caro que se reservaba s\u00f3 para os ricos, e en ocasi\u00f3ns moi especiais.\nA orixe de sobremesas conxeladas, como o xeado e os sorbetes rem\u00f3ntanse tam\u00e9n \u00e1 Idade Media, cando a realeza consum\u00eda xeo doce con sabor a mel ou a xarope de froitas.\nTam\u00e9n na Idade Media, nos banquetes da corte francesa, pratos que hoxe consideramos como \"sobremesa\", e que pod\u00edan consistir en preparaci\u00f3ns doces e salgadas, non pechaban a comida, sen\u00f3n que \u00edan seguidos por outros dous servizos, o \"issue de table\" e o \"boutehors\", alimentos compostos de vi\u00f1o e especias de c\u00e1mara (as\u00ed chamadas porque sa pasaba a unha c\u00e1mara \u00e1 parte para degustalas), especias ou froitas confeitadas en azucre ou mel: xenxibre, coandro, fi\u00fancho, an\u00eds, nougat de pi\u00f1\u00f3ns, doce de marmelo, abel\u00e1s e pistachos confeitados. Estas \"especias de c\u00e1mara\" gozaban de gran reputaci\u00f3n, pois consider\u00e1base que facilitaban a dixesti\u00f3n, de xeito que eran m\u00e1is ben medicamentos que doces, e por iso eran frecuentemente preparadas por boticarios e dadas aos enfermos.\nAntes do s\u00e9culo XIX, que conduciu, por un lado, ao xurdimento da clase media e, por outro, \u00e1 mecanizaci\u00f3n da industria azucreira, os doces eran un privilexio da aristocracia. Cando o azucre se fixo m\u00e1is barato medrou, paralelamente, o desenvolvemento e a popularizaci\u00f3n das sobremesas.\nEn moitas culturas, como a chinesa, non se espera a chegar ao final da comida, serv\u00edndose unha mestura de doces e saborosos pratos ao longo da comida.\nDoces e sobremesas t\u00edpicas de tempada.\nHai algunhas sobremesas que se consomen especialmente nalgunhas datas significadas. En Galicia, por exemplo:"}
{"id": "208639", "revid": "25871", "url": "https://gl.wikipedia.org/wiki?curid=208639", "title": "Granadina", "text": "A granadina ou xarope de granadina \u00e9 unha bebida que se elabora con azucre e granadas, e que non cont\u00e9n alcohol.\nDebido a que a granadina adoita utilizarse en c\u00f3cteis para adozar e dar cor, moitos cren que se trata dunha bebida alcoh\u00f3lica.\nTam\u00e9n pode tomarse como refresco, combin\u00e1ndoa con soda ou auga.\nA granadina pode utilizarse tam\u00e9n para darlle sabor a xeados e outras sobremesas."}
{"id": "208640", "revid": "22795", "url": "https://gl.wikipedia.org/wiki?curid=208640", "title": "Xarope de granadina", "text": ""}
{"id": "208645", "revid": "56817", "url": "https://gl.wikipedia.org/wiki?curid=208645", "title": "Blues for the Red Sun", "text": "Blues for the Red Sun \u00e9 o segundo \u00e1lbum de estudio da banda estadounidense de stoner rock Kyuss, editado o 30 de xu\u00f1o de 1992 a trav\u00e9s do selo Dali. A pesar de recibir boas cr\u00edticas en xeral o disco vendeu s\u00f3 39.000 copia.\nAs canci\u00f3ns do \u00e1lbum puideron escoitarse en m\u00faltiples emisoras de radio, e realiz\u00e1ronse videoclips para \"Green Machine\" e \"Thong Song\", que apareceron na MTV. Parapromocionar o \u00e1lbum Kyuss actuou como abreconcertos para varias bandas. A m\u00fasica do disco \u00e9 unha mestura de varios x\u00e9neros, ten riffs de guitarras fortemente distorsionadas, e principalmente tempos lentos.\n\"Blues for the Red Sun\" foi o derradeiro \u00e1lbum da banda con contar co seu baixista orixinal, Nick Oliveri."}
{"id": "208647", "revid": "56817", "url": "https://gl.wikipedia.org/wiki?curid=208647", "title": "\u2020 (\u00e1lbum)", "text": "\u2020, tam\u00e9n co\u00f1ecido como Cross, \u00e9 o \u00e1lbum de estrea da banda francesa de electro house Justice, editado o 11 de xu\u00f1o do 2007 a trav\u00e9s do selo Ed Banger Records. Foi certificado ouro no Reino Unido o 9 de decembro de 2009 tras vender 100.000 copias nese pa\u00eds."}
{"id": "208649", "revid": "27155", "url": "https://gl.wikipedia.org/wiki?curid=208649", "title": "Sarc\u00f3mero", "text": "Un sarc\u00f3mero (do grego \"s\u00e1rx\" 'carne' e \"m\u00e9ros\" 'parte') \u00e9 a unidade b\u00e1sica funcional dun m\u00fasculo. Os m\u00fasculos est\u00e1n compostos por c\u00e9lulas musculares chamadas miocitos ou fibras musculares. As c\u00e9lulas musculares conte\u00f1en miofibrilas formadas por prote\u00ednas filamentosas das que depende a contracci\u00f3n muscular. Nas fibras musculares estriadas as miofibrilas est\u00e1n organizadas formando unha sucesi\u00f3n de sarc\u00f3meros, que, por tanto, son agrupaci\u00f3ns ordenadas de miofibrilas dentro da fibra muscular. Os sarc\u00f3meros vistos ao microscopio te\u00f1en o aspecto de bandas escuras e claras. As prote\u00ednas do sarc\u00f3mero esvaran unhas sobre outras durante a contracci\u00f3n muscular, de modo que a lonxitude do sarc\u00f3mero dimin\u00fae (e na relaxaci\u00f3n aumenta).\nAs principais prote\u00ednas que forman os sarc\u00f3meros son a miosina, que constit\u00fae os filamentos grosos, e a actina, que forma os finos. A miosina ten unha cola longa e fibrosa e unha cabeza globular, pola que se une \u00e1 actina. A cabeza da miosina tam\u00e9n se une ao ATP, que \u00e9 a fonte de enerx\u00eda para o movemento muscular. A miosina s\u00f3 pode unirse \u00e1 actina cando os sitios de uni\u00f3n da actina est\u00e1n expostos ao i\u00f3n calcio.\nAs mol\u00e9culas de actina est\u00e1n unidas entre si na li\u00f1a Z do sarc\u00f3mero, que forma os bordos do sarc\u00f3mero. No sarc\u00f3mero relaxado aparecen diversas bandas claras e escuras.\nUnha fibra muscular do b\u00edceps pode conter uns 100.000 sarc\u00f3meros (tomando a lonxitude do b\u00edceps como 20\u00a0cm e a lonxitude do sarc\u00f3mero como 2 microns). As miofibrilas do m\u00fasculo liso non est\u00e1n organizadas en sarc\u00f3meros.\nBandas.\nOs sarc\u00f3meros son os que lle dan ao m\u00fasculo esquel\u00e9tico a s\u00faa aparencia microsc\u00f3pica estriada. \nAs relaci\u00f3ns entre as prote\u00ednas e as rexi\u00f3ns do sarc\u00f3mero son as seguintes:\nContracci\u00f3n.\nDurante a contracci\u00f3n muscular as bandas A non cambian a s\u00faa lonxitude (1,85 microns no m\u00fasculo esquel\u00e9tico de mam\u00edfero), entanto que as bandas I e a zona H se acortan. Isto fai que as li\u00f1as Z se acheguen \u00e1s veci\u00f1as.\nA prote\u00edna tropomiosina sit\u00faase no sarc\u00f3mero sobre a mol\u00e9cula de actina cubrindo os sitios de uni\u00f3n \u00e1 miosina que ten a actina. Para que a c\u00e9lula muscular se poida contraer, a tropomiosina debe ser retirada de al\u00ed para que queden libres eses sitios de uni\u00f3n. Os i\u00f3ns calcio \u00fanense \u00e1s mol\u00e9culas de troponina C (que est\u00e1n espalladas sobre a mol\u00e9cula de tropomiosina) e alteran a estrutura da tropomiosina, forz\u00e1ndoa a descubrir os sitios de uni\u00f3n que ten a actina, onde se establecer\u00e1n pontes cruzadas.\nA concentraci\u00f3n de calcio nas c\u00e9lulas musculares est\u00e1 controlada polo ret\u00edculo sarcopl\u00e1smico, un tipo especial de ret\u00edculo endoplasm\u00e1tico liso que se encontra no sarcoplasma. A contracci\u00f3n muscular acaba cando os i\u00f3ns calcio son bombeados de volta ao ret\u00edculo sarcopl\u00e1smico, o que permite que o aparato contr\u00e1ctil da c\u00e9lula muscular se relaxe.\nDurante a estimulaci\u00f3n da c\u00e9lula muscular, a motoneurona que innerva a fibra muscular libera o neurotransmisor acetilcolina, o cal viaxa a trav\u00e9s da uni\u00f3n neuromuscular (a sinapse entre o bot\u00f3n terminal da neurona e a c\u00e9lula muscular). A acetilcolina \u00fanese a un receptor de acetilcolina nicot\u00ednico postsin\u00e1ptico na c\u00e9lula muscular. Un cambio na conformaci\u00f3n do receptor permite o fluxo de i\u00f3ns sodio cara ao interior da c\u00e9lula e o inicio dun potencial de acci\u00f3n postsin\u00e1ptico. O potencial de acci\u00f3n viaxa despois ao longo dos t\u00fabulos T (transversos) ata que chega ao ret\u00edculo sarcopl\u00e1smico. O potencial de acci\u00f3n cambia a permeabilidade do ret\u00edculo sarcopl\u00e1smico, permitindo o fluxo de sa\u00edda de i\u00f3ns calcio cara ao sarc\u00f3mero. A sa\u00edda de i\u00f3ns calcio fai que as cabezas de miosina te\u00f1an acceso aos sitios de uni\u00f3n da actina e formen pontes cruzadas, o que determina a contracci\u00f3n muscular.\nRepouso.\nNo repouso, as cabezas de miosina est\u00e1n unidas ao ATP nunha configuraci\u00f3n de baixa enerx\u00eda e non poden acceder aos sitios de uni\u00f3n das pontes cruzadas que ten a actina. Por\u00e9n, a cabeza da miosina pode hidrolizar ATP a ADP e fosfato. Unha parte da enerx\u00eda liberada nesta reacci\u00f3n fai mudar a forma da cabeza da miosina, que pasa a unha configuraci\u00f3n de maior enerx\u00eda. Por medio do proceso de uni\u00f3n \u00e1 actina, a cabeza de miosina libera ADP e fosfato, cambiando a s\u00faa configuraci\u00f3n outra vez ao estado de baixa enerx\u00eda. A miosina permanece unida \u00e1 actina nun estado co\u00f1ecido como \"rigor\", ata que se une unha nova mol\u00e9cula de ATP \u00e1 cabeza de miosina. Esta uni\u00f3n do ATP \u00e1 miosina libera a actina ao disoci\u00e1rense as pontes cruzadas. A miosina asociada ao ATP est\u00e1 preparada para outro ciclo, que empezar\u00e1 coa hidr\u00f3lise doutra mol\u00e9cula de ATP.\nA banda A \u00e9 visible como li\u00f1as escuras transversas nas miofibrilas; a banda I \u00e9 visible como li\u00f1as transversas lixeiramente marcadas, e a li\u00f1a Z \u00e9 visible como li\u00f1as escuras que separan os sarc\u00f3meros olladas con microscopio \u00f3ptico.\nAlmacenamento de enerx\u00eda.\nA contracci\u00f3n muscular consome moita enerx\u00eda en forma de ATP. A maior\u00eda das c\u00e9lulas musculares tan s\u00f3 almacenan ATP dabondo para un pequeno n\u00famero de contracci\u00f3ns. Mentres as c\u00e9lulas musculars almacenen glic\u00f3xeno, a maior parte da enerx\u00eda requirida para a contracci\u00f3n deriva de compostos fosfatados de alta enerx\u00eda, como a fosfocreatina, que se utiliza para cederlle fosfato ao ADP e formar ATP nos vertebrados.\nEstrutura comparativa do sarc\u00f3mero.\nA estrutura do sarc\u00f3mero afecta \u00e1 s\u00faa funci\u00f3n de diversos xeitos. O solapamento da actina e a miosina d\u00e1 lugar \u00e1 curva lonxitude-tensi\u00f3n da contracci\u00f3n, que mostra como a forza do sarc\u00f3mero decrece se o m\u00fasculo se estira (para que se poidan formar poucas pontes cruzadas) ou se comprime (ata que os filamentos de actina interfiren uns con outros). A lonxitude dos filamentos de actina e miosina (medidos en conxunto como a lonxitude do sarc\u00f3mero) afecta \u00e1 forza e velocidade da contracci\u00f3n, e os sarc\u00f3meros m\u00e1is longos forman m\u00e1is pontes cruzadas e deste modo te\u00f1en m\u00e1is forza, pero te\u00f1en un rango reducido de acurtamento. Os vertebrados presentan un rango moi limitado de lonxitudes do sarc\u00f3mero, que te\u00f1en aproximadamente a mesma lonxitude \u00f3ptima (lonxitude no pico lonxitude-tensi\u00f3n) en todos os m\u00fasculos dun individuo e entre distintas especies. Os artr\u00f3podos, por\u00e9n, presentan enormes variaci\u00f3ns (ata de sete veces) na lonxitude dos sarc\u00f3meros, tanto entre distintas especies coma entre m\u00fasculos dun mesmo individuo. A raz\u00f3n desta falta de variabilidade na lonxitude dos sarc\u00f3meros dos vertebrados non se co\u00f1ece ben."}
{"id": "208651", "revid": "25871", "url": "https://gl.wikipedia.org/wiki?curid=208651", "title": "Millions Now Living Will Never Die", "text": "Millions Now Living Will Never Die \u00e9 o segundo \u00e1lbum da banda estadounidense de post-rock Tortoise, editado o 30 de xaneiro de 1996 a trav\u00e9s do selo Thrill Jockey Records. O traballo foi reco\u00f1ecido como un innovador disco de post-rock e aparece no libro \"1001 Albums You Must Hear Before You Die\". No ano 2008 foi interpretado integramente ao vivo no festival All Tomorrow's Parties.\nO t\u00edtulo do \u00e1lbum est\u00e1 sacado dunha frase usada polas testemu\u00f1as de Xehov\u00e1, especialmente a comezos do s\u00e9culo XX. \u00c9, por exemplo, o t\u00edtulo dun ensaio escrito por Joseph Franklin Rutherford, que foi o segundo presidente da Watch Tower Bible and Tract Society."}
{"id": "208652", "revid": "56817", "url": "https://gl.wikipedia.org/wiki?curid=208652", "title": "Ima Robot (\u00e1lbum)", "text": "Ima Robot \u00e9 o primeiro \u00e1lbum da banda estadounidense de dance-punk Ima Robot, editado o 6 de setembro do ano 2003 a trav\u00e9s do selo Virgin Records.\nO tema \"A Is for Action\" aparece no videoxogo \"SSX 3\", e \"Scream\" sae no cap\u00edtulo 4 da cuarta tempada da serie brit\u00e1nica \"Queer As Folk\".\nListaxe de canci\u00f3ns.\nTodos os temas compostos por Alex Ebert.\nA canci\u00f3n oculta \"Black Jettas\" pode escoitarse despois do \u00faltimo dema tras un tempo de silencio."}
{"id": "208653", "revid": "2074", "url": "https://gl.wikipedia.org/wiki?curid=208653", "title": "Grupo Vocento", "text": ""}
{"id": "208655", "revid": "65337", "url": "https://gl.wikipedia.org/wiki?curid=208655", "title": "Republic", "text": "Republic \u00e9 o sexto \u00e1lbum de estudio da banda inglesa New Order, editado o 3 de maio de 1993 a trav\u00e9s do selo London Records. Foi o seu primeiro traballo publicado despois da desaparici\u00f3n de Factory Records.\nO \u00e1lbum acadou o n\u00famero 1 no Reino Unido, sendo o \u00faltimo traballo da banda en acadar esa posici\u00f3n. O disco recibiu unha nomeaci\u00f3n ao Mercury Music Prize. Seu principal sinxelo, \"Regret\", \u00e9 tam\u00e9n o \u00faltimo en acadar o \"top 5\" no seu pa\u00eds.\nA banda entrou en hiato despois nun concerto no Reading Festival promocionando o disco en agosto de 1993. \u00c9 sabido que ao vocalista Bernard Sumner non lle gusta viaxar a Norteam\u00e9rica, e os reportaxes de prensa suxiren que a presi\u00f3n da parte da xira que se \u00eda a realizar nesa parte do planeta contribu\u00edu \u00e1 separaci\u00f3n temporal da banda, que volver\u00eda a reunirse en 1998.\nListaxe de canci\u00f3ns.\nTodos os temas compostos por Gillian Gilbert, Peter Hook, Stephen Morris, Bernard Sumner e Stephen Hague."}
{"id": "208659", "revid": "98629", "url": "https://gl.wikipedia.org/wiki?curid=208659", "title": "Peite do Vento", "text": "O Peite do Vento (en \u00e9uscaro: \"Haizearen orrazia\", en castel\u00e1n: \"Peine del Viento\") \u00e9 un conxunto de esculturas de Eduardo Chillida sobre unha obra arquitect\u00f3nica do arquitecto vasco Luis Pe\u00f1a Ganchegui, sendo probablemente a s\u00faa obra m\u00e1is importante e co\u00f1ecida.\nAt\u00f3pase situado nun extremo da ba\u00eda da Concha, ao final da Praia de Ondarreta, en Donostia, Pa\u00eds Vasco. Est\u00e1 composto por tres esculturas de aceiro, incrustadas nunhas rochas que dan ao mar Cant\u00e1brico.\nChillida seguiu traballando na serie Peite do Vento, que coincide no aspecto formal coa s\u00faa colecci\u00f3n de \"Estelas\", e particularmente, coas dedicadas a Pablo Picasso, Salvador Allende e Pablo Neruda.\nA obra foi finalizada en 1976. Ademais das esculturas, acondicionouse unha zona onda elas cunhas sa\u00eddas de aire e auga que se abastecen das ondas que baten nas rochas e nas esculturas."}
{"id": "208660", "revid": "92340", "url": "https://gl.wikipedia.org/wiki?curid=208660", "title": "Luis Pe\u00f1a Ganchegui", "text": "Luis Pe\u00f1a Gantxegi, nado en O\u00f1ati o 29 de marzo de 1926 e finado en Donostia o 2 de abril de 2009, foi un arquitecto vasco. Est\u00e1 considerado como un dos introdutores da arquitectura contempor\u00e1nea en Espa\u00f1a.\nTraxectoria.\nEstudou Arquitectura na Escola T\u00e9cnica Superior de Arquitectura de Madrid, titul\u00e1ndose en 1959. Desde 1976 dedicouse \u00e1 docencia, primeiro en Barcelona e logo en San Sebasti\u00e1n, onde foi catedr\u00e1tico desde 1982 e subdirector desde 1983 na Escola T\u00e9cnica Superior de Arquitectura.\nDesde 1959 traballou en numerosos proxectos, a maior\u00eda no Pa\u00eds Vasco, como o Centro Kursaal, constru\u00eddo en San Sebasti\u00e1n en 1989.\nA s\u00faa obra m\u00e1is co\u00f1ecida \u00e9 o \"Peite do Vento\", constru\u00eddo canda a Eduardo Chillida, co que tam\u00e9n realizou a Praza dos Foros de Vitoria. Entre as s\u00faas \u00faltimas obras figura a reforma de praza Pasai Donibane (Guip\u00fascoa), premiada polo Colexio Oficial de Arquitectos Vasco Navarro en 2007."}
{"id": "208661", "revid": "1131", "url": "https://gl.wikipedia.org/wiki?curid=208661", "title": "Enxerto", "text": "O termo enxerto pode referirse a:"}
{"id": "208662", "revid": "47401", "url": "https://gl.wikipedia.org/wiki?curid=208662", "title": "Who Killed Amanda Palmer", "text": "Who Killed Amanda Palmer \u00e9 o primeiro \u00e1lbum en solitario da artista estadounidense Amanda Palmer. Foi editado o 8 de setembro do 2008 a trav\u00e9s do selo Roadrunner Records.\nO disco foi gravado principalmente en Nashville, Tennessee coa colaboraci\u00f3n de Ben Folds. O seu nome fai referencia \u00e1 serie de televisi\u00f3n \"Twin Peaks\", que xira en torno aos acontecementos que rodean a morte de Laura Palmer."}
{"id": "208663", "revid": "89787", "url": "https://gl.wikipedia.org/wiki?curid=208663", "title": "Fosfocreatina", "text": "A fosfocreatina , tam\u00e9n chamada, creatina fosfato, fosfato de creatina ou PCr (\u00e1s veces Pcr), \u00e9 un composto formado por unha mol\u00e9cula de creatina fosforilada nun dos seus nitr\u00f3xenos, que serve como unha reserva rapidamente mobilizable de fosfatos de alta enerx\u00eda, que se encontra no m\u00fasculo e cerebro.\nQu\u00edmica.\nA fosfocreatina est\u00e1 formada con partes de tres amino\u00e1cidos: arxinina (Arg), glicina (Gly), e metionina (Met). Pode biosintetizarse a partir de arxinina e glicina que dan lugar a guanidinoacetato (nos riles, p\u00e1ncreas), o cal vai sufrir metilaci\u00f3n (na que se require S-adenosil metionina) para dar creatina (no f\u00edgado, p\u00e1ncreas), e esta ser\u00e1 fosforilada pola acci\u00f3n da creatina quinase (na que se require ATP) para dar finalmente fosfocreatina (m\u00fasculo principalmente).\nA fosfocreatina catabol\u00edzase por deshidrataci\u00f3n para formar a base de Schiff c\u00edclica creatinina, que se elimina pola urina.\nA creatina que se sintetiza no f\u00edgado, transp\u00f3rtase \u00e1s c\u00e9lulas musculares por v\u00eda sangu\u00ednea para ser almacenada.\nA lanzadeira da creatina fosfato facilita o transporte de fosfatos de alta enerx\u00eda desde a mitocondria.\nFunci\u00f3ns.\nA fosfocreatina pode doar anaerobicamente o seu grupo fosfato ao ADP orixinando ATP durante os primeiros 2 ou 7 segundos que seguen a un esforzo muscular ou neuronal moi intenso. Inversamente, o exceso de ATP pode utilizarse durante un per\u00edodo de repouso ou baixo esforzo para converter a creatina en fosfocreatina. A fosforilaci\u00f3n reversible da creatina est\u00e1 catalizada por varios encimas creatina quinases .\nFosfocreatina + ADP \u2190\u2192 creatina + ATP\nA enerx\u00eda libre est\u00e1ndar (\u0394G\u00ba') liberada durante a hidr\u00f3lise do fosfato da fosfocreatina \u00e9 de -10,3 kcal/mol.\nA presenza de creatina quinase (CK-MB, MB significa m\u00fasculo/cerebro) no plasma sangu\u00edneo \u00e9 un indicativo de danos nos tecidos e util\u00edzase na diagnose do infarto de miocardio.\nA capacidade da c\u00e9lula de xerar fosfocreatina a partir do exceso de ATP formado durante o descanso, e o seu uso da fosfocreatina para unha r\u00e1pida rexeneraci\u00f3n do ATP durante a actividade intensa, proporciona un amortecemento espacial e temporal para as variaci\u00f3ns da concentraci\u00f3n de ATP, que se mante\u00f1en case constantes. Noutras palabras, a fosfocreatina act\u00faa como unha reserva de fosfatos de alta enerx\u00eda. A fosfocreatina xoga un importante papel nos tecidos que te\u00f1en demandas de enerx\u00eda altas e flutuantes como a musculatura, coraz\u00f3n ou cerebro. Como o contido de fosfocreatina do m\u00fasculo esquel\u00e9tico \u00e9 unhas 3 ou 4 veces maior ca o de ATP poden almacenarse en forma de fosfocreatina cantidades de fosfatos de alta enerx\u00eda dabondo como para soster a actividade muscular durante per\u00edodos curtos de actividade intensa.\nOs fosfatos que como a fosfocreatina (ou a fosfoarxinina en invertebrados) funcionan como reservas enerx\u00e9ticas temporais reciben o nome de fosf\u00e1xenos.\nHistoria.\nO descubrimento da fosfocreatina realiz\u00e1rono Grace Eggleton e Philip Eggleton na Universidade de Cambridge e por separado Cyrus Fiske e Yellapragada Subbarow da Escola M\u00e9dica de Harvard en 1927. Uns poucos anos despois David Nachmansohn, traballando baixo a direcci\u00f3n de Meyerhof no \"Kaiser Wilhelm Institute\" de Berlin, contribu\u00edu ao co\u00f1ecemento da funci\u00f3n da fosfocreatina na c\u00e9lula."}
{"id": "208664", "revid": "118007", "url": "https://gl.wikipedia.org/wiki?curid=208664", "title": "Rashid Behbudov", "text": "Rashid Behbudov, nado en Tiflis o 14 de decembro de 1915 e finado o 9 de xu\u00f1o de 1989, foi un cantante a actor azer\u00ed da \u00e9poca sovi\u00e9tica.\nTraxectoria.\nFillo do cantante Majid Behbudov, entre 1938 e 1944, Rashid traballou na Philharm\u00f3nica e na \u00d3pera de Erev\u00e1n. En 1945 por invitaci\u00f3n de Tofig Guliyev, Rashid Behbudov mudouse a Bak\u00fa, e nese ano interpretou o papel principal no filme musical \"Ar\u015f\u0131n mal alan\" , versi\u00f3n cinematogr\u00e1fica da \u00f3pera de 1910 de Uzeyir Hajibeyov e que o fixo famoso en todo o Acerbaix\u00e1n, convert\u00e9ndose nun cantante popular na Uni\u00f3n Sovi\u00e9tica, especialmente co\u00f1ecido polas s\u00faas mel\u00f3dicas e r\u00edtmicas canci\u00f3ns de amor realizando tam\u00e9n galas en Ir\u00e1n, acompa\u00f1ado polo pianista Chingiz Sadikhov e o int\u00e9rprete de tar Ahsan Dadashov, en Turqu\u00eda realizou o seu primeiro concerto en 1961 acompa\u00f1ado polo violinista Azad Aliyev. Realizou tam\u00e9n xiras por Suram\u00e9rica e a India. Foi solista da Philarmon\u00eda de Acerbaix\u00e1n (1946-1956), realizou papeis protagonistas en varias \u00f3peras na \u00d3pera de Acerbaix\u00e1n (1953-1960). En 1966 creou o Teatro da Canci\u00f3n de Acerbaix\u00e1n."}
{"id": "208665", "revid": "31271", "url": "https://gl.wikipedia.org/wiki?curid=208665", "title": "R\u0259\u015fid Behbudov", "text": ""}
{"id": "208666", "revid": "72012", "url": "https://gl.wikipedia.org/wiki?curid=208666", "title": "Supercopa de Espa\u00f1a de F\u00fatbol 2009", "text": "A Supercopa de Espa\u00f1a de F\u00fatbol 2009 foi unha competici\u00f3n de f\u00fatbol en Espa\u00f1a que se disputou a dobre partido o 16 e 23 de agosto de 2009. Foi disputada polo FC Barcelona, campi\u00f3n da Liga 2008\u201309 e o Athletic Club, finalista da Copa do Rei 2008\u201309. O Barcelona ga\u00f1ou por 5\u20131 no global, conseguindo o seu 8\u00ba t\u00edtulo."}
{"id": "208667", "revid": "27155", "url": "https://gl.wikipedia.org/wiki?curid=208667", "title": "Creatina fosfato", "text": ""}
{"id": "208668", "revid": "72012", "url": "https://gl.wikipedia.org/wiki?curid=208668", "title": "Supercopa de Espa\u00f1a de F\u00fatbol 2008", "text": "A Supercopa de Espa\u00f1a de F\u00fatbol 2008 foi unha competici\u00f3n de f\u00fatbol en Espa\u00f1a que se disputou a dobre partido o 14 e 24 de agosto de 2008. Foi disputada polo Real Madrid, campi\u00f3n da Liga 2007\u201308 e o Valencia CF, campi\u00f3n da Copa do Rei 2007\u201308. O Real Madrid ga\u00f1ou por 6\u20135 no global, conseguindo o seu 8\u00ba t\u00edtulo."}
{"id": "208669", "revid": "54336", "url": "https://gl.wikipedia.org/wiki?curid=208669", "title": "Centro de Vigo de PSA Peugeot Citro\u00ebn", "text": "O Centro de Vigo de PSA Peugeot Citro\u00ebn \u00e9 un planta de produci\u00f3n do grupo PSA Peugeot Citro\u00ebn, situada en Bala\u00eddos (Vigo), \u00e1 beira do r\u00edo Lagares. Con m\u00e1is de 50 anos de actividade, est\u00e1 considerada un dos piares b\u00e1sicos da econom\u00eda galega. A planta produce catro veh\u00edculos distintos para as d\u00faas marcas do grupo. O seu persoal componse por 6500 empregados e as s\u00faas exportaci\u00f3ns representan o 30 % das exportaci\u00f3ns totais de Galicia . A calidade, como obxectivo primordial, a eficiencia industrial e un persoal competente son aspectos clave na s\u00faa organizaci\u00f3n.\nHistoria.\nO centro de PSA Peugeot Citro\u00ebn ten a s\u00faa orixe coa creaci\u00f3n en abril de 1958 de Citro\u00ebn Hispania. O persoal inicial nese momento situ\u00e1base nos cen traballadores. Dende \u00f3 principio,a s\u00faa actividade est\u00e1 intimamente ligada \u00f3 porto de Vigo. A conexi\u00f3n mar\u00edtima da cidade as\u00ed como a existencia da Zona Franca foron os factores m\u00e1is importantes para a localizaci\u00f3n desta marca francesa. Neste primeiro ano de vida a produci\u00f3n foi de 400 veh\u00edculos.\nO traslado definitivo a Bala\u00eddos prod\u00facese no agosto de 1959. Neste segundo ano de vida, a produci\u00f3n increm\u00e9ntase chegando a 1700 unidades, caracteriz\u00e1ndose esta \u00e9poca polo crecemento continuo. Nos primeiros anos, a actividade da planta de Vigo crece a un ritmo similar ao da econom\u00eda espa\u00f1ola, en plena engalaxe da man do plan de Estabilizaci\u00f3n. A produci\u00f3n comeza a destinarse \u00f3 mercado nacional. En 1960 a produci\u00f3n alcanza os 3600 veh\u00edculos e o persoal supera os 500 traballadores. Nestes dez primeiros anos, a superficie do centro practicamente alcanza as dimensi\u00f3ns actuais.\nA segunda metade dos 60 e a primeira dos 70 non foi unha boa \u00e9poca para o centro. A demanda nacional, onde se destinaban por aquel ent\u00f3n a maior\u00eda da produci\u00f3n, iniciou un per\u00edodo de desaceleraci\u00f3n, coincidindo ademais coa chegada a Espa\u00f1a de novos fabricantes. Menor demanda e maior competencia dan como resultado unha \u00e9poca na que a produci\u00f3n do Centro apenas crece.\nA crise do petr\u00f3leo de 1973 supuxo unha sacudida para toda a econom\u00eda mundial, afectando especialmente a industria do autom\u00f3bil. En Espa\u00f1a, \u00e1s turbulencias econ\u00f3micas sum\u00e1ronse os conflitos sociais orixinados polo cambio de r\u00e9xime. A pesar desta inestabilidade o Centro chega a alcanzar as mellores cifras ata aquela data. A introduci\u00f3n dun novo modelo nas li\u00f1as de fabricaci\u00f3n contrib\u00fae a un salto cualitativo. En 1975 alc\u00e1nzase a cifra de 110.000 unidades producidas e o persoal supera os 6.000 traballadores.\nEn 1975 Peugeot adquiriu o 90 % do capital de Citro\u00ebn, dando lugar a creaci\u00f3n do grupo PSA, e comezando a producir indistintamente modelos das d\u00faas marcas. A d\u00e9cada dos 80 caracter\u00edzase pola modernizaci\u00f3n da planta pola produci\u00f3n de turismos de grande \u00e9xito comercial.\nA mediados dos 80 iniciouse a produci\u00f3n dun modelo emblem\u00e1tico para o Centro de PSA Peugeot en Vigo: o Citro\u00ebn C15, modelo que permaneceu no Centro dende 1984 ata 2005. Neses m\u00e1is de 20 anos, sa\u00edron de Vigo 1\u00a0181\u00a0407 unidades do C15. Foi o primeiro modelo en superar o mill\u00f3n de unidades producidas. Este modelo supuxo un punto de inflexi\u00f3n na actividade industrial do Centro. Vigo f\u00edxose Centro Piloto para a produci\u00f3n do C15.\nO \u00e9xito desta concepci\u00f3n produtiva fixo que Vigo, dende ent\u00f3n, se especializara na fabricaci\u00f3n de veh\u00edculos industriais e en turismos de gran tama\u00f1o.\nOs 90 caracteriz\u00e1ronse polo aumento na flexibilidade na produci\u00f3n do Centro. Implantouse a t\u00e9cnica de aprovisionamento \"just in time\". No 1997 nace o Cluster de Empresas de Automoci\u00f3n de Galicia (CEAGA), integrando \u00f3s principais fabricantes da s\u00faa contorna.\nAdemais dos veh\u00edculos industriais, nesta d\u00e9cada cabe destacar a produci\u00f3n do Citro\u00ebn ZX, relevado polo Citro\u00ebn Xsara.\nTrala reorganizaci\u00f3n do Grupo, no ano 1998, baixo lema \"Un grupo, d\u00faas marcas\", o Centro de Vigo realiza unha importante aposta polo crecemento, que lle levar\u00e1 a duplicar a s\u00faa produci\u00f3n. No 2002, o Centro acadou unha cifra de produci\u00f3n hist\u00f3rica, convert\u00e9ndose ese ano na planta de maior produci\u00f3n mundial do Grupo.\nCoa produci\u00f3n de 547.000 veh\u00edculos e 56.000 colecci\u00f3ns CKD o Centro de Vigo pechou no 2007 o mellor ano da s\u00faa historia en volume, acadando ademais o r\u00e9cord de produci\u00f3n en Espa\u00f1a, nun contexto xeral dif\u00edcil para a industria automobil\u00edstica. No 2008 lanz\u00e1ronse os novos Citro\u00ebn Berlingo e Peugeot Partner, a finais do 2009, o Centro conmemorou a produci\u00f3n do veh\u00edculo 10 mill\u00f3ns dende que iniciou a s\u00faa actividade en 1958.\nNo fin desta d\u00e9cada, o Centro de Vigo consolidou a implantaci\u00f3n do PSA Excellence System (PES), un m\u00e9todo de traballo e xesti\u00f3n que se sost\u00e9n nos principios do Lean e na cultura da mellora permanente. \u00c9 nese cami\u00f1o \u00e1 excelencia no que o Centro de Vigo fomentou nos \u00faltimos anos o traballo en equipo e a participaci\u00f3n de todos na busca de soluci\u00f3ns sobre o terreo, optimizando os procesos e eliminando as operaci\u00f3ns que non te\u00f1an valor.\nEn medio dun contexto de crise econ\u00f3mica mundial, o Centro de Vigo de PSA Peugeot Citro\u00ebn afronta o futuro con novos lanzamentos: un veh\u00edculo de entrada de gama destinado \u00f3s mercados emerxentes, que se producir\u00e1 coas d\u00faas marcas, Peugeot e Citro\u00ebn, e os Citro\u00ebn Berlingo e Peugeot Partner el\u00e9ctricos.\nCronolox\u00eda dos modelos.\nDende as s\u00faas orixes o centro de produci\u00f3n de Vigo leva fabricados m\u00e1is de 13 mill\u00f3ns de coches de distintos modelos.\nCifras clave.\nEstas son algunhas das principais cifras que caracterizan \u00f3 Centro de Vigo de PSA Peugeot Citro\u00ebn (datos a fin de decembro de 2011):\nEmprego.\n6.500 colaboradores\nProduci\u00f3n.\n356.000 veh\u00edculos/ano\n50.500 colecci\u00f3ns CKD (veh\u00edculos despezados)\n1.610 veh\u00edculos/d\u00eda\n30 % da exportaci\u00f3n de Galicia\nLox\u00edstica.\n34% do valor da mercador\u00eda que se move no Porto de Vigo\n102 provedores de compo\u00f1entes na s\u00faa contorna\nFormaci\u00f3n.\n240.000 horas \u00f3 ano\nExportaci\u00f3n.\nVigo, a cidade na que se atopa o Centro, conta con 300.000 habitantes. \u00c9 a cidade m\u00e1is industrializada de Galicia. A situaci\u00f3n xeogr\u00e1fica favorece a exportaci\u00f3n por v\u00eda mar\u00edtima de gran parte das vendas \u00f3 exterior.\nO porto da cidade \u00e9 un dos primeiros de Espa\u00f1a en tr\u00e1fico, posici\u00f3n \u00e1 que o Centro contrib\u00fae co 32% do valor da mercador\u00eda que al\u00ed se manexa. Da produci\u00f3n total do Centro, o 87% dest\u00ednase \u00e1 exportaci\u00f3n. Os veh\u00edculos producidos na planta distrib\u00faense a un total de 71 pa\u00edses, a\u00ednda que \u00e9 en Europa onde ten o seu principal mercado.\nVeh\u00edculos do centro.\nA pol\u00edtica de plataformas de PSA Peugeot Citro\u00ebn permite \u00e1s s\u00faas plantas producir sobre a mesma base t\u00e9cnica distintos modelos, reducindo as\u00ed os custos de desenvolvemento e favorecendo a diversidade. Este centro en Vigo, na actualidade produce catro modelos diferentes: os Citro\u00ebn C4 Picasso, Grand C4 Picasso e Berlingo, e o Peugeot Partner.\nBalance de actividade.\nO Centro de Vigo de PSA Peugeot Citro\u00ebn produce 356.000 veh\u00edculos e 50.500 colecci\u00f3ns no 2011. O Centro pecha o ano 2011 coa fabricaci\u00f3n de 356.00 veh\u00edculos e 50.500 colecci\u00f3ns, un 10% e un 4% menos, respectivamente, ca no 2010. As exportaci\u00f3ns ascenden a 307.900 veh\u00edculos, o que representa un 87% da produci\u00f3n total do Centro, cun retroceso do 9% respecto \u00f3 ano anterior.\nO Centro e o seu \u00e1mbito.\nO Centro asentase nun enclave de gran beleza natural, na R\u00eda de Vigo. O entramado das empresas que traballan no tecido industrial da zona traballan para reducir o impacto ambiental das s\u00faas actividades. A planta mant\u00e9n un compromiso coa conservaci\u00f3n ambiental, aplicando medidas que fagan compatible a s\u00faa actividade industrial coa sostebilidade ambiental.\nO Centro pos\u00fae a certificaci\u00f3n ISO 14001 dende no ano 2000, que garante o Sistema de Xesti\u00f3n Ambiental implantado. A s\u00faa Pol\u00edtica Ambiental re\u00fane obxectivos para os pr\u00f3ximos anos en \u00e1mbitos como a reduci\u00f3n de emisi\u00f3ns \u00e1 atmosfera, a minimizaci\u00f3n de residuos, a reduci\u00f3n do consumo de auga, combustible, enerx\u00eda e materias primas.\nO r\u00edo Lagares abastece \u00e1 planta da auga necesaria para o proceso produtivo. O Centro dedica unha superficie importante de zonas axardinadas, arbustos e \u00e1rbores. A planta conta cunha das principais colecci\u00f3ns arb\u00f3reas de Galicia en diversidade.\nAdemais, o centro esta comprometido co desenvolvemento social e cultural da cidade, participando nos acontecementos de transcendencia que te\u00f1en lugar na cidade, e colaborando en diversas iniciativas a trav\u00e9s de acci\u00f3ns de patrocinio e mecenado. Desde 1985 \u00e9 o patrocinador principal do Celta de Vigo.\nO compromiso social do centro de Vigo de PSA Peugeot Citro\u00ebn tam\u00e9n se plasma nas acci\u00f3ns e acordos establecidos no interno, para o seu conxunto de homes e mulleres que conforman o seu persoal. A firma de Convenio Colectivo 2008-2011 aporta a planta a estabilidade necesaria para o desenvolvemento de proxectos e un marco que permite manter de forma permanente \u00f3 di\u00e1logo e a negociaci\u00f3n. O centro de Vigo tam\u00e9n est\u00e1 comprometido dun xeito especial co desenvolvemento de acci\u00f3ns que axuden a fomentar a incorporaci\u00f3n da muller \u00f3 \u00e1mbito laboral e a igualdade de oportunidades, as\u00ed como a conciliaci\u00f3n da vida familiar e laboral. Presentando acordos que favorecen unha cultura de igualdade entre sexos.\nO Centro de Vigo colabora tam\u00e9n coa Universidade de Vigo a trav\u00e9s da C\u00e1tedra PSA Peugeot Citro\u00ebn que, coa colaboraci\u00f3n de Ceaga puxo en marcha o mestrado en xesti\u00f3n de empresas de automoci\u00f3n. As\u00ed mesmo, o centro mant\u00e9n coa Conseller\u00eda de Educaci\u00f3n da Xunta de Galicia un convenio de colaboraci\u00f3n educativa das ensinanzas formaci\u00f3n profesional."}
{"id": "208671", "revid": "1131", "url": "https://gl.wikipedia.org/wiki?curid=208671", "title": "Monb\u00fas", "text": ""}
{"id": "208672", "revid": "23204", "url": "https://gl.wikipedia.org/wiki?curid=208672", "title": "Bandeira de Marrocos", "text": "A bandeira de Marrocos (en b\u00e9rber: Acenyal n Umerruk, e en \u00e1rabe \u0639\u0644\u0645 \u0627\u0644\u0645\u063a\u0631\u0628) componse dun fondo vermello cun pentagrama verde co bordo negro."}
{"id": "208679", "revid": "98629", "url": "https://gl.wikipedia.org/wiki?curid=208679", "title": "Argyre Planitia", "text": "Argyre Planitia \u00e9 unha planicie do hemisferio sur marciano, que se orixinou a trav\u00e9s dun grande impacto dun meteorito. O seu nome prov\u00e9n dun vello accidente xeol\u00f3xico que aparec\u00eda no mapa de Giovanni Schiaparelli do ano 1877; que fac\u00eda referencia a Argyre, a illa m\u00edtica de prata da mitolox\u00eda grega.\nArgyre descansa centrada nas coordenadas 49,84\u00b0 S 316,69\u00b0 E, entre as terras altas de Aonia Terra e Noachis Terra, ten segundo o USGS 892,93\u00a0km de di\u00e1metro medio, que corresponder\u00edan a planicie en si, pero outros estudos incl\u00faen t\u00f3dolos aneis conc\u00e9ntricos que se sup\u00f3n que foron froito do impacto orixinal, e estes ter\u00edan un tama\u00f1o de 650 - 780 - 870 - 1.050 - 1.290 - 1.470 - 1.700\u00a0km; se nos decantamos pola planicie en si ser\u00eda a terceira cunha de impacto por tama\u00f1o do planeta, pero se temos en conta os seus aneis pasar\u00eda a se-la segunda cunca de impacto por tama\u00f1o, todo isto mentres que non se certifique que tanto a Cunca do Polo Norte, coma Utopia Planitia se xeraron a partir dun impacto. Ten unha profundidade media duns 3\u00a0km, o seu punto m\u00e1is baixo est\u00e1 dentro do pequeno cr\u00e1ter Hooke, a \u22125.121 m, mentres que o seu punto m\u00e1is alto est\u00e1 a 5.393 m. nunha das crista do bordo do cr\u00e1ter orixinal , en concreto nos Charitum Montes, o suroeste do cr\u00e1ter Galle.\nEsta cunca posiblemente se orixinou a trav\u00e9s dun grande impacto durante o per\u00edodo co\u00f1ecido como Bombardeo Intenso Tard\u00edo, nos primeiros tempos do Sistema Solar, hai aproximadamente 3.900 mill\u00f3ns de anos, \u00e9 posiblemente sexa a cunca de impacto antiga mellor conservada. Argyre est\u00e1 rodeada de grandes e empinados macizos, cristas e aneis circulares que forman patr\u00f3ns conc\u00e9ntricos, incl\u00faen tam\u00e9n os grandes macizos dos Charitum Montes e Nereidum Montes.\nExisten catros grandes canles formadas durante a \u00c9poca No\u00e9ica, tres destas canles (Surius Valles, Dz\u00edgai Valles, e Palacopas Valles) corren cara \u00f3 interior de Argyre, procedentes das cristas e macizos do sur e leste. A cuarta canle, Uzboi Vallis, semella que vai direcci\u00f3n norte, cara a rexi\u00f3n de Chryse Planitia e este val poder\u00eda terse orixinado coma consecuencia dun posible drenado de Argyre Planitia. Nia Valles, unha canle moito m\u00e1is pequena e recente, poder\u00eda terse formado a principios da \u00c9poca Amaz\u00f3nica, despois de que o principais episodios fluviais e lacustres tiveran rematado.\nO leito orixinal da cunha est\u00e1 parcialmente aplanado e \"desinflado\" grazas \u00e1s capas de material que se puideron formar por sedimentaci\u00f3n lacustre. Non se aprecian aneis centrais interiores, a\u00ednda que os macizos illados do interior da planitia poden se-los restos dos picos centrais do cr\u00e1ter orixinal.\nO cr\u00e1ter Galle, que est\u00e1 localizado no bordo oriental de Argyre, a 51\u00b0S 31\u00b0W, \u00e9 moi peculiar por que se asemella moito a un riso\u00f1o (\"cara feliz\")."}
{"id": "208681", "revid": "98629", "url": "https://gl.wikipedia.org/wiki?curid=208681", "title": "Ragnar Frisch", "text": "Ragnar Anton Kittil Frisch, nado en Christiania, Noruega, o 3 de marzo de 1895 e finado en Oslo, o 31 de xaneiro de 1973, foi un economista noruegu\u00e9s, ga\u00f1ador do primeiro Premio Nobel das Ciencia Econ\u00f3micas xunto a Jan Tinbergen no ano 1969. Gran precursor da econometr\u00eda, contibu\u00edu cos seus traballos \u00e1 an\u00e1lise cuantitativa dos feitos da natureza a trav\u00e9s dos termos microeconom\u00eda e macroeconom\u00eda, bautizados polo propio Ragnar.\nTraxectoria.\nRagnar Frisch naceu dentro dunha familia adicada \u00e1 xoiar\u00eda, fillo de Anton Frisch e Ragna Fredrikke B. Kittilsen, in\u00edciase como aprendiz no negocio familiar, pero \u00f3 mesmo tempo estuda econom\u00eda no Royal Frederick University, xa que semellaba o cami\u00f1o m\u00e1is curto e sinxelo para acadar a unha titulaci\u00f3n universitaria, a cal acada en 1919, mais tam\u00e9n se grad\u00faa como artes\u00e1n e en 1920 empeza a traballar como socio no taller do seu pai.\nEn 1921, Frisch recibiu unha bolsa da universidade que lle permitiu pasar tres anos estudando econom\u00eda e matem\u00e1ticas en Francia e Inglaterra. Tras o seu regreso a Noruega adquiriu unha praza como profesor asistente na universidade da capital, o que lle permitiu ler a tese e obter o seu doutoramento en estat\u00edstica matem\u00e1tica en 1926.\nUn ano m\u00e1is tarde, en 1927, desprazouse os Estados Unidos cunha bolsa da Fundaci\u00f3n Rockefeller, onde estivo en contacto con outros economistas interesados en tratar a econom\u00eda como ciencia, d\u00e1ndolle novos enfoques matem\u00e1ticos e estad\u00edsticos, estes co\u00f1ecidos economistas eran Irving Fisher, Wesley Clair Mitchell, Allyn Young e Henry Schultz.\nFrisch prosegue coa s\u00faa bolsa viaxando a Italia e Francia para continuar coa s\u00faa formaci\u00f3n, pero en 1928 falece o seu pai e regresa a Oslo, onde se encarga de xestionar o negocio familiar coa contrataci\u00f3n de empregados e, ademais, obt\u00e9n a praza de profesor asociado na universidade da capital.\nEn 1930 regresa \u00f3s Estados Unidos, onde impartir\u00eda clases nas universidades de Minnesota e Yale, para regresar en 1932 a Noruega e obter o t\u00edtulo de catedr\u00e1tico na universidade de Oslo.\nFrisch casou con Marie Smedal en 1920 e tiveron unha filla, Ragna. Despois da morte da s\u00faa primeira esposa en 1952, volve a casar un ano m\u00e1is tarde coa s\u00faa amiga da infancia, Astrid Johannessen.\nDurante a ocupaci\u00f3n de Noruega pola Alema\u00f1a nazi, Frisch foi arrestado no campo de concentraci\u00f3n de Bredtveit o 17 de outubro de 1943, despois no campo de concentraci\u00f3n de Berg o 22 de novembro de 1943, e posteriormente no campo de concentraci\u00f3n de Grini de 9 de decembro de 1943 ao 8 de outubro de 1944.\nComo economista.\nTam\u00e9n fundou en 1932, na Universidade de Oslo, o Instituto de Econom\u00eda financiado pola Fundaci\u00f3n Rockefeller e converteuse en director de Investigaci\u00f3n. En 1926, Frisch publicou un artigo que presenta a s\u00faa visi\u00f3n de que a econom\u00eda debe seguir o mesmo cami\u00f1o te\u00f3rica e empiricamente que outras ciencias, compar\u00e1ndoa sobre todo co que a f\u00edsica seguira no seu momento. Durante o mesmo ano, publicou o seu artigo \"Sur un probl\u00e8me d'\u00e9conomie pure (On a problem in pure economics)\". Frisch tam\u00e9n comezou a ensinar un curso sobre teor\u00eda da produci\u00f3n, introducindo as matem\u00e1ticas na econom\u00eda. Durante 1927 e 1928 Frisch publicou unha serie de artigos sobre as series temporais estat\u00edsticas.\nEn 1929 publicou o seu primeiro ensaio importante sobre a metodolox\u00eda econom\u00e9trica, \"Correlation and scatter in statistical variables\" (en galego, \"Correlaci\u00f3n e dispersi\u00f3n en variables estat\u00edsticas\"), seguido no mesmo ano por \"Statikk og dynamikk i den \u00f8konomiske teori\" (en galego, \"Est\u00e1tica e din\u00e1mica na teor\u00eda econ\u00f3mica\"), introducindo a din\u00e1mica na an\u00e1lise econ\u00f3mica.\nNo \u00faltimo terzo da d\u00e9cada dos anos vinte, cando Frisch a\u00ednda era profesor titular da Universidade de Oslo, empezouse a interesar no estudo dunha disciplina recentemente creada, a econometr\u00eda. Esta inclinaci\u00f3n investigadora levouno a fundar en 1930, xunto a Irwing Fisher e Charles F. Roos, a Sociedade Econom\u00e9trica. Tres anos m\u00e1is tarde e baixo a s\u00faa direcci\u00f3n, que se estendeu ata 1935, a Sociedade comezou a publicar a revista \"Econometrica\", da que foi editor durante vinte anos.\nPremios e reco\u00f1ecementos.\nRecibiu en 1961, o premio Antonio Feltrinelli da Nazionale Accademia dei Lincie.\nRecibiu o Premio Nobel de Ciencias Econ\u00f3micas en 1969 conxuntamente con Jan Tirbergen polo seu traballo \"Having developed and applied dynamic models for the analysis of economic processes\" (Desenvolver e aplicar modelos din\u00e1micos para a an\u00e1lise dos procesos econ\u00f3micos\". \nFoi o presidente co comit\u00e9 econ\u00f3mico e de emprego das Naci\u00f3ns Unidas e asesor econ\u00f3mico de pa\u00edses como India e Exipto."}
{"id": "208687", "revid": "89787", "url": "https://gl.wikipedia.org/wiki?curid=208687", "title": "Xulio Pardellas de Blas", "text": "Xulio Xos\u00e9 Pardellas de Blas, nado en Pontevedra o 9 de abril de 1949, \u00e9 un economista e pol\u00edtico galego.\nTraxectoria.\nDoutor en Econom\u00eda e profesor do Departamento de Econom\u00eda Aplicada na Universidade de Vigo. As s\u00faas li\u00f1as de investigaci\u00f3n ori\u00e9ntanse ao desenvolvemento local e \u00e1 econom\u00eda do turismo. Foi director do Centro de Informaci\u00f3n Pesqueira e Marisqueira da Conseller\u00eda de Pesca e asesor da FAO. Foi deputado no Parlamento de Galicia polo PSdeG-PSOE (1985-1989) e membro da \u00e1rea de Ciencias Mari\u00f1as do Instituto Padre Sarmiento de Estudos Galegos."}
{"id": "208688", "revid": "89787", "url": "https://gl.wikipedia.org/wiki?curid=208688", "title": "Creatina", "text": "A creatina \u00e9 un composto org\u00e1nico nitroxenado que aparece de forma natural nos vertebrados e axuda a fornecer enerx\u00eda \u00e1s c\u00e9lulas, principalmente \u00e1s musculares. Isto real\u00edzase convert\u00e9ndose en fosfocreatina, a cal incrementa a formaci\u00f3n de adenosina trifosfato (ATP). A creatina foi identificada en 1832 por Michel Eug\u00e8ne Chevreul como un compo\u00f1ente do m\u00fasculo esquel\u00e9tico, e deulle o seu nome deriv\u00e1ndoo do termo grego \u03ba\u03c1\u03ad\u03b1\u03c2, \"kreas\", carne. En soluci\u00f3n, a creatina est\u00e1 en equilibrio coa creatinina, forma c\u00edclica.\nBios\u00edntese.\nA creatina prod\u00facese no corpo humano a partir de amino\u00e1cidos, principalmente nos riles e f\u00edgado. Transp\u00f3rtase por v\u00eda sangu\u00ednea aos m\u00fasculos. Aproximadamente o 95% da creatina total do corpo humano est\u00e1 localizada no m\u00fasculo esquel\u00e9tico.\nA creatina non \u00e9 un nutriente esencial, xa que se produce no corpo a partir de L-arxinina, glicina, e L-metionina., pero tam\u00e9n se obt\u00e9n dos alimentos. Nos humanos e animais, aproximadamente a metade da creatina almacenada orix\u00ednase a partir da comida (principalmente da carne).\nO encima GATM (L-arxinina:glicina amidinotransferase (), EC 2.1.4.1) \u00e9 un encima mitocondrial responsable da cat\u00e1lise do primeiro paso da bios\u00edntese da creatina, que \u00e9 unha reacci\u00f3n limitante, e se expresa primariamente nos riles e p\u00e1ncreas. A partir de arxinina e glicina produce guanidinoacetato.\nO segundo encima da ruta \u00e9 o (GAMT, guanidinoacetato N-metiltransferase, EC:2.1.1.2), que se expresa principalmente no f\u00edgado e p\u00e1ncreas, e transforma o guanidinoacetato en creatina utilizando S-adenosil metionina.\nAs deficiencias xen\u00e9ticas na ruta biosint\u00e9tica da creatina orixinan varios defectos neurol\u00f3xicos graves.\nO sistema da fosfocreatina.\nA creatina sintetizada no f\u00edgado e riles, \u00e9 transportada por v\u00eda sangu\u00ednea e captada polos tecidos que te\u00f1en unha alta demanda de enerx\u00eda, como o m\u00fasculo esquel\u00e9tico e o cerebro, utilizando un sistema de transporte activo. A concentraci\u00f3n de ATP no m\u00fasculo esquel\u00e9tico \u00e9 xeralmente de 2-5 mM, o que serve para soster a contracci\u00f3n muscular durante s\u00f3 uns poucos segundos. Durante os momentos de gran demanda de enerx\u00eda, o sistema ATP/fosfocreatina resintetiza rapidamente o ATP a partir de ADP utilizando a fosfocreatina (PCr), que \u00e9 un derivado fosfatado da creatina. A reacci\u00f3n co ATP \u00e9 reversible e est\u00e1 catalizada polo encima creatina quinase. No m\u00fasculo esquel\u00e9tico, as concentraci\u00f3ns de fosfocreatina poden atinguir os 20-35 mM ou m\u00e1is. Ademais, na maior\u00eda dos m\u00fasculos a capacidade de rexeneraci\u00f3n do ATP da creatina quinase \u00e9 moi alta e non \u00e9 un factor limitante. A\u00ednda que as concentraci\u00f3ns celulares de ATP son pequenas, os cambios en dita concentraci\u00f3n son dif\u00edciles de detectar porque o ATP est\u00e1 sendo continuamente rexenerado grazas \u00e1s grandes reservas de fosfocreatina e \u00e1 actividade da creatina quinase. A creatina ten a capacidade de incrementar as reservas musculares de fosfocreatina, incrementando a capacidade do m\u00fasculo de xerar ATP e realizar unha actividade intensa sostida. Para unha revisi\u00f3n do sistema da creatina quinase e as acci\u00f3ns pleiotr\u00f3picas da creatina e a suplementaci\u00f3n de creatina v\u00e9xase .\nEfectos sobre a sa\u00fade.\nUso como suplemento da dieta.\nA suplementaci\u00f3n con creatina util\u00edzana os deportistas e culturistas para ga\u00f1ar masa muscular, que xeralmente toman de 2 a 3 veces a cantidade que normalmente se obter\u00eda dunha dieta moi rica en prote\u00ednas. A Cl\u00ednica Mayo considera que a creatina est\u00e1 asociada con s\u00edntomas asm\u00e1ticos e \u00e9 perigosa para persoas al\u00e9rxicas.\nConsid\u00e9ranse infundados alg\u00fans informes que indicaban que afectaba aos riles, f\u00edgado, hidrataci\u00f3n, diarreas, tolerancia \u00e1 calor ou cambras. En 2004 a Autoridade Europea de Seguridade Alimentaria (EFSA) publicou un documento no que se establec\u00eda que o consumo oral a longo prazo de 3 g de creatina pura diarios era seguro.\nA administraci\u00f3n a longo prazo de grandes cantidades de creatina incrementa a produci\u00f3n de formaldehido, que ten o potencial de causar efectos secundarios graves. Por\u00e9n, este risco \u00e9 m\u00e1is ben te\u00f3rico, xa que a excreci\u00f3n urinaria de formaldehido, mesmo cunha suplementaci\u00f3n con creatina forte, non excede os l\u00edmites normais.\nAs numerosas investigaci\u00f3ns levadas a cabo na \u00faltima d\u00e9cada mostran que a suplementaci\u00f3n con creatina oral nunha dose de 5 a 20\u00a0g diarios parece ser moi segura e carente de efectos secundarios de importancia, e mellora as prestaci\u00f3ns do sistema muscular.\nFarmacocin\u00e9tica.\nEn canto \u00e1 s\u00faa farmacocin\u00e9tica, as concentraci\u00f3ns de creatina plasm\u00e1tica end\u00f3xena nun adulto san est\u00e1n normalmente entre 2\u201312\u00a0mg/L. Unha dose oral de 5\u00a0g (5000\u00a0mg) orixina un pico na concentraci\u00f3n plasm\u00e1tica duns 120\u00a0mg/L en 1\u20132 horas despois da inxesti\u00f3n. A creatina ten unha vida media para a s\u00faa eliminaci\u00f3n bastante curta, de menos de 3 horas como media, polo que para manter un elevado nivel no plasma ser\u00eda preciso tomar pequenas doses orais cada 3\u20136 horas durante todo o d\u00eda.\nDespois dun per\u00edodo de 1\u20132 semanas tomando unha dose de 12-24\u00a0g diarios, xa non \u00e9 necesario manter un nivel plasm\u00e1tico de creatina consistentemente alto. Cada persoa ten unha cantidade xeneticamente establecida de creatina que pode manter, e o resto \u00e9 eliminado do corpo como un refugallo. O corpo consome a creatina bastante rapidamente, e se se quere manter unha concentraci\u00f3n alta de creatina, a dose est\u00e1ndar \u00e9 de 2-5\u00a0g diarios."}
{"id": "208689", "revid": "89787", "url": "https://gl.wikipedia.org/wiki?curid=208689", "title": "Xos\u00e9 Ant\u00f3n Castro", "text": "Xos\u00e9 Ant\u00f3n Castro Fern\u00e1ndez, nado en Mux\u00eda o 10 de abril de 1953, \u00e9 un historiador e cr\u00edtico de arte galego.\nTraxectoria.\nLicenciado en Historia da Arte e Arqueolox\u00eda pola Universidade de Santiago de Compostela e doutor en Arte pola Universidade Complutense de Madrid. Ampliou os seus co\u00f1ecementos de arte contempor\u00e1nea no MOMA e no Metropolitan Museum of Art de Nova York. Foi director da secci\u00f3n de Artes Pl\u00e1sticas da Direcci\u00f3n Xeral de Cultura da Xunta, organizador da Bienal de Arte de Pontevedra e conservador do CGAC. Foi profesor no Liceo Internacional de Par\u00eds e na Universidade de Vigo."}
{"id": "208690", "revid": "5132", "url": "https://gl.wikipedia.org/wiki?curid=208690", "title": "Pro12 2011-2012", "text": "A tempada 2011-2012 da RaboDirect PRO12 foi a und\u00e9cima edici\u00f3n da liga celta de rugby, creada en 2001. A liga tomou o nome \"RaboDirect\" do seu principal patrocinador, unha entidade bancaria neerlandesa.\nFormato da competici\u00f3n.\nO torneo estivo composto por 12 equipos (4 irlandeses, 4 galeses, 2 escoceses e 2 italianos), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 2 de setembro de 2011, e rematou o 27 de maio de 2012 coa gran final."}
{"id": "208691", "revid": "1888", "url": "https://gl.wikipedia.org/wiki?curid=208691", "title": "Xos\u00e9 Ant\u00f3n Castro Fern\u00e1ndez", "text": ""}
{"id": "208692", "revid": "1888", "url": "https://gl.wikipedia.org/wiki?curid=208692", "title": "Joseph-Louis de Lagrange", "text": ""}
{"id": "208693", "revid": "1888", "url": "https://gl.wikipedia.org/wiki?curid=208693", "title": "Joseph-Louis Lagrange", "text": ""}
{"id": "208694", "revid": "4817", "url": "https://gl.wikipedia.org/wiki?curid=208694", "title": "ASUSAT", "text": "ASUSat, acr\u00f3nimo de \"Arizona State University SATellite\", \u00e9 un sat\u00e9lite artificial da Universidade do Estado de Arizona lanzado o 27 de xaneiro de 2000 mediante un foguete Minotaur 1 desde a base Vandenberg da Forza A\u00e9rea.\nCaracter\u00edsticas.\nASUSat \u00e9 un microsat\u00e9lite de 6\u00a0kg de masa dese\u00f1ado, probado, fabricado e manexado por estudantes da Universidade do Estado de Arizona coa misi\u00f3n de probar distintas tecnolox\u00edas no espazo, entre elas a obtenci\u00f3n de imaxes a baixo custo da superficie terrestre, a experimentaci\u00f3n con modelos de materiais compostos, a demostraci\u00f3n da utilidade de sistemas de a bordo de baixo custo e o uso dun transpondedor para radio afeccionado.\nTras un lanzamento exitoso o primeiro sinal do sat\u00e9lite foi recibido 50 minutos trala posta en \u00f3rbita por radioafeccionados surafricanos. A \u00faltima vez que se escoitou o transmisor do sat\u00e9lite foi 14 horas tralo comezo da misi\u00f3n, recib\u00edndose un sinal que indicaba un problema no sistema de enerx\u00eda."}
{"id": "208696", "revid": "34155", "url": "https://gl.wikipedia.org/wiki?curid=208696", "title": "Aviva Premiership 2011-2012", "text": "A tempada 2011-2012 da Aviva Premiership foi a vix\u00e9simo quinta edici\u00f3n da liga inglesa de rugby, creada pola RFU en 1987. A liga tomou o nome \"Aviva\" do seu principal patrocinador, unha importante compa\u00f1\u00eda de seguros.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 3 de setembro de 2011, e rematou o 26 de maio de 2012 coa gran final.\nSemifinais e final.\nNa final da edici\u00f3n 2011-12 enfront\u00e1ronse in\u00e9ditamente os Harlequins de Londres e os Tigers de Leicester. Para o equipo londiniense, que vi\u00f1a de rematar primeiro na t\u00e1boa clasificatoria, era a primeira final da s\u00faa historia na liga inglesa de rugby, despois de 24 participaci\u00f3ns. Para os Tigers, por\u00e9n, era a oitava final consecutiva, e ti\u00f1a a opci\u00f3n de acadar o seu d\u00e9cimo t\u00edtulo de liga en 25 edici\u00f3ns disputadas.\nO resultado final do encontro, disputado en Twickenham, foi de 30 a 23 a prol do conxunto arlequinado. Deste xeito o Harlequin FC f\u00edxose co seu primeiro t\u00edtulo de campi\u00f3n de liga."}
{"id": "208698", "revid": "23562", "url": "https://gl.wikipedia.org/wiki?curid=208698", "title": "Heineken Cup 2011-2012", "text": ""}
{"id": "208701", "revid": "1131", "url": "https://gl.wikipedia.org/wiki?curid=208701", "title": "Fondo de Reestruturaci\u00f3n Ordenada Bancaria", "text": "O Fondo de Reestructuraci\u00f3n Ordenada Bancaria ou Fondo de Reestruturaci\u00f3n Ordenada Bancaria (co\u00f1ecido popularmente polo acr\u00f3nimo FROB) \u00e9 un fondo creado en Espa\u00f1a con motivo da Crise econ\u00f3mica do 2008. O fondo est\u00e1 dentro das medidas e plans de rescate e incentivaci\u00f3n da econom\u00eda -e, especialmente, do sector financeiro- postos en marcha polos distintos gobernos e autoridades monetarias.\nO FROB ten coma misi\u00f3n xestionar os procesos de reestruturaci\u00f3n de entidades de cr\u00e9dito e contribu\u00edr a reforzar os seus recursos propios nos procesos de integraci\u00f3n entre entidades. O FROB ten unha dotaci\u00f3n de 9000 mill\u00f3ns de euros, do cal o 75 % prov\u00e9n integramente dos Orzamentos Xerais do Estado e do Fondo de Adquisici\u00f3n de Activos Financeiros, o restante 25 % (2250 mill\u00f3ns de euros), prov\u00e9n dos distintos fondos de garant\u00eda de dep\u00f3sitos de bancos, caixas de aforro e cooperativas de cr\u00e9dito."}
{"id": "208702", "revid": "25871", "url": "https://gl.wikipedia.org/wiki?curid=208702", "title": "FROB", "text": ""}
{"id": "208703", "revid": "1131", "url": "https://gl.wikipedia.org/wiki?curid=208703", "title": "Banda Art\u00edstica de Merza", "text": "A Banda de M\u00fasica Art\u00edstica de Merza \u00e9 a agrupaci\u00f3n musical con sede na parroquia de Merza, no concello pontevedr\u00e9s de Vila de Cruces. Fundada en 1828, \u00e9 considerada a m\u00e1is antiga e laureada de Galiza.\nHistoria.\nO primeiro director do que se ten constancia foi Anselmo Gonz\u00e1lez \u00f3 que suceder\u00eda o seu neto Roxelio Otero. Baixo a batuta deste director, no ano 1930, a banda dividiuse en d\u00faas agrupaci\u00f3ns, orixinando as\u00ed a Banda Vella dirixida polo citado mestre e por Mariano Rodr\u00edguez; e a Banda Nova dirixida por Ram\u00f3n Sueiro e Manuel Blanco. O 13 de xullo de 1939 e coa direcci\u00f3n de Xes\u00fas Cao Gonz\u00e1lez v\u00f3lvense a xuntar \u00e1mbalas d\u00faas formaci\u00f3ns.\n\u00d3 longo da s\u00faa dilatada traxectoria foron moitos os directores que pasaron pola Art\u00edstica, entre os m\u00e1is destacados figuran: Xos\u00e9 Fiuza, Francisco Beristain, Enrique Gonz\u00e1lez, Rafael Aladr\u00e9n, Feliciano Cagide, Francisco Ortega, Enrique Garc\u00eda Rey, Antonio Castro, Amadeo Valero (subdirector da Banda del General\u00edsimo), Antonio Amigo, Alejandro del R\u00edo, Miguel de Santiago, Vicente Paniagua, Xurxo Guzm\u00e1n, Serge Fortin, Jos\u00e9 Rodr\u00edguez Ramos, Jos\u00e9 Luis Quint\u00e1s Carreira e Mateo G\u00f3mez Naval, actual director.\nDo mesmo xeito interve\u00f1en importantes directores convidados coma Jos\u00e9 Casal, Jos\u00e9 Manuel Collazo, Xos\u00e9 Carlos Ser\u00e1ns, Marcel Van Bree, \u00c1ngel Crespo ou Jan Cober.\nA Banda Art\u00edstica de Merza ten actuado por toda a xeograf\u00eda galega, e tam\u00e9n en Asturias, Valencia, Cantabria, Catalu\u00f1a, Portugal, os Pa\u00edses Baixos e Italia, sen esquecer as xiras realizadas por Venezuela nos anos 1982 e 1992, e pola Arxentina no ano 2000.\nParticipa asiduamente en festivais e certames de reco\u00f1ecido prestixio coma son os de Vigo, Cangas, Santiago de Compostela, Santiso, Ourense, Lal\u00edn, Vila de Cruces, Catoira, Castrelo, Gres, Ordes, Mea\u00f1o, Boqueix\u00f3n, O Rosal, Valadares e Pontevedra en Galiza, Altea e Valencia na Comunidade Valenciana, Mon\u00e7ao e Trofa en Portugal, e Kerkrade nos Pa\u00edses Baixos, as\u00ed coma en gravaci\u00f3ns para programas da Radio e Televisi\u00f3n de Galicia. En 1981 editou o seu primeiro disco titulado \"Bandas Galegas\", no ano 1998 o seu primeiro CD \"171 Anos de Tradici\u00f3n Musical\"\" e no ano 2003 o seu segundo CD \"Aniversario\". Recentemente, en 2010, viron a luz dous novos CD's: \"A M\u00fasica de Merza - Solistas\" e \"Merza - Un S\u00e9culo de Certames\".\nA finais da d\u00e9cad de 1970 comezou a s\u00faa actividade a Escola de M\u00fasica da Banda Art\u00edstica de Merza, que nun principio contaba con dous mestres: Amadeo Valero e Ram\u00f3n Guzm\u00e1n. Dende a escola pot\u00e9nciase, ademais do traballo individual, a asistencia a cursos, a creaci\u00f3n de grupos de c\u00e1mara e a Banda Xuvenil da Art\u00edstica de Merza, como reflexo do traballo realizado por mestres e alumnos.\nHoxe en d\u00eda a Banda Art\u00edstica de Merza ten federados m\u00e1is de 100 m\u00fasicos, moitos deles profesionais, e est\u00e1 considerada unha das mellores e m\u00e1is atractivas bandas de m\u00fasica de Galicia."}
{"id": "208704", "revid": "1888", "url": "https://gl.wikipedia.org/wiki?curid=208704", "title": "Carlos Reino Caama\u00f1o", "text": "Carlos Reino Caama\u00f1o, nado na Coru\u00f1a en 1889 e finado en Ourense o 17 de xu\u00f1o de 1937, foi un m\u00e9dico e pol\u00edtico galego.\nTraxectoria.\nIrm\u00e1n de Jos\u00e9 Reino Caama\u00f1o. Obtivo a licenciatura en Medicina na Universidade de Santiago de Compostela en 1923. Foi m\u00e9dico titular e Inspector Municipal de Sanidade en Cartelle, Celanova e Poio. Despois exerceu na comarca de Ver\u00edn, primeiro en O\u00edmbra e dende 1934 en Ver\u00edn, onde foi nomeado m\u00e9dico da Beneficencia municipal. Foi nomeado alcalde Ver\u00edn por Izquierda Republicana en marzo de 1936.. Co golpe de Estado do 18 de xullo de 1936 foi detido. Xulgado en Ourense por rebeli\u00f3n militar o 22 de maio de 1937, foi sentenciado a pena de morte. Foi executado no Campo de Arag\u00f3n o 17 de xu\u00f1o de 1937 con outras cinco persoas. Todos os seus bens foron requisados en xaneiro de 1937 por orde do Xulgado Militar de Ourense."}
{"id": "208705", "revid": "7596", "url": "https://gl.wikipedia.org/wiki?curid=208705", "title": "Polisoma", "text": "Un polisoma ou polirribosoma \u00e9 un conxunto de ribosomas que est\u00e1n unidos a un mesmo ARNm, e o est\u00e1n traducindo simultaneamente todos eles.\nExisten tanto en eucariotas coma en procariotas. Poden aparecer libres no citosol, unidos ao citoesqueleto ou unidos a membranas (os ribosomas do ret\u00edculo endoplasm\u00e1tico rugoso tam\u00e9n poden formar polisomas). En micorscop\u00eda poden aparecer como agrupaci\u00f3ns, ter forma li\u00f1al ou forma de rosetas circulares ou espiraladas.\nOs ARN mensaxeiros de c\u00e9lulas procariotas e eucariotas poden ser traducidos simultaneamente por moitos ribosomas, orixinando rapidamente moitas copias dunha mesma prote\u00edna. Unha vez que un primeiro ribosoma se afasta do sitio de iniciaci\u00f3n da traduci\u00f3n (cod\u00f3n de iniciaci\u00f3n), outro pode unirse ao ARNm e iniciar a s\u00edntese dunha nova copia desa cadea polipept\u00eddica. A separaci\u00f3n entre os ribosomas dun polisoma \u00e9 de aproximadamente 100-200 nucle\u00f3tidos\n, xa que os impedimentos est\u00e9ricos imposibilitan que se encontren m\u00e1is preto. Por tanto, a pesar de estaren traducindo a mesma secuencia, cada ribosoma est\u00e1 sintetizando un punto diferente da prote\u00edna, e os ribosomas que est\u00e1n m\u00e1is preto do cod\u00f3n de iniciaci\u00f3n levan sintetizada unha fracci\u00f3n menor da prote\u00edna c\u00f3s que est\u00e1n chegando ao cod\u00f3n de finalizaci\u00f3n. Cando chegan ao final do ARNm saen do polirribosoma.\nForon descubertos e caracterizados por Jonathan Warner, Paul Knopf, e Alex Rich en 1963."}
{"id": "208707", "revid": "27155", "url": "https://gl.wikipedia.org/wiki?curid=208707", "title": "Polirribosoma", "text": ""}
{"id": "208709", "revid": "51040", "url": "https://gl.wikipedia.org/wiki?curid=208709", "title": "Athena", "text": "Athena foi unha familia de foguetes de propelente s\u00f3lido constru\u00eddos con capital privado e dese\u00f1ados para po\u00f1er en \u00f3rbita diferentes cargas. O nome orixinal dos foguetes foi LMLV (acr\u00f3nimo de \"Lockheed-Martin Launch Vehicle\") e LLV (\"Lockheed Launch Vehicle\"). Foron retirados do servizo tras non dar os beneficios esperados.\nConstru\u00edronse d\u00faas versi\u00f3ns do foguete, correspondentemente denominados Athena 1 e Athena 2. Planeouse unha versi\u00f3n maior denominada Athena 3, pero despois da cancelaci\u00f3n do proxecto nunca foi constru\u00edda."}
{"id": "208710", "revid": "89787", "url": "https://gl.wikipedia.org/wiki?curid=208710", "title": "Corpo polar do fuso", "text": "O corpo polar do fuso ou corpo do polo do fuso acrom\u00e1tico \u00e9 un centro organizador de microt\u00fabulos que se encontra nos l\u00e9vedos e outros fungos , funcionalmente equivalente ao centrosoma doutros eucariotas. A diferenza do centrosoma, o corpo polar do fuso non cont\u00e9n centr\u00edolos. O corpo polar do fuso organiza o citoesqueleto de microt\u00fabulos da c\u00e9lula, e \u00e9 especialmente importante durante a formaci\u00f3n do fuso acrom\u00e1tico durante a divisi\u00f3n celular nestes fungos. O m\u00e1is estudado \u00e9 o de \"Saccharomyces cerevisiae\".\nEstrutura do corpo polar do fuso en \"Saccharomyces cerevisiae\".\nPartes.\nO corpo polar do fuso \u00e9 un org\u00e1nulo cil\u00edndrico multiestratificado. As capas que o forman son: \nA placa central e a segunda capa intermedia aparecen como capas distintas e moi ordenadas. As outras capas e placas (extremos dos microt\u00fabulos, placa interna, primeira capa intermedia e placa externa) non mostran un empaquetamento ordenado.\nA localizaci\u00f3n das placas interna e externa en relaci\u00f3n coas membranas nucleares mantense durante todo o ciclo celular. Un lado da placa central est\u00e1 asociado cunha rexi\u00f3n electrodensa da envoltura nuclear denominada \"media ponte\" (\"half-bridge\").\nTama\u00f1o.\nA masa molecular dun corpo polar do fuso diploide, inclu\u00edndo os microt\u00fabulos e prote\u00ednas asociadas aos microt\u00fabulos, est\u00edmase en 1\u20131,5 GDa e n\u00facleo do corpo polar do fuso pesa 0,3\u20130,5 GDa. O corpo polar do fuso ten unha altura constante (a distancia entre as placas interna e externa) de arredor de 150\u00a0nm, pero o seu di\u00e1metro cambia durante o ciclo celular, por exemplo, nas c\u00e9lulas haploides, o corpo polar do fuso ten un di\u00e1metro que vai de 80\u00a0nm no per\u00edodo G1 da interfase ata os 110\u00a0nm na mitose. O di\u00e1metro do corpo polar do fuso depende do contido de ADN. Un di\u00e1metro do corpo polar do fuso maior aumenta a capacidade de nucleaci\u00f3n de microt\u00fabulos do corpo polar do fuso, o cal \u00e9 importante para a segregaci\u00f3n cromos\u00f3mica.\nProte\u00ednas.\nAs prote\u00ednas do corpo polar do fuso poden dividirse en tres grupos: compo\u00f1entes do n\u00facleo (\"core\") do org\u00e1nulo, compo\u00f1entes da media ponte e compo\u00f1entes necesarios para a conexi\u00f3n coa envoltura nuclear. Non se co\u00f1ece que haxa ning\u00fan motivo conformacional ou estrutura xeral que faga que unha prote\u00edna pertenza ao corpo polar do fuso, mais a an\u00e1lise de prote\u00ednas co\u00f1ecidas do corpo polar do fuso e dos seus xenes mostra que te\u00f1en varias caracter\u00edsticas com\u00fans. O n\u00facleo do org\u00e1nulo cont\u00e9n principalmente prote\u00ednas con motivos de h\u00e9lice superenrolada (\"coiled-coil\"), que lle permiten formar d\u00edmeros consigo mesmas ou con outras prote\u00ednas e mante\u00f1en estruturas regulares (por exemplo, a placa central, a segunda capa intermedia). Moitos xenes que codifican para o corpo polar do fuso conte\u00f1en caixas de ciclo celular \"Mlu\" I nos seus elementos x\u00e9nicos promotores que dirixen a transcrici\u00f3n de xenes espec\u00edficos do per\u00edodo G1. As secuencias primarias dos compo\u00f1entes do corpo polar do fuso deber\u00edan conter sitios de fosforilaci\u00f3n de consenso para as quinases mit\u00f3ticas, porque o corpo polar do fuso est\u00e1 moi fosforilado.\nO principal compo\u00f1ente da placa central \u00e9 a prote\u00edna de h\u00e9lice superenrolada Spc42p (Spc = \"spindle pole body component\") que tam\u00e9n forma parte do sat\u00e9lite, e que forma o n\u00facleo cristalino do corpo polar do fuso. A prote\u00edna Spc42p est\u00e1 implicada na iniciaci\u00f3n da ensamblaxe do corpo polar do fuso e da s\u00faa duplicaci\u00f3n. A Spc42p as\u00f3ciase coa Spc110p e a Spc29p, outras d\u00faas prote\u00ednas esenciais de h\u00e9lice superenrolada que se localizan na cara nuclear do corpo polar do fuso. A Spc110 local\u00edzase na placa central e p\u00e9nsase que se une \u00e1 Spc29p e \u00e1 calmodulina (Cmd1p). O papel da Spc110p \u00e9 a dun espazador molecular entre as placas central e interna e o complexo da prote\u00edna de uni\u00f3n \u00e1 \u03b3-tubulina. A funci\u00f3n esencial da calmodulina \u00e9 regular no corpo polar do fuso a uni\u00f3n da Spc110p coa Spc29p. A Spc29 forma na placa central unha estrutura repetitiva. A Spc98p e a Spc97p son d\u00faas prote\u00ednas de uni\u00f3n \u00e1 \u03b3 \u2013tubulina (Tub4p) similares que te\u00f1en os l\u00e9vedos requiridas para a nucleaci\u00f3n dos microt\u00fabulos. A Spc98p, Spc97p e Tub4p at\u00f3panse nas placas interna e externa do corpo polar do fuso e est\u00e1n implicadas na organizaci\u00f3n dos microt\u00fabulos. A Spc42 mira cara ao citoplasma e \u00fanese \u00e1 h\u00e9lice superenrolada de Cnm67p (Cnm = \"chaotic nuclear migration\"). A Cnm67p forma d\u00edmeros e funciona como un espazador entre as capas intermedias primeira e segunda. A Cnm67 \u00fanese \u00e1 prote\u00edna Nud1p da placa externa, que \u00e9 unha prote\u00edna do corpo polar do fuso requirida para sa\u00edr da mitose. Outra prote\u00edna de h\u00e9lice superenrolada \u00e9 a Spc72p, que tam\u00e9n se encontra na placa externa. A Spc72p as\u00f3ciase con Nud1p e con compo\u00f1entes do complexo da \u03b3-tubulina.\nA media ponte.\nA media ponte (\"half-bridge\") \u00e9 o sitio de ensamblaxe dun novo corpo polar do fuso, e tam\u00e9n xoga un papel na nucleaci\u00f3n de microt\u00fabulos citoplasm\u00e1ticos durante o per\u00edodo G1 e na cariogamia. Os dous lados da media ponte non son equivalentes. D\u00faas prote\u00ednas de membrana que atravesan a membrana s\u00f3 unha vez, Kar1p e Mps3p, local\u00edzanse na media ponte e requ\u00edrense para formar e/ou manter a estrutura. Ambas as prote\u00ednas \u00fanense ao Cdc31p, o hom\u00f3logo das centrinas dos l\u00e9vedos, que tam\u00e9n se localiza na media ponte e requ\u00edrese para a integridade da media ponte. Un compo\u00f1ente da media ponte adicional \u00e9 o S\ufb011p, que ten a capacidade de unirse ao Cdc31p por medio de m\u00faltiples sitios de uni\u00f3n ao Cdc31 conservados en toda a s\u00faa lonxitude. A Kar1p est\u00e1 tam\u00e9n implicada en conectar a media ponte co n\u00facleo do corpo polar do fuso por medio da s\u00faa interacci\u00f3n con Bbp1p. Ademais, a Kar1p xoga un papel na reorganizaci\u00f3n do corpo polar do fuso durante o per\u00edodo G1.\nDuplicaci\u00f3n do corpo polar do fuso en \"Saccharomyces cerevisiae\".\nA duplicaci\u00f3n do corpo polar do fuso unha soa vez durante cada ciclo celular \u00e9 fundamental para a formaci\u00f3n do fuso acrom\u00e1tico mit\u00f3tico bipolar e para unha correcta segregaci\u00f3n dos cromosomas. A duplicaci\u00f3n do corpo polar do fuso en \"S. cerevisiae\" pode dividirse en varias fases. A primeira fase ocorre xa no per\u00edodo G1 da interfase, cando o material sat\u00e9lite se forma sobre o extremo citoplasm\u00e1tico da media ponte. Durante a segunda fase a media ponte el\u00f3ngase e completa a fusi\u00f3n das s\u00faas caras nuclear e citoplasm\u00e1tica. Ao mesmo tempo o sat\u00e9lite forma a placa de duplicaci\u00f3n, unha estrutura en capas que \u00e9 similar \u00e1 metade citoplasm\u00e1tica do corpo polar do fuso maduro. O \u00faltimo paso na duplicaci\u00f3n do corpo polar do fuso \u00e9 a inserci\u00f3n da placa de duplicaci\u00f3n na envoltura nuclear e a ensamblaxe dos compo\u00f1entes do corpo polar do fuso nuclear. Ao final do per\u00edodo G1 da interfase, as c\u00e9lulas do l\u00e9vedo conte\u00f1en dous corpos polares do fuso duplicados un ao lado do outro conectados por unha ponte completa. Despois a ponte sep\u00e1rase e o corpo polar do fuso nuclea o fuso bipolar. O corpo polar do fuso segue a crecer ata a mitose, polo que os compo\u00f1entes proteicos poden incorporarse a ambos os corpos polares do fuso ao longo do ciclo celular."}
{"id": "208711", "revid": "98629", "url": "https://gl.wikipedia.org/wiki?curid=208711", "title": "Top 14 2011-2012", "text": "A tempada 2011-2012 do Top 14 foi a 113\u00aa edici\u00f3n da m\u00e1xima categor\u00eda da liga profesional de rugby en Francia.\nEquipos.\nOs 14 equipos que compo\u00f1eron a liga eran da metade sur do pa\u00eds, ag\u00e1s dous equipos de Par\u00eds.\nClasificaci\u00f3n.\n&lt;noinclude&gt;\nEstat\u00edsticas do campionato:\nEliminatorias polo t\u00edtulo.\nO Stade Toulousain acadou o seu 19\u00ba t\u00edtulo de liga vencendo na final por 18 a 12 \u00f3 RC Toulon."}
{"id": "208715", "revid": "22795", "url": "https://gl.wikipedia.org/wiki?curid=208715", "title": "Godoy", "text": ""}
{"id": "208717", "revid": "98629", "url": "https://gl.wikipedia.org/wiki?curid=208717", "title": "Sinforiano L\u00f3pez", "text": "Sinforiano L\u00f3pez Al\u00eda, nado en Madrid o 22 de agosto de 1780 e finado na Coru\u00f1a o 13 de abril de 1815, foi un pol\u00edtico liberal e escritor espa\u00f1ol.\nFoi o principal l\u00edder da rebeli\u00f3n coru\u00f1esa contra os franceses en 1808, no marco da Guerra da Independencia. Despois da volta de Fernando VII de Francia, e restaurado o Antigo R\u00e9xime, foi apresado en Santiago en 1814 e trasladado \u00e1 Coru\u00f1a, onde foi xulgado e condenado a morrer na forca, sendo executado o 13 de abril de 1815.\nTraxectoria.\nFoi fillo de Antonio L\u00f3pez Al\u00eda, natural de La Puebla de Montalb\u00e1n (Toledo) e de \u00c1ngeles Gonz\u00e1lez Fern\u00e1ndez, orixinaria de Tembleque, na mesma provincia. Gornicioneiro de profesi\u00f3n, estableceuse na Coru\u00f1a, onde casou en 1806 con Rosa V\u00e1zquez Comesa\u00f1a, coa que tivo catro fillos. Residiu despois en Santiago e noutros lugares de Galicia e de f\u00f3ra dela.\nActuaci\u00f3n no levantamento da Coru\u00f1a contra os franceses.\nSinforiano L\u00f3pez foi, o 30 de maio de 1810, festividade de San Fernando e, polo tanto, a onom\u00e1stica do rei, un dos principais indutores da sublevaci\u00f3n patri\u00f3tica da Coru\u00f1a. Segundo conta D\u00edaz Otero, ese d\u00eda congregouse un inmenso xent\u00edo, mulleres e nenos inclu\u00eddos, na praza da Fari\u00f1a, onde se encontraba o palacio da Capitan\u00eda, no que estaba o capit\u00e1n xeneral Filangieri cun bo n\u00famero de oficiais do ex\u00e9rcito e cabaleiros da Real Audiencia. Ante o aumento dos gritos e as protestas, baixou o gobernador militar da praza, xeneral Alcedo, a conferenciar cos congregados, que pediron que ondease a bandeira, tal e como era costume, e que se fixesen as salvas de rigor, cousas ambas \u00e1s que se accedeu e con iso logrouse apazugar momentaneamente o tumulto. Pero na tarde, ante os rumores difundidos de que se estaban embarcando armas cara a Ferrol con destino a Francia, volveuse a congregar a xente, que invadiu o palacio de Capitan\u00eda e apedrou as casas de Filangieri e do seu segundo Biedma, pois souberan que este dispuxera o traslado do rexemento de Navarra a Ferrol. A continuaci\u00f3n, asaltaron o Parque de Artillar\u00eda, lev\u00e1ndose os fus\u00eds al\u00ed existentes. M\u00e1is tarde, sacaron en procesi\u00f3n un retrato de Fernando VII, retir\u00e1ndose despois \u00e1s casas sen outros incidentes.\nSiforiano estaba en contacto, entre outros, co P. Conde (Crist\u00f3bal Conde Garc\u00eda), vigairo de Santa Clara en Santiago e confesor do arcebispo M\u00fazquiz, que o mandara \u00e1 Coru\u00f1a co obxecto de seguir de cerca o rumbo que tomaban os acontecementos (o arcebispo M\u00fazquiz era home de Godoy e, posibelmente, dubidaba do partido que deber\u00eda tomar).\nO 2 de xullo de 1808 o pobo da Coru\u00f1a asaltou as casas dalg\u00fans franceses e de veci\u00f1os sospeitosos de seren \"afrancesados\", sendo Sinforiano L\u00f3pez un dos primeiros en impedir que o asalto terminase en asasinatos, e as\u00ed os atacados foron levados detidos s\u00f3 o tempo imprescind\u00edbel para que a s\u00faa vida no correra perigo.\nEn setembro de 1808 L\u00f3pez Al\u00eda foi nomeado \"seleiro maior\" (gornicioneiro) do ex\u00e9rcito de Galicia, unha especie de director xeral de monturas, e o 8 de outubro recibiu na Coru\u00f1a a John Hookham Frere e ao marqu\u00e9s de la Romana, xeneral en xefe do ex\u00e9rcito galego que estivera reitido en Dinamarca, a onde o mandara o goberno, aliado daquela de Francia, para axudar a Napole\u00f3n, e que foi devolto a Galicia polos ingleses, que os fixeran prisioneiros, grazas \u00e1 xesti\u00f3n dos \"embaixadors\" da Xunta Suprema ante o goberno brit\u00e1nico.\nNa Guerra da Independencia.\nNo curso da Guerra da Independencia Sinforiano L\u00f3pez realizou alg\u00fans servizos f\u00f3ra de Galicia, como os de observador da entrada de forzas inimigas en Hondarribia (Guip\u00fascoa). En Le\u00f3n, en 1809, mentres traballaba ao servizo do marqu\u00e9s de la Romana, padeceu unha enfermidade, polo que tivo que retirarse a Galicia coa s\u00faa familia.\nColaborou en \"El Patriota Compostelano\" desde 1809 at\u00e9 1811. O 24 de febreiro de 1810 propuxo, desde Mondo\u00f1edo, ao presidente da Xunta Superior de Galicia un plan, algo disparatado, para asasinar a alg\u00fans dos representantes do goberno franc\u00e9s en Madrid.\nInstalou talleres de gornicionar\u00eda en Mondo\u00f1edo, Santiago e outros puntos e, a finais de 1810 creou en Santiago a que titulou \"F\u00e1brica de Armamento\" que, pese ao seu nome, non sa\u00edu do ramo da guarnicionar\u00eda. O 19 de novembro de 1812 foi nomeado tenente das Milicias Urbanas da Coru\u00f1a.\nParece que colaborou na \"Gazeta Marcial y Pol\u00edtica de Santiago\", entre 1812 e 1813; en \"El Ciudadano por la Constituci\u00f3n\", entre 1812 e 1814; no \"Diario C\u00edvico-Patri\u00f3tico\", entre 1812 e 1815, e no \"Diario de Santiago\" de 1814. Felicitou \u00e1s Cortes de C\u00e1diz pola abolici\u00f3n da Inquisici\u00f3n, e reimprimiu, \u00e1s s\u00faas expensas, en abril de 1813 os decretos das mesmas sobre o asunto, que repartiu gratis \ndos que tivo que facer ao pouco tempo unha segunda edici\u00f3n.\nVisitou o antigo edifico da Inquisici\u00f3n coru\u00f1esa, e narrou despois en \"El Ciudadano por la Constituci\u00f3n\", o 23 de maio de 1813, a fonda impresi\u00f3n que tal visita lle producira. Reeditou tam\u00e9n \"Os rogos d'un galego\", o co\u00f1ecido poema de Manuel Pardo de Andrade. Mandou imprimir tam\u00e9n, e repartiu gratis, a \"Representaci\u00f3n a S.M. las Cortes\", de Mar\u00eda del Carmen Lizardi.\nCaptura, proceso, axustizamento e mitificaci\u00f3n.\nTras o cambio pol\u00edtico, o 17 de maio de 1814 os absolutistas asaltaron a s\u00faa casa, o mesmo que as doutros liberais. Foi procesado e detido en Santiago o 6 de xullo de 1814, sendo conducido en decembro ao c\u00e1rcere da Coru\u00f1a. O 3 de febreiro de 1815 intentou fugarse, coa idea, segundo se dixo, de revolucionar a cidade. Parece que se estaba en relaci\u00f3n coa conxura de Porlier ou, polo menos, diso foi acusado. A Comisi\u00f3n Militar que o xulgou, presidida por Ulises de Albergoti, condenouno a morrer na forca, previa degradaci\u00f3n, e foi axustizado na Coru\u00f1a o 13 de abril de 1815.\nMeijide Pardo publicou documentos que, de seren certos, poder\u00edan danar a s\u00faa fama: Filipe Saint Marcq, capit\u00e1n xeneral de Galicia, escribiu ao xeneral Egu\u00eda que L\u00f3pez Al\u00eda se ofrecera a confesar toda a trama, a cambio de conservar a vida e de que se lle permitise sa\u00edr, a el e \u00e1 s\u00faa familia, dos reinos de Espa\u00f1a. O capit\u00e1n xeneral non o perdonou, polo que Sinforiano L\u00f3pez foi executado; en cuanto \u00e1 s\u00faa proposta, de momento no se te\u00f1en elementos para co\u00f1ecer se nela hai algo de verdade ou non.\nEn 1820, coa volta do liberalismo, Sinforiano L\u00f3pez foi, en palabras de Meijide Pardo, mitificado, \u00e9 dicir, converteuse nun s\u00edmbolo das aspiraci\u00f3ns galegas \u00e1 liberdade. Entre outros escritos panex\u00edricos, destaca a \"Oraci\u00f3n f\u00fanebre\" que lle dedicou en 1821 Antonio Benito Fandi\u00f1o:\nReco\u00f1ecemento.\nUnha r\u00faa da cidade da Coru\u00f1a leva o nome de Sinforiano L\u00f3pez, e a r\u00faa Real de Ferrol levouno durante a Segunda Rep\u00fablica espa\u00f1ola."}
{"id": "208718", "revid": "839", "url": "https://gl.wikipedia.org/wiki?curid=208718", "title": "Felipe Augusto de Saint-Marcq", "text": "Felipe Augusto de Saint-Marcq (ou Saint-March), nado en Taintegnies (B\u00e9lxica), en 1762 e finado en Madrid en 1831, foi un militar belga ao servizo de Espa\u00f1a durante a Guerra da Independencia.\nTraxectoria.\nEntrou no servizo de Espa\u00f1a aos 14 anos, no rexemento da Garda valoa do rei, no que era capit\u00e1n de compa\u00f1\u00eda cando estalou a Guerra da Independencia. Cando os franceses se apoderaron de Madrid, Saint-Marcq conseguiu fuxir. Trasladouse a Valencia, onde obrigou ao xeneral franc\u00e9s Moncey a levantar o asedio da cidade. Como premio por esta acci\u00f3n foi ascendido a Mariscal de campo.\nCando se produciu o primeiro sitio de Zaragoza conseguiu reunir uns seis mil homes cos que contribu\u00edu a que os franceses de Lefebvre levantaran o campo. Quedou en Zaragoza \u00e1s ordes de Palafox, participando activamente na defensa da cidade durante o segundo sitio, sendo premiado cos gal\u00f3ns de Tenente xeneral. Cando a praza capitulou foi feito prisioneiro e conducido a Nancy, onde permaneceu at\u00e9 1814.\nCando Fernando VII regresou, Saint-Marcq, xa liberado, puido retornar a Espa\u00f1a. Foi, sucesivamente, capit\u00e1n xeneral de Galicia, de Valencia e de Arag\u00f3n, at\u00e9 1830. Morreu en Madrid, v\u00edtima dunha epidemia de c\u00f3lera, en 1831."}
{"id": "208722", "revid": "1576", "url": "https://gl.wikipedia.org/wiki?curid=208722", "title": "Catedral da Sant\u00edsima Concepci\u00f3n", "text": "A Catedral de Concepci\u00f3n \u00e9 a catedral da arquidiocese cat\u00f3lica de Concepci\u00f3n, Chile. A s\u00faa fachada domina a Praza da Independencia en Concepci\u00f3n. A s\u00faa segunda construci\u00f3n iniciouse no ano 1940. O conxunto arquitect\u00f3nico da Catedral de Concepci\u00f3n consiste nun Museo Eclesi\u00e1stico, a \"Aula Magna\" e a propia catedral."}
{"id": "208723", "revid": "1131", "url": "https://gl.wikipedia.org/wiki?curid=208723", "title": "Catedral de Concepci\u00f3n, Chile", "text": ""}
{"id": "208724", "revid": "4817", "url": "https://gl.wikipedia.org/wiki?curid=208724", "title": "Athena 1", "text": "Athena 1 foi un foguete constru\u00eddo por Lockheed Martin con capital privado e pertencente \u00e1 familia de foguetes Athena. Foi retirado do servizo por non obter os beneficios esperados."}
{"id": "208725", "revid": "23204", "url": "https://gl.wikipedia.org/wiki?curid=208725", "title": "Andr\u00e9s Garc\u00eda Camba", "text": "Andr\u00e9s Garc\u00eda Camba y de las Heras, nado en Monforte de Lemos en 1793 e finado en Madrid en 1861, foi un militar, pol\u00edtico e escritor galego en lingua castel\u00e1.\nParticipou na Guerra da Independencia espa\u00f1ola e, despois, na da Independencia do Per\u00fa. Alcanzou o emprego de Tenente xeneral, sendo capit\u00e1n xeneral en varias Capitan\u00edas (entre elas as de Galicia, Filipinas e Porto Rico), procurador e deputado en varias Cortes, senador por Valencia, electo e vitalicio, e ministro do goberno de Espa\u00f1a.\nAs memorias que escribiu sobre a s\u00faa actuaci\u00f3n na guerra da Independencia do Per\u00fa son unha fonte moi recorrida polos historiadores.\nTraxectoria.\nNaceu no seo dunha familia fidalga, e optou pola carreira militar, ingresando como Cadete voluntario en febreiro de 1810, ese mesmo ano ascendeu a alf\u00e9rez de Cabaler\u00eda, loitando na guerra contra os invasores franceses.\nEn 1816 pasou a Am\u00e9rica formando parte da expedici\u00f3n de Pablo Morillo, como tenente Axudante maior no Escuadr\u00f3n de H\u00fasares de Fernando VII. Chegou ao Per\u00fa v\u00eda Panam\u00e1. Foi destinado ao Alto Per\u00fa e ascendido a capit\u00e1n. Tomou parte na campa\u00f1a de Salta e noutras acci\u00f3ns realizadas nesa rexi\u00f3n baixo o mando do xeneral Jos\u00e9 de la Serna.\nO vicerrei Joaqu\u00edn de la Pezuela chamouno a Lima, e nomeouno comandante do segundo Escuadr\u00f3n de Drag\u00f3ns do Per\u00fa (1818). En 1820 dirixiu ao vicerrei Pezuela un escrito no que criticaba directamente a s\u00faa conduta, consider\u00e1ndoa ap\u00e1tica, entre outras obxecci\u00f3ns, ao mesmo tempo que lle daba consellos que, segundo a s\u00faa opini\u00f3n, deb\u00eda seguir. Dito escrito, denominado vulgarmente \"plan de Garc\u00eda Camba\", tivo bastante circulaci\u00f3n en Lima, sen que o vicerrei tomara medidas represivas.\nGarc\u00eda Camba pertenc\u00eda a unha loxa mas\u00f3nica liberal de oficiais do ex\u00e9rcito espa\u00f1ol, que reun\u00eda aos que arribaran a Am\u00e9rica despois de 1816 e loitado no Alto Per\u00fa, entre eles Jos\u00e9 de la Serna e Xer\u00f3nimo Vald\u00e9s. Moi cr\u00edticos do vicerrei Pezuela, a s\u00faa acci\u00f3n conspirativa, sumada \u00e1 cadea de reveses que sufriu o poder espa\u00f1ol por obra dos patriotas americanos, desembocaron no mot\u00edn de Aznapuquio, que foi un golpe de Estado dos oficiais espa\u00f1ois contra a autoridade vicerreinal. Garc\u00eda Camba e o tenente coronel Seoane redactaron o documento mediante o cal se intimou a Pezuela a que renunciase a favor do xeneral La Serna (1821).\nAscendido a brigadier, tomou parte nas \u00faltimas campa\u00f1as libradas no Per\u00fa polos espa\u00f1ois. Estivo na campa\u00f1a de Ica, distingu\u00edndose na batalla de la Macacona (1822), que foi un desastre para as armas dos patriotas independentistas. Logo, nas batallas de Torata e Moquegua (1823), como xefe de Estado Maior de Jer\u00f3nimo Vald\u00e9s. Por \u00faltimo, estivo na decisiva Batalla de Ayacucho (1824), onde mandou unha brigada da cabaler\u00eda espa\u00f1ola.\nTras a Capitulaci\u00f3n de Ayacucho foi enviado de retorno a Espa\u00f1a v\u00eda o Pac\u00edfico. Nas illas Marianas foi desembarcado pola tropa indisciplinada, logrando chegar m\u00e1is tarde a Manila. Al\u00ed serviu de Maior Xeneral, subinspector de Infanter\u00eda e Cabaler\u00eda, entre outros cargos.\nRegresou a Espa\u00f1a en 1835, ao ser elixido procurador en Cortes por Manila. Ascendido a Mariscal de campo, obtivo a Gran Cruz de San Hermenexildo (1836). En agosto de 1836 foi nomeado Ministro interino da Guerra e, simultaneamente, de Mari\u00f1a. En outubro de 1836 foi elixido deputado por Lugo para as Cortes Constitu\u00edntes de 1836-1837.\nEn novembro de 1836 foi nomeado Capit\u00e1n Xeneral de Filipinas. Desembarcou en Manila o 24 de agosto de 1837 e desempe\u00f1ou o cargo at\u00e9 o 29 de decembro de 1838.\nDe regreso a Espa\u00f1a, foi elixido senador por Valencia, cargo que xurou o 8 de outubro de 1839. Foi nomeado Capit\u00e1n Xeneral das Provincias Vascongadas (1840). Pertenceu ao grupo dos \"ayacuchos\", facci\u00f3n pol\u00edtica integrada polos seus antigos camaradas da guerra no Per\u00fa, que se fixo famosa polas s\u00faas pugnas polo poder.\nAo facerse cargo Espartero da Rexencia de Espa\u00f1a durante a minor\u00eda de idade de Isabel II foi Ministro de Mari\u00f1a, Comercio e Ultramar (desde o 21 de maio de 1841 at\u00e9 o 25 de maio de 1842). En 1843 foi nomeado Capit\u00e1n Xeneral de Galicia.\nO 5 de maio de 1847 foi ascendido a Tenente xeneral de Cabalar\u00eda. Nomeado senador vitalicio, xurou o cargo o 18 de marzo de 1853. O 1 de agosto de 1854 foi nomeado Capit\u00e1n Xeneral de Baleares, pero non puido tomar posesi\u00f3n pola dispepsia que padec\u00eda. O 17 de outubro do mesmo ano foi nomeado Capit\u00e1n Xeneral de Porto Rico, tomando posesi\u00f3n o 31 de xaneiro de 1855 e sendo destitu\u00eddo poucos meses despois, tras unha sublevaci\u00f3n dos militares en San Juan.\nAo longo da s\u00faa vida obtivo, ademais, outros postos e distinci\u00f3ns, entre os que destacan:\nFaleceu en Madrid en 1861.\nObras e escritos diversos.\nPublicou os seguintes documentos:\nAdemais, traduciu as \"M\u00e1ximas de guerra de Napole\u00f3n\", da cuarta edici\u00f3n francesa (Madrid, 1857)."}
{"id": "208726", "revid": "22795", "url": "https://gl.wikipedia.org/wiki?curid=208726", "title": "Andr\u00e9s Garc\u00eda Camba y de las Heras", "text": ""}
{"id": "208727", "revid": "72012", "url": "https://gl.wikipedia.org/wiki?curid=208727", "title": "Pedro \u00c1lvarez de Toledo y Leiva", "text": "Pedro (\u00c1lvarez) de Toledo y Leiva, nado en \u00dabeda en 1585 e finado en Mancera de Abajo (Salamanca) o 9 de marzo de 1654, foi un nobre, pol\u00edtico e militar espa\u00f1ol.\nPrimiros anos.\nFillo de Luis de Toledo y Rojas, IV se\u00f1or de Mancera y Cinco Villas, comendador de Alange na Orde de Santiago, capit\u00e1n dunha compa\u00f1\u00eda de Gardas Vellas, e da s\u00faa segunda esposa, Isabel de Leiva y Mendoza, filla dos se\u00f1ores de Leiva, Ameyuga y Bozo, desde moi novo serviu a bordo das galeras, e con 15 anos xa estaba combatendo en Italia (1600) e, un ano despois na campa\u00f1a de Alxer baixo o mando do pr\u00edncipe Andrea Doria. Ao mando de cinco galeras participou na defensa do estreito de Xibraltar (1607), atacado polos mouros. Despois exerceu cargos de goberno: como membro do Consello colateral de N\u00e1poles durante o vicerreinado de Antonio Zapata e Cisneros, e chegou a ser Tenente xeneral das galeras de Sicilia (1622).\nTrasladado \u00e1 corte, recibiu o t\u00edtulo de Marqu\u00e9s de Mancera (17 de xullo de 1623) e pasou a integrar o Consello de Guerra. O 4 de agosto de 1631 foi nomeado Gobernador e Capit\u00e1n Xeneral de Galicia, cargo que ocupou at\u00e9 1637. A s\u00faa xesti\u00f3n mereceu os eloxios da Xunta do Reino de Galicia que, o 15 de abril de 1637 solicitaba a Filipe IV que \"no removiera del oficio de Capit\u00e1n general y gobernador deste Reino al se\u00f1or Marqu\u00e9s de Mancera pues dello se le sigue grande servicio y utilidad a sus vasallos\". O rei atendeu a petici\u00f3n, pero o marqu\u00e9s acabou enfront\u00e1ndose, a causa do programa de fortificaci\u00f3ns, cos corrixidores da Coru\u00f1a, aos que ordenou deter o 19 de novembro de 1638.\nVicerrei do Per\u00fa.\nPosteriormente foi nomeado Gobernador de Or\u00e1n e, finalmente, o 24 de febreiro de 1638 recibiu o cargo de Vicerrei do Per\u00fa; despois de gastar m\u00e1is dun ano nos preparativos da viaxe, sa\u00edu de C\u00e1diz o 20 de maio de 1639, tomando posesi\u00f3n do cargo o 18 de decembro de 1639, entreg\u00e1ndoo a Garc\u00eda Sarmiento de Soutomaior, II conde de Salvaterra, o 20 de setembro de 1648, de modo que rexeu os destinos do Per\u00fa durante oito anos, nove meses e dous d\u00edas.\nAnte as frecuentes incursi\u00f3ns dos piratas, e aconsellado pola s\u00faa experiencia militar, dispuxo a fortificaci\u00f3n do Callao (1640) mandando levantar unha muralla de 4\u00a0km de longo, a erecci\u00f3n de fortalezas en Arica e Valdivia e a\u00ednda a defensa de Buenos Aires.\nFavor\u00e1bel \u00e1 \"conservaci\u00f3n, bo tratamento e alivio dos indios\", reco\u00f1eceu que estes ti\u00f1an por inimigos corrixidores, curas e caciques, \"atentos a enriquecerse co seu suor\"\", e que ningunha preocupaci\u00f3n mostraban por obedecer as providencias ditadas para amparalos. De volta na corte, retirouse ao seu palacio de Mancera, onde morreu o 9 de marzo de 1654."}
{"id": "208729", "revid": "72012", "url": "https://gl.wikipedia.org/wiki?curid=208729", "title": "Vicente Gonzaga Doria", "text": "Vicente (ou Vincenzo) Gonzaga Doria, nado en Guastalla en 1602 e finado en Salamanca o 23 de outubro de 1694, foi un militar italiano ao servizo de Espa\u00f1a.\nTraxectoria.\nOitavo fillo do I duque de Guastalla Ferrante II Gonzaga e de Maria Vittoria Doria, foi comendador de Villafranca na Orde de Calatrava, xentilhome de c\u00e1mara de Carlos II, Capit\u00e1n Xeneral de Galicia desde 1652, sucedendo no cargo a Diego Benavides de la Cueva, at\u00e9 1658, en que foi sucedido por Rodrigo Pimentel Ponce de Le\u00f3n, Vicerrei designado de Valencia (non tomou posesi\u00f3n do cargo), Vicerrei de Catalu\u00f1a (1664 \u2013 1667) e de Sicilia (marzo \u2013 novembro de 1678), e gobernador interino do Consello de Indias en ausencia do duque de Medinaceli (1680 \u2013 1685)."}
{"id": "208730", "revid": "22795", "url": "https://gl.wikipedia.org/wiki?curid=208730", "title": "Vicenzo Gonzaga Doria", "text": ""}
{"id": "208734", "revid": "1131", "url": "https://gl.wikipedia.org/wiki?curid=208734", "title": "Cows, Pigs, Wars and Witches", "text": "Cows, Pigs, Wars and Witches (\"Vacas, porcos, guerras e bruxas\") \u00e9 un libro do antrop\u00f3logo Marvin Harris publicado en 1975. Nel analiza alg\u00fans costumes das diferentes sociedades do mundo, como o feito de que os hind\u00fas non coman carne de vaca, a importancia social do porco nalgunhas sociedades e a repulsi\u00f3n noutras, ou a aparici\u00f3n de movementos mesi\u00e1nicos. O investigador procura atopar as causas materiais ocultas tras a aparente irracionalidade destes estilos de vida.\nSinopse.\nMother Cow.\nO primeiro cap\u00edtulo trata sobre o amor que os hind\u00fas profesan \u00e1s vacas. Estes, por motivos relixiosos, refusan comer a s\u00faa carne nin o seu leite, algo que resulta para calquera occidental inveros\u00edmil tendo en conta a situaci\u00f3n de fame e miseria que hai na India. Ademais estas vacas consomen parte do alimento que ser\u00eda destinado para a poboaci\u00f3n e incluso hai \u201calbergues\u201d para vacas perdidas ou enfermas.\nA resposta a este aparente e incondicional amor, non \u00e9 s\u00f3 relixiosa, sen\u00f3n que tam\u00e9n hai un razoamento l\u00f3xico para esta adoraci\u00f3n \u00e1s vacas, e \u00e9 que estas producen bois de tiro, que permiten sacar a flote a agricultura domestica, e ademais, o seu esterco ten diversos usos, p\u00f3dese usar como fertilizante, como combustible para coci\u00f1a e outros mesteres similares ou como illante. As\u00ed establecese unha relaci\u00f3n de dependencia coa vaca que vai m\u00e1is ala de cuesti\u00f3ns relixiosas, pois neste caso este tab\u00fa en realidade non ten un efecto negativo sobre a supervivencia da poboaci\u00f3n.\nPorcofilia e a porcofobia.\nAlg\u00fans pobos aborrecen ao porco, mentres que outros os aman. Son d\u00faas posici\u00f3ns opostas, pero non ve\u00f1en determinadas por motivos de car\u00e1cter hixi\u00e9nico ou de sa\u00fade como fan crer as relixi\u00f3ns porcof\u00f3bicas, sen\u00f3n segundo a conveniencia que lles supo\u00f1a a cr\u00eda deste dependendo da zona:\nPara os musulm\u00e1ns e os xudeus o porco resulta un animal impuro xa para empezar, porque a relixi\u00f3n de ambos os dous pobos condenouno por ser un animal supostamente perigoso para a hixiene e a sa\u00fade do home debido a que se envorca na s\u00faa propia ouri\u00f1a e excrementos, as\u00ed como outros motivos fisiol\u00f3xicos que fan do porco un animal pouco apto para as rexi\u00f3ns calorosas e \u00e1ridas (debido \u00f3 seu problema de transpiraci\u00f3n) nas que habitan ambos dous pobos.\nPero a verdadeira raz\u00f3n desta actitude reside en que o porco non produce leite, ao contrario que as vacas das que si se alimentan xudeus e musulm\u00e1ns, nin tampouco pode alimentarse de herba como outros ruminantes. Ademais, a continua desertizaci\u00f3n e deforestaci\u00f3n de oriente medio fixo que se fixese caro criar carne de porco nesta zona, e ademais este aliment\u00e1base do mesmo que os humanos na zona.\nEn cambio, en Am\u00e9rica e China, a sociedade adoraba os porcos, ata tal punto que o consideran como un membro m\u00e1is da s\u00faa familia. En cambio e ao contrario que a relixi\u00f3n hind\u00fa e o seu amor a vaca, estes pobos si que comen carne de porco en festas ou celebraci\u00f3ns especiais.\nAlgunhas civilizaci\u00f3ns como a Maring, sacrifican os porcos para celebrar a vitoria dunha guerra ou para demostras aos seus inimigos o seu gran poder e riqueza, as\u00ed como o seu animo de prosperar.\nComo consecuencia destes feitos, podemos extraer a explicaci\u00f3n de que a prohibici\u00f3n do porco ou a s\u00faa permisi\u00f3n era un medio para garantir o equilibrio econ\u00f3mico.\nA guerra primitiva.\nEn certas civilizaci\u00f3ns como os Maring, suced\u00edanse numerosas guerras, unha tras outras, producidas para vingar actos violentos como raptos de mulleres e violaci\u00f3ns\u2026\nS\u00f3 bastaba unha guerra para desencadear as seguintes, pois tras finalizar esta, o \u201cesp\u00edrito de vinganza\u201d permanec\u00eda no pobo derrotado. A causa destas guerras non \u00e9 precisamente pola vinganza de actos violentos, sen\u00f3n que a verdadeira causa era o control demogr\u00e1fico, pois estas tribos non ti\u00f1an m\u00e9todos anticonceptivos e precisaban dalgunha maneira de controlar a poboaci\u00f3n. De feito estas guerras sempre se provocaron coincidindo co momento de produci\u00f3n e consumo m\u00e1is alto nas s\u00faas sociedades.\nO macho salvaxe.\nHai algunhas tribos como os Yanomano na que o home domina a muller pola \u00fanica raz\u00f3n de que \u00e9 m\u00e1is\nnecesario para a guerra, para o \u00fanico que era \u00fatil, xa que en termos econ\u00f3micos era improdutivo, e esta supremac\u00eda estaba garantida pola frecuente practica b\u00e9lica. E, polo tanto, o machismo consecuencia da guerra, e queda descuberta, polo tanto, a relaci\u00f3n entre o machismo e a guerra.\nO potlach.\n\u00c9 un costume adoptado entre alg\u00fans pobos que consiste na celebraci\u00f3n dunha festa durante varios d\u00edas e na que un xefe (co\u00f1ecido como \u201cGran home\") no que prepara unha gran cantidade de riqueza en produtos, alimentos etc., que reparte entre os anfitri\u00f3ns ou incluso hai veces que os queima para mostrar o rico que \u00e9 entre a tribo fronte o resto. Isto produce competitividade entre as tribos, pois ao rematar esta festa o gran home xa comeza a prepararse para a segunda e a acumular as\u00ed de novo riquezas.\nEste sistema o que permitiu foi unha distribuci\u00f3n das riquezas \u00e9 que algunhas poboaci\u00f3ns prosperasen en determinadas rexi\u00f3ns.\nO cargo fantasma.\nCoa chegada de embarcaci\u00f3ns das civilizaci\u00f3ns industriais a terras ind\u00edxenas e a entrada de produtos, costumes e relixi\u00f3ns novos, os nativos das terras formaron un culto novo levado polas impresi\u00f3n que lles causara. O cargo era o prezo da loita polos recursos naturais e humanos e a recompensa polos traballos realizados. O cargo marcar\u00eda o inicio do ceo na terra.\nO mes\u00edas e o secreto do pr\u00edncipe da paz.\nA palabra mes\u00edas era usada para designar a todos aqueles que posu\u00edsen a santidade e poder sagrado, como os sacerdotes. Estes mes\u00edas non eran tan \u201cpac\u00edficos\u201d como se cr\u00eda (de feito ata se cuestiona o pacifismo de Cristo, un dos m\u00e1is co\u00f1ecidos e venerados mes\u00edas), sen\u00f3n que segu\u00edan un modelo de actitude militar e vingativa que xa vi\u00f1a de fai tempo entre as confrontaci\u00f3ns entre xudeus con gregos e con romanos, \u00e9poca na que xorden moitos mes\u00edas, entendidos como liberadores guerreiros do pobo xudeu. Estas formas de mesianismo o que pretend\u00edan era a distribuci\u00f3ns m\u00e1is equitativa da riqueza e do poder.\nO culta ao mes\u00edas pac\u00edfico, procedente do cristianismo, apareceu na guerra contra Roma, na que os mes\u00edas sufriron unha brutal derrota.\nVasoiras e aquelarres, a gran loucura das meigas e o retorno das meigas.\nNeste cap\u00edtulo tratase de explicar a raz\u00f3n da matanza indiscriminada de bruxas na Europa medieval. Nesta etapa culp\u00e1base a certas persoas de ser bruxas e voar cunha vasoira a certas reuni\u00f3ns chamadas aquelarres, onde se reun\u00edan m\u00e1is destes personaxes. Para empezar, a explicaci\u00f3n de voar era debido a que certas persoas empregaban uns ung\u00fcentos alucin\u00f3xenos que lles daban a sensaci\u00f3n de desprazarse a lugares afastados; a vasoira era usada para aplicar este ung\u00fcento en zonas sensibles. A pesar de todo, moitas mulleres condenadas a bruxer\u00edas nunca utilizaron este ung\u00fcento.\nCando unha persoa era acusada de bruxer\u00eda, era torturada ata que confesase o que quer\u00eda, e que ademais dixese o nome de m\u00e1is persoas que vise no aquelarre (non val\u00edan nobres nin curas... eses eran santos), cousa que sempre suced\u00eda xa que o que quer\u00edan era acabar coa tortura.\nUnha vez confesaban, eran enviadas \u00e1 fogueira, onde morr\u00edan queimadas (nos mellores casos, afog\u00e1base antes a muller e despois queim\u00e1base). Todos os gastos da tortura e da queima corr\u00edan a cargo dos familiares da v\u00edtima.\nA raz\u00f3n desta matanza indiscriminada e continuada era un modo de recadar di\u00f1eiro, pois os gastos de todo corr\u00eda a cargo da familia, e ademais a bruxa proporcionaba novos candidatos a torturar e queimar, para logo desvalixar \u00e1s s\u00faas familias.\nEsta moda volveu aparecer de novo en tribos baixo a aparencia dos cham\u00e1ns, pero esta vez baixo\nconnotaci\u00f3ns positivas."}
{"id": "208735", "revid": "56817", "url": "https://gl.wikipedia.org/wiki?curid=208735", "title": "Redbergslids IK", "text": "O Redbergslids IK ou RIK \u00e9 un club polideportivo da cidade de Gotemburgo (Suecia). Conta con secci\u00f3ns de atletismo, bandy, f\u00fatbol ou patinaxe, a\u00ednda que a s\u00faa secci\u00f3n m\u00e1is importante \u00e9 a de balonm\u00e1n, sendo o club m\u00e1is laureado da liga deste pa\u00eds con 20 t\u00edtulos a\u00ednda que o t\u00edtulo m\u00e1is importante conseguido na s\u00faa historia chegou en 1959, ano no que se proclamou campi\u00f3n de Europa ao derrotar na final ao Frisch Auf G\u00f6ppingen alem\u00e1n. No ano 2003 foi finalista da Recopa de Europa, caendo fronte ao BM Ciudad Real. Actualmente compite na Elitserien, a m\u00e1xima categor\u00eda do balonm\u00e1n sueco. Xoga os seus partidos como local en Lisebergshallen, Gotemburgo"}
{"id": "208736", "revid": "98629", "url": "https://gl.wikipedia.org/wiki?curid=208736", "title": "IK S\u00e4vehof", "text": "O IK S\u00e4vehof \u00e9 un equipo de balonm\u00e1n da cidade de Partille (Suecia). Tanto o seu equipo masculino como o feminino compiten na m\u00e1xima categor\u00eda do balonm\u00e1n sueco, a Elitserien. Actualmente \u00e9 un dos principais clubs do pa\u00eds.\nHistoria.\nA club fundouse en 1950, vivindo durante moito tempo \u00e1 sombra dos seus veci\u00f1os e rivais Redbergslids de Gotemburgo, vinte veces campi\u00f3ns de Liga. Chegou d\u00faas veces \u00e1 final da liga (1993 e 1994), mais tivo que esperar ata o 2004 para ga\u00f1ar o seu primeiro t\u00edtulo nacional, que revalidar\u00eda ao ano seguinte. Por outra banda, o seu equipo feminino proclamouse campi\u00f3n de Liga no 2007. \nEn Europa, o seu mellor resultado tivo lugar no 2003, cando se proclamou semifinalista da Challenge Cup. O club participou tam\u00e9n na Liga de Campi\u00f3ns, chegando ata os oitavos de final no 2005, onde caeu derrotado fronte ao SG Flensburg-Handewitt alem\u00e1n na eliminatoria disputada a dobre partido. O seu equipo feminino participou na EHF Women's Champions League nas tempadas 2007-08 e 2010-11."}
{"id": "208738", "revid": "12452", "url": "https://gl.wikipedia.org/wiki?curid=208738", "title": "VRAC", "text": ""}
{"id": "208739", "revid": "5863", "url": "https://gl.wikipedia.org/wiki?curid=208739", "title": "Alexandros Papadiamandis", "text": "Alexandros Papadiamandis, nado en Skiathos o 4 de marzo de 1851 e finado o 3 de xaneiro de 1911, foi un escritor grego.\nTraxectoria.\nPapadiamandis naceu na illa de Skiathos, no oeste do mar Exeo, lugar que aparece notablemente na s\u00faa obra. O seu pai foi sacerdote. Mudouse a Atenas de mozo para terminar os seus estudos de bacharelato, e iniciou estudos na facultade de filosof\u00eda de Atenas, pero nunca os terminou. Volveu \u00e1 s\u00faa illa natal ao final da s\u00faa vida, onde morreu. Viviu de escribir, dende artigos en xornais e pequenas historias at\u00e9 varias novelas. Non casou. Morreu de pneumon\u00eda.\nA novela \"A asasina\" (\"\u1f29 \u03c6\u03cc\u03bd\u03b9\u03c3\u03c3\u03b1\") est\u00e1 considerada a s\u00faa obra fundamental."}
{"id": "208742", "revid": "1131", "url": "https://gl.wikipedia.org/wiki?curid=208742", "title": "Lal\u00edn Arena", "text": "O Lal\u00edn Arena \u00e9 un moderno complexo polideportivo e termal da localidade de Lal\u00edn, inaugurado o 15 de outubro do ano 2010. Serve de feudo ao Club Balonm\u00e1n Lal\u00edn.\nInstalaci\u00f3ns.\nAs instalaci\u00f3ns constan de:"}
{"id": "208743", "revid": "27155", "url": "https://gl.wikipedia.org/wiki?curid=208743", "title": "H\u00e9lice superenrolada", "text": "Unha h\u00e9lice superenrolada (en ingl\u00e9s \"coiled coil\") \u00e9 un motivo estrutural das prote\u00ednas, no que se enrolan xuntas de d\u00faas a sete h\u00e9lices alfa, orixinando como formas m\u00e1is com\u00fans d\u00edmeros e tr\u00edmeros. Moitas prote\u00ednas do tipo de h\u00e9lice superenrolada est\u00e1n implicadas en importantes funci\u00f3ns biol\u00f3xicas tales como a regulaci\u00f3n da expresi\u00f3n x\u00e9nica, como \u00e9 o caso dos factores de transcrici\u00f3n. Exemplos notables son as oncoprote\u00ednas c-fos e jun, e a prote\u00edna muscular tropomiosina.\nDescubrimento.\nA posibilidade da existencia dun motivo estrutural en h\u00e9lice superenrollada foi proposta para a \u03b1-queratina por Francis Crick en 1952, xunto co desenvolvemento dos m\u00e9todos matem\u00e1ticos necesarios para determinar a s\u00faa estrutura. Isto ocorreu pouco despois de que Linus Pauling et al. propuxesen a estrutura da h\u00e9lice alfa en 1951.\nEstrutura molecular.\nAs h\u00e9lices superenroladas xeralmente pos\u00faen un patr\u00f3n repetido do tipo \"hpphppp\", de residuos de amino\u00e1cidos hidrof\u00f3bicos (\"h\") e polares (\"p\"), chamado h\u00e9ptada repetitiva. As posici\u00f3ns da h\u00e9ptada repetitiva est\u00e1n marcadas como \"abcdefg\", onde \"a\" e \"d\" son as posici\u00f3ns hidrof\u00f3bicas, ocupadas frecuentemente por isoleucina, leucina ou valina.\nPregar unha secuencia con este patr\u00f3n repetitivo nunha estrutura secundaria en h\u00e9lice alfa fai que os residuos hidrof\u00f3bicos se presenten como unha \"banda\" que xira suavemente ao longo da h\u00e9lice en sentido antihorario, formando unha estrutura anfip\u00e1tica. A forma m\u00e1is favorable para que d\u00faas destas h\u00e9lices se organicen no medio acuoso do citoplasma \u00e9 envolver as zonas hidr\u00f3fobas entre si de modo que queden rodeados dos amino\u00e1cidos hidrof\u00edlicos, que se sit\u00faan no exterior. Debido a isto, a posici\u00f3n interior das superficies hidr\u00f3fobicas, proporciona a forza termodin\u00e1mica impulsora para a oligomerizaci\u00f3n. A ensamblaxe en h\u00e9lice superenrollada (\"coiled coil\") \u00e9 moi compacto, interaccionando entre si practicamente todas as cadeas laterais dos residuos a e d por medio de forzas de van der Waals. Esta ensamblaxe tan compacta foi predita por Francis Crick en 1952 e co\u00f1\u00e9cese como ensamblaxe \"bot\u00f3n en ollal\" (\"knobs into holes\" en ingl\u00e9s).\nAs h\u00e9lices alfa poden ser paralelas ou antiparalelas, e adoitan adoptar un enrolamiento en sentido antihorario. A\u00ednda que o enrolamento en sentido horario non sexa tan termodinamicamente favorable, tam\u00e9n se atoparon na natureza alg\u00fans exemplos e tam\u00e9n o adoptan algunhas prote\u00ednas sint\u00e9ticas.\nImportancia biol\u00f3xica.\nUn paso chave para a entrada do VIH nas c\u00e9lulas humanas \u00e9 a exposici\u00f3n dunha h\u00e9lice superenrolada trim\u00e9rica paralela co\u00f1ecida como gp41. O tr\u00edmero de gp41 normalmente est\u00e1 cuberto por outra glicoprote\u00edna de superficie chamada gp120, a cal o protexe dos anticorpos. Despois de unirse \u00e1 c\u00e9lula diana, a gp120 experimenta un cambio conformacional que exp\u00f3n o tr\u00edmero gp41, cuxa cola hidrof\u00f3bica N-terminal atravesa a membrana celular da c\u00e9lula destino. Outras tres h\u00e9lices de gp41 pr\u00e9ganse nos sucos da h\u00e9lice superenrolada do tr\u00edmero de gp41, formando un hex\u00e1mero, achegando a c\u00e1pside viral e a membrana da c\u00e9lula diana o suficientemente como para a fusi\u00f3n. O virus entra na c\u00e9lula e comeza a replicarse. Desenvolv\u00e9ronse f\u00e1rmacos inhibidores que se unen nos sucos da h\u00e9lice superenrolada de gp41 tales como \"Fuzeon\".\nDese\u00f1o de h\u00e9lices superenroladas.\nO problema xeral de predicir a estrutura pregada dunha prote\u00edna tendo soamente a s\u00faa secuencia de amino\u00e1cidos non est\u00e1 resolto. Por\u00e9n, a h\u00e9lice superenrolada \u00e9 un dos poucos motivos de pregamento para o cal foi resolta a relaci\u00f3n entre a secuencia de amino\u00e1cidos e a estrutura pregada final. Harbury et al. realizaron o estudo do arquetipo de h\u00e9lice superenrollada, GCN4, no que estableceron as normas que determinan a forma en que a secuencia pept\u00eddica afecta ao estado oligom\u00e9rico (\u00e9 dicir, o n\u00famero de h\u00e9lices alfa na ensamblaxe final). O GCN4 \u00e9 unha h\u00e9lice superenrolada de 31 amino\u00e1cidos (o que equivale a pouco m\u00e1is de catro h\u00e9ptadas) paralela, dim\u00e9rica e pos\u00fae unha repetici\u00f3n de isoleucinas e leucinas nas posici\u00f3ns \"a\" e \"d\", respectivamente. Cando se intercambian os amino\u00e1cidos nas posici\u00f3ns \"a\" e \"d\" obtense un tr\u00edmero de h\u00e9lice superenrolada.\nAdemais, mutando ambos os amino\u00e1cidos das posici\u00f3ns \"a\" e \"d\" a leucina isto d\u00e1 lugar \u00e1 formaci\u00f3n dun tetr\u00e1mero de h\u00e9lice superenrolada. Estas regras representan un conxunto asombrosamente simple de normas para a determinaci\u00f3n do estado oligom\u00e9rico da h\u00e9lice superenrolada. Outro aspecto da ensamblaxe relativamente ben co\u00f1ecido, polo menos no caso dos d\u00edmeros, \u00e9 que colocar un residuo polar (en particular asparaxina) en posici\u00f3ns \"a\" opostas forza a ensamblaxe de h\u00e9lices paralelas. Este efecto d\u00e9bese ao establecemento dun enlace de hidr\u00f3xeno autocomplementarios entre estes residuos, o cal quedar\u00eda insatisfeito se unha asparaxina se enlazase, por exemplo, cunha leucina da outra h\u00e9lice."}
{"id": "208744", "revid": "89787", "url": "https://gl.wikipedia.org/wiki?curid=208744", "title": "Tratado de Batman", "text": "Tratado de Batman foi un documento firmado o 6 de xu\u00f1o de 1835 por John Batman, un gandeiro, empresario e explorador de Australia, e un grupo de anci\u00e1ns Wurundjeri para a compra de terras nos arredores de Port Phillip, preto da actual cidade de Melbourne.\nO documento deuse a co\u00f1ecer co nome de Tratado de Batman e cons\u00edderase significativo xa que representa o primeiro e \u00fanico acto de negociaci\u00f3n das terras entre os colonos europeos e os aborixes australianos, que eran os propietarios orixinais das mesmas. O tratado foi declarado nulo o 26 de agosto de 1835 polo gobernador de Nova Gales do Sur, Richard Bourke, sobre a base de que o pobo Wurundjeri non ten dereito a comerciar coa terra, que foi reclamada como pertencente \u00e1 Coroa brit\u00e1nica."}
{"id": "208745", "revid": "85894", "url": "https://gl.wikipedia.org/wiki?curid=208745", "title": "Pombal, Santiago das Caldas, Ourense", "text": "Pombal \u00e9 un lugar da parroquia de Santiago das Caldas, no concello de Ourense.\nTop\u00f3nimo.\nPombal, do lat\u00edn \"palumbalem\", derivado \u00e1 s\u00faa vez de \"palumbam\", pomba."}
{"id": "208746", "revid": "98629", "url": "https://gl.wikipedia.org/wiki?curid=208746", "title": "The Holiday", "text": "The Holiday \u00e9 un filme estadounidense dirixido e producido por Nancy Meyers que se estreou no 2006. Protagonizado por Cameron Diaz, Kate Winslet, Jude Law e Jack Black.\nSinopse.\nAmanda Woods (Cameron Diaz), unha moza americana que ten unha pr\u00f3spera axencia de publicidade especializada en trailers de pel\u00edculas, vive no sur de California e acaba de romper co seu mozo (Edward Burns). Pola s\u00faa parte, Iris Simpkins (Kate Winslet), redactora da popular columna de vodas para o London Daily Telegraph, vive nunha casa de campo en Inglaterra e as s\u00faas relaci\u00f3ns cos homes tampouco son doadas. A trav\u00e9s de Internet, ambas chegan a un acordo para intercambiar as s\u00faas respectivas vivendas durante o Nadal."}
{"id": "208750", "revid": "27155", "url": "https://gl.wikipedia.org/wiki?curid=208750", "title": "\u00c1cido teicoico", "text": "Os \u00e1cidos teicoicos (do grego \u03c4\u03b5\u1fd6\u03c7\u03bf\u03c2, teicos, 'parede') son un tipo de pol\u00edmeros \u00e1cidos bacterianos formados por unidades dos polialcohois glicerol fosfato ou ribitol fosfato unidos por enlaces fosfodi\u00e9ster, e a mi\u00fado presentan unidas mol\u00e9culas de azucres e D-alanina.\nLocalizaci\u00f3n.\nOs \u00e1cidos teicoicos forman parte da parede celular das bacterias grampositivas, como por exemplo, as bacterias dos x\u00e9neros \"Staphylococcus\", \"Streptococcus\", \"Bacillus\", \"Clostridium\", \"Corynebacterium\" e \"Listeria\", e est\u00e9ndense pola superficie da capa de peptidoglicano da parede. Os \u00e1cidos teicoicos non se encontran nas bacterias gramnegativas. Poden unirse covalentemente a un \u00e1cido \"N\"-acetilmur\u00e1mico do peptidoglicano, ou a l\u00edpidos da membrana plasm\u00e1tica, ou a unha D-alanina terminal do tetrap\u00e9ptido que une as cadeas de peptidoglicano. A combinaci\u00f3n de \u00e1cidos teicoicos e l\u00edpidos denom\u00ednase \u00e1cido lipoteicoico.\nFunci\u00f3ns.\nA principal funci\u00f3n dos \u00e1cidos teicoicos \u00e9 darlle rixidez \u00e1 parede celular ao atraeren cati\u00f3ns como magnesio e sodio. Os \u00e1cidos teicoicos xeralmente, pero non sempre, levan unidos a eles por enlace \u00e9ster residuos de -alanina, o que lle d\u00e1 \u00e1 mol\u00e9cula propiedades de zwitteri\u00f3n. Estes \u00e1cidos teicoicos zwitteri\u00f3nicos son posibles ligandos dos receptores de tipo Toll 2 e 4 do sistema inmunitario animal.\nDebido \u00e1 s\u00faa carga negativa son en parte responsables da carga negativa neta da superficie celular bacteriana e poden intervir no paso de i\u00f3ns a trav\u00e9s da parede.\nOs \u00e1cidos teicoicos axudan na regulaci\u00f3n do crecemento celular ao limitaren a capacidade das autolisinas de romper a enlace glicos\u00eddico \u03b2(1-4) entre a \"N\"-acetilglicosamina e o \u00e1cido \"N\"-acetilmur\u00e1mico.\nOs \u00e1cidos lipoteicoicos act\u00faan ademais como mol\u00e9culas receptoras para alg\u00fans bacteri\u00f3fagos de bacterias grampositivas. Diversas evidencias suxiren que os \u00e1cidos teicoicos poden actuar tam\u00e9n como receptores para bacteri\u00f3fagos, a\u00ednda que isto non foi a\u00ednda probado conclu\u00edntemente."}
{"id": "208753", "revid": "23562", "url": "https://gl.wikipedia.org/wiki?curid=208753", "title": "C.R. Lal\u00edn", "text": ""}
{"id": "208754", "revid": "47401", "url": "https://gl.wikipedia.org/wiki?curid=208754", "title": "Vakhtang Kikabidze", "text": "Vakhtang \"Buba\" Kikabidze (en ), nado en Tiflis o 19 de xullo de 1938 e finado na mesma cidade o 15 de xaneiro de 2023, foi un cantante, actor e compositor xeorxiano.\nTraxectoria.\nFillo da princesa Manana Bagration-Davitashvili e do xornalista Konstantin Kikabdidze, morto en combate en 1942 durante a segunda guerra mundial, cando Vakhtang ti\u00f1a tres anos. Entre 1955 e 1957 estudou na Universidade de Tiflis e de 1961 a 1963 no Instituto de Linguas Estranxeiras de Tiflis. En 1966 fixo a s\u00faa primeira aparici\u00f3n no cinema e nese ano uniuse ao grupo \"Orera\". Protagonizou o filme \"Minimo\" en 1977 que se converteu na s\u00faa interpretaci\u00f3n m\u00e1is co\u00f1ecida, outros filmes nos que actuou foron\"Ne Goryui\" (1970), \"Sovsem propaschij\" (1974) e o \u00faltimo filme foi \"Fortuna\" (2000). Como director realizou \"Itsotskhle genatsvale\" en 1981 e \"Mamakatsebi\" en 1985."}
{"id": "208755", "revid": "85894", "url": "https://gl.wikipedia.org/wiki?curid=208755", "title": "O Outeiro, San Sadurni\u00f1o, San Sadurni\u00f1o", "text": "O Outeiro \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o na comarca de Ferrol. Ti\u00f1a 125 habitantes no ano 2010 segundo datos do INE, dos cales 57 eran homes e 68 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "208756", "revid": "56817", "url": "https://gl.wikipedia.org/wiki?curid=208756", "title": "Avenida do Marqu\u00e9s de Figueroa, San Sadurni\u00f1o, San Sadurni\u00f1o", "text": "Avenida do Marqu\u00e9s de Figueroa \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o na comarca de Ferrol. Ti\u00f1a 166 habitantes no ano 2010 segundo datos do INE, dos cales 74 eran homes e 92 eran mulleres.\nNeste lugar est\u00e1 a casa do concello de San Sadurni\u00f1o, ocupando as dependencias do antigo convento do Rosario. A que foi igrexa deste convento \u00e9 actualmente a igrexa parroquial de Santa Mar\u00eda do Rosario de San Sadurni\u00f1o."}
{"id": "208757", "revid": "56817", "url": "https://gl.wikipedia.org/wiki?curid=208757", "title": "Avenida", "text": "O top\u00f3nimo Avenida pode referirse a varios lugares de Galicia:"}
{"id": "208758", "revid": "865", "url": "https://gl.wikipedia.org/wiki?curid=208758", "title": "1000 Hurts", "text": "1000 Hurts \u00e9 o terceiro \u00e1lbum da banda estadounidense de noise rock Shellac, editado o 8 de agosto do 2000 a trav\u00e9s do selo Touch &amp; Go Records. No seu material promocional Shellac bromeaba describindo o disco como segue: \"Non hai canci\u00f3ns de 12 minutos neste. Este disco \u00e9 m\u00e1is mesqui\u00f1o. Todd canta\".\nA portada \u00e9 unha clara homenaxe \u00e1s vellas gravadoras de cinta Ampex. A banda \u00e9 co\u00f1ecida por usar gravadoras anal\u00f3xicas de cinta para os seus rexistros, e son seareiros dos da marca Ampex. Ademais, o discurso do inicio do disco \u00e9 unha variaci\u00f3n dos anuncios que se poden escoitar nas cintas de calibraci\u00f3n de Magnetic Reference Laboratories.\nO \u00e1lbum foi nomeado pola revista \"Rockfeedback\" o mellor disco da d\u00e9cada. A canci\u00f3n \"Shoe Song\" fai referencia ao tema de Slint \"Good Morning, Captain\", aparecido no seu \u00e1lbum \"Spiderland\"."}
{"id": "208759", "revid": "56817", "url": "https://gl.wikipedia.org/wiki?curid=208759", "title": "Avenida do Marqu\u00e9s de San Sadurni\u00f1o, San Sadurni\u00f1o, San Sadurni\u00f1o", "text": "Avenida do Marqu\u00e9s de San Sadurni\u00f1o \u00e9 un lugar da parroquia de San Sadurni\u00f1o no concello coru\u00f1\u00e9s de San Sadurni\u00f1o na comarca de Ferrol. Ti\u00f1a 5 habitantes no ano 2010 segundo datos do INE, dos cales 3 eran homes e 2 eran mulleres.\nO principal edificio deste lugar \u00e9 o pazo da marquesa de San Sadurni\u00f1o, moi reformado no s\u00e9culo XX para adaptalo a centro de ensino. Destaca o seu claustro e a galer\u00eda acristalada do s\u00e9culo XIX."}
{"id": "208761", "revid": "1131", "url": "https://gl.wikipedia.org/wiki?curid=208761", "title": "David Hand", "text": "David Dodd Hand, nado en Plainfield (Nova Jersey) o 23 de xaneiro de 1900 e finado en San Luis Obispo (California) o 11 de outubro de 1986, foi un realizador de debuxos animados estadounidense, co\u00f1ecido polos seus traballos na Walt Disney Productions. Hand colaborou en numerosas curtas de Disney durante os anos trinta, sendo director dos cl\u00e1sicos \"Snow White and the Seven Dwarfs\" e \"Bambi\".\nTraxectoria.\nHand comezou a s\u00faa carreira como animador na serie de debuxos mudos \"Out of the Inkwell\" durante os anos vinte. Uniuse ao estudio de Disney en 1930, durante un impulso de Disney de recrutar ao mellor do mundo da animaci\u00f3n. Hand logo destacar\u00eda, contribu\u00edndo nas Silly Symphonies en t\u00edtulos como \"Midnight in a Toy Shop\", \"The China Plate\" e \"Egyptian Melodies\".\nEn 1932 foi considerado nun dos mellores animadores da Disney (a pesar dalgunhas cr\u00edticas como que o seu traballo era \"demasiado mec\u00e1nico\"), como tam\u00e9n se converteu nun dos mellores amigos de Walt Disney. A habelencia organizativa de Hand converteuno no terceiro director dos estudios de Disney tras Burt Gillett e Wilfred Jackson. Fixo o seu debut como director da compa\u00f1\u00eda coa curta de Mickey Mouse \"Building a Building\", e seguiu como director da serie das Silly Symphonies como tam\u00e9n de m\u00e1is curtas Mickey Mouse, con t\u00edtulos tales como \"The Flying Mouse\", \"Who Killed Cock Robin?\", \"Three Orphan Kittens\" e \"Thru the Mirror\". A finais dos anos trinta, a habelencia de xesti\u00f3n de Hand permitiulle ascender na xerarqu\u00eda do Estudio para acabar sendo a man dereita do propio Disney. Pero como o historiador Michael Barrier anota: \"A posici\u00f3n de Hand era totalmente insostible. El era o segundo dunha organizaci\u00f3n cun l\u00edder que, m\u00e1is novo que o propio Han, non ti\u00f1a intenci\u00f3n ningunha de p\u00f3rse a un lado nin de compartir poder.\"\nTras abandonar Disney en 1944, Hand foise para Inglaterra para a prestixiosa Gaumont British Animation de J. Arthur Rank en Moor Hall en 1946 para producir as series de debuxos de \"Animaland\" (9) e \"Musical Paintbox\" (10). Cando estes foron incapaces de ser distribu\u00eddos polos Estados Unidos o estudio pechou en 1950 e Hand trasladouse a Colorado onde traballou os dezaoito anos seguintes na Alexander Film Company, facendo tanto anuncios como filmes.\nO seu peche puxo fin aos plans do estudio de producir d\u00faas longametraxes animadas das adaptaci\u00f3ns de \"The First Men in the Moon\" de H. G. Wells como tam\u00e9n de \"The Hunting of the Snark\" de Lewis Carroll.\nO fillo de Hand, David Hale Hand, formou David Hand Productions, que \u00e9 dona dos dereitos das dezanove curtas da Gaumont (nove de \"Animaland\" e dez de \"Musical Paintbox\") e espera producir novos filmes con personaxes das curtas (por exemplo Ginger Nutt). En 1994, Hand foi reco\u00f1ecido, a t\u00edtulo p\u00f3stumo, dentro das Disney Legends, persoas que axudaron a facer da Disney o que foi."}
{"id": "208763", "revid": "624", "url": "https://gl.wikipedia.org/wiki?curid=208763", "title": "Filocalia", "text": "Filocalia (expresi\u00f3n grega que significa \"amor \u00e1 beleza\") \u00e9 un compendio de textos recompilados e ordenados que vai dende os pais do deserto, ata os te\u00f3logos ortodoxos do s\u00e9culo XV, que pretenden orientar sobre a ascese e o misticismo para favorecer a pr\u00e1ctica da oraci\u00f3n constante na vida activa.\nFoi un pr\u00edncipe de Roman\u00eda, chamado Xo\u00e1n Mavrocordato, quen no s\u00e9culo XVIII encargou ao bispo de Corinto Macario e ao monxe Nicodemo o Haxiorita o traballo de escolma de fragmentos das obras de autores como Macario o Grande, M\u00e1ximo o Confesor ou Gregorio Palamas. O \"staretz\" Paisij Velitchkovski fomentou a s\u00faa popularidade na Rusia do s\u00e9culo XVIII.\nHoxe en d\u00eda \u00e9 un texto de espiritualidade cl\u00e1sico para a Igrexa Ortodoxa."}
{"id": "208764", "revid": "56817", "url": "https://gl.wikipedia.org/wiki?curid=208764", "title": "I Palindrome I", "text": "I Palindrome I \u00e9 un EP da banda estadounidense de rock alternativo They Might Be Giants, editado o 7 de maio de 1992 a trav\u00e9s do selo Elektra Records. A canci\u00f3n do t\u00edtulo aparece tam\u00e9n no seu \u00e1lbum \"Apollo 18\" (1992)."}
{"id": "208766", "revid": "54336", "url": "https://gl.wikipedia.org/wiki?curid=208766", "title": "Macario o Grande", "text": "Macario o Grande, nado e finado no s\u00e9culo IV, foi un monxe de Exipto que fundou unha colonia erem\u00edtica no deserto de Scitia (Wadi-el-Natrum).\nTraxectoria.\nDe moi novo retirouse da vida mundana para se dedicar ao pastoreo e \u00e1 elaboraci\u00f3n de cestos. Coa s\u00faa venda socorr\u00eda a pobres e necesitados.\nOs seus bi\u00f3grafos Sozomeno, Paladio, Casiano e Rufino contan diversos episodios que enfatizan os seus dons e santidade. Foi moi popular o relato que conta que unha muller o acusou de pre\u00f1ala. Debido a isto foi desprezado, arrastrado e golpeado polo pobo. El non o negou e mesmo comezou a atender o sostemento material da futura nai, ata que esta revelou o nome do verdadeiro pai, o que suscitou o abraio social pola resignaci\u00f3n amosada fronte \u00e1 difamaci\u00f3n. Foi tam\u00e9n moi co\u00f1ecida a terapia que aconsellou a un monxe, consistente en irse ao camposanto a aldraxar e afagar aos mortos, para aprender sobre a impasibilidade ante as loanzas e as inxurias.\nVenerado en vida, moitos acud\u00edan a el, polo que se retirou ao deserto. Cara ao ano 335 visitou a Ant\u00f3n Abade no deserto de Tebas, episodio recollido na historia da arte. Ao redor do ano 375 foi desterrado polo bispo ariano de Alexandr\u00eda a unha illa do delta do Nilo, o que aproveitou para converter ao cristianismo os seus habitantes. Evraxio P\u00f3ntico foi o seu disc\u00edpulo. As cr\u00f3nicas que recollen que viviu ata os 90 anos, tras d\u00e9cadas de duras penitencias e unha vida serena, alegre e paciente, son pouco veros\u00edmiles.\nA el atrib\u00faenselle 50 homil\u00edas que son a\u00ednda hoxe fonte importante da espiritualidade cristi\u00e1 e do misticismo oriental e o hesicasmo. O seu contido \u00e9 moi apreciado na Igrexa Ortodoxa. Textos de Macario o Grande est\u00e1n incorporados \u00e1 \"Filocalia\", constitu\u00edndo cento cincuenta cap\u00edtulos sobre a vida espiritual."}
{"id": "208767", "revid": "37713", "url": "https://gl.wikipedia.org/wiki?curid=208767", "title": "The Crestfallen EP", "text": "The Crestfallen EP \u00e9 un EP da banda brit\u00e1nica de doom metal Anathema, lanzado en 1992 a trav\u00e9s do selo Peaceville Records. Foi a primeira edici\u00f3n de Anathema e no ano 2001 foi re-editado xunto con \"Pentecost III\" nun \u00fanico disco."}
{"id": "208768", "revid": "56817", "url": "https://gl.wikipedia.org/wiki?curid=208768", "title": "The Guitar (The Lion Sleeps Tonight)", "text": "The Guitar (The Lion Sleeps Tonight) \u00e9 un EP da banda estadounidense de rock alternativo They Might Be Giants, editado o 30 de xullo de 1992 a trav\u00e9s do selo Elektra Records. A canci\u00f3n do t\u00edtulo aparece tam\u00e9n no seu \u00e1lbum \"Apollo 18\" (1992)."}
{"id": "208777", "revid": "23204", "url": "https://gl.wikipedia.org/wiki?curid=208777", "title": "Liga espa\u00f1ola de balonm\u00e1n feminina", "text": "A Liga espa\u00f1ola de balonmano femenino ou Liga ABF \u00e9 a m\u00e1xima categor\u00eda de balonm\u00e1n feminino no Estado espa\u00f1ol. Esta competici\u00f3n cel\u00e9brase dende a tempada 1952-53, a\u00ednda que entre 1956 e 1960 non se disputou. Ata a tempada 1982-83 esta categor\u00eda era denominada Primera Divisi\u00f3n, pasando daquela a chamarse Divisi\u00f3n de Honra, e de xeito m\u00e1is recente, a denominaci\u00f3n actual de Liga ABF (Asociaci\u00f3n de Balonm\u00e1n Feminino).\nHistorial.\nA partir da tempada 1992-93, o Club BM \u00cdber pasou a denominarse Club C. BM Mar Valencia, e na actualidade \u00e9 denominado \"Balonmano Mar Sagunto\"."}
{"id": "208778", "revid": "85894", "url": "https://gl.wikipedia.org/wiki?curid=208778", "title": "V\u00edctor Castro Soto", "text": "V\u00edctor Castro Soto, nado en Lugo o 12 de abril de 1839 e finado na mesma cidade o 15 de maio de 1903, foi un xornalista galego.\nTraxectoria.\nFillo de Juan Rodr\u00edguez de Castro. Empregado na Intervenci\u00f3n de Facenda da provincia de Lugo. Traballou en \"El Buscapi\u00e9\", do que foi redactor at\u00e9 1881. Posteriormente foi redactor de \"El Eco de Galicia\", onde utilizou o pseud\u00f3nimo Claridades, e dende 1892 dirixiu o xornal, ata que foi substitu\u00eddo por Emilio Tapia Rivas en 1898.\nVida persoal.\nCasou con Rita Somoza Arias, e foi pai de Concepci\u00f3n, Salvador, V\u00edctor, Rita, Victorino e Jos\u00e9 Castro Somoza."}
{"id": "208783", "revid": "1505", "url": "https://gl.wikipedia.org/wiki?curid=208783", "title": "Xos\u00e9 Lu\u00eds Pego", "text": ""}
{"id": "208784", "revid": "5863", "url": "https://gl.wikipedia.org/wiki?curid=208784", "title": "El Eco de Galicia (Lugo)", "text": "El Eco de Galicia foi un peri\u00f3dico editado en Lugo entre 1872 e 1898.\nHistoria e caracter\u00edsticas.\nSubtitulado \"Peri\u00f3dico pol\u00edtico\", apareceu o 1 de agosto de 1872. Foi unha publicaci\u00f3n trisemanal fundada por Manuel V\u00e1zquez de Parga Somoza. Estivo dirixido por Nicandro Garc\u00eda Taboada, Antonio Villamar\u00edn, Ram\u00f3n Iglesias Camino, Lorenzo G\u00f3mez Quintero (dende o 20 de maio de 1891), V\u00edctor Castro Soto (1892-1898), Emilio Tapia Rivas (dende xaneiro de 1898) e o fundador. No equipo de redacci\u00f3n estiveron, entre outros, Jos\u00e9 Mar\u00eda Castro Bola\u00f1o e Teolindo Mar\u00eda Romero.\nInterrompeu a s\u00faa publicaci\u00f3n en 1875 e reapareceu en 1882. Comezou a s\u00faa terceira etapa en 1891."}
{"id": "208785", "revid": "56817", "url": "https://gl.wikipedia.org/wiki?curid=208785", "title": "Playback", "text": "O termo ingl\u00e9s Playback pode referirse a:"}
{"id": "208786", "revid": "15490", "url": "https://gl.wikipedia.org/wiki?curid=208786", "title": "Manuel V\u00e1zquez de Parga", "text": "Manuel V\u00e1zquez de Parga Somoza y Pallares, III conde de Pallares, nado en Vilalba o 13 de xu\u00f1o de 1828 e finado en Madrid o 11 de novembro de 1908, foi un avogado e pol\u00edtico galego.\nTraxectoria.\nFillo de Antonio V\u00e1zquez de Parga Baamonde. Estudou leis en Salamanca, Santiago de Compostela e Madrid, onde se graduou en 1851. Foi deputado polos distritos de Lugo (1857-1858), Mondo\u00f1edo (1863-1864) e Vilalba (1871-1872, 1876-1877) e senador por Lugo (1872) e vitalicio dende 1877. Foi membro do Consello de Estado (1893-1904) e do Tribunal Contencioso-Administrativo (1897).\nFundou e dirixiu \"Revista de Galicia\" (1850), fundou \"El Correo de Lugo\" (1860) e cofundou e dirixiu \"El Eco de Galicia\" (1872) onde levou a cabo unha campa\u00f1a sobre a \"Cuesti\u00f3n Foral\" e, con Antonio Medina, outra sobre a \"Construci\u00f3n del Ferrocarril, l\u00ednea general del Noroeste\".\nVida persoal.\nCasou con Mar\u00eda Paz de la Riva Est\u00e9vez e foi pai de Germ\u00e1n e Nicol\u00e1s V\u00e1zquez de Parga de la Riva."}
{"id": "208787", "revid": "1888", "url": "https://gl.wikipedia.org/wiki?curid=208787", "title": "Manuel V\u00e1zquez de Parga Somoza", "text": ""}
{"id": "208788", "revid": "98629", "url": "https://gl.wikipedia.org/wiki?curid=208788", "title": "Playback (novela)", "text": "Playback \u00e9 unha novela negra de Raymond Chandler publicada en 1958, a \u00faltima que rematou e a derradeira da saga do detective privado Philip Marlowe. \u00c9 a \u00fanica novela do autor que nunca foi adaptada ao cinema.\nTrama.\nA novela est\u00e1 ambientada en California a comezos de 1952, 18 meses despois da ruptura de Marlowe con Linda Loring en \"The Long Goodbye\".\nA trav\u00e9s dun avogado de Los Angeles, Marlowe \u00e9 contratado para seguir unha muller que chega en tren \u00e1 cidade. A muller faise chamar Eleanor King, pero o seu nome de solteira \u00e9 Betty Mayfield. Marlowe s\u00e9guea at\u00e9 unha pequena vila da costa, Esmeralda. Durante o traxecto en tren, un home reco\u00f1\u00e9cea e intenta facerlle chantaxe, se ben o motivo non se sabe at\u00e9 o final da novela.\nMarlowe dille a Betty que ten o encargo de seguila pero que non sabe o motivo, e que intentar\u00e1 protexela do chantaxista. Ela dille que o home apareceu morto na terraza da s\u00faa habitaci\u00f3n, e p\u00eddelle axuda para desfacerse do corpo. Marlowe m\u00f3strase cauto e desconfiado, sobe \u00e1 habitaci\u00f3n, e descobre que ela lle mentiu, pois non hai corpo ning\u00fan.\nNa vila, Marlowe cr\u00fazase con diversos personaxes con estra\u00f1as inquedanzas, como un avogado taciturno e a s\u00faa intelixente secretaria (coa que o detective ten un encontro sexual), un g\u00e1ngster retirado, un mat\u00f3n ao que Marlowe deixa eivado, polic\u00edas decentes, emigrantes mexicanos, e un anci\u00e1n millonario co que ten unha extensa discusi\u00f3n filos\u00f3fica.\nNa comisar\u00eda, Marlowe descobre que Betty Mayfield estivera casada co fillo dun millonario dunha pequena vila de Carolina do Norte. Durante a segunda guerra mundial o seu home sufriu un accidente no pescozo. Unha noite, logo dunha discusi\u00f3n de parella, o marido apareceu morto sen o protector para o pescozo. Ela foi acusada de asasinato, e a pesar de ser declarada culpable por un tribunal popular, foi absolta polo xu\u00edz. O pai do seu home promete perseguila para acosala e provocar a xustiza pola man. O chantaxista \u00e9 un home que a reco\u00f1eceu no tren, e quere cartos a cambio de non acusala ante o millonario.\nO capit\u00e1n de polic\u00eda de Esmeralda dille ao pai que non ten nada que facer, ao ser declarada inocente. O chantaxista desaparece, presuntamente matado por un dos homes ricos da vila, que non quere mala publicidade para o seu hotel. Betty desaparece de novo, logo de se deitar con Marlowe.\nFinalmente, o detective recibe unha chamada de Linda Loring desde Par\u00eds, ped\u00edndolle que vaia a Europa e case con ela. El dille que acepta casar con ela, pero para viviren en California.\nHistoria.\nA novela est\u00e1 baseada nun gui\u00f3n previo de Chandler que fora rexeitado varios anos antes. \u00c9 a \u00fanica novela ambientada f\u00f3ra de Los Angeles, e a vila de Esmeralda ref\u00edrese a La Jolla, onde Chandler viviu os seus \u00faltimos anos."}
{"id": "208789", "revid": "2350162", "url": "https://gl.wikipedia.org/wiki?curid=208789", "title": "Aichinger", "text": ""}
{"id": "208792", "revid": "2074", "url": "https://gl.wikipedia.org/wiki?curid=208792", "title": "Macario o Vello", "text": ""}
{"id": "208793", "revid": "2074", "url": "https://gl.wikipedia.org/wiki?curid=208793", "title": "Macario de Exipto", "text": ""}
{"id": "208794", "revid": "85894", "url": "https://gl.wikipedia.org/wiki?curid=208794", "title": "Igrexa de San Marti\u00f1o de Andrade", "text": "A igrexa de San Marti\u00f1o de Andrade \u00e9 un templo barroco do s\u00e9culo XVIII dunha soa nave situado no lugar da P\u00eda, na parroquia eumesa de Andrade. Foi edificada sobre outra anterior rom\u00e1nica do s\u00e9culo XII da que conserva a \u00e1bsida semicircular e parte do muro norte.\n\u00c1bsida.\nA \u00e1bsida est\u00e1 dividida en tres tramos por dous contrafortes. En cada tramo \u00e1brense vent\u00e1s da mesma traza cas da \u00e1bsida da igrexa de San Xo\u00e1n de Vilanova e dimensi\u00f3ns case id\u00e9nticas. Pos\u00fae trece canzorros de tem\u00e1tica xeom\u00e9trica, zoomorfa e antropomorfa.\nO comezo da \u00e1bsida desde o muro sur, e parte deste, \u00e1chanse ocultos pola sancrist\u00eda, engadida posteriormente como un anexo \u00e1 igrexa.\nA parte interior da \u00e1bsida, oculta \u00e1 vista polo retablo do altar maior, est\u00e1 recuberta con cal, froito de sucesivos branqueos. Malia iso, obs\u00e9rvanse restos de decoraci\u00f3n en dentes de serra de cor carmes\u00ed.\nMuro norte.\nA parte do muro m\u00e1is pr\u00f3xima \u00e1 \u00e1bsida \u00e9 o da primitiva igrexa rom\u00e1nica que ti\u00f1a unha porta de arco de medio punto, hoxe tapiada. O l\u00edmite da parte rom\u00e1nica do muro apr\u00e9ciase claramente no interior por reducirse considerabelmente o seu grosor ao pasar \u00e1 parte que non \u00e9 rom\u00e1nica.\nFachada.\nNa fachada barroca apr\u00e9cianse en sentido ascendente seguindo o eixo vertical: unha porta rectangular con decoraci\u00f3n en orelleiras, unha pequena fornela rematada en arco de medio punto, unha vent\u00e1 rectangular e, sobre unha base rectangular, unha espadana de dous ocos rematada en pin\u00e1culos con b\u00f3la.\nNo ano 1943 a fachada foi trasladada 9 metros por mor dunhas obras de restauraci\u00f3n e ampliaci\u00f3n da igrexa que supuxeron un aumento da s\u00faa longura na cantidade indicada."}
{"id": "208795", "revid": "85894", "url": "https://gl.wikipedia.org/wiki?curid=208795", "title": "Tempada 2011-2012 da OK Liga", "text": "A 43\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o d\u00eda 22 de outubro do 2011 e finalizar\u00e1 o 16 de xu\u00f1o do 2012. Os equipos ascendidos de Primeira Divisi\u00f3n foron o SHUM Ma\u00e7anet (campi\u00f3n), o CP Monjos (subcampi\u00f3n) e o C.P. Calafell (terceiro clasificado), que ocuparon o lugar deixado por CP Tenerife (descendido e desaparecido), o GEiEG (descendido) e C.H. Lloret."}
{"id": "208797", "revid": "89787", "url": "https://gl.wikipedia.org/wiki?curid=208797", "title": "Nefr\u00f3n", "text": "Os nefr\u00f3ns (do grego \u03bd\u03b5\u03c6\u03c1\u03cc\u03c2 \"nefros\" 'ril') son as unidades funcionais b\u00e1sicas dos riles. Tr\u00e1tase de t\u00fabulos que realizan a filtraci\u00f3n e reabsorci\u00f3n do plasma sangu\u00edneo para formar a urina. Os nefr\u00f3ns e os vasos sangu\u00edneos que os rodean forman a maior parte do interior dos riles. Nun ril humano hai de 800.000 a 1,5 mill\u00f3ns de nefr\u00f3ns.\nA principal misi\u00f3n dos nefr\u00f3ns \u00e9 regular a concentraci\u00f3n de auga e substancias solubles como sales de sodio e outros filtrando o sangue e reabsorbendo as substancias que se necesitan e excretando o resto como urina. Os nefr\u00f3ns eliminan os produtos residuais do corpo, regulan o volume sangu\u00edneo e a presi\u00f3n arterial, controlan os niveis de electr\u00f3litos (i\u00f3ns disoltos) e de metabolitos, e regulan o pH sangu\u00edneo. A funci\u00f3n renal depende deles, polo que son b\u00e1sicos para a vida e est\u00e1n regulados polo sistema end\u00f3crino por medio de hormonas como a hormona antidiur\u00e9tica, aldosterona, e hormona paratiroide.\nUn nefr\u00f3n est\u00e1 composto por un compo\u00f1ente filtrador inicial chamado corp\u00fasculo renal, que se contin\u00faa cun t\u00fabulo especializado na reabsorci\u00f3n e secreci\u00f3n, chamado t\u00fabulo renal. O corp\u00fasculo renal filtra auga e solutos do sangue, que pasan ao t\u00fabulo renal, onde a composici\u00f3n do filtrado sofre un cambio e reabs\u00f3rbese a maior parte. O t\u00fabulo renal desemboca no t\u00fabulo colector.\nTipos de nefr\u00f3ns.\nExisten dous tipos xerais de nefr\u00f3ns: nefr\u00f3ns corticais e nefr\u00f3ns xustamedulares, que se distinguen pola lonxitude da s\u00faa asa de Henle e localizaci\u00f3n do seu corp\u00fasculo renal (parte inicial). O ril presenta unha parte m\u00e1is externa ou c\u00f3rtex e outra m\u00e1is interna ou medula renal. Todos os nefr\u00f3ns te\u00f1en os seus corp\u00fasculos renais no c\u00f3rtex renal. Os nefr\u00f3ns corticais te\u00f1en as s\u00faas asas de Henle na medula renal preto da s\u00faa uni\u00f3n co c\u00f3rtex renal, entanto que as asas de Henle dos nefr\u00f3ns xustamedulares est\u00e1 localizada profundamente na medula renal. As xustaglomerulares denom\u00ednanse as\u00ed porque o seu corp\u00fasculo renal est\u00e1 localizado preto da medula renal, pero a\u00ednda no c\u00f3rtex. As corticais poden ter o seu corp\u00fasculo moi superficial no c\u00f3rtex ou a unha altura media do c\u00f3rtex.\nA maior\u00eda dos nefr\u00f3ns son corticais. Os nefr\u00f3ns corticais te\u00f1en asas de Henle m\u00e1is curtas comparadas cos nefr\u00f3ns xustamedulares. A longa asa de Henle das xustamedulares crea un gradiente osm\u00f3tico que permite a formaci\u00f3n dunha urina concentrada.\nCorp\u00fasculo renal.\nO corp\u00fasculo renal ou corp\u00fasculo de Malpighio \u00e9 a parte inicial do nefr\u00f3n. Est\u00e1 composto por un glom\u00e9rulo de capilares sangu\u00edneos e unha c\u00e1psula de Bowman que o rodea. O corp\u00fasculo \u00e9 o compo\u00f1ente inicial filtrador do nefr\u00f3n. A maior parte dos compo\u00f1entes do plasma sangu\u00edneo do sangue dos capilares do glom\u00e9rulo poden pasar \u00e1 c\u00e1psula de Bowman, e s\u00f3 as prote\u00ednas sangu\u00edneas quedan no sangue. As c\u00e9lulas sangu\u00edneas tampouco pasan ao filtrado.\nGlom\u00e9rulo.\nO glom\u00e9rulo \u00e9 un novelo de capilares que recibe sangue dunha arter\u00edola. A presi\u00f3n sangu\u00ednea glomerular proporciona a forza que impulsa \u00e1 auga e solutos a filtrarse cara ao interior da c\u00e1psula de Bowman. S\u00f3 aproximadamente 1/5 de todo o plasma que pasa a trav\u00e9s do ril \u00e9 filtrado a trav\u00e9s da parede glomerular \u00e1 c\u00e1psula de Bowman. O resto do sangue (o non filtrado) pasa a unha arter\u00edola eferente que sae do glom\u00e9rulo. O di\u00e1metro da arter\u00edola eferente \u00e9 comparativamente menor ca o da arter\u00edola aferente. O sangue pasa despois aos capilares peritubulares do c\u00f3rtex e aos \"vasos rectos\", que se encontran nos nefr\u00f3ns xustaglomerulares. Os vasos rectos son capilares colectores entrelazados cos t\u00fabulos contornados a trav\u00e9s dos espazos intersticiais, nos cales entran as substancias que se reabsorben nos t\u00fabulos renais. O sangue dos vasos rectos pasa a un sistema de veas e reincorp\u00f3rase \u00e1 vea renal e \u00e1 circulaci\u00f3n sangu\u00ednea xeral. O sistema nervioso simp\u00e1tico e certas hormonas poden regular o di\u00e1metro da arter\u00edola aferente, afectando \u00e1 taxa de filtraci\u00f3n glomerular.\nNos intersticios que quedan entre as c\u00e9lulas endoteliais dos capilares do glom\u00e9rulo hai c\u00e9lulas mesanxiais intraglomerulares. Non forman parte da barreira de filtraci\u00f3n pero son pericitos especializados que participan indirectamente na filtraci\u00f3n ao contraeren e reduciren a \u00e1rea superficial do glomerulo, e, por tanto, a taxa de filtraci\u00f3n, en resposta principalmente ao estiramento.\nC\u00e1psula de Bowman.\nA c\u00e1psula de Bowman, tam\u00e9n chamada c\u00e1psula glomerular, rodea o glom\u00e9rulo. Est\u00e1 composta por unha capa interna visceral formada por c\u00e9lulas especializadas chamadas podocitos (que te\u00f1en unhas prolongaci\u00f3ns celulares especiais), e unha capa externa parietal composta por unha capa simple de c\u00e9lulas planas chamada epitelio simple escamoso. Os flu\u00eddos do sangue glomerular f\u00edltranse a trav\u00e9s da capa visceral de podocitos e deben atravesar a \"barreira de filtraci\u00f3n\". A barreira de filtraci\u00f3n est\u00e1 composta polo endotelio fenestrado dos capilares do glom\u00e9rulo, a l\u00e1mina basal das c\u00e9lulas endoteliais e podocitos, e as fendas de filtraci\u00f3n dos podocitos. A barreira permite o paso de auga, i\u00f3ns, e pequenas mol\u00e9culas do sangue ao espazo interno da c\u00e1psula de Bowman. A barreira impide o paso de prote\u00ednas grandes ou cargadas negativamente como a albumina. A l\u00e1mina basal da barreira de filtraci\u00f3n est\u00e1 composta de tres capas. Consiste nunha malla de col\u00e1xeno de tipo IV e laminina, que act\u00faa como un filtro macromolecular.\nO filtrado que pasa ao espazo interno da c\u00e1psula de Bowman ch\u00e1mase filtrado glomerular. Todos os nefr\u00f3ns xuntos dos dous riles te\u00f1en normalmente unha intensidade de filtraci\u00f3n glomerular de aproximadamente 125 mL/min.\nT\u00fabulo renal.\nO t\u00fabulo renal \u00e9 a porci\u00f3n do nefr\u00f3n polo que circula o flu\u00eddo filtrado a trav\u00e9s do glom\u00e9rulo na c\u00e1psula de Bowman. Ao longo do t\u00fabulo prod\u00facese a reabsorci\u00f3n neta do filtrado e a secreci\u00f3n de sales. O filtrado contin\u00faa ata un t\u00fabulo colector, que leva o filtrado cara \u00e1 pelve renal.\nOs compo\u00f1entes do t\u00fabulo renal son: t\u00fabulo contornado proximal, asa de Henle e t\u00fabulo contornado distal.\nT\u00fabulo contornado proximal.\nO t\u00fabulo contornado proximal est\u00e1 situado no c\u00f3rtex renal e revestido por un epitelio cuboidal simple cun bordo en cepillo de \"microvilli\" na cara luminal, que incrementa moito a \u00e1rea de absorci\u00f3n, con mitocondrias, que fornecen enerx\u00eda para o transporte activo de sodio, e con interdixitaci\u00f3ns laterais coas c\u00e9lulas veci\u00f1as. O t\u00fabulo proximal pode ser dividido nunha parte inicial contornada (cun trazado con moitas curvas) e nunha parte final m\u00e1is recta e descendente. O flu\u00eddo do filtrado que entra no t\u00fabulo contornado proximal \u00e9 reabsorbido cara aos capilares peritubulares que o rodean, nunha proporci\u00f3n de 2/3 dos sales e auga filtrados e todos os compostos org\u00e1nicos filtrados (principalmente glicosa e amino\u00e1cidos).\nO t\u00fabulo proximal regula o pH do filtrado intercambiando i\u00f3ns hidr\u00f3xeno do intersticio con i\u00f3ns bicarbonato do filtrado; ademais \u00e9 responsable da secreci\u00f3n de \u00e1cidos org\u00e1nicos como creatinina ao filtrado. A reabsorci\u00f3n est\u00e1 impulsada polo transportre de sodio desde o filtrado ao sangue dos capilares pola ATPase de Na+/K+ na membrana basolateral das c\u00e9lulas epiteliais. Ao reabsorberse i\u00f3n sodio reabs\u00f3rbese tam\u00e9n auga. A glicosa, amino\u00e1cidos, fosfato inorg\u00e1nico, e alg\u00fans outros solutos son reabsorbidos na s\u00faa totalidade por medio dun transporte activo secundario a trav\u00e9s de canais de cotransporte impulsados polo gradiente de sodio. Reabs\u00f3rbese tam\u00e9n aproximadamente o 60 % do i\u00f3n potasio e o 50 % da urea. No t\u00fabulo proximal tam\u00e9n se segregan algunhas substancias como o amonio e certos medicamentos.\nAsa de Henle.\nA asa de Henle \u00e9 un tubo con forma de U situado na medula renal. Consta das seguintes partes:\nA asa de Henle recibe na zona do c\u00f3rtex o filtrado do t\u00fabulo contornado proximal e acaba no distal. A s\u00faa funci\u00f3n principal \u00e9 concentrar os sales no intersticio que rodea \u00e1 asa. O brazo descendente da asa \u00e9 permeable \u00e1 auga e menos impermeable ao sal e bastante impermeable \u00e1 urea, e s\u00f3 contrib\u00faen indirectamente \u00e1 concentraci\u00f3n do intersticio. A medida que o filtrado descende no intersticio hipert\u00f3nico da medula renal, a auga sae f\u00f3ra do brazo descendente por osmose ata que se equilibran a tonicidade (concentraci\u00f3n) do filtrado e do intersticio. Os brazos descendentes da asa m\u00e1is longos dalg\u00fans nefr\u00f3ns danlle m\u00e1is tempo \u00e1 auga a sa\u00edr f\u00f3ra do filtrado tubular, polo que orixinan un filtrado tubular m\u00e1is hipert\u00f3nico.\nPolo contrario, o brazo ascendente da asa de Henle \u00e9 impermeable \u00e1 auga, algo que \u00e9 fundamental no mecanismo de intercambio contracorrente utilizado na asa. O brazo ascendente bombea activamente Na+ desde o filtrado tubular cara ao intersticio, xerando o intersticio hipert\u00f3nico que xera o intercambio contracorrente. Ao pasar polo brazo ascendente, o filtrado aumenta a s\u00faa hipotonicidade, xa que perdeu moito do seu contido en Na+. Este filtrado tubular hipot\u00f3nico pasa ao t\u00fabulo contornado distal no c\u00f3rtex renal. En conxunto reabs\u00f3rbese sodio (Na+), potasio (K+) e cloruro (Cl-) desde o filtrado tubular por transporte pasivo polo simporte Na-K-2Cl (NKCC2). O gradiente el\u00e9ctrico e de concentraci\u00f3n impulsa m\u00e1is reabsorci\u00f3n e Na+, e doutros cati\u00f3ns como magnesio (Mg2+) e calcio (Ca2+).\nA velocidade do fluxo de flu\u00eddos a trav\u00e9s da asa de Henle consid\u00e9rase lento e igualmente o fluxo de sangue nos vasos rectos. O incremento da velocidade de fluxo nos vasos rectos arrastra rapidamente os metabolitos e causa que a medula renal perda a s\u00faa osmolaridade, polo que comprometer\u00eda o funcionamento dos nefr\u00f3ns.\nT\u00fabulo contornado distal.\nO t\u00fabulo contornado distal . Tortuoso. Desemboca nun t\u00fabulo colector. O t\u00fabulo contornado distal est\u00e1 revestido de c\u00e9lulas con numerosas mitocondrias que producen enerx\u00eda (ATP) para po\u00f1er en funcionamento o transporte activo que ten lugar al\u00ed, pero non te\u00f1en \"microvilli\". Gran parte do transporte i\u00f3nico que ten lugar no t\u00fabulo contornado distal est\u00e1 regulado polo sistema end\u00f3crino. En presenza da hormona paratiroide, o t\u00fabulo contornado distal reabsorbe m\u00e1is calcio e excreta m\u00e1is fosfato. Cando est\u00e1 presente a aldosterona, reabs\u00f3rbese m\u00e1is sodio e excr\u00e9tase m\u00e1is potasio. O p\u00e9ptido natriur\u00e9tico auricular causa unha maior excreci\u00f3n de sodio. Ademais, o t\u00fabulo tam\u00e9n secreta H+ e amonio para regular o pH.\nNa s\u00faa superficie luminal as c\u00e9lulas do t\u00fabulo contornado distal te\u00f1en un cotransportador de Na-Cl (sensible ao diur\u00e9tico tiazida) e son permeables ao calcio polo canal TRPV5. Na membrana basolateral te\u00f1en unha bomba de antiporte de Na/K dependente do ATP (produce un gradiente que permite que o Na sexa absorbido na superficie luminal e de que saia Ca cara ao sangue), un transportador de Na/Ca activo secundario, e un transportador de Ca dependente do ATP.\nUnha vez que o filtrado percorreu toda a lonxitude do t\u00fabulo contornado distal, xa se reabsorbeu a maior parte da auga, e o contido que queda de sodio \u00e9 desprezable.\nSistema de condutos colectores.\nNeles desemboca o filtrado do t\u00fabulo contornado distal do nefr\u00f3n, que conducir\u00e1n ata o ur\u00e9ter. O sistema de condutos colectores empeza no c\u00f3rtex renal e est\u00e9ndese pola medula ata chegar \u00e1 pelve renal. O conduto atravesa o intersticio medular, que ten unha alta concentraci\u00f3n de sodio como resultado do sistema multiplicador contracorrente creado pola asa de Henle. A urina sofre a s\u00faa transformaci\u00f3n final a medida que circula polo conduto, xa que este sistema infl\u00fae no equilibrio corporal de electr\u00f3litos e auga. A parte inicial do sistema \u00e9 o t\u00fabulo conector, e varios t\u00fabulos conectores de varios nefr\u00f3ns \u00fanense formando os condutos colectores do c\u00f3rtex, que dan paso aos da medula. Nos condutos colectores atopamos os seguintes tipos de c\u00e9lulas: c\u00e9lula principal do conduto colector (con canais para o sodio e o potasio; expresan acuaporinas en presenza da ADH), c\u00e9lulas intersticiais alfa e beta (interve\u00f1en na homoostase \u00e1cido-base), c\u00e9lula do t\u00fabulo conector (s\u00f3 no t\u00fabulo conector) e c\u00e9lula do conduto colector medular interno (s\u00f3 nesa porci\u00f3n).\nA\u00ednda que o conduto colector \u00e9 normalmente impermeable \u00e1 auga, faise permeable en presenza de hormona antidiur\u00e9tica (ADH). A ADH afecta \u00e1 funci\u00f3n das acuaporinas, o que ten como resultado a reabsorci\u00f3n de mol\u00e9culas de auga a medida que pasa a trav\u00e9s do conduto colector. As acuaporinas son prote\u00ednas de membrana que conducen selectivamente mol\u00e9culas de auga \u00e1 vez que impiden o paso de i\u00f3ns e outros solutos. Ata as 3/4 partes da auga da urina poden ser reabsorbidas por osmose no conduto colector. As\u00ed os niveis de ADH determinan se a urina ser\u00e1 concentrada ou dilu\u00edda. Un incremento de ADH \u00e9 un indicativo de deshidrataci\u00f3n corporal.\nAs porci\u00f3ns inferiores do conduto son tam\u00e9n permeables \u00e1 urea, e permiten que parte da urea pase \u00e1 medula renal, para que mante\u00f1a as\u00ed a s\u00faa alta concentraci\u00f3n molar necesaria para o funcionamento do nefr\u00f3n.\nOs condutos acaban na papila renal, desde onde a urina se verte nos c\u00e1lices renais da pelve renal e pasa ao ur\u00e9ter.\nComo os sistema de condutos colectores (excepto o t\u00fabulo conector inicial) ten unha orixe distinta da dos nefr\u00f3ns durante o desenvolvemento dos \u00f3rganos urinarios e reprodutores, os condutos colectores \u00e1s veces non se consideran parte do nefr\u00f3n. O nefr\u00f3n orix\u00ednase do blastema metanefrox\u00e9nico, e os condutos colectores do bot\u00f3n uret\u00e9rico.\nAparato xustaglomerular.\nO aparato xustaglomerular \u00e9 unha rexi\u00f3n especializada do nefr\u00f3n responsable da produci\u00f3n e secreci\u00f3n do encima renina, que intev\u00e9n no sistema renina-anxiotensina. Esta aparato sit\u00faase preto do sitio de contacto entre o brazo ascendente groso e a arter\u00edola aferente. Consta de tres compo\u00f1entes: a m\u00e1cula densa, as c\u00e9lulas xustaglomerulares e as c\u00e9lulas mesanxiais extraglomerulares.\nImportancia cl\u00ednica.\nA causa da s\u00faa importancia na regulaci\u00f3n do flu\u00eddo corporal, o nefr\u00f3n \u00e9 unha diana com\u00fan de f\u00e1rmacos utilizados para tratar a presi\u00f3n arterial alta e o edema. Estes f\u00e1rmacos denom\u00ednanse diur\u00e9ticos, e inhiben a capacidade do nefr\u00f3n de reter auga, incrementando o volume de urina producida."}
{"id": "208798", "revid": "27155", "url": "https://gl.wikipedia.org/wiki?curid=208798", "title": "Nefrona", "text": ""}
{"id": "208803", "revid": "5863", "url": "https://gl.wikipedia.org/wiki?curid=208803", "title": "El Buscapi\u00e9 (Pontevedra)", "text": "El Buscapi\u00e9 foi un peri\u00f3dico sat\u00edrico editado en Pontevedra de 1866 a 1868.\nHistoria e caracter\u00edsticas.\nPrimeira etapa.\nSubtitulado \"Peri\u00f3dico sat\u00edrico, de noticias y anuncios\", apareceu o 6 de maio de 1866. De periodicidade semanal, ti\u00f1a catro p\u00e1xinas e un prezo de dez reais por trimestre. Confeccion\u00e1base na Imprenta del Siglo propiedade de Arturo Tiscar e Xoaqu\u00edn Buceta Solla, sendo o responsable da s\u00faa edici\u00f3n Esteban Sanz. Na primeira etapa tivo un car\u00e1cter festivo, ridiculizando determinadas necesidades sociais e locais. Aparec\u00edan redactores e colaboradores que empregaban con frecuencia un pseud\u00f3nimo (El Consabido, Saca-Trapos, El Buscapi\u00e9, La Sombra, El Diputado Local). Posiblemente detr\u00e1s destes sobrenomes estiveran os que se co\u00f1ecen como fundadores e redactores do xornal Lu\u00eds Rodr\u00edguez Seoane, Claudio Cuveiro e Joaqu\u00edn Buceta Solla. M\u00e1is tarde colaboraron tam\u00e9n Jos\u00e9 Benito Juncal e Nicanor Rey D\u00edaz. Como secretario de redacci\u00f3n figuraba Celestino N\u00fa\u00f1ez.\nSegunda etapa.\nTivo unha segunda etapa a partir do 4 de novembro de 1866, na que deixou a un lado o seu ton festivo para tornarse nunha publicaci\u00f3n seria, mantendo esa condici\u00f3n ata o 1 de agosto de 1867. A partir desta data levou como subt\u00edtulo \"Peri\u00f3dico semanal de intereses generales\". Malia \u00e1 s\u00faa popularidade en certos medios, o xornal cesou definitivamente pouco antes de comezar o per\u00edodo revolucionario, sacando en total 118 exemplares. O seu derradeiro n\u00famero sa\u00edu o 1 de agosto de 1868. Nesta segunda etapa publicou unha revista de car\u00e1cter festivo titulada \"El Aguinaldo\" para agasallar os abonados. O seu primeiro n\u00famero (e posiblemente o \u00fanico) sa\u00edu na noiteboa de 1867.\nEl Buscapi\u00e9 encabezaba con noticias estranxeiras xerais e de Galicia, segu\u00eda con revista da prensa galega e continuaba con editoriais e produci\u00f3ns literarias en prosa. Ademais ofrec\u00eda as secci\u00f3ns \u201cVariedades\u201d, \u201cCr\u00f3nica local\u201d, \u201cGacetillas\u201d, \u201cCharadas\u201d, partes telegr\u00e1ficos locais, movementos de buques, \u201cAnuncios\u201d e \u201cFollet\u00edn\u201d. Tratou temas como a industrializaci\u00f3n de Galicia ou a reforma do sistema agrario. Tivo discusi\u00f3ns con outras publicaci\u00f3ns da \u00e9poca, sobre todo co cient\u00edfico-literario pontevedr\u00e9s \"El Progreso\", co que compart\u00eda redactores. Tam\u00e9n polemizou co semanario \"La Revista\" da mesma cidade. En ocasi\u00f3ns, cando era censurado, deixaba espazos baleiros en sinal de protesta."}
{"id": "208804", "revid": "92340", "url": "https://gl.wikipedia.org/wiki?curid=208804", "title": "Sergei Agababov", "text": "Sergei Artemovich Agababov, nado en Makhachkala o 25 de outubro de 1926 e finado en Moscova o 23 de outubro de 1959, foi un compositor sovi\u00e9tico daguestan\u00ed.\nTraxectoria.\nEstudou teor\u00eda musical con Gotfrid Hasanov na escola de m\u00fasica do Daguest\u00e1n, gradu\u00e1ndose en 1951 e compo\u00f1endo as s\u00faas primeiras canci\u00f3ns. En 1952 entrou no Conservatorio de Moscova, estudando composici\u00f3n con Anatoli Alexandrov, durante eses anos compuxo inspir\u00e1ndose no folclore da s\u00faa terra natal o que deu como resultado a suite sinf\u00f3nica e vocal \"Canci\u00f3n do Daguest\u00e1n\" en seis partes as\u00ed como outras obras orquestrais e para piano. Despois de se graduar compuxo cantatas e canci\u00f3ns baseadas en poemas, e algunhas torn\u00e1ronse en populares e mais tam\u00e9n canci\u00f3ns para nenos. En 1958 e 1959 publicou en peri\u00f3dicos da rexi\u00f3n un traballo sobre a m\u00fasica popular daguestan\u00ed, que se editou postumamente en libro en 1960 tras a s\u00faa morte nun accidente a\u00e9reo."}
{"id": "208805", "revid": "5863", "url": "https://gl.wikipedia.org/wiki?curid=208805", "title": "Claudio Cuveiro", "text": "Claudio Cuveiro Gonz\u00e1lez, nado en Pontevedra e finado en Barcelona o 27 de decembro de 1915, foi un xornalista e escritor galego.\nTraxectoria.\nColaborou, xunto con Antol\u00edn Esper\u00f3n e Manuel \u00c1ngel Couto, no semanario \"Las Musas del L\u00e9rez\" de Pontevedra. Escribiu artigos para os xornais \"El Alerta\" (1864-1865) e \"El Buscapi\u00e9\" (1865-1868), e para a \"Revista de Primera Ense\u00f1anza\" (1865-1870). Dirixiu o \"Diario de Pontevedra\" en 1879. Como autor teatral estreou en 1881 no Teatro Variedades de Madrid a peza \"Qu\u00e9 noche!\" Tam\u00e9n foi animador de numerosos parladoiros cient\u00edficos, xunto con Octavio Lois Amado ou Heliodoro Gasta\u00f1aduy. Escribiu un \"Tratado de la buena educaci\u00f3n o sean Reglas para conducirse los ni\u00f1os en sociedad\" (1866) con Jos\u00e9 Benito Juncal, a comedia \"Furor de asociaci\u00f3n\" (estreada en 1866) e publicou a primeira versi\u00f3n en castel\u00e1n da obra de Ernst Haeckel \"Nat\u00fcrliche Sch\u00f6pfungsgeschichte\" (1868) co t\u00edtulo \"Historia de la creaci\u00f3n de los seres org\u00e1nicos\" (1878)."}
{"id": "208806", "revid": "1888", "url": "https://gl.wikipedia.org/wiki?curid=208806", "title": "Claudio Cuveiro Gonz\u00e1lez", "text": ""}
{"id": "208807", "revid": "45882", "url": "https://gl.wikipedia.org/wiki?curid=208807", "title": "Eug\u00e8ne Ysa\u00ffe", "text": "Eug\u00e8ne Ysa\u00ffe, nado en Liexa o 16 de xu\u00f1o de 1858 e finado en Bruxelas o 12 de maio de 1931, foi un violinista, compositor e director de orquestra belga. Foi elixido como un dos Cen Val\u00f3ns do s\u00e9culo polo instituto Jules Destr\u00e9e, en 1995.\nBiograf\u00eda.\nComeza a estudar viol\u00edn co seu pai aos cinco anos. Con sete entra no conservatorio da s\u00faa cidade natal, de onde \u00e9 expulsado catro anos m\u00e1is tarde polas s\u00faas cr\u00edticas das clases. Henri Vieuxtemps t\u00f3mao como alumno, faino traballar e consegue que o reintegren no conservatorio na clase de Rodolphe Massart. Con quince anos obt\u00e9n o diploma de fin de estudos. A trav\u00e9s de Viuextemps, recibe unha bolsa para traballar con Henryk Wieniawski en Bruxelas (quen substitu\u00eda al\u00ed a Vieuxtemps, pola par\u00e1lise dun brazo). Dous anos m\u00e1is tarde vai para Par\u00eds, para traballar con Vieuxtemps, que resid\u00eda al\u00ed.\nEn 1879, o violinista alem\u00e1n Joseph Joachim introd\u00faceo na vida musical de Colonia, onde interpreta con Clara Schumann a \"Sonata en d\u00f3 menor\" de Ludwig van Beethoven. En 1880 \u00e9 o primeiro viol\u00edn na orquestra de Benjamin Bilse, en Berl\u00edn; orquestra que m\u00e1is tarde ser\u00eda a Filharm\u00f3nica de dita cidade. Franz Liszt e Ant\u00f3n Rubinstein van sempre a Berl\u00edn a escoitar o que eles chaman \"der famosen Kerl\" (Ysa\u00ffe co\u00f1ec\u00e9raos en Par\u00eds en 1876 durante as veladas musicais na casa de Vieuxtemps, e desenvolv\u00e9rase unha admiraci\u00f3n mutua). A partir de 1881, emprende xiras de concertos con Anton Rubinstein entre outros, por Rusia, Noruega (onde se encontra con Edvard Grieg) e Par\u00eds. Al\u00ed, establece amizade co seu compatriota de Liexa C\u00e9sar Franck, que compo\u00f1er\u00e1 para el a s\u00faa c\u00e9lebre sonata como agasallo de voda. O alumno de Franck, Ernest Chausson, ded\u00edcalle o seu \"Poema\" para viol\u00edn e orquestra e o seu \"Concerto\" para piano e cuarteto de cordas. Outros m\u00fasicos c\u00e9lebres ded\u00edcanlle tam\u00e9n numerosas obras: Claude Debussy o seu cuarteto; Camille Saint-Sa\u00ebns unha sonata; Gabriel Faur\u00e9 o seu segundo quinteto; Edward Elgar, e numerosos compositores belgas. Durante as s\u00faas viaxes a Viena e Bordeos, cabe mencionar a s\u00faa interpretaci\u00f3n do \"Poema\" de Chausson, que integra no seu programa; neg\u00e1ndose a tocar se os organizadores non a quer\u00edan inclu\u00edr.\nEn 1894 crea e dirixe os Concertos Ysa\u00ffe en Bruxelas, as\u00ed como os Cuartetos de Cordas Yas\u00ffe con Mathieu Crickboom de segundo viol\u00edn. Ese mesmo ano pres\u00e9ntase en EUA. De 1886 a 1898, traballa de profesor no Real Conservatorio de Bruxelas. Os seus alumnos m\u00e1is prestixiosos son Josef Gingold, William Primrose, Louis Persinger, Alberto Bachmann, Irma S\u00e8the, con quen mantivo unha longa relaci\u00f3n sentimental e Mathieu Crickboom. De 1918 a 1922, acepta o posto de director permanente da orquestra de Cincinnati.\nOs seus instrumentos persoais son: primeiro, un Stradivarius, o \"H\u00e9rcules\", que lle roubaron nun concerto en Rusia; e un Guadagnini. Despois, un Guarnerius del Ges\u00f9 (que despois pertenceu a Isaac Stern).\nConv\u00e9rtese enseguida no conselleiro musical da Ra\u00ed\u00f1a Sabela de B\u00e9lxica. O concurso creado pola ra\u00ed\u00f1a, que levaba o seu nome, foi chamado en 1951 \"Concours musical international Reine-\u00c9lisabeth-de-Belgique (CMIREB)\" (concurso musical internacional Ra\u00ed\u00f1a-Sabela-de-B\u00e9lxica). Pouco antes de morrer, puido o\u00edr desde a s\u00faa cama do hospital a estrea da s\u00faa derradeira obra, unha \u00f3pera en lingua valoa: \"Pier li Houyeu\".\nObras.\nDebilitado pola diabetes non puido terminar a s\u00faa segunda \u00f3pera: \"L\u2019avi\u00e8rge di pi\u00e8r\" (A virxe de pedra)"}
{"id": "208808", "revid": "89787", "url": "https://gl.wikipedia.org/wiki?curid=208808", "title": "Macbeth (Bloch)", "text": "Macbeth \u00e9 unha \u00f3pera en tres actos con m\u00fasica e libreto de Ernest Bloch e libreto en franc\u00e9s de Edmond Fleg, baseado na peza ep\u00f3nima de William Shakespeare. Composta entre 1904 e 1906, estreouse o 30 de novembro de 1910 na Op\u00e9ra-Comique en Par\u00eds. A recepci\u00f3n foi decepcionante, e tras unha quincena de representaci\u00f3ns, a obra retirouse de cartel.\nNas estat\u00edsticas de Operabase aparece con s\u00f3 2 representaci\u00f3ns no per\u00edodo 2005-2010, sendo a m\u00e1is representada de Bloch.\nArgumento.\nA historia \u00e9 esencialmente a da obra de Shakespeare, cos cinco actos comprimidos en tres. A \u00f3pera cont\u00e9n sete \"tableaux\", co preludio comprendendo a primeira escena, e cada un dos tres actos formados por d\u00faas escenas.\n\u00c1 volta dun combate vitorioso, Macbeth e Banco encontran a tres bruxas que sa\u00fadan a Macbeth como futuro rei de Escocia. Cando se anuncia a chegada do rei Duncan, Lady Macbeth ambiciosa e \u00e1vida de poder, incita ao seu marido a que act\u00fae."}
{"id": "208811", "revid": "23204", "url": "https://gl.wikipedia.org/wiki?curid=208811", "title": "Ernest Bloch", "text": "Ernest Bloch, nado en Xenebra o 24 de xullo de 1880 e finado en Portland, Oreg\u00f3n o 15 de xullo de 1959, foi un compositor nacido en Su\u00edza naturalizado estadounidense.\nBiograf\u00eda.\nErnest Bloch naceu en Xenebra e estudou m\u00fasica e composici\u00f3n no conservatorio de Bruxelas con, entre outros, Eug\u00e8ne Ysa\u00ffe; posteriormente cursou estudos no \"Hoch Conservatory\" de Frankfurt. Viaxou por toda Europa antes de establecerse nos Estados Unidos en 1916, convert\u00e9ndose en cidad\u00e1n dese pa\u00eds oito anos m\u00e1is tarde.\nEn decembro de 1920, ocupou o cargo de director musical do recentemente creado Instituto de M\u00fasica de Cleveland, posto que desempe\u00f1ou at\u00e9 1925. Entre este \u00faltimo ano e 1930, foi director do conservatorio de San Francisco. Entre os seus alumnos m\u00e1is co\u00f1ecidos at\u00f3panse George Antheil e Roger Sessions.\nPasou en Su\u00edza a maior parte da d\u00e9cada dos anos trinta do s\u00e9culo XX, antes de regresar aos Estados Unidos. Faleceu en Portland, con setenta e oito anos, v\u00edtima dun cancro.\nComposici\u00f3ns.\nAs obras temper\u00e1s de Bloch incl\u00faen a s\u00faa \u00f3pera \"Macbeth\" (1910) e amosan a influencia tanto do compositor alem\u00e1n Richard Strauss como do impresionismo musical de Claude Debussy. As s\u00faas obras de madurez insp\u00edranse na liturxia e a m\u00fasica folcl\u00f3rica xud\u00edas. Entre ditas composici\u00f3ns enc\u00f3ntranse: \"Schelomo\" (1916) para violonchelo e orquestra; a \"Sinfon\u00eda Israel\" (1916); \"Baal Shem\" para viol\u00edn e piano (1923, cunha versi\u00f3n posterior para viol\u00edn e orquestra) e \"Avodath Hakodesh\" (Servizo Sagrado, 1933) para bar\u00edtono, coro e orquestra.\nOutras obras deste per\u00edodo incl\u00faen un concerto para viol\u00edn escrito para Joseph Szigeti e a rapsodia \"Am\u00e9rica\" para coro e orquestra.\nAs pezas musicais escritas despois da segunda guerra mundial son un pouco m\u00e1is variadas estilisticamente, se ben persiste nelas un ton esencialmente rom\u00e1ntico. Algunhas, como a \"Suite hebraica\" de 1950 contin\u00faan coa tem\u00e1tica xud\u00eda; outras, como o segundo concerto grosso (1952) demostran o interese do autor polo neoclasicismo (se ben aqu\u00ed a linguaxe harm\u00f3nica \u00e9 basicamente rom\u00e1ntica, baixo unha forma barroca); e outras, inclu\u00edndo o \u00faltimo cuarteto para cordas, incl\u00faen elementos atonais."}
{"id": "208815", "revid": "22795", "url": "https://gl.wikipedia.org/wiki?curid=208815", "title": "Junot", "text": ""}
{"id": "208819", "revid": "98629", "url": "https://gl.wikipedia.org/wiki?curid=208819", "title": "Antonio Filangieri", "text": "Antonio Filangieri, nado en San Sebastiano al Vesuvio (Reino de N\u00e1poles), na segunda metade do s\u00e9culo XVIII e finado en Vilafranca do Bierzo o 24 de xu\u00f1o de 1809, foi un nobre napolitano que serviu no ex\u00e9rcito espa\u00f1ol.\nTraxectoria.\nPretenc\u00eda a unha das principais familias da nobreza italiana, de orixe normanda, que arraigou en boa parte do \"mezzogiorno\" italiano despois da segunda metade do s\u00e9culo XI, e que desempe\u00f1ou un papel importante na historia dos Reinos de Sicilia e de N\u00e1poles.\nEra fillo do Pr\u00edncipe de Arianello, e irm\u00e1n de Gaetano Filangieri, un dos xuristas e economistas italianos m\u00e1is famosos da Ilustraci\u00f3n europea, unha de cuxas obras, \"A ciencia da lexislaci\u00f3n\", era tida en alta estima polo propio Napole\u00f3n.\nAo comezo da Guerra da Independencia (1808) estaba vacante o posto do Capit\u00e1n Xeneral de Galicia, xa que en marzo dese ano morrera no Porto o seu titular, Francisco de Taranco y Llano, que estaba al\u00ed ao mando das forzas galegas desprazadas en decembro de 1807 (uns 10.000 soldados) e que ocuparan o norte de Portugal ao servizo de Junot, en raz\u00f3n da daquela vixente alianza franco-espa\u00f1ola (establecida no Tratado de Fontainebleau).\nInterinamente desempe\u00f1aba o cargo o mariscal de campo Francisco Biedma, que era mirado con desconfianza polos \"patriotas\" (tanto civ\u00eds como militares). A gornici\u00f3n da Coru\u00f1a quedara moi minguada co env\u00edo a Portugal das anteditas forzas. A maior parte da oficialidade, sobre todo a do rexemento de Navarra, militaba no bando patriota. Temeroso Biedma dun alzamento popular, ditara unha serie de medidas preventivas, moitas das cales irritaran a\u00ednda m\u00e1is \u00e1 poboaci\u00f3n.\n \nO goberno de Madrid, a titulada Xunta Central, estaba presidida polo mariscal de Francia Joachim Murat, cu\u00f1ado de Napole\u00f3n, Murat, despois dos disturbios e a represi\u00f3n, forzou a Xunta Central a que o reco\u00f1ecera como o seu presidente, o que os seus membros aceptaron coa \u00fanica protesta do ministro de Mari\u00f1a, o pontevedr\u00e9s Francisco Gil de Taboada y Lemos. O gobernante \"de facto\" de Espa\u00f1a segu\u00eda con especial interese os sucesos da Coru\u00f1a, por ser esta cidade a principal praza militar do norte de Espa\u00f1a. Tratando de combinar a diplomcia co rigor, decidiu enviar a Galicia como Capit\u00e1n Xeneral a unha persoa da s\u00faa enteira confianza e que, ao propio tempo, non despertara os receos dos patriotas: Antonio Filangieri, que xa levaba moitos anos prestando servizo no ex\u00e9rcito espa\u00f1ol. Murat ti\u00f1a un grande afecto por Carlo Filangieri, fillo de Gaetano (e sobri\u00f1o de Antonio), que era oficial do ex\u00e9rcito franc\u00e9s e combatera baixo as s\u00faas ordes nas batallas de Ulm e de Austerlitz e que, naquel momento, era o xefe da garda persoal do rei Xos\u00e9 I Bonaparte en N\u00e1poles. \u00c1 s\u00faa vez Carlo ti\u00f1a gran devoci\u00f3n por Antonio, que fora seu titor cando, en 1788, morrera o seu pai. Antonio fixera daquela unha viaxe a N\u00e1poles para levar con el a Espa\u00f1a aos seus sobri\u00f1os orfos, pero as novas leis espa\u00f1olas, que prohib\u00edan a entrda en Espa\u00f1a de nacionais napolitanos, impediuno; Carlo, frustrado nos seus desexos de ir a Espa\u00f1a co seu t\u00edo, foi a Francia, onde ingresou na Academia Militar.\nFilangieri, o novo Capit\u00e1n Xeneral de Galicia enviado por Murat, ti\u00f1a a dif\u00edcil misi\u00f3n de acougar con medidas diplom\u00e1ticas aos patriotas, \u00e1 vez que lles cortaba o pos\u00edbel brazo armado da rebeli\u00f3n, o rexemento de Navarra, que foi trasladado a Ferrol. Pero a situaci\u00f3n agrav\u00e1base d\u00eda a d\u00eda e, cando estalou o alzamento, o 30 de maio, festividade de San Fernando, o novo capit\u00e1n xeneral, vendo que era incapaz de contelo, refuxiouse no convento de San Domingos, pr\u00f3ximno \u00e1 capitan\u00eda, deixando ao mriscal de campo Antonio Alcedo a tarefa de entenderse cos amotinados, alentados por Sinforiano L\u00f3pez e outros liberais.\nOrganizada a Xunta Suprema do Reino de Galicia para a defensa do pa\u00eds, unha das s\u00faas primeiras actividades foi po\u00f1er en p\u00e9 de guerra un ex\u00e9rcito de 40.000 homes, o mellor equipado e disciplinado do todo norte e centro de Espa\u00f1a, baixo o mando do capit\u00e1n xeneral Antonio Filangieri, que estableceu o seu cuartel xeral en Vilafranca do Bierzo, xa no reino de Le\u00f3n, mentres que as avanzadas vixiaban os portos do Manzanal e Foncebad\u00f3n, que comunican o val do Bierzo coa meseta leonesa.\nE en Vilafranca produciuse a traxedia que puxo fin \u00e1 vida de Filangieri. O historiador ingl\u00e9s Napier, que acompa\u00f1ara \u00e1s forzas expedicionarias de Sir John Moore, cre que Filangieri dimitu en Vilafranca do seu cargo por enfermidade, mentres que o historiador galego Benito Vicetto afirma que foi destitu\u00eddo pola Xunta Suprema de Galicia. Calquera que fora a raz\u00f3n, apenas cesado do seu cargo foi asasinado por uns soldados indisciplinados. Napier di que estes soldados eran do rexemento de Voluntarios da Coru\u00f1a, pero segundo Vicetto ser\u00edan do rexemento de Navarra, que tratar\u00edan de vingar vellos agravios. A\u00ednda que cabe sospeitar, co\u00f1ecidas as relaci\u00f3ns que Filangieri e a s\u00faa familia manti\u00f1an con Murat e con Xos\u00e9 Bonaparte, xa rei de Espa\u00f1a, que a s\u00faa morte non foi obra simplemente duns soldados indisciplinados, sen\u00f3n que formar\u00eda parte dun plan m\u00e1is complexo cuxa iniciativa proced\u00eda de m\u00e1is alto, como o suxire, ademais, o feito de que pouco antes fora destitu\u00eddo, ou forzado a presentar a s\u00faa dimisi\u00f3n."}
{"id": "208820", "revid": "22795", "url": "https://gl.wikipedia.org/wiki?curid=208820", "title": "Filangieri", "text": ""}
{"id": "208821", "revid": "35560", "url": "https://gl.wikipedia.org/wiki?curid=208821", "title": "Athena 2", "text": "Athena 2 foi un foguete constru\u00eddo por Lockheed Martin con capital privado e pertencente \u00e1 familia de foguetes Athena. Foi retirado do servizo por non obter os beneficios esperados."}
{"id": "208822", "revid": "25871", "url": "https://gl.wikipedia.org/wiki?curid=208822", "title": "Transbordador espacial Atlantis", "text": "O transbordador espacial Atlantis, designaci\u00f3n OV-104 (\"Orbital Vehicle\") \u00e9 un transbordador espacial retirado que pertenceu \u00e1 frota de transbordadores espaciais da NASA.\nCaracter\u00edsticas.\nO Atlantis recibiu o seu nome polo principal buque de investigaci\u00f3n que tivo o Instituto Oceanogr\u00e1fico Woods Hole de Massachusetts entre 1930 e 1966. Foi o cuarto transbordador operativo (entrou en servizo o 3 de outubro de 1985 na misi\u00f3n STS-51-J) e o \u00faltimo da produci\u00f3n orixinal. Voou por \u00faltima vez 8 de xullo de 2011, na misi\u00f3n STS-135. Cunha masa baleiro de 68.600\u00a0kg e de 77.550\u00a0kg cos motores instalados, a construci\u00f3n do Atlantis beneficiouse da experiencia adquirida na montaxe dos transbordadores Columbia e Challenger. Pesaba 3162\u00a0kg menos que o Columbia e foi montado na metade de tempo que este.\nEn outubro de 1992 o Atlantis foi levado a Palmdale, California, para facerlle unha serie de melloras e modificaci\u00f3ns, como un paraca\u00eddas de freado, novos canos para misi\u00f3ns de duraci\u00f3n estendida, m\u00e1is de 800 novas losetas e mantas t\u00e9rmicas, novo illamento para as comportas do tren de aterraxe e modificaci\u00f3ns estruturais no chasis. Unha revisi\u00f3n similar tivo lugar entre novembro de 1997 e setembro de 1998 como preparaci\u00f3n para as misi\u00f3ns cara a Estaci\u00f3n Espacial Internacional. Entre os cambios estaba a instalaci\u00f3n do sistema de acoplamento e a substituci\u00f3n dos indicadores do panel de control por outros dixitais e modernizados.\nA nave era capaz de levar a sete tripulantes a bordo e pasar ata 30 d\u00edas no espazo despois das \u00faltimas melloras."}
{"id": "208823", "revid": "98629", "url": "https://gl.wikipedia.org/wiki?curid=208823", "title": "O monxe", "text": "O monxe (en ) \u00e9 un filme coproducido entre os Estados Unidos e o Canad\u00e1, dirixido por Paul Hunter e estreado no 2003. Est\u00e1 protagonizado por Chow Yun-fat. Estreouse en galego na TVG o 23 de decembro de 2007.\nSinopse.\nO filme relata a historia dun monxe tibetano inmortal (Chow Yun-fat) que se converte no mentor dun rapaz da r\u00faa (Seann William Scott), a quen ensina a protexer un vello pergameo que o monxe coidou durante sesenta anos. Coa axuda dunha atractiva e escorregadiza moza (Jaime King), ambos loitar\u00e1n contra un malvado mestre das artes marciais que no se deter\u00e1 ata facerse co pergameo."}
{"id": "208824", "revid": "98629", "url": "https://gl.wikipedia.org/wiki?curid=208824", "title": "The Musketeer", "text": "The Musketeer \u00e9 un filme estadounidense dirixido por Peter Hyams que se estreou no 2001.\nSinopse.\nD'Artagnan abandona o pobo de Gascogne cun dobre obxectivo: unirse \u00f3s mosqueteiros do Rei e atopar \u00f3 home que asasinou os seus pais catorce anos antes. Unha vez en Par\u00eds, co\u00f1ece a Aramis, Athos e Portos, que foron expulsados da Garda Real e levan unha vida desordenada. Ademais, o intrigante cardenal Richelieu conseguiu implicar a Tr\u00e9ville, o cabaleroso xefe dos mosqueteiros, nun turbio asasinato."}
{"id": "208826", "revid": "98629", "url": "https://gl.wikipedia.org/wiki?curid=208826", "title": "SS Bremen (1929)", "text": "O SS \"Bremen\" foi un transatl\u00e1ntico alem\u00e1n pertencente \u00e1 NDL Lines (Norddeutscher Lloyd) e que serviu como buque expreso de pasaxeiros entre 1929 e 1939, e como buque de apoio \u00e1 Kriegsmarine durante a Segunda Guerra Mundial ata 1942, ano no que foi s\u00e9me-destru\u00eddo intencionadamente por un incendio. Constitu\u00eda clase xunto co seu xemelgo, o SS \"Europa\" m\u00e1is tarde renomeado \"Libert\u00e9\".\nHistoria.\nO SS \"Bremen\" as\u00ed coma o SS \"Europa\" foron constru\u00eddos para a Norddeutscher Lloyd Line para competir coas grandes li\u00f1as italianas, inglesas e francesas pola ansiada Banda Azul, prestixioso s\u00edmbolo de rapidez sumada ao luxo. O seu moderno dese\u00f1o e a elegancia das s\u00faas li\u00f1as foron o cach\u00e9 desta clase de transatl\u00e1nticos cuxo pasaxe estaba entre os m\u00e1is caros da \u00e9poca na que foron botados. Este nav\u00edo foi o cuarto en levar o nome en honor da cidade alem\u00e1 de Bremen.\nConstru\u00eddo polos estaleiros Deutsche Schiff- und Maschinenbau AG, o \"Bremen\" foi proxectado para obter unha alta velocidade de cruceiro obtendo nas s\u00faas probas de mar unha velocidade de 27,5 n\u00f3s, a\u00ednda que nas probas de milla corrida acadou por breves momentos uns 32 n\u00f3s. Contribu\u00edu moito \u00e1 velocidade, o dese\u00f1o da proa con roda tipo bulbo chamada tecnicamente proa Taylor, sendo o primeiro nav\u00edo civil en levar dito dese\u00f1o. \nAdemais, ti\u00f1a entre as s\u00faas chemineas unha catapulta de vapor que lanzaba un pequeno avi\u00f3n correo Heinkel HE 12 cando estaba preto das costas, recuperando o avi\u00f3n no porto base de Blexen. M\u00e1is tarde o avi\u00f3n foi eliminado debido \u00e1 complexidade da catapulta.\nO \"Bremen\" contaba cun moderno equipo de 4 turbinas asociadas a caldeiras de vapor tubulares en alma de aceite, as cales a alta temperatura permit\u00edan acadar un m\u00e1ximo de 135.000 cabalos e un eficiente equipo xerador electr\u00f3xeno di\u00e9sel que alimentaba arredor de 20.000 bombillas, 20 ascensores, coci\u00f1as e accesorios dos camarotes.\nBanda Azul.\nO 16 de xullo de 1929 realizou a s\u00faa viaxe inaugural a alta velocidade desde Bremerhaven ata Nova York. O \"Bremen\" realizou a traves\u00eda cunha media de 27,83 n\u00f3s chegando a Nova York en s\u00f3 4 d\u00edas, 17 horas e 42 minutos logrando a prezada Banda Azul sentido-Oeste que estaba en posesi\u00f3n do RMS \"Mauretania\" desde 1906.\nSegunda guerra mundial.\nA finais de agosto de 1939, nos inicios da segunda guerra mundial, mentres se levaba a cabo a invasi\u00f3n de Polonia, o \"Bremen\" estaba \u00e1 metade da ruta a Nova York cuns 1770 pasaxeiros, cando recibiu a orde de retornar a porto alem\u00e1n por orde do alto mando alem\u00e1n. O capit\u00e1n decidiu ignorar por un par de d\u00edas a orde e continuou a s\u00faa viaxe desembarcando a s\u00faa pasaxe en Am\u00e9rica do Norte. Unha vez desembarcou a pasaxe partiu de regreso a Europa sen pasaxeiros e no medio do Atl\u00e1ntico foi pintado de cor gris naval e enviado directamente ao porto de M\u00farmansk na Uni\u00f3n Sovi\u00e9tica, onde arribou o 6 de setembro de 1939. Co estoupido da breve guerra entre Finlandia e a Uni\u00f3n Sovi\u00e9tica o \"Bremen\" foi redestinado a Bremerhaven. Durante a traves\u00eda foi apuntado en superficie polo submarino brit\u00e1nico HMS Salmon e cando estaba a piques de disparar os seus torpedos foi descuberto polo avi\u00f3n escolta Dornier Do 18 que forzouno a sumerxirse.\nNo 1940 foi pintado co modo disruptivo e destinado a Hamburgo para a s\u00faa reconversi\u00f3n en buque de transporte de tropas.\nFinal.\nNa preparaci\u00f3n da invasi\u00f3n de Inglaterra en 1941 durante a chamada Operaci\u00f3n Le\u00f3n Mari\u00f1o o \"Bremen\" foi destinado como transporte r\u00e1pido de tropas de asalto; pero ante a incapacidade de lograr o dominio a\u00e9reo por parte da Luftwaffe dita operaci\u00f3n foi abortada e foi redestinado a Bremerhaven como un buque de apoio ao ex\u00e9rcito.\nO 12 de marzo de 1942, mentres estaba en d\u00e1rsena sufriu un incendio intencionado causado por un tripulante supostamente antinazi. O sinistro destru\u00edu o barco parcialmente envorc\u00e1ndoo cara estribor. Pensouse que fora un acto de sabotaxe e traiz\u00f3n por parte do tripulante, quen foi arrestado, mais finalmente descubriuse que en realidade foi un acto de vinganza persoal contra os propietarios do barco. Non foi reparado e permaneceu semidesmantelado ata que foi afundido en 1946."}
{"id": "208828", "revid": "5863", "url": "https://gl.wikipedia.org/wiki?curid=208828", "title": "Queenstown", "text": "O top\u00f3nimo ingl\u00e9s Queenstown (\"Cidade da Ra\u00ed\u00f1a\") pode referirse a:"}
{"id": "208830", "revid": "1888", "url": "https://gl.wikipedia.org/wiki?curid=208830", "title": "Las Musas del L\u00e9rez", "text": "Las Musas del L\u00e9rez foi un semanario editado en Pontevedra en 1842.\nHistoria e caracter\u00edsticas.\nSubtitulado \"Peri\u00f3dico semanal de literatura, ciencias y artes\", apareceu o 14 de agosto de 1842. Consid\u00e9rase a primeira publicaci\u00f3n de car\u00e1cter literario en Pontevedra. Redactado por Manuel \u00c1ngel Couto e Antol\u00edn Esper\u00f3n, entre os seus colaboradores estaban Xo\u00e1n Cuveiro Pi\u00f1ol, Marcial Valladares, Claudio Cuveiro e Leandro Mart\u00ednez Pad\u00edn. Cesou a s\u00faa publicaci\u00f3n en outubro de 1842."}
{"id": "208831", "revid": "98629", "url": "https://gl.wikipedia.org/wiki?curid=208831", "title": "Mehmed V", "text": "Mehmed V Reshad (en turco otom\u00e1n: \u0645\u062d\u0645\u062f \u062e\u0627\u0645\u0633 Me\u1e25med-i \u1e96\u00e2mis, turco: Mehmed V Re\u015fad ou Re\u015fat Mehmet), nado o 2 de novembro\u00a0de 1844 en Constantinopla e finado o 3 de xullo de 1918 na mesma cidade, foi o trix\u00e9simo quinto sult\u00e1n do Imperio Otom\u00e1n. Foi fillo do sult\u00e1n Abdul Hamid II e foi sucedido polo seu medio irm\u00e1n Mehmed VI.\nReinado.\nO seu reinado comezou o 27 de abril de 1909, a\u00ednda que careceu de poder pol\u00edtico real durante o seu mandato, sendo os asuntos de Estado do Imperio Otom\u00e1n controlados por importantes figuras como Three Pashas desde a Revoluci\u00f3n Turca de 1908. O \u00fanico poder pol\u00edtico que realmente posu\u00eda Mehmed era o de declarar a xihad contra os poderes da Tripla Entente durante a primeira guerra mundial en 1914.\nEsta foi a derradeira vez que un Califa proclamou a xihad, posto que o califato finalizou en 1924. A proclamaci\u00f3n non tivo un efecto notable na guerra, a pesar de que moitos musulm\u00e1ns viv\u00edan nos territorios do Imperio Otom\u00e1n. A maior parte dos \u00e1rabes un\u00edronse \u00e1s forzas brit\u00e1nicas contra os Otom\u00e1ns na Revoluci\u00f3n \u00c1rabe de 1916.\nMehmed foi nomeado Mariscal de Campo do Reino de Prusia o 27 de xaneiro de 1916 e do Imperio Alem\u00e1n o 1 de febreiro de 1916 polo k\u00e1iser Guillerme II.\nMorte.\nMehmed viviu no palacio Yildiz de Constantinopla onde finou o 3 de xullo de\u00a01918 \u00f3s 73 anos, a tan s\u00f3 catro meses da fin da Gran Guerra. A s\u00faa tumba estas no distrito Eyup da moderna Istambul."}
{"id": "208832", "revid": "2350955", "url": "https://gl.wikipedia.org/wiki?curid=208832", "title": "Onda ac\u00fastica", "text": ""}
{"id": "208834", "revid": "23204", "url": "https://gl.wikipedia.org/wiki?curid=208834", "title": "Lista dos pavill\u00f3ns de Galicia de maior capacidade", "text": "A lista dos pavill\u00f3ns de Galicia de maior capacidade incl\u00fae a aqueles recintos cubertos, multi\u00fasos ou polideportivos, que poden acoller a unha maior cantidade de espectadores nas s\u00faas bancadas, dentro do territorio galego."}
{"id": "208835", "revid": "6279", "url": "https://gl.wikipedia.org/wiki?curid=208835", "title": "Camino", "text": "O termo castel\u00e1n e italiano Camino (cami\u00f1o en galego) pode referirse a:"}
{"id": "208836", "revid": "85894", "url": "https://gl.wikipedia.org/wiki?curid=208836", "title": "Justin Chambers", "text": "Justin Willman Chambers, nado en Springfield (Ohio) o 11 de xullo de 1970, \u00e9 un actor e modelo estadounidense. Co\u00f1ecido por interpretar 2005 o papel do Dr. Alex Karev na serie de televisi\u00f3n \"Grey's Anatomy\"."}
{"id": "208842", "revid": "98629", "url": "https://gl.wikipedia.org/wiki?curid=208842", "title": "Fronte de onda", "text": "Denom\u00ednase fronte de onda ao lugar xeom\u00e9trico no que os puntos do medio son alcanzados nun mesmo instante por unha determinada onda. Dada unha onda propag\u00e1ndose no espazo ou sobre unha superficie, as frontes de onda poden visualizarse como superficies ou li\u00f1as que se desprazan afast\u00e1ndose da fonte sen tocarse durante un tempo.\nPolo principio de Huygens (f\u00edsico neerland\u00e9s, 1629-1695), cada punto dunha fronte de onda, nun instante dado, pode ser considerada unha fonte de ondas secundarias, producidas no sentido de propagaci\u00f3n e coa mesma velocidade do medio. Podemos dicir que a fronte de onda anterior \u00e9 considerada como unha xeradora dunha nova fronte de onda, ou que a fronte de onda separa a rexi\u00f3n \"perturbada\" da rexi\u00f3n non perturbada. Un exemplo b\u00e1sico \u00e9 o son, onde cando as part\u00edculas de ar est\u00e1n en repouso non se oe nada, e s\u00f3 no momento que estas part\u00edculas son vibradas (unha fronte de onda empurrando e xerando unha nova fronte de onda) \u00e9 cando ocorrer\u00e1 a propagaci\u00f3n do son (neste caso haber\u00e1 propagaci\u00f3n de enerx\u00eda e non de materia). No caso das ondas electromagn\u00e9ticas, coa s\u00faa enerx\u00eda irradiada igualmente en todas as direcci\u00f3ns (circular), haber\u00e1 un determinado instante onde a fase da onda irradiada comezar\u00e1 a se repetir en todos os puntos, comezando unha nova fronte de onda.\nForma da fronte de onda.\nPara ondas tridimensionais, a fronte de onda adoita ser plana ou esf\u00e9rica (s\u00f3 se existe alg\u00fan tipo de anisotrop\u00eda ou heteroxeneidade encontramos outras superficies m\u00e1is complexas). Para ondas bidimensionais, como as da superficie da auga, a fronte acostuma ser plana ou circular (en caso de anisotrop\u00eda ou inhomoxeneidade poden aparecer outras formas).\nA fronte de onda est\u00e1 formada por puntos que comparten a mesma fase, polo que, nun instante dado \"t\", unha fronte de onda est\u00e1 formada polo lugar xeom\u00e9trico (superficie ou li\u00f1a) de todos os puntos cunhas coordenadas que satisf\u00e1n a relaci\u00f3n:\nOnde:"}
{"id": "208843", "revid": "98629", "url": "https://gl.wikipedia.org/wiki?curid=208843", "title": "Sen reservas", "text": "Sen reservas (en ) \u00e9 un filme estadounidense dirixido por Scott Hicks que se estreou no 2007.\nSinopse.\nKate Armstrong (Catherine Zeta-Jones), unha chef de sona dun restaurante de moda en Manhattan, vive a s\u00faa vida \u00f3 igual que dirixe a s\u00faa coci\u00f1a: cunha intensidade que abraia e \u00e1 vez intimida \u00e1 xente que a rodea. Mais a natureza perfeccionista de Kate porase a proba cando se te\u00f1a que facer cargo da s\u00faa sobri\u00f1a de nove anos Zoe (Abigail Breslin), \u00f3 mesmo tempo que debe aturar \u00f3 novo encargado de coci\u00f1a que se une \u00f3 seu persoal. Nick Palmer (Aaron Eckhart), alegre e bastante irresponsable, \u00e9 completamente distinto de Kate, por\u00e9n, a qu\u00edmica que se da entre eles \u00e9 innegable."}
{"id": "208844", "revid": "23204", "url": "https://gl.wikipedia.org/wiki?curid=208844", "title": "No Reservation", "text": ""}
{"id": "208845", "revid": "23204", "url": "https://gl.wikipedia.org/wiki?curid=208845", "title": "No Reservations", "text": ""}
{"id": "208846", "revid": "89787", "url": "https://gl.wikipedia.org/wiki?curid=208846", "title": "Petici\u00f3ns en cortiza de Yirrkala", "text": "As Petici\u00f3ns en cortiza de Yirrkala de 1963 son uns documentos hist\u00f3ricos australianos que constit\u00faen os primeiros documentos tradicionais elaborados polos aborixes australianos reco\u00f1ecidos polo Parlamento de Australia, e, polo tanto o primeiro reco\u00f1ecemento documental dos pobos ind\u00edxenas na lexislaci\u00f3n australiana.\nWali Wunungmurra, un dos doce que firmaron a petici\u00f3n, describe os antecedentes da petici\u00f3n da seguinte maneira:\n\"A finais de 1950, os yolngu d\u00e9monos conta da prospecci\u00f3n de minerais na zona da Pen\u00ednsula de Gove, e pouco despois, descubrimos as concesi\u00f3ns mineiras que se concederon \u00f3 longo dunha \u00e1rea consider\u00e1bel do noso territorio tradicional. A nosa resposta, en 1963, foi a de enviar unha petici\u00f3n en cortiza pintada para o goberno da Commonwealth esixindo que os nosos dereitos sexan reco\u00f1ecidos.\" \nOs yolngu enviaron as petici\u00f3ns \u00e1 C\u00e1mara de Representantes de Australia baixo a afirmaci\u00f3n de que lles pertence a propiedade das terras que foron extirpadas da reserva de Terra de Arnhem. O resultado foi unha investigaci\u00f3n na que se recomendou unha compensaci\u00f3n \u00f3 pobo yolngu. Isto sup\u00f3n o primeiro reco\u00f1ecemento dos t\u00edtulos de propiedade nativos.\nM\u00e1is tarde, os yolngu levaron as s\u00faas queixas \u00f3s tribunais cando se fixo obvio que os pol\u00edticos de Canberra non lles \u00edan a reco\u00f1ecer a propiedade das terras. O caso trasladouse \u00e1 Corte Suprema do Territorio do Norte en 1968 baixo o nome de \"Milurrpum v Nabalco\". En 1971 disp\u00faxose que os yolgnu non foron quen de establecer os seus t\u00edtulos de propiedade no dereito com\u00fan xa que se aplicou o concepto de \"Terra nullius\" para a s\u00faa xustificaci\u00f3n."}
{"id": "208847", "revid": "5863", "url": "https://gl.wikipedia.org/wiki?curid=208847", "title": "Centro de especialidades de Coia", "text": ""}
{"id": "208848", "revid": "5863", "url": "https://gl.wikipedia.org/wiki?curid=208848", "title": "Felipe Romero Donallo", "text": "Felipe Romero Donallo, nado en 1849 ou 1850 e finado en Santiago de Compostela o 27 de maio de 1923, foi un pol\u00edtico galego.\nTraxectoria.\nMembro do Partido Liberal vinculado a Montero R\u00edos, foi concelleiro en Santiago de Compostela (1885-1889), deputado provincial, deputado polo distrito de Corcubi\u00f3n (1893-1896 e 1898-1899) e polo da Coru\u00f1a (1905-1907 e 1907-1910) e senador pola provincia da Coru\u00f1a (1910-1911). O 13 de febreiro de 1902 foi nomeado gobernador civil da Coru\u00f1a, posto no que permaneceu uns meses, ata o 11 de decembro. M\u00e1is adiante, renunciou \u00e1 acta do Senado en 1911 logo de ser nomeado por segunda vez gobernador civil da Coru\u00f1a, cargo que desempe\u00f1ou entre o 19 de novembro de 1910 e o 3 de xullo de 1913. No 12 de maio de 1911 presentou a s\u00faa dimisi\u00f3n por considerar que fora pouco defendido no Congreso dos Deputados de Espa\u00f1a tras unha interpelaci\u00f3n do deputado Jos\u00e9 Lombardero Franco. Non obstante, a dimisi\u00f3n non lle foi aceptada.\nVida persoal.\nCasou con Javiera Nieto Rodr\u00edguez. Finou no n\u00famero 1 da r\u00faa Carreira do Conde de Santiago de Compostela.\nT\u00edtulos e distinci\u00f3ns.\nCabaleiro da Orde de Carlos III. Foille concedida a Gran Cruz do M\u00e9rito Agr\u00edcola en marzo de 1910."}
{"id": "208849", "revid": "98629", "url": "https://gl.wikipedia.org/wiki?curid=208849", "title": "The Legend of Zu", "text": "The Legend of Zu (en ) \u00e9 un filme de Hong Kong dirixido por Tsui Hark que se estreou no 2001.\nSinopse.\nZu \u00e9 unha antiga provincia onde o mundo infernal, o mundo das artes marciais e o mundo da luz se mesturan. \u00c9 aqu\u00ed onde as forzas do ben e do mal se enfrontar\u00e1n nunha definitiva batalla. O Gran Mestre do Clan Omei gu\u00eda \u00f3s seus disc\u00edpulos, Lobo Azul e Falc\u00f3n Vermello, para loitar contra Onyx e os seus perversos fieis. O mortal combate causa destruci\u00f3n e caos a grande escala. No fragor da liorta un erro de Falc\u00f3n Vermello deixa que escape Onyx, quen corre a refuxiarse na Cova do Sangue, que tras anos pechada, volveu abrir nun monte preto de Zu. Ent\u00f3n ord\u00e9nanlle a Falc\u00f3n Vermello que vix\u00ede o agocho e os movementos que poida facer Onyx mentres o Gran Mestre e o resto dos membros de Omei se reagrupan e preparan un plan para destru\u00edlo definitivamente. A \u00fanica opci\u00f3n posible contra Onyx \u00e9 unir o poder das espadas de Loba das Neves e Aguia Prateada nunha arriscada operaci\u00f3n. Algo falla no proceso de uni\u00f3n e o esp\u00edrito de Aguia Prateada queda encerrado na s\u00faa espada do Trono. A partir deste esp\u00edrito, o gran Mestre prepara un novo home, Ying, \u00f3 que Lobo Azul e Loba das Neves, ter\u00e1n que preparar para intentar de novo a uni\u00f3n e vencer \u00e1s forzas do mal."}
{"id": "208851", "revid": "98629", "url": "https://gl.wikipedia.org/wiki?curid=208851", "title": "Bandeira de Azawad", "text": "A bandeira de Azawad, un estado non reco\u00f1ecido que declarou a s\u00faa independencia de Mal\u00ed o 6 de abril de 2012, componse de 3 franxas horizontais de cor verde, vermella e negra, cun tri\u00e1ngulo amarelo pegado \u00f3 mastro. \u00c9 a mesma bandeira que a do Movemento Nacional de Liberaci\u00f3n de Azawad.\nO dese\u00f1o bas\u00e9ase na bandeira de Palestina coas cores panafricanas.\nDurante as anteriores rebeli\u00f3ns tuareg, propux\u00e9ronse d\u00faas bandeiras distintas para Azawad. Unha delas era horizontal bicolor azul e branco cun tri\u00e1ngulo vermello, e a outra era unha bandeira branca lisa coa l\u00faa crecente e estrela azuis."}
{"id": "208852", "revid": "127505", "url": "https://gl.wikipedia.org/wiki?curid=208852", "title": "Jos\u00e9 Pas\u00edn Romero", "text": "Jos\u00e9 Pas\u00edn Romero, nado en Santiago de Compostela en 1878 e finado na mesma cidade o 10 de xullo de 1960, foi un sindicalista e pol\u00edtico galego.\nTraxectoria.\nObreiro ebanista de ideario republicano federal, organizou sociedades de distintas profesi\u00f3ns, culminando na Federaci\u00f3n de Obreros y Agricultores de Santiago y pueblos comarcanos. Fundou os peri\u00f3dicos \"La Defensa\" (1913) e \"Lucha Social\" (1919-21), \u00f3rgano da Federaci\u00f3n de Obreros y Campesinos, da que foi presidente. Tam\u00e9n foi director de \"La Redenci\u00f3n\" (voceiro da Federaci\u00f3n de Agricultores de Padr\u00f3n) na s\u00faa \u00faltima \u00e9poca. A s\u00faa participaci\u00f3n na folga xeral de 1917 levouno ao castelo de San Ant\u00f3n, onde estivo preso durante varios meses.\nFoi o primeiro concelleiro obreiro de Santiago de Compostela nas elecci\u00f3ns municipais de 1909, vencendo a Felipe Romero Donallo. Continuou como concelleiro en Compostela nas sucesivas elecci\u00f3ns ata a ditadura de Primo de Rivera. Volveu ser elixido concelleiro en 1931, nas municipais que trouxeron a Segunda Rep\u00fablica, formou parte da Federaci\u00f3n Republicana Gallega e chegando a ser primeiro tenente de alcalde ata a s\u00faa expulsi\u00f3n do Concello en 1934.\nCo golpe de Estado do 18 de xullo de 1936, varios falanxistas trataron de detelo, e estivo fuxido durante tres anos polas aldeas dos arredores. Dous dous seus fillos foron asasinados (Marcelino e Modesto) e outro, Luis, salvouse. Finou en Santiago de Compostela o 10 de xullo de 1960.\nVida persoal.\nCasou con Luisa Noya Mart\u00ednez e foi pai de Marcelino, Modesto, Luis, Laura, Flora, Palmiro e Florentino Pas\u00edn Noya."}
{"id": "208853", "revid": "5132", "url": "https://gl.wikipedia.org/wiki?curid=208853", "title": "Heroes Den Bosch", "text": "O Heroes Den Bosch \u00e9 un equipo profesional de baloncesto neerland\u00e9s con sede na cidade de Den Bosch, capital da provincia de Brabante do Norte. Actualmente xoga na BNXT League (DBL), a m\u00e1xima categor\u00eda do baloncesto dos Pa\u00edses Baixos e B\u00e9lxica."}
{"id": "208854", "revid": "98629", "url": "https://gl.wikipedia.org/wiki?curid=208854", "title": "Sin City (filme)", "text": "Sin City \u00e9 un filme estadounidense co-dirixido por Frank Miller, Robert Rodriguez e Quentin Tarantino que se estreou no 2005. Bas\u00e9ase nas historias de banda dese\u00f1ada \"Sin City\" de Frank Miller.\nSinopse.\nEn Sin City, cidade de polic\u00edas corruptos e atractivas mulleres, uns buscan vinganza, outros, redenci\u00f3n, ou ambas cousas \u00e1 vez. Marv (Mickey Rourke) proponse vingar a morte do seu \u00fanico amor. Dwight (Clive Owen) \u00e9 un investigador privado con problemas que resolver. Hartigan (Bruce Willis), o \u00fanico polic\u00eda honrado da cidade, segue a pista dunha moza que est\u00e1 en mans do s\u00e1dico fillo dun senador."}
{"id": "208855", "revid": "23562", "url": "https://gl.wikipedia.org/wiki?curid=208855", "title": "Pavill\u00f3ns de Galicia por capacidade", "text": ""}
{"id": "208858", "revid": "98629", "url": "https://gl.wikipedia.org/wiki?curid=208858", "title": "Diario dun rebelde", "text": "Diario dun rebelde (en ) \u00e9 un filme estadounidense dirixido por Scott Kalvert que se estreou en 1995. Bas\u00e9ase na novela \"The Basketball Diaries\" de Jim Carroll.\nEstreouse en galego na TVG no outono de 1998.\nSinopse.\nCr\u00f3nica autobiogr\u00e1fica dun grupo de adolescentes, entre os que se atopa o escritor Jim Carroll, \u00f3s que as s\u00faas troulas est\u00e1n a piques de levalos polos escuros cami\u00f1os da desesperaci\u00f3n, xa que as s\u00faas acci\u00f3ns f\u00f3ra da clase ameazan con destru\u00edlos. Inhalando produtos de limpeza, r\u00edndose con fotograf\u00edas pornogr\u00e1ficas, participando en pequenos furtos, os cinco amigos a\u00ednda non saben onde est\u00e1n os seus l\u00edmites e iso cambiar\u00e1 as s\u00faas vidas para sempre."}
{"id": "208859", "revid": "23204", "url": "https://gl.wikipedia.org/wiki?curid=208859", "title": "The Basketball Diaries", "text": ""}
{"id": "208861", "revid": "89787", "url": "https://gl.wikipedia.org/wiki?curid=208861", "title": "Aparato xustaglomerular", "text": "O aparato xustaglomerular \u00e9 unha estrutura renal que regula o funcionamento de cada nefr\u00f3n. O seu nome d\u00e9bese \u00e1 s\u00faa proximidade ao glom\u00e9rulo: est\u00e1 localizado na zona de contacto entre a arter\u00edola aferente que chega ao glom\u00e9rulo polo polo vascular do corp\u00fasculo renal, e o t\u00fabulo contornado distal do nefr\u00f3n. Esta localizaci\u00f3n \u00e9 fundamental para a s\u00faa funci\u00f3n, xa que lle permite detectar tanto variaci\u00f3ns na presi\u00f3n do sangue que chega ao glom\u00e9rulo pola arter\u00edola aferente, como a composici\u00f3n do filtrado final que sae do nefr\u00f3n, antes de verterse no t\u00fabulo colector. En funci\u00f3n das variaci\u00f3ns detectadas, esta estrutura segregra a hormona renina, fundamental para a regulaci\u00f3n da homeostase corporal.\nNo aparato xustaglomerular dist\u00ednguense tres tipos de c\u00e9lulas distintas: as c\u00e9lulas xustaglomerulares (o 6 no esquema), as c\u00e9lulas da m\u00e1cula densa (o 7) e as c\u00e9lulas mesanxiais extraglomerulares (o 5b).\nC\u00e9lulas do aparato xustaglomerular.\nC\u00e9lulas xustaglomerulares.\nAs c\u00e9lulas xustaglomerulares tam\u00e9n se denominan c\u00e9lulas mioepiteliais de Ruyter ou c\u00e9lulas granulares. Sintetizan, almacenan e liberan os gr\u00e1nulos de renina. \u00c9 un pericito modificado do endotelio da arter\u00edola aferente. Ademais dos citados gr\u00e1nulos, no seu citoplasma hai abundantes miofibrilas, aparato de Golgi, ret\u00edculo endoplasm\u00e1tico rugoso e mitocondrias.\nAs c\u00e9lulas xustaglomerulares ou granulares segregan renina en resposta a tres tipos de est\u00edmulos:\nNa maior parte dos casos, estes tres mecanismos act\u00faan conxuntamente para regular a liberaci\u00f3n de renina. Por\u00e9n, cada un destes mecanismos pode operar independentemente. Por exemplo, en caso de hemorraxia, o descenso da presi\u00f3n sangu\u00ednea producir\u00eda unha diminuci\u00f3n na GFR e unha diminuci\u00f3n na cantidade de NaCl que chega ao t\u00fabulo contornado distal, o cal producir\u00eda a s\u00faa vez unha dilataci\u00f3n da arter\u00edola aferente e un aumento da GFR que neste caso \u00e9 inapropiada, dado que se produciu perda de sangue. O que ocorre neste caso \u00e9 que o sinal do sistema simp\u00e1tico, que produce vasoconstrici\u00f3n, \u00e9 moito maior ca o sinal producido pola variaci\u00f3n na cantidade de NaCl, polo que a vasoconstrici\u00f3n predomina, mantendo baixa a GFR e evitando a perda de flu\u00eddo a trav\u00e9s do ril.\nA renina act\u00faa sobre o anxiotensin\u00f3xeno hep\u00e1tico que se converte en anxiotensina I e esta en anxiotensina II (un potente vasoconstritor) por acci\u00f3n do encima convertedor de anxiotensina (ECA), producido fundamentalmente nos pulm\u00f3ns.\nC\u00e9lulas da m\u00e1cula densa.\nChamadas tam\u00e9n c\u00e9lulas desgranuladas: son c\u00e9lulas diferenciadas pertencentes ao epitelio que reviste o t\u00fabulo contornado distal. Son c\u00e9lulas c\u00fabicas altas ou cil\u00edndricas baixas que presentan un n\u00facleo denso pr\u00f3ximo ao polo apical da c\u00e9lula, aparato de Golgi subnuclear, mitocondrias no polo basal e que deixan uns espazos intercelulares amplos que permiten o contacto directo do filtrado (a urina) coa membrana basal.\nAs c\u00e9lulas da m\u00e1cula densa detectan a concentraci\u00f3n de NaCl no filtrado do t\u00fabulo contornado distal e segregan un composto localmente activo (actividade par\u00e1crina) con propiedades vasoconstritoras, que act\u00faa sobre a arter\u00edola aferente adxacente para reducir a taxa de filtraci\u00f3n glomerular (GFR), o que constit\u00fae unha parte do sistema de retroalimentaci\u00f3n t\u00fabuloglomerular.\nEn concreto, unha filtraci\u00f3n excesiva no glom\u00e9rulo ou unha absorci\u00f3n inadecuada de sodio no t\u00fabulo contornado proximal ou na asa ascendente de Henle producen un filtrado no t\u00fabulo contornado distal cunha concentraci\u00f3n de sodio anormalmente alta. Os cotransportadores Na-Cl introducen sodio nas c\u00e9lulas da m\u00e1cula densa, que non poden sa\u00edr porque a bomba Na+/K+ non consegue eliminar o exceso de Na+. Como consecuencia, a osmolaridade das c\u00e9lulas aumenta, polo que entra auga e as c\u00e9lulas inchan. Neste momento, act\u00edvase no polo basolateral das c\u00e9lulas un canal ani\u00f3nico non selectivo activado polo estiramiento. O ATP sae por estes canais e \u00e9 transformado en adenosina. A adenosina ten un efecto vasoconstritor sobre a arter\u00edola aferente adxacente, por medio dos receptores A1, e (en menor grao) un efecto vasodilatador das arter\u00edolas eferentes a trav\u00e9s dos receptores A2. Isto produce unha reduci\u00f3n da perfusi\u00f3n do glom\u00e9rulo, e, por tanto, unha reduci\u00f3n da GFR, e a liberaci\u00f3n de renina.\nUn descenso na GFR implica menos solutos na luz tubular: menos NaCl. Cando este filtrado chega \u00e1 m\u00e1cula densa, reabs\u00f3rbese menos NaCl. Cando as c\u00e9lulas da m\u00e1cula densa detectan menos NaCl, activan a \u00f3xido n\u00edtrico sintase (NOS). A \u00f3xido n\u00edtrico sintase sintetiza NO, que ten un efecto vasodilatador sobre as arter\u00edolas.\nC\u00e9lulas mesanxiais extraglomerulares.\nAs c\u00e9lulas mesanxiais son c\u00e9lulas estruturais presentes no glom\u00e9rulo. Tr\u00e1tase de pericitos especializados, con caracter\u00edsticas de c\u00e9lulas musculares lisas e c\u00e9lulas dendr\u00edticas, con capacidade fagoc\u00edtica. As c\u00e9lulas mesanxiais intraglomerulares comunican coas extraglomerulares. As c\u00e9lulas extraglomerulares forman un sincitio, e est\u00e1n conectadas \u00e1s c\u00e9lulas intraglomerulares por medio de uni\u00f3ns comunicantes. A s\u00faa funci\u00f3n non se co\u00f1ece ben, mais s\u00e1bese que realizan diferentes acci\u00f3ns:\nCrese que estas c\u00e9lulas facilitan a acci\u00f3n do sistema simp\u00e1tico en momentos de descargas importantes (por exemplo, en caso de hemorraxia): a contracci\u00f3n das c\u00e9lulas mesanxiais reduce a superficie do glom\u00e9rulo, o que reducir\u00eda a GFR, evitando a perda de flu\u00eddos pola urina. Ademais, as c\u00e9lulas mesanxiais extraglomerulares est\u00e1n estrat\u00e9xicamente localizadas entre a m\u00e1cula densa e a arter\u00edola aferente, polo que talvez funcionen como mediadoras da sinalizaci\u00f3n entre ambas as estruturas."}
{"id": "208862", "revid": "56817", "url": "https://gl.wikipedia.org/wiki?curid=208862", "title": "Onda transversal", "text": "Unha onda transversal \u00e9 unha onda en movemento que se caracteriza polas s\u00faas oscilaci\u00f3ns, que se dan perpendiculares \u00e1 direcci\u00f3n de propagaci\u00f3n.\nExemplos de onda transversais son: ondas s\u00edsmicas secundarias, o movemento dos campos el\u00e9ctricos (E) e magn\u00e9ticos (V) nunha onda plana electromagn\u00e9tica, onde ambos oscilan perpendicularmente entre si, as\u00ed como en direcci\u00f3n da transferencia de enerx\u00eda, constando, polo tanto, unha onda electromagn\u00e9tica de d\u00faas ondas transversais; a luz visible, v\u00e9xase Espectro electromagn\u00e9tico para informaci\u00f3n do distintos tipos de onda electromagn\u00e9tica. Unha cadea oscilante \u00e9 outro exemplo de onda transversal."}
{"id": "208863", "revid": "56817", "url": "https://gl.wikipedia.org/wiki?curid=208863", "title": "Onda lonxitudinal", "text": "Unha onda lonxitudinal \u00e9 unha onda na que o movemento de oscilaci\u00f3n das part\u00edculas do medio \u00e9 paralelo \u00e1 direcci\u00f3n de propagaci\u00f3n da onda. As ondas lonxitudinais reciben tam\u00e9n o nome de ondas de presi\u00f3n ou ondas de compresi\u00f3n. Alg\u00fans exemplos de ondas lonxitudinais son o son e as ondas s\u00edsmicas de tipo P xeradas nun terremoto.\nA figura inferior ilustra o caso dunha onda sonora. Se imaxinamos un foco puntual xerador de son, as frontes de onda despr\u00e1zanse afast\u00e1ndose do foco, transmitindo o son a trav\u00e9s do medio de propagaci\u00f3n, por exemplo, aire.\nPor outro lado, cada part\u00edcula dunha fronte de onda calquera oscila en direcci\u00f3n da propagaci\u00f3n, isto \u00e9, inicialmente \u00e9 empuxada na propagaci\u00f3n por efecto do incremento de presi\u00f3n provocado polo foco, retornando \u00e1 s\u00faa posici\u00f3n anterior por efecto da diminuci\u00f3n de presi\u00f3n provocada polo seu desprazamento. Deste xeito, as consecutivas capas de aire (frontes) vanse \"empurrando\" unhas a outras transmitindo o son."}
{"id": "208864", "revid": "94208", "url": "https://gl.wikipedia.org/wiki?curid=208864", "title": "Onda mec\u00e1nica", "text": "Unha onda mec\u00e1nica \u00e9 unha perturbaci\u00f3n das propiedades mec\u00e1nicas dun medio material (posici\u00f3n, velocidade e enerx\u00eda dos seus \u00e1tomos ou mol\u00e9culas) que se propaga nun medio.\nTodas as ondas mec\u00e1nicas requiren de:\nO son \u00e9 o exemplo m\u00e1is co\u00f1ecido de onda mec\u00e1nica, que nos flu\u00eddos se propaga como onda lonxitudinal de presi\u00f3n. Os terremotos, tam\u00e9n, model\u00edzanse como ondas el\u00e1sticas que se propagan polo terreo. \nPor outra parte, as ondas electromagn\u00e9ticas non son ondas mec\u00e1nicas, pois non requiren un material para propagarse, xa que non consisten na alteraci\u00f3n das propiedades mec\u00e1nicas da materia (a\u00ednda que poidan alteralas en determinadas circunstancias) e poden propagarse polo espazo libre (sen materia).\nOndas sonoras.\nUnha onda sonora \u00e9 un caso de particular de el\u00e1stica, concretamente unha onda el\u00e1stica lonxitudinal. Os flu\u00eddos son medios continuos que se caracterizan por non ter rixidez e polo tanto non poden transmitir ondas el\u00e1sticas transversais, s\u00f3 lonxitudinais de presi\u00f3n.\nOndas el\u00e1sticas.\nNun medio el\u00e1stico non sometido a forzas volum\u00e9tricas a ecuaci\u00f3n de movemento dunha onda el\u00e1stica que relaciona a velocidade de propagaci\u00f3n coas tensi\u00f3ns existentes no medio el\u00e1stico ve\u00f1en dadas, usando o convenio de sumaci\u00f3n de Einstein, por:\n\\rho \\left(\\frac{\\partial v_i}{\\partial t} + v_j\\frac{\\partial v_i}{\\partial x_j} \\right)&lt;/math&gt;\nOnde formula_1 \u00e9 a densidade e o termo entre par\u00e9nteses da segunda parte coincide coa aceleraci\u00f3n ou derivada segunda do desprazamento. Reescribindo a ecuaci\u00f3n anterior en funci\u00f3n dos desprazamentos producidos pola onda el\u00e1stica, mediante as ecuaci\u00f3ns de Lam\u00e9-Hooke e as relaci\u00f3ns do tensor deformaci\u00f3n co vector desprazamento, temos:\nQue escrita na forma vectorial convencional resulta:\n&lt;/math&gt;\nOndas planas.\nEn xeral, unha onda el\u00e1stica pode ser unha combinaci\u00f3n de ondas lonxitudinais e de ondas transversais. Unha maneira simple de demostrar isto \u00e9 considerar a propagaci\u00f3n de ondas planas nas que o vector de desprazamentos provocados polo paso da onda ten a forma formula_2. Neste caso a ecuaci\u00f3n red\u00facese para unha onda plana a:\nNas ecuaci\u00f3ns anteriores o compo\u00f1ente X \u00e9 unha onda lonxitudinal que se propaga con velocidade formula_3 mentres que o compo\u00f1ente nas outras d\u00faas direcci\u00f3ns \u00e9 transversal e prop\u00e1gase con velocidade formula_4. A velocidade da onda lonxitudinal e da onda transversal ve\u00f1en dadas por:\n = \\sqrt{\\frac{E(1-\\nu)}{\\rho(1+\\nu)(1-2\\nu)}},\n\\qquad v_T = \\sqrt{\\frac{\\mu}{\\rho}} = \\sqrt{\\frac{E}{2\\rho(1+\\nu)}} &lt;/math&gt;\nSendo:\nOndas P e S.\nUnha onda el\u00e1stica que responde \u00e1 ecuaci\u00f3n pode descompo\u00f1erse, mediante a descomposici\u00f3n de Helmholtz para campos vectoriais, nun compo\u00f1ente lonxitudinal ao longo da direcci\u00f3n de propagaci\u00f3n e nunha onda transversal \u00e1 mesma. Estes dous compo\u00f1entes denom\u00ednanse usualmente compo\u00f1ente P (onda Primaria) e compo\u00f1ente S (onda Secundaria).\nPara ver isto, def\u00ednense os potenciais de Helmholtz do campo de desprazamento:"}
{"id": "208865", "revid": "5312", "url": "https://gl.wikipedia.org/wiki?curid=208865", "title": "Partido Nacionalista Bret\u00f3n", "text": "O Partido Nacionalista Bret\u00f3n (PNB, \"Strollad Broadel Breizh\" en bret\u00f3n) foi un partido pol\u00edtico nacionalista fundado en 1911 e disolto en 1914.\nFoi fundado por un comit\u00e9 de seis membros; Camille Le Mercier d'Erm, Louis Napole\u00f3n Le Roux, Georges Le Rumeur, Edward Gueguen, \u00c9mile Masson e Yves Tillenon. Cando foi creado, desenvolveu e publicou un manifesto e propuxo como festa nacional o 29 de setembro, aniversario da coroaci\u00f3n de Nomino\u00eb e a vitoria en 1364 en Auray por Jean de Monfort sobre o ex\u00e9rcito franc\u00e9s de Charles de Blois.\nEn 1932 Fran\u00e7ois Debeauvais e Olier Mordrel crearon o PNB 2. Este partido foi disolto baixo o goberno de Edouard Daladier (outubro de 1939) a causa das s\u00faas relaci\u00f3ns pol\u00edticas e financeiras \"amigables\" coa Alema\u00f1a nazi. O PNB pasou ent\u00f3n \u00e1 clandestinidade. En xullo de 1940 Debeauvais e Mordrel crearon o Comit\u00e9 National Breton.\nEn decembro de 1940 Mordrel dimite da direcci\u00f3n do CNB e \u00e9 substitu\u00eddo por Raymond Delaporte, quen permanecer\u00e1 no posto at\u00e9 finalizar a guerra."}
{"id": "208866", "revid": "12452", "url": "https://gl.wikipedia.org/wiki?curid=208866", "title": "Francesada", "text": ""}
{"id": "208867", "revid": "89787", "url": "https://gl.wikipedia.org/wiki?curid=208867", "title": "Gazeta Marcial y Pol\u00edtica de Santiago", "text": "Gazeta Marcial y Pol\u00edtica de Santiago foi unha publicaci\u00f3n peri\u00f3dica editada en Santiago de Compostela durante os anos 1812 e 1813. Publicada baixo a responsabilidade do impresor Manuel Antonio Rey e do seu director Juan Bautista Caami\u00f1a. Xorde en febreiro de 1812 e perdura ata 1813.\nPrimeira aparici\u00f3n do galego nunha publicaci\u00f3n peri\u00f3dica.\n\u00c9 no seu segundo n\u00famero (5 de febreiro) a primeira vez que consta (polo momento) que o galego fose empregado nunha publicaci\u00f3n peri\u00f3dica. O comezo da prensa en Galiza data de 1800 co breve \"El Cat\u00f3n Compostelano\" e xa logo da francesada e a liberdade de imprenta promulgada na Constituci\u00f3n de C\u00e1diz xurdiran diversas publicaci\u00f3ns m\u00e1is ou menos ef\u00e9meras de cara. En 1808 o \"Diario de la Coru\u00f1a\" e o \"Diario de Santiago\" pero non \u00e9 ata o segundo n\u00famero da \"Gazeta Marcial y Pol\u00edtica de Santiago\" que te\u00f1amos constancia de que se utilizase o galego.\nO artigo fundacional da prensa en galego tit\u00falase \"Carta recomendada\" e v\u00e9n asinado por Ram\u00f3n Gonz\u00e1lez Senra (con probabilidade un pseud\u00f3nimo). Tr\u00e1tase dun artigo de propaganda pol\u00edtica a prol do liberalismo en que se gaban as vantaxes de certas reformas liberais e da mesma maneira se defende a idea da soberan\u00eda popular en contraposici\u00f3n ao poder absoluto do monarca."}
{"id": "208869", "revid": "27155", "url": "https://gl.wikipedia.org/wiki?curid=208869", "title": "Cromosoma 7", "text": "O cromosoma 7 humano pertence a un dos 23 pares de cromosomas dos seres humanos. Pos\u00fae m\u00e1is de 158 mill\u00f3ns de pares de bases (os nucle\u00f3tidos que constit\u00faen o ADN) e representa entre o 5% e o 5,5% do ADN total da c\u00e9lula. Igual que ocorre cos demais cromosomas (ag\u00e1s o X e Y nos homes), as c\u00e9lulas haploides te\u00f1en un s\u00f3 cromosoma 7 e as diploides dous (un par). Pola posici\u00f3n do seu centr\u00f3mero consid\u00e9rase un cromosoma submetac\u00e9ntrico.\nA identificaci\u00f3n de xenes en cada un dos cromosomas pode conseguirse por medio de diferentes m\u00e9todos, o que d\u00e1 lugar a pequenas variaci\u00f3ns no n\u00famero de xenes estimados en cada cromosoma, dependendo do m\u00e9todo utilizado. Est\u00edmase que o cromosoma 7 cont\u00e9n entre 1000 e 1400 xenes, entre os que se poden salientar os pertencentes ao \"cluster\" \"Homeobox A\".\nXenes.\nAlg\u00fans dos xenes m\u00e1is importantes localizados no cromosoma 7 son:\nEnfermidades asociadas.\nAlgunhas das enfermidades asociadas con xenes do cromosoma 7 son:"}
{"id": "208878", "revid": "27155", "url": "https://gl.wikipedia.org/wiki?curid=208878", "title": "Cromosoma 6", "text": "O cromosoma 6 humano \u00e9 un cromosoma pertencente a un dos 23 pares de cromosomas humanos. Igual ca ocorre cos demais cromosomas (ag\u00e1s o X e Y nos homes), nas c\u00e9lulas haploides hai un s\u00f3 cromosoma 6, e nas diploides hai dous (un par). Pola posici\u00f3n do centr\u00f3mero consid\u00e9rase un cromosoma submetac\u00e9ntrico. O cromosoma 6 cont\u00e9n case 170 mill\u00f3ns de pares de bases, polo que \u00e9 un dos cromosomas m\u00e1is longos secuenciados ata agora)\ne representa entre o 5,5 e o 6 % do total do ADN na c\u00e9lula. Entre outros xenes, nel enc\u00f3ntrase o complexo maior de histocompatibilidade (CMH ou, en ingl\u00e9s, MHC), tam\u00e9n chamado sistema HLA, que cont\u00e9n arredor de 100 xenes e est\u00e1 relacionado coa resposta inmunitaria do organismo, que xoga un papel fundamental nos trasplantes de \u00f3rganos.\nComo para a identificaci\u00f3n de xenes se utilizan diversos m\u00e9todos, o n\u00famero de xenes estimado para un determinado cromosoma pode variar segundo o m\u00e9todo utilizado. Calc\u00falase que o cromosoma 6 probablemente ten entre 2.000 e 2.057 xenes.\nXenes.\nAlg\u00fans dos xenes localizados no cromosoma 6 son:\nEnfermidades e alteraci\u00f3ns.\nAlgunhas enfermidades relacionadas co cromosoma 6 son:"}
{"id": "208879", "revid": "5863", "url": "https://gl.wikipedia.org/wiki?curid=208879", "title": "Centro de Vigo de PSA Peugeot-Citro\u00ebn", "text": ""}
{"id": "208881", "revid": "75439", "url": "https://gl.wikipedia.org/wiki?curid=208881", "title": "Galina Vishnevskaya", "text": "Galina Pavlovna Vishnevskaya (en lingua ruso \"\u0413\u0430\u043b\u0438\u0301\u043d\u0430 \u041f\u0430\u0301\u0432\u043b\u043e\u0432\u043d\u0430 \u0412\u0438\u0448\u043d\u0435\u0301\u0432\u0441\u043a\u0430\u044f\"), nada en Leningrado o 25 de outubro de 1926 e finada o 11 de decembro de 2012, foi unha soprano rusa.\nTraxectoria.\nVishnevskaya viviu na infancia coa s\u00faa avoa en Kronstadt fixo o seu debut profesional en 1944 cantando opereta, despois foi solita da Filharm\u00f3nica de Leningrado e logo dun ano estudando con Vera Nikolayevna Garina, ga\u00f1ou unha competici\u00f3n organizada polo Teatro Bolshoi en Moscova en 1952 e ao ano seguinte converteuse en membro do Bolshoi.\nO 9 de maio de 1960 fixo a s\u00faa primeira actuaci\u00f3n en Saraxevo, no Teatro Nacional, como Aida. En 1961 debutou na Metropolitan Opera tam\u00e9n como Aida; e ao seguinte ano na Royal Opera House no mesmo papel. Para o seu debut en La Scala en 1964, cantou a Li\u00f9no \"Turandot\", xunto a Birgit Nilsson e Franco Corelli.\nAdemais dos papeis habituais no repertorio ruso de \u00f3pera, Vishnevskaya tam\u00e9n interpretou a Violetta, Tosca, Cio-cio-san, Leonore, e Cherubino e Benjamin Britten escribiu o papel de soprano do seu War Requiem (rematado en 1962) especialmente para ela.\nVishnevskaya estivo casada con Mstislav Rostropovich desde 1955 ata a s\u00faa morte en 2007, traballando xuntos regularmente (el ao piano ou como director). En 1974 pediron \u00e1s autoridades sovi\u00e9ticas permiso para residir f\u00f3ra, asent\u00e1ndose nos Estados Unidos e Par\u00eds e en 1978 a URSS declarounos oficialmente renegados, retir\u00e1ndolles a cidadan\u00eda sovi\u00e9tica. En 1984 publicou as s\u00faas memorias e en 2002 abriu o seu propio teatro da \u00f3pera en Moscova."}
{"id": "208882", "revid": "31271", "url": "https://gl.wikipedia.org/wiki?curid=208882", "title": "Galina Vishn\u00e9vskaya", "text": ""}
{"id": "208884", "revid": "19415", "url": "https://gl.wikipedia.org/wiki?curid=208884", "title": "La Scala", "text": ""}
{"id": "208887", "revid": "98629", "url": "https://gl.wikipedia.org/wiki?curid=208887", "title": "Conferencia de Potsdam", "text": "A conferencia de Potsdam foi unha reuni\u00f3n levada a cabo en Potsdam, Alema\u00f1a (preto de Berl\u00edn) entre o 17 de xullo e o 2 de agosto de 1945 e que tivo lugar no Palacio Cecilienhof. Os participantes foron a Uni\u00f3n Sovi\u00e9tica, o Reino Unido e os Estados Unidos, os m\u00e1is poderosos dos aliados que derrotaron \u00e1s potencias do Eixe na segunda guerra mundial. Os xefes de goberno destas tres naci\u00f3ns eran o secretario xeral do Partido Comunista da Uni\u00f3n Sovi\u00e9tica, Iosif Stalin, o primeiro ministro Winston Churchill (posteriormente Clement Attlee) e o presidente Harry S. Truman, respectivamente.\nStalin, Churchill e Truman (as\u00ed como Clement Attlee, que sucedeu a Churchill tras ga\u00f1ar as elecci\u00f3ns de 1945) acordaran decidir como administrar\u00edan Alema\u00f1a, que se rendera incondicionalmente nove semanas antes, o 8 de maio. Os obxectivos da conferencia tam\u00e9n inclu\u00edan o establecemento dunha orde de posguerra, asuntos relacionados con tratados de paz e o estudo dos efectos da guerra."}
{"id": "208891", "revid": "1131", "url": "https://gl.wikipedia.org/wiki?curid=208891", "title": "Conferencia de Casablanca", "text": " \nA Conferencia de Casablanca tivo lugar no Hotel Anfa, en Casablanca, Marrocos, que daquela era un protectorado franc\u00e9s, entre o 14 e o 24 de xaneiro de 1943, co obxectivo de planear unha estratexia europea para o funcionamento aliado durante a segunda guerra mundial. Nesta conferencia estiveron presentes Franklin Delano Roosevelt, Winston Churchill, Charles de Gaulle e Henri Giraud.\nO l\u00edder da URSS, Iosif Stalin foi tam\u00e9n convidado \u00e1 conferencia, pero non quixo ir. O xeneral Charles de Gaulle negouse inicialmente a participar na conferencia, pero tivo que cambiar de parecer debido \u00e1 ameaza de Winston Churchill de reco\u00f1ecer a Henri Giraud como \u00fanico l\u00edder das Forzas da Francia Libre. Henri Giraud tam\u00e9n estivo presente na conferencia. Durante as conversaci\u00f3ns foi evidente a tensi\u00f3n entre os dous l\u00edderes franceses.\nA declaraci\u00f3n da Conferencia de Casablanca expresou que deb\u00eda buscarse a rendici\u00f3n sen condici\u00f3ns por parte das Potencias do Eixo. Tam\u00e9n se acordou axudar \u00e1 Uni\u00f3n Sovi\u00e9tica, as\u00ed como invadir Sicilia e Italia e reco\u00f1ecer o liderado de maneira conxunta da Francia Libre por parte de De Gaulle e Giraud. Roosevelt presentou os resultados da conferencia ao pobo norteamericano a trav\u00e9s da radio o 12 de febreiro de 1943. Tam\u00e9n se acordou que non haber\u00eda invasi\u00f3n polo canal da Mancha durante o ano 1943."}
{"id": "208894", "revid": "94208", "url": "https://gl.wikipedia.org/wiki?curid=208894", "title": "Vector de onda", "text": "O vector de onda \u00e9 un vector que apunta na direcci\u00f3n de propagaci\u00f3n da onda en cuesti\u00f3n e cunha magnitude que \u00e9 o n\u00famero de onda. A s\u00faa expresi\u00f3n matem\u00e1tica \u00e9:\nonde formula_1 \u00e9 a direcci\u00f3n da propagaci\u00f3n da onda.\nDeste modo, para unha onda xen\u00e9rica teremos que:\nAplicaci\u00f3ns.\nTransversalidade das ondas electromagn\u00e9ticas planas.\nO formalismo mediante o vector de onda permite ver rapidamente que as ondas electromagn\u00e9ticas planas son transversais, \u00e9 dicir, a oscilaci\u00f3n do campo el\u00e9ctrico e magn\u00e9tico \u00e9 perpendicular \u00e1 direcci\u00f3n de propagaci\u00f3n da onda e perpendiculares entre si.\nPara demostrar isto consideramos unha onda electromagn\u00e9tica plana da forma:\nSupo\u00f1endo unha rexi\u00f3n do espazo sen densidade de carga formula_2, a lei de Gauss para a diverxencia do campo el\u00e9ctrico l\u00e9vanos a que:\nDe onde obtemos a perpendicularidade entre o campo el\u00e9ctrico e a direcci\u00f3n de propagaci\u00f3n:\n \\cdot \\mathbf{E_0}= 0 \\Rightarrow\\mathbf{\\hat{u}} \\cdot \\mathbf{E} = 0\n\\qquad\\Rightarrow\\qquad \\mathbf{E}\\ \\bot\\ \\mathbf{\\hat{u}} &lt;/math&gt;\nUsando agora a lei de Faraday para o rotacional do campo el\u00e9ctrico temos:\nDe , polas propiedades do produto vectorial, ded\u00facese:\nPolo tanto das expresi\u00f3ns e pode conclu\u00edrse que o campo el\u00e9ctrico \u00e9 perpendicular ao vector de onda, e polo tanto \u00e1 direcci\u00f3n de propagaci\u00f3n, e que o campo magn\u00e9tico \u00e9 perpendicular tanto \u00e1 direcci\u00f3n de propagaci\u00f3n como ao campo el\u00e9ctrico, formando os vectores formula_3 un triedro que en cada punto do espazo constit\u00fae unha base vectorial."}
{"id": "208895", "revid": "27155", "url": "https://gl.wikipedia.org/wiki?curid=208895", "title": "Cromosoma 6 humano", "text": ""}
{"id": "208896", "revid": "27155", "url": "https://gl.wikipedia.org/wiki?curid=208896", "title": "Cromosoma 7 humano", "text": ""}
{"id": "208898", "revid": "27155", "url": "https://gl.wikipedia.org/wiki?curid=208898", "title": "Cromosoma 5", "text": "O cromosoma 5 humano \u00e9 un cromosoma pertencente a un dos 23 pares de cromosomas humanos. Igual c\u00f3s demais cromosomas (ag\u00e1s o X e Y nos homes), as c\u00e9lulas haploides te\u00f1en un s\u00f3 cromosoma 5, e as diploides te\u00f1en dous (un par). Pola posici\u00f3n do seu centr\u00f3mero consid\u00e9rase un cromosoma submetac\u00e9ntrico. O cromosoma 5 cont\u00e9n uns 181 mill\u00f3ns de pares de bases, e representa o 6% do total do ADN da c\u00e9lula. O cromosoma 5 \u00e9 un dos cromosomas humanos m\u00e1is longos, pero \u00e9 un dos que ten unha densidade de xenes menor. Isto pode explicarse en parte polas numerosas rexi\u00f3ns pobres en xenes que presentan un alto grao de ADN non codificante e conservaci\u00f3n sint\u00e9nica con vertebrados non mam\u00edferos, o que suxire que est\u00e1n funcionalmente restrinxidos.\nA determinaci\u00f3n dos xenes dun cromosoma depende do m\u00e9todo utilizado, polo que as estimaci\u00f3ns var\u00edan segundo o m\u00e9todo utilizado. P\u00e9nsase que o cromosoma 5 probablemente cont\u00e9n entre 900 e 1.300 xenes.\nXenes.\nAlg\u00fans xenes do cromosoma 5 son:\nEnfermidades asociadas.\nAlgunhas enfermidades asociadas co cromosoma 5 son:\nTrastornos cromos\u00f3micos.\nAs seguintes condici\u00f3ns son causadas por cambios na estrutura ou no n\u00famero de copias do cromosoma 5:"}
{"id": "208902", "revid": "55340", "url": "https://gl.wikipedia.org/wiki?curid=208902", "title": "Trastorno de personalidade antisocial", "text": "O trastorno de personalidade antisocial, vulgarmente chamado de psicopat\u00eda ou sociopat\u00eda, \u00e9 un trastorno de personalidade descrito no DSM-IV-TR, caracterizado polo comportamento impulsivo do individuo afectado, desprezo por normas sociais, e indiferenza aos dereitos e sentimentos dos outros. Na Clasificaci\u00f3n Internacional de Doenzas, este trastorno \u00e9 denominado trastorno de personalidade disocial (C\u00f3digo: F60.2). Na poboaci\u00f3n en xeral, as taxas deste trastorno de personalidade poden variar do 0,5% ao 3%, subindo para o 45-66% entre presidiarios.\nCaracter\u00edsticas.\nA psicopat\u00eda est\u00e1 caracterizada principalmente pola ausencia de empat\u00eda con outros seres vivos, resultando en desatenci\u00f3n do benestar do pr\u00f3ximo e en serios prexu\u00edzos para os que conviven con eles. Ese desv\u00edo de car\u00e1cter acostuma irse estruturando desde a infancia. Por iso, na maior\u00eda dos cosas, alg\u00fans dos seus s\u00edntomas poden ser observados nesta fase ou na adolescencia, por medio de comportamentos agresivos que, durante estes per\u00edodos, son denominados de trastornos de conduta. A maior\u00eda destas persoas te\u00f1en unha familia desestruturada ou tiveron unha infancia dif\u00edcil, e cando chegan \u00e1 fin da adolescencia ou inicio da fase adulta, repiten os comportamentos violentos, sen empat\u00eda, interesados e ego\u00edstas que presenciaron na infancia. Conforme se torna adulto o trastorno tende a cronificarse e causar cada vez m\u00e1is prexu\u00edzos na vida do propio individuo e especialmente de quen convive con el.\nNa psican\u00e1lise tal comportamento \u00e9 caracter\u00edstico das estruturas ligadas as modalidade de perversi\u00f3n, que difiren das neuroses e das psicoses. Os individuos con este diagn\u00f3stico son usualmente chamados soci\u00f3patas e psic\u00f3patas segundo definici\u00f3n da propia CID-10:\nUn egocentrismo patol\u00f3xico, unha incapacidade de sentir amor ou afecci\u00f3n, unha vida sexual impersoal ou pobremente integrada e unha incapacidade de seguir alg\u00fan plano de vida tam\u00e9n fan parte das s\u00faas caracter\u00edsticas.\nDiagn\u00f3stico.\nOs criterios diagn\u00f3sticos polo DSM-IV-TR son:\nA. Un padr\u00f3n invasivo de falta de respecto e violaci\u00f3n dos dereitos dos outros, que ocorre desde a adolescencia, como indicado por polo menos tres dos seguintes criterios:\nB. Existen evidencias de trastorno de conduta con inicio antes dos 15 anos de idade.\nC. A ocorrencia do comportamento antisocial non se d\u00e1 exclusivamente durante o curso de esquizofrenia ou episodio man\u00edaco.\nImportante notar que o termo antisocial, na psiquiatr\u00eda, non significa (como rutineiramente acostuma ser entendido) un tipo de inhibici\u00f3n social, timidez ou o feito de ser introvertido/reservado, mais si, actitudes contrarias \u00e1s regras da sociedade. No caso de timidez patol\u00f3xica os diagn\u00f3sticos usados na psiquiatr\u00eda contempor\u00e1nea poden ser, entre outros, de trastorno de personalidade esquiva, fobia social ou trastornos de ansiedade.\nAs caracter\u00edsticas dos soci\u00f3patas engloban, principalmente, o desprezo polas obrigaci\u00f3ns sociais e a falta de consideraci\u00f3n polos sentimentos dos outros. Pos\u00faen un egocentrismo esaxeradamente patol\u00f3xico, emoci\u00f3ns superficiais, teatrais e falsas, pobre ou ning\u00fan control da impulsividade, baixa tolerancia para a frustraci\u00f3n, baixo limiar para descarga de agresi\u00f3n, irresponsabilidade, falta de empat\u00eda cos outros seres humanos, ausencia de sentimentos de remorso e de culpa en relaci\u00f3n ao seu comportamento. Estas persoas xeralmente son c\u00ednicas, manipuladoras, e incapaces de manter unha relaci\u00f3n leal e duradeira.\nMenten esaxeradamente sen ningunha vergo\u00f1a, subestiman a insensatez das mentiras, rouban, abusan, trampean, manipulan dolosamente os seus familiares e parentes, colocan en risco a vida doutras persoas e non senten pena das s\u00faas v\u00edtimas. Este conxunto de caracter\u00edsticas fai que os soci\u00f3patas dificilmente consigan aprender con castigos e modifiquen as s\u00faas actitudes.\nTest de psicopat\u00eda de Hare (PCL-R).\nPara diagnosticar unha persoa con psicopat\u00eda, Robert Hare desenvolveu un famoso test psicol\u00f3xico, para ser aplicado por psic\u00f3logos e psiquiatras. Os seus criterios diagn\u00f3sticos abranguen os recursos afectivos, interpersoais e comportamentais. Cada elemento \u00e9 avaliado cunha nota de cero (ausente ou leve), un (moderada) ou dous (grave). A suma total determina o grao de psicopat\u00eda dunha persoa.\nUnha nota elevada no Factor 2 est\u00e1 asociado con reacci\u00f3n agresiva, ansiedade, elevado risco de suicidio, criminalidade e violencia por impulsividade. Unha nota elevada no Factor 1 por outro lado indica unha mellor habilidade para convivir socialmente, baixa ansiedade, baixa empat\u00eda, baixa tolerancia a frustraci\u00f3ns e baixa intenci\u00f3n suicida, al\u00e9n de estar asociado a \u00e9xito e benestar.\nOs individuos con Factor 1 positivo xa foi considerado como adaptativo nun ambiente altamente competitivo, por obter resultados tanto para o individuo canto paras as corporaci\u00f3ns, por\u00e9n moitas veces causan dano a longo prazo, tanto para os seus colegas de traballo como para a organizaci\u00f3n como un todo, debido ao seu comportamento manipulativo, enganoso, abusivo e, moitas veces fraudulento. Al\u00e9n diso, esas persoas xeralmente causan extremo sufrimento aos seus compa\u00f1eiros amorosos e aos seus fillos.\nCausas.\nOs factores ambientais e psicol\u00f3xicos como condici\u00f3ns econ\u00f3micas precarias, familia desestruturada e hist\u00f3rico de violencia poden superar aos factores xen\u00e9ticos na formaci\u00f3n dos psic\u00f3patas. Existe gran n\u00famero de psic\u00f3patas entre as poboaci\u00f3ns carcerarias. Estes individuos vivenciaron, xeralmente, situaci\u00f3ns de desamparo, desprezo e desafecto polas s\u00faas familias. Vivencias repletas de malos tratos, humillaci\u00f3ns, abusos e m\u00e1is unha serie de factores que, sumados, poden levar o individuo a unha desensibilizaci\u00f3n, a ser emocionalmente superficial e a repetir a violencia sufrida nas s\u00faas relaci\u00f3ns sociais.\nVarios estudos mostran a asociaci\u00f3n entre lesi\u00f3ns pre-frontais e comportamentos impulsivos, agresividade e inadecuaci\u00f3n social. Un individuo saudable presentando comportamentos dentro dos padr\u00f3ns normais despois de sufrir un accidente no que o c\u00f3rtex \u00e9 atinxido, pode pasar a presentar comportamentos antisociais, ou sexa, unha sociopat\u00eda adquirida. Estes datos confirman o feito de que existe un compo\u00f1ente cerebral no comportamento dos psic\u00f3patas.\nA diminuci\u00f3n da masa gris na \u00e1rea pre-frontal, analizada por neuroimaxe, demostra que unha diminuci\u00f3n do volume do hipocampo posterior e un aumento da materia branca do corpo caloso contrib\u00faen para o aparecemento de comportamentos m\u00e1is agresivos.\nComorbidades.\nOs portadores de trastornos de personalidade son m\u00e1is susceptibles a presentar outros trastornos psiqui\u00e1tricos. Est\u00edmase que o 80% das persoas con trastornos de personalidade sofren doutros problemas de sa\u00fade mental, como hiperactividade, depresi\u00f3n maior, trastornos de ansiedade e abuso de drogas.\nExiste tam\u00e9n unha correlaci\u00f3n entre o trastorno de personalidade antisocial con outros trastornos de personalidade de desv\u00edos sociais, como trastorno de personalidade histri\u00f3nica, o trastorno de personalidade narcisista e o trastorno de personalidade lim\u00edtrofe.\nTratamento.\nAs formas m\u00e1is com\u00fans de medicamentos utilizados en pacientes de trastornos de personalidade son os neurol\u00e9pticos, antidepresivos, litio, benzodiazepinas, anticonvulsivos e psicoestimulantes. Por\u00e9n tratamentos con medicamentos revelaron ser ineficaces no tratamento de psicopat\u00eda, a\u00ednda que poucos estudos foron realizados adecuadamente . Mesmo con poucas probas, os sales de litio son usados frecuentemente no tratamento de pacientes psic\u00f3patas, pois poden levar a unha reduci\u00f3n nos comportamentos impulsivos, explosivos e na inestabilidade emocional. Os seus principais efectos colaterais son sedaci\u00f3n, tremores e problemas motores.\nHai indicativos de que a terapia cognitivo-comportamental poida ser un m\u00e9todo eficaz no tratamento de trastornos de personalidade antisocial. A American Psychiatric Association considera a terapia anal\u00edtico-comportamental como o tratamento de regulaci\u00f3n afectiva m\u00e1is eficaz e empiricamente validado para trastornos de personalidade.\nAs psicoterapias con pacientes con personalidade violenta en liberdade condicional reduciron os \u00edndices de reincidencia do 20 e 33% comparado co 40 a 52% dos grupos de control. Os autores concl\u00faen que a personalidade dos pacientes non mudou, por\u00e9n aprenderon a controlar mellor os seus impulsos e pensaron m\u00e1is nas consecuencias dos seus actos."}
{"id": "208903", "revid": "4817", "url": "https://gl.wikipedia.org/wiki?curid=208903", "title": "Atlas (foguete)", "text": "Atlas \u00e9 o nome dunha familia de foguetes espaciais estadounidenses que ten s\u00faa orixe no m\u00edsil do mesmo nome desenvolvido a finais da d\u00e9cada de 1950.\nHistoria.\nO Atlas orixinal foi un m\u00edsil bal\u00edstico intercontinental (\"ICBM\" polas s\u00faas siglas en ingl\u00e9s) que foi usado como base para toda unha familia de lanzadores espaciais de capacidade media. Diferentes versi\u00f3ns do Atlas lanzaron os primeiros astronautas estadounidenses, os primeiros sat\u00e9lites esp\u00eda, os primeiros orbitadores e aterrizadores luares dos Estados Unidos e as primeiras sondas a Venus, Mercurio, X\u00fapiter e Saturno.\nA orixe dos Atlas est\u00e1 nunha petici\u00f3n de propostas feita en outubro de 1945 por parte da Forza A\u00e9rea para un dese\u00f1o de m\u00edsil de longo alcance. En xaneiro de 1946 os enxe\u00f1eiros de Consolidated-Vultee, baixo as ordes de Karel Bossart, remitiron a s\u00faa proposta, consistente en dous tipos de m\u00edsiles: un subs\u00f3nico, con \u00e1s e propulsado a chorro, cun alcance de 6000 millas n\u00e1uticas; e un supers\u00f3nico, bal\u00edstico e propulsado por un motor foguete. As novas tecnolox\u00edas a empregar no m\u00edsil bal\u00edstico inclu\u00edan o uso de tanques monocasco de aceiro e dunha soa parede, mantidos r\u00edxidos pola presi\u00f3n interna, para minimiza-lo peso; motores movidos por xuntas card\u00e1n; unha oxiva separable; e o uso do concepto de \"etapa e media\" mediante a execci\u00f3n dos motores durante o ascenso, acheg\u00e1ndoo \u00f3 rendemento dun lanzador capaz de po\u00f1er cargas en \u00f3rbita cunha soa etapa.\nO 19 de abril de 1946, Convair recibiu un contrato de 1\u00a0983\u00a0000 d\u00f3lares para fabricar e probar dez m\u00edsiles MX-774 Hiroc cos que verificar os novedosos conceptos de Bossart. As probas realizar\u00edanse a partir de 1947, en San Diego (California). Finalmente Consolidated Vultee perdeu o concurso para m\u00edsil de cruceiro subs\u00f3nico e os cortes en defensa puxeron fin \u00e1s probas cos m\u00edsiles MX-774 en xullo de 1947, s\u00f3 tres meses antes do primeiro voo programado. Os fondos restantes permitiron probar tres MX-774 no campo de probas de White Sands entre xullo e decembro de 1947. A guerra de Corea e o comezo da guerra fr\u00eda relanzaron os presupostos. Convair recibiu un novo contrato en setembro de 1951 para o dese\u00f1o dun m\u00edsil bal\u00edstico coas caracter\u00edsticas xa validadas dos MX-774.\nA principios dos anos 1950 o fallo na ignici\u00f3n dos motores de propelente l\u00edquido era maior do 50%, o cal supu\u00f1a un problema que se resolveu co concepto de \"etapa e media\": t\u00f3dolos motores do foguete acend\u00edanse xusto antes da engalaxe e alg\u00fans deles exect\u00e1banse durante o voo, permitindo por un lado verificar antes da engalaxe que t\u00f3dolos motores funcionaban e por outro alixeirar peso durante as etapas avanzados do voo, con menos necesidade de pulo. O dese\u00f1o do Atlas veu o visto e prace en xaneiro de 1955, coa orde \"Weapon System WS107A-l\". Internamente, en Convair o proxecto foi co\u00f1ecido como \"Modelo 7\".\nTras informes que indicaban un gran progreso da Uni\u00f3n Sovi\u00e9tica no seu primeiro m\u00edsil intercontinental, o proxecto recibiu a m\u00e1xima prioridade. As primeiras probas co sistema de propulsi\u00f3n e outros compo\u00f1entes tiveron lugar en xu\u00f1o de 1956 e os primeiros m\u00edsiles de proba estiveron listos para finais dese mesmo ano. O primeiro Atlas (Atlas A) voou o 11 de xu\u00f1o de 1957.\nO Atlas, como m\u00edsil, quedou rapidamente obsoleto, pech\u00e1ndose as li\u00f1as de produci\u00f3n en 1966. As unidades sobrantes foron almacenadas e reusadas como veh\u00edculos de lanzamento espacial. O primeiro m\u00edsil operacional (o Atlas D), por exemplo, serviu como base para os foguetes que lanzaron as c\u00e1psulas do proxecto Mercury. En combinaci\u00f3n coas etapas Agena e Centaur, seviron como lanzadores de capacidade media. O \u00faltimo Atlas cunha etapa Agena voou en 1978, mentres que a etapa Centaur converteuse na etapa superior est\u00e1ndar dos foguetes Atlas.\nAs \u00faltimas versi\u00f3ns operativas dos foguetes Atlas son os Atlas V."}
{"id": "208905", "revid": "36235", "url": "https://gl.wikipedia.org/wiki?curid=208905", "title": "Agrupaci\u00f3n Cultural Alexandre B\u00f3veda", "text": "A Agrupaci\u00f3n Cultural Alexandre B\u00f3veda \u00e9 unha asociaci\u00f3n cultural nacida na Coru\u00f1a o 17 de agosto de 1976 e que ten como obxectivos prioritarios a promoci\u00f3n e defensa da lingua e da cultura galegas e a divulgaci\u00f3n da figura e pensamento de Alexandre B\u00f3veda.\nActividade.\nRealiza diferentes actividades de tipo sociocultural entre as que destaca a celebraci\u00f3n do \"Memorial de Teatro Amador Ib\u00e1n Toxeiro\", os obradoiros de teatro e de xadrez, os clubs de lectura, actividades na defensa dos dereitos das mulleres, a publicaci\u00f3n dos n\u00fameros da \"Biblioteca Alexandre B\u00f3veda\", exposici\u00f3ns etc. Tam\u00e9n realiza un traballo de investigaci\u00f3n con temas como o nacemento e a repercusi\u00f3n das Irmandades da Fala, a recuperaci\u00f3n e divulgaci\u00f3n do patrimonio topon\u00edmico galego, a interacci\u00f3n da lingua cos avances tecnol\u00f3xicos, entre outras moitas. En xaneiro de 2020 puxo en marcha o proxecto e a web \"A Coru\u00f1a das Mulleres\", destinada a constru\u00edr un fondo documental, gr\u00e1fico e audiovisual, sobre a memoria feminina da cidade da Coru\u00f1a. En xaneiro de 2023 presentou o seu proxecto \"A Coru\u00f1a Literaria\", co obxectivo de po\u00f1er un foco sobre todo o que A Coru\u00f1a ten feito arredor do libro e da lectura.\nEn 2017 recibiu o \"premio Marcelino Liste\" outorgado polo \"Foro C\u00edvico\", como reco\u00f1ecemento do seu traballo a prol da xustiza e da liberdade e en 2023 o premio Moncho Valcarce pola defensa e promoci\u00f3n da terra.\nDesde xaneiro de 2023 a s\u00faa sede est\u00e1 na r\u00faa Santo Andr\u00e9, 36, primeiro andar, no edificio do Circo de Artes\u00e1ns."}
{"id": "208906", "revid": "6939", "url": "https://gl.wikipedia.org/wiki?curid=208906", "title": "Asociaci\u00f3n Cultural Alexandre B\u00f3veda", "text": ""}
{"id": "208907", "revid": "22570", "url": "https://gl.wikipedia.org/wiki?curid=208907", "title": "Abdicaci\u00f3ns de Baiona", "text": "Co nome de abdicaci\u00f3ns de Baiona co\u00f1\u00e9cense as renuncias sucesivas dos reis Carlos IV e o seu fillo Fernando VII ao trono de Espa\u00f1a en favor de Napole\u00f3n Bonaparte quen, a continuaci\u00f3n, ceder\u00eda os dereitos ao seu irm\u00e1n Xos\u00e9 Bonaparte, que reinar\u00eda co nome de Xos\u00e9 I. Ditas abdicaci\u00f3ns tiveron lugar o 5 de maio de 1808 no castelo de Marracq da cidade francesa de Baiona.\nAntecedentes.\nTratado de Fontainebleau.\nDesexoso o emperador franc\u00e9s Napole\u00f3n de illar a Inglaterra, procedeu a estender o bloqueo continental ao Portugal, aliado do Reino Unido. Ante as reticencias do pr\u00edncipe rexente Xo\u00e1n, o ex\u00e9rcito franc\u00e9s entrou en Espa\u00f1a o 18 de outubro de 1807 en direcci\u00f3n a Portugal, tras o cal, o 27 de outubro, Eugenio Izquierdo e o xeneral Duroc, como plenipotenciarios, pactaron no Tratado de Fontainebleau o repartimento de Portugal (entre Francia, Espa\u00f1a e Godoy, que ser\u00eda coroado como \"Pr\u00edncipe dos Algarves\") e mais o libre tr\u00e1nsito por Espa\u00f1a de 25\u00a0000 homes de infantar\u00eda e 3\u00a0000 de cabalar\u00eda.\nO 17 de novembro as tropas franco-espa\u00f1olas ao mando de Junot entraron en Portugal e, sen resistencia por parte portuguesa, dirix\u00edronse cara a Lisboa. O continxente espa\u00f1ol, que ocupou o norte de Portugal, con base no Porto, estaba formado polo ex\u00e9rcito de Galicia (uns 10\u00a0000 soldados) ao mando do seu Capit\u00e1n Xeneral, Francisco de Taranco y Llano, ao servizo de Junot. No entanto, a familia real portuguesa decidira embarcar para Brasil (29 de novembro).\nO 22 de decembro entrou outro ex\u00e9rcito, liderado por Dupont, con 22\u00a0000 efectivos de infantar\u00eda e 3\u00a0500 de cabalar\u00eda, sen contar coa anuencia da Corte espa\u00f1ola (de Godoy) e, o 9 de xaneiro de 1808, un terceiro ex\u00e9rcito, ao mando de Moncey, con 25\u00a0000 efectivos de infantar\u00eda e 2\u00a0700 de cabalar\u00eda, cruzou a fronteira.\nO 1 de febreiro, contravindo o pactado en Fontainlebleau, Junot depuxo formalmente \u00e1 dinast\u00eda Braganza e ao Consello de Rexencia designado polo pr\u00edncipe rexente, e proclamou o goberno de Napole\u00f3n sobre a totalidade do territorio.\nA mediados de febreiro os franceses present\u00e1ronse en Pamplona e, ante a reticencia de cederlles a cidadela, tom\u00e1rona por sorpresa o 16 de febreiro. Por outro lado, entrou un ex\u00e9rcito dirixido por Duhesme, con 11\u00a0000 homes de infantar\u00eda e 1\u00a0700 de cabalar\u00eda, en direcci\u00f3n a Valencia, e baixo amenaza, e temendo as autoridades a inimizade francesa, entraron o d\u00eda 13 en Barcelona e o 28 de febreiro na s\u00faa cidadela.\nCoa autorizaci\u00f3n de Godoy, esta vez, o 5 de marzo entregouse Donostia, mentres que o 18 de marzo se rendeu a cidadela de Figueres. Ademais, en marzo, formouse un novo ex\u00e9rcito, de 19\u00a0000 homes, \u00e1s ordes de Bessi\u00e8res.\nPor outra parte, o xeneral Joachim Murat, cu\u00f1ado de Napole\u00f3n, entrou en Espa\u00f1a en marzo de 1808 co rango de Lugartenente xeral do Emperador e comandante do ex\u00e9rcito de 50\u00a0000 homes que formaban \"l'Arm\u00e9e d'Espagne\". Murat deb\u00eda ocupar Madrid (onde actuou como gobernador da capital) e esperar as ordes de Napole\u00f3n.\nPese a todo iso, v\u00edase a Napole\u00f3n, polo menos nas esferas oficiais, como protector de Espa\u00f1a.\nMot\u00edn de Aranjuez.\nGodoy, por\u00e9n, temeroso de que da presenza en Espa\u00f1a de 100\u00a0000 soldados franceses \"amigos\", sen autorizaci\u00f3n, e sen saber cal era o seu verdadeiro obxectivo, decidiu trasladar \u00e1 Familia Real a Am\u00e9rica, a exemplo do que fixra a portuguesa, viaxe que se iniciar\u00eda o 13 de marzo encami\u00f1\u00e1ndose cara a Aranjuez.\nOs rumores de que proseguir\u00eda a viaxe dos rei o 17 ou o 18 de marzo, e as intrigas do Pr\u00edncipe de Asturias Fernando e dun grupo de nobres que o apoiaban, desexosos de ver a Godoy f\u00f3ra do goberno, puxo os \u00e1nimos alerta e, ante a confusi\u00f3n e alarma entre os empregados do palacio provocada poa sa\u00edda de Pepita Tud\u00f3, unha turba de funcionarios procedeu ao saqueo da casa de Godoy. Novos tumultos producidos polo apresamento do valido levaron a Carlos IV a abdicar no seu fillo Fernando o 19 de marzo, para as\u00ed salvar a vida do seu favorito.\nPrimeiro reinado de Fernando VII.\nTendo Murat noticias do acaecido en Aranjuez, acelerou a s\u00faa marcha e entrou en Madrid o 23 de marzo. Ao d\u00eda seguinte f\u00edxoo o novo rei Fernando VII.\nCando Napole\u00f3n recibiu as novas o 26 de marzo, disp\u00faxose a facer o cambio de monarca en Espa\u00f1a. Ao d\u00eda seguinte prop\u00faxolle ao seu irm\u00e1n Lu\u00eds a coroa, e o 2 de abril sa\u00edu de Par\u00eds en direcci\u00f3n a Baiona, a\u00ednda que Murat estendeu o rumor de que ir\u00eda a Madrid.\nEn Espa\u00f1a, os reis pais permaneceron en Aranjuez e, vendo como cambiara o seu status, foron aconsellados e inducidos polos franceses para que protestaran, asegurando que a abdicaci\u00f3n fora forzada, decisi\u00f3n que o propio Murat se apoiou, xa que desta maneira fomentaba a desuni\u00f3n da familia real e deslexitimizaba ao novo rei. \nA instancias de Murat, os reis pais traslad\u00e1ronse ao Escorial o 9 de abril, aproxim\u00e1ndoos as\u00ed ao cami\u00f1o de Francia. O trato que Murat reservaba ao novo rei Fernando VII era de total indiferenza, neg\u00e1ndose a reco\u00f1ecelo. O novo monarca, necesitado de apoios e reco\u00f1ecemento internacional, proseguiu a pol\u00edtica de estreitar lazos de amizade e alianza con Francia. As\u00ed, o 5 de abril mandou ao seu irm\u00e1n Carlos ao encontro do emperador. Entre tanto, chegou a Madrid o xeneral Savary coa encarga de levar ao rei a un encontro con Napole\u00f3n quen, supostamente, \u00eda de cami\u00f1o a Madrid, para encontrarse con el en Burgos.\nO 10 de abril, o rei, desexoso de contar co benepl\u00e1cito de Napole\u00f3n, partiu de Madrid coa s\u00faa comitiva e dispuxo que, na s\u00faa ausencia, rexera o goberno unha \"Xunta Suprema de Goberno\" presidida polo seu t\u00edo o infante Antonio. \u00c1 s\u00faa chegada a Burgos, o 12 de abril, non tivo noticias de Napole\u00f3n, e o xeneral Savary convenceuno de que proseguira viaxe a Vitoria, onde chegou o d\u00eda 13.\nNapole\u00f3n entrara en Baiona o 15 e, tendo noticias disto o infante Carlos, que estaba en Tolosa, tam\u00e9n foi para al\u00e1. O xeneral Savary aseguroulle a Fernando que se \u00eda a Baiona ao encontro con Napole\u00f3n, este non ter\u00eda inconveniente en reco\u00f1ecelo como rei de Espa\u00f1a e, engadindo isto ao apoio que encontrou no seu conselleiro Esc\u00f3iquiz, Fernando partiu de Vitoria o 19 precedido pola cabalar\u00eda francesa, xa que un inmenso xent\u00edo ench\u00eda as r\u00faas para impedir aquela viaxe. Finalmente, chegou a Baiona o 20, onde ningu\u00e9n sa\u00edu a recibilo.\nMentres tanto Murat, despois de que sa\u00edra Fernando VII de Madrid, meteu presi\u00f3n \u00e1 Xunta de Goberno para liberar a Godoy, levalo a Francia e influ\u00edr as\u00ed no \u00e1nimo dos reis pais.\nA excarcelaci\u00f3n tivo lugar o 20 de abril, debido ao temor da Xunta \u00e1 reacci\u00f3n de Murat, e tam\u00e9n ao convencemento de que con iso beneficiar\u00eda a causa do rei Fernando ante Napole\u00f3n. Godoy foi entregado aos franceses e chegou a Baiona o 26 de abril.\nMurat, o d\u00eda 16, comunicou \u00e1 Xunta que o emperador Napole\u00f3n non reco\u00f1ec\u00eda a outro rei que a Carlos IV, e que \u00eda publicar unha proclama de Carlos IV na que indicaba que a s\u00faa abdicaci\u00f3n fora forzosa. Por\u00e9n, a Xunta respondeu que non se dar\u00eda por informada at\u00e9 que o propio Carlos llo comunicara, e pediu o segredo para dita resoluci\u00f3n. En seguida Murat p\u00faxose de acordo con Carlos IV, quen desde o Escorial escribiu a Napole\u00f3n po\u00f1\u00e9ndose nas s\u00faas mans, e ao seu irm\u00e1n Antonio, presidente da Xunta, coa retractaci\u00f3n da s\u00faa abdicaci\u00f3n e a confirmaci\u00f3n dos membros da Xunta Suprema tal e como a constitu\u00edra o seu fillo o rei Fernando VII.\nDeste xeito, tanto pai como fillo demandaban de Napole\u00f3n axuda e apoio, e non cuestionaban a s\u00faa amizade; o primeiro, para recuperar o trono, e o segundo para lexitimar a s\u00faa posesi\u00f3n. Con este esp\u00edrito emprenderon ambos os monarcas o cami\u00f1o de Baiona. O 25 de abril, Carlos IV e a s\u00faa esposa, Mar\u00eda Lu\u00edsa de Parma, emprenderon viaxe a Baiona, a onde chegaron o 30 de abril, sendo recibidos e agasallados por Napole\u00f3n como os verdadeiros reis. A Fernando non o recibira ningu\u00e9n.\nAs abdicaci\u00f3ns de Baiona.\nTras un xantar con Napole\u00f3n o 20 de abril, o rei Fernando foi informado por Savary de que o emperador resolvera substitu\u00edr os Borb\u00f3ns pola familia Bonaparte, e Napole\u00f3n convenceu a Esc\u00f3iquiz de que lle ceder\u00eda o reino de Etruria e o casar\u00eda cunha princesa imperial a cambio da coroa espa\u00f1ola. Por\u00e9n, as negociaci\u00f3ns dilat\u00e1ronse polo desexo de Napole\u00f3n de non empregar a violencia e de esperar aos reis pais, que chegaron o d\u00eda 30.\nNamentres, en Madrid, Toledo e Burgos crec\u00eda o descontento contra os franceses ante os rumores de que \u00eda restaurar no trono a Carlos IV. En Madrid Murat fac\u00eda ostentaci\u00f3n das s\u00faas forzas, o que causaba a animadversi\u00f3n no pobo madrile\u00f1o. O 1 de maio, a comitiva do gran duque de Berg foi asubiada polo pobo.\nO seguinte \u2014e transcendental\u2014 suceso provocouno unha misiva que Murat entregou \u00e1 Xunta o 30 de abril, na que Carlos IV ped\u00eda a partida dos seus outros fillos: a Mar\u00eda Lu\u00edsa de Borb\u00f3n, ra\u00ed\u00f1a de Etruria e o infante Francisco de Paula. \u00c1 primeira permit\u00eduselle que obrara segundo a s\u00faa vontade, pero ao infante, tras negarse nun principio, autorizouse a s\u00faa sa\u00edda para o 2 de maio. Corrido o rumor da partida, congregouse fronte ao palacio unha multitude que, ante a presenza do axudante de Murat, Auguste Lagrange, enfureceuse; a isto Murat respondeu sacando un batall\u00f3n de soldados para dispersar aos manifestantes, o que provocou o levantamento de todo Madrid. Contido o levantamento, proseguiu a partida da familia real, o d\u00eda 3, a do infante Francisco, e o 4 a do presidente da Xunta, o infante Antonio.\nO 1 de maio en Baiona, Napole\u00f3n, despois de xantar cos reis pais e Godoy, citou a Fernando VII, ao que os seus pais, apoiados por Napole\u00f3n, meteron presi\u00f3n e ameazaron para que abdicase en favor de Carlos IV. Desta maneira foille arrincada unha abdicaci\u00f3n datada o 1 de maio e condicionada \u00e1 reuni\u00f3n das Cortes en Espa\u00f1a, e sen presenza de Godoy. Pero Carlos IV rexeitou esta idea.\nO 4 de maio chegou a Baiona un comisionado da Xunta Suprema, Evaristo P\u00e9rez de Castro Colomera, que lle comunicou ao rei Fernando as proposici\u00f3ns de actuaci\u00f3n da Xunta, a resultas das cales o rei expediu dous decretos nos que afirmaba que se achaba sen liberdade, mandaba \u00e1 Xunta que exercera en lugar seguro a plena soberan\u00eda no seu nome, e autorizaba a convocatoria de Cortes. Ese mesmo d\u00eda o mariscal Duroc e Godoy, como plenipotenciarios, conclu\u00edron un tratado polo que Carlos IV ced\u00eda a coroa de Espa\u00f1a a Napole\u00f3n; por outro lado, igualmente ese d\u00eda recib\u00edronse as noticias do Levantamento do 2 de maio en Madrid, e de novo Napole\u00f3n e os reis pais lle botaron a culpa do levantamento a Fernando e o ameazaron para que abdicara, cousa que fixo o 6 de maio.\nFeitas xa as renuncias reais, faltaban as dos sucesores, que se levaron a cabo, mediante a xesti\u00f3n de Duroc e Esc\u00f3iquiz, o 12 de maio en Bordeos, subscritas por Fernando, Carlos e Antonio. O infante Francisco de Paula non asinou dada a s\u00faa minor\u00eda de idade. A ra\u00ed\u00f1a de Etruria seguiu a mesma sorte de seus pais e irm\u00e1ns.\nFeitas as renuncias e establecidas as pensi\u00f3ns que recibir\u00edan, a familia real espa\u00f1ola foi internada en Francia.\nConsecuencias. O interregno: Murat, a Xunta Suprema e Xos\u00e9 I.\nCando sa\u00edu o infante Antonio de Madrid, o 4 de maio, Murat presentouse na Xunta Suprema para formar parte dela, recibindo unha negativa inicial; pero volveu a presentarse sorpresivamente outra vez, nunha reuni\u00f3n na noite, e os restantes membros, querendo evitar males maiores, acept\u00e1rono. O 6 de maio a Xunta recibiu un decreto datado o d\u00eda 4 polo que Carlos IV nomeaba a Murat, que era o Lugartenente de Napole\u00f3n en Espa\u00f1a, como \"Lugartenente do Reino\" para que gobernara no seu propio nome (do rei Carlos), en virtude da autoridade que otorgaba a protesta da renuncia ao trono do 19 de marzo; e o 10 de maio recibiu os decretos de 5 de maio de convocatoria de Cortes e de traslado da Xunta a lugares seguros, e o de 6 de maio de renuncia de Fernando VII, que revert\u00eda os seus dereitos no seu pai Carlos IV.\nA Xunta Suprema decidiu ignorar os de 5 de maio e publicar o de renuncia do 6 de maio. Por\u00e9n, dado que Carlos IV xa renunciara, de novo, \u00e1 coroa, Murat quedou como Lugartenente dun Reino sen rei, cuxos dereitos ostentaba o emperador dos franceses at\u00e9 o nomeamento dun novo rei (como o apreciamos nun decreto do 25 de maio) Murat, aproveitando a ocasi\u00f3n, chegou a propo\u00f1erse como candidato a rei e, de feito, comportouse como tal at\u00e9 que Napole\u00f3n designou ao seu irm\u00e1n Xos\u00e9,\nEspa\u00f1a estaba, pois, nese momento, en interregno (termo que aparece no decreto de 6 de xu\u00f1o proclamando a Xos\u00e9 I rei de Espa\u00f1a).\nUnha vez conseguidas as renuncias reais e a submisi\u00f3n das autoridades, en maio, Napole\u00f3n, depositario dos dereitos do Trono, encomendou ao Lugartenente do Reino e \u00e1 Xunta Suprema de Goberno a convocatoria dunha Deputaci\u00f3n xeral ou Asemblea de not\u00e1beis, de 150 persoas, que se reunir\u00eda en Baiona para tratar do estado do reino de Espa\u00f1a.\nE o 25 de maio o propio Napole\u00f3n lanzou unha proclama aos espa\u00f1ois na que indicaba que non \u00eda a reinar en Espa\u00f1a, confirmando a convocatoria da Asemblea de not\u00e1beis en Baiona e, de paso, confirmando no seu posto a Murat.\nO 6 de xu\u00f1o, ditou un decreto no que nomeaba ao seu irm\u00e1 Xos\u00e9 como rei de Espa\u00f1a. Ao d\u00eda seguiente, Napole\u00f3n pediulle ao seu irm\u00e1n, que acabada de chegar a Baiona, que aceptara a corona. Al\u00ed foi reco\u00f1ecido como tal polas autoridades espa\u00f1olas presentes. Xos\u00e9 aceptou a coroa o 10 de xu\u00f1o, e confirmou a Murat como Lugartenente do reino.\nAp\u00e9ndice. Diferenzas entre a cronolox\u00eda dos sucesos e a da publicaci\u00f3n das leis.\nC\u00f3mpre resaltar que existe un desfase entre a orde dos sucesos acaecidos e a s\u00faa repercusi\u00f3n legal. As\u00ed, seguindo a orde cronol\u00f3xica dos sucesos:\nSegundo esta orde, a segunda abdicaci\u00f3n de Carlos IV \u00e9 anterior \u00e1 de Fernando VII. Por outro lado, os feitos presentados non mostran con que autoridade Carlos IV nomea a Murat Lugartenente Xeneral do Reino, xa que daquela Fernando VII non renunciara a\u00ednda \u00e1 coroa, e \u00e9 por isoo polo que, fronte \u00e1 exposici\u00f3n cronol\u00f3xica, haxa que mostrar a orde cronol\u00f3xica da lexislaci\u00f3n:\nPolo tanto, legalmente a abdicaci\u00f3n de Fernando VII \u00e9 anterior \u00e1 de Carlos IV, e o nomeamento de Murat v\u00eda contiguo \u00e1 abdicaci\u00f3n de Fernando VII, de forma que dito nomeamento puidera derivarse da autoridade de Carlos IV."}
{"id": "208908", "revid": "27155", "url": "https://gl.wikipedia.org/wiki?curid=208908", "title": "Cromosoma 5 humano", "text": ""}
{"id": "208914", "revid": "89787", "url": "https://gl.wikipedia.org/wiki?curid=208914", "title": "Emil Kraepelin", "text": "Emil Kraepelin, nado o 15 de febreiro de 1856 en Neustrelitz e finado o 7 de outubro de 1926 en M\u00fanic, foi un psiquiatra alem\u00e1n. Est\u00e1 considerado como o fundador da psiquiatr\u00eda cient\u00edfica moderna, a psicofarmacolox\u00eda e a xen\u00e9tica psiqui\u00e1trica.\nKraepelin cr\u00eda que as enfermidades psiqui\u00e1tricas son causadas principalmente por desordes biol\u00f3xicas e xen\u00e9ticas e as s\u00faas teor\u00edas dominaron o campo da psiquiatr\u00eda a principios do s\u00e9culo XX.\nKraepelin op\u00faxose a Sigmund Freud, que mirou as desordes psiqui\u00e1tricas como causadas por factores psicol\u00f3xicos.\nTraxectoria.\nKraepelin, fillo dun funcionario p\u00fablico, naceu en 1856 en Neustrelitz, no distrito alem\u00e1n de Mecklenburg. Arrimouse \u00e1 biolox\u00eda grazas a seu irm\u00e1n Karl, dez anos m\u00e1is vello, que, m\u00e1is tarde, ser\u00eda o director do Museo Zool\u00f3xico de Hamburgo.\nKraepelin comezou os estudos m\u00e9dicos aos 18 anos, en Leipzig e Wurzburg. En Leipzig, estudou neuropatolox\u00eda con Paul Flechsig e psicolox\u00eda experimental con Wilhelm Wundt. Kraepelin ser\u00eda un disc\u00edpulo que Wundt e ter\u00eda durante toda a s\u00faa vida interese na psicolox\u00eda experimental baseada nas s\u00faas teor\u00edas. Nesa \u00e9poca, Kraepelin escribiu un ensaio que foi premiado, \"A influencia das enfermidades agudas nas causas das desordes mentais\". Obtivo o seu t\u00edtulo de m\u00e9dico en 1878. En 1879, foi traballar con Bernhard von Gudden na Universidade de M\u00fanic, onde completou a s\u00faa tese, \"O lugar da psicolox\u00eda na psiquiatr\u00eda\". Volveu \u00e1 universidade de Leipzig en 1882, traballou na cl\u00ednica de neurolox\u00eda de Wilhelm Heinrich Erb e no laboratorio de psicofarmacolox\u00eda de Wundt.\nA principal obra de Kraepelin, \"Compendium der Psychiatrie\", foi publicada por primeira vez en 1883. Nela, propo\u00f1\u00eda que a psiquiatr\u00eda era unha rama das ciencias m\u00e9dicas e que deb\u00eda ser investigada mediante a observaci\u00f3n e a experimentaci\u00f3n como as demais ciencias naturais. Quer\u00eda que se investigasen as causas f\u00edsicas das doenzas mentais, e comezou a establecer os alicerces do sistema de clasificaci\u00f3n moderno das desordes mentais. Kraepelin cr\u00eda que estudando historias de casos e identificando as desordes, poder\u00eda chegar a predicir a evoluci\u00f3n dunha enfermidade mental, tendo en conta tam\u00e9n as diferenzas individuais da personalidade e as idades dos pacientes no inicio das enfermidades.\nEn 1884 converteuse en m\u00e9dico xefe en Leubus e ao ano seguinte era nomeado director do Instituto de Tratamento e Enfermer\u00eda de Dresden. En 1886, con trinta anos, Kraepelin era nomeado profesor de psiquiatr\u00eda da Universidade de Dorpat (m\u00e1is tarde a Universidade de Tartu) no que \u00e9 hoxe Estonia. Mentres estaba en Dorpat, foi o director da Cl\u00ednica Universitaria de Tartu. Al\u00ed comezou a estudar e a anotar moitas historias cl\u00ednicas en detalle que lle levou a considerar a importancia do curso dunha enfermidade en relaci\u00f3n \u00e1 clasificaci\u00f3n das desordes mentais.\nEn 1903 trasladouse a M\u00fanic para ser catedr\u00e1tico da Cl\u00ednica Psiqui\u00e1trica da Universidade de M\u00fanic.\nFoi designado membro da Real Academia das Ciencias de Suecia en 1908.\nEn 1912, como resposta \u00e1 petici\u00f3n da Sociedade Alem\u00e1 de Psiquiatr\u00eda, empezou a planear o establecemento dun centro de investigaci\u00f3n. Tras unha grande doaz\u00f3n do banqueiro xudeu estadounidense-alem\u00e1n James Loeb, que fora unha vez paciente, fundouse o Instituto Alem\u00e1n para a Investigaci\u00f3n Psiqui\u00e1trica en 1917 en M\u00fanic. Inicialmente atop\u00e1base nos edificios dun hospital xa existente, sendo mantido por Loeb e a s\u00faa familia. En 1924, p\u00faxose baixo o auspicio da Sociedade Kaiser Wilhelm. A Fundaci\u00f3n Rockefeller da familia estadounidense-alem\u00e1 Rockefeller far\u00eda unha doaz\u00f3n que permitir\u00eda erguer un novo edificio dedicado ao instituto, que foi oficialmente aberto en 1928.\nKraepelin manifestouse en contra do tratamento b\u00e1rbaro que prevalec\u00eda nos asilos psiqui\u00e1tricos da \u00e9poca, e lanzouse nunha cruzada contra o alcohol, a pena capital e a prisi\u00f3n en vez do tratamento da tolemia. Rexeitou as teor\u00edas psicanal\u00edticas de que a sexualidade ou condici\u00f3ns innatas eran a causa das enfermidades mentais, e rexeitou a especulaci\u00f3n filos\u00f3fica por non-cient\u00edfica. Concentrouse na recolecci\u00f3n de datos cl\u00ednicos, e estaba particularmente interesado na neuropatolox\u00eda.\nKraepelin retirouse da ensinanza con 66 anos de idade, pasando os seus anos restantes traballando para o Instituto. A edici\u00f3n final do seu Libro sobre a Psiquiatr\u00eda foi publicado en 1927, pouco despois da s\u00faa morte. Est\u00e1 composto por catro volumes e era dez veces maior que a primeira edici\u00f3n de 1883."}
{"id": "208918", "revid": "23204", "url": "https://gl.wikipedia.org/wiki?curid=208918", "title": "A Cuarta Parede", "text": "A Cuarta Parede \u00e9 unha revista dixital de cr\u00edtica de cine, a primeira escrita en galego (a\u00ednda que est\u00e1 tam\u00e9n dispo\u00f1ible en castel\u00e1n).\nCaracter\u00edsticas.\nO seu primeiro n\u00famero publicouse en febreiro de 2011. Os seus directores son o xornalista e cr\u00edtico cinematogr\u00e1fico V\u00edctor Paz Morandeira e Eloy Dom\u00ednguez Ser\u00e9n, licenciado en Comunicaci\u00f3n Audiovisual e director do documental \"Fillos de Sans\u00f3n\".\nTen as seguintes secci\u00f3ns: "}
{"id": "208919", "revid": "15490", "url": "https://gl.wikipedia.org/wiki?curid=208919", "title": "David Castillo i Bu\u00efls", "text": "David Castillo i Bu\u00efls, nado en Barcelona en 1961, \u00e9 un poeta, escritor e cr\u00edtico literario catal\u00e1n.\nTraxectoria.\nComezou a destacar como poeta na d\u00e9cada dos setenta do pasado s\u00e9culo con publicaci\u00f3ns clandestinas e contraculturais, a pesar de que a s\u00faa primeira obra publicada, toda unha declaraci\u00f3n de principios, foi unha biograf\u00eda de Bob Dylan, do ano 1992. Tres anos antes xa fixera antolox\u00eda \u00e1s principais voces da xeraci\u00f3n dos 80 no 'Ser del segle'. A esta obra segu\u00edrona unha serie de poemarios entre os que destaca \"Game over\", que obtivo o Premio Carles Riba de poes\u00eda.\nA continuaci\u00f3n iniciou unha etapa como prosista con novelas como \"El cel de l'infern\" e \"No miris enrere\", con bos resultados entre cr\u00edtica e lectores. A primeira obtivo o Premio Crexells \u00e1 mellor novela catal\u00e1 de 1999. A segunda, o Premio Sant Jordi do 2001. Acadou tam\u00e9n tres premios Atl\u00e1ntida de periodismo e a unha antolox\u00eda da s\u00faa obra po\u00e9tica en italiano outorg\u00f3uselle o premio Internacional Tratti \u00f3 mellor poeta estranxeiro. Ademais disto, Castillo i Bu\u00efls foi organizador de diferentes ciclos po\u00e9ticos e fundador e director da Semana de Poes\u00eda de Barcelona dende 1997.\nPor outra banda, publica artigos e recensi\u00f3ns literarias dende os seus inicios como escritor. Dende 1989 at\u00e9 o 2007 dirixiu o suplemento de cultura do Diario \"Avui\". Foi director durante 8 anos da revista 'Lletra de canvi' e foi profesor da Universidade Aut\u00f3noma de Barcelona. No 2007 publicou en conxunto co poeta Marc Sard\u00e0 o libro biogr\u00e1fico \"Conversaciones con Pep\u00edn Bello\", que tivo unha gran repercusi\u00f3n cr\u00edtica."}
{"id": "208920", "revid": "27155", "url": "https://gl.wikipedia.org/wiki?curid=208920", "title": "Cromosoma 4", "text": "O cromosoma 4 humano \u00e9 un cromosoma pertencente a un dos 23 pares de cromosomas humanos. Igual que ocorre cos demais cromosomas (ag\u00e1s o X e Y nos homes), nas nosas c\u00e9lulas haploides (espermatozoides, \u00f3vulos) temos unha soa copia deste cromosoma, e nas diploides temos d\u00faas (un par). Pola posici\u00f3n do seu centr\u00f3mero clasif\u00edcase como un cromosoma submetac\u00e9ntrico. O cromosoma ten gran tama\u00f1o, xa que comprende uns 186 mill\u00f3ns de pares de bases e representa entre o 6 e o 6,5 % do total de ADN da c\u00e9lula.\nComo a identificaci\u00f3n dos xenes nos cromosomas depende do m\u00e9todo utilizado, segundo cal sexa este as estimaci\u00f3ns poden variar. No cromosoma 4 est\u00edmase que probablemente existen entre 700 e 1.100 xenes.\nXenes.\nAlg\u00fans dos xenes do cromosoma 4 son os seguintes:\nEnfermidades asociadas.\nAs seguintes enfermidades e trastornos foron asociadas con xenes localizados no cromosoma 4:"}
{"id": "208922", "revid": "35560", "url": "https://gl.wikipedia.org/wiki?curid=208922", "title": ".de", "text": ".de \u00e9 o Dominio de Nivel Superior xeogr\u00e1fico (ccTLD) propio de Alema\u00f1a e do alem\u00e1n.\n.dd.\nO dominio .dd nunca chegou a utilizarse, estaba destinado \u00e1 Rep\u00fablica Democr\u00e1tica Alem\u00e1."}
{"id": "208923", "revid": "35560", "url": "https://gl.wikipedia.org/wiki?curid=208923", "title": ".it", "text": ".it \u00e9 o dominio propio de Italia e a lingua italiana."}
{"id": "208924", "revid": "35560", "url": "https://gl.wikipedia.org/wiki?curid=208924", "title": ".au", "text": ".au \u00e9 o Dominio de Nivel Superior xeogr\u00e1fico (ccTLD) para Australia.\nO dominio est\u00e1 operado pola sociedade .au Domain Administration (auDA), unha organizaci\u00f3n sen \u00e1nimo de lucro composta por membros de organizaci\u00f3ns de internet, empresas, e outras persoas interesadas. auDA opera coa autorizaci\u00f3n do goberno australiano. Outros organismos te\u00f1en delegada a administraci\u00f3n dalg\u00fans subdominios como \u00e9 o caso de AICTEC, AGIMO e CSIRO cos dominios de segundo nivel .edu.au, .gov.au e .csiro.au respectivamente.\nDominios de segundo nivel.\nNon \u00e9 posible rexistrar directamente o segundo nivel pero o dominio .au presenta unha extensa lista de onde se pode escoller o subdominio. Os dominios de segundo nivel est\u00e1n divididos en abertos, cerrados e xeogr\u00e1ficos.\nDominios abertos.\nHai sete dominios de segundo nivel abertos. Dise aberto porque s\u00f3 hai que cumprir unha condici\u00f3ns xen\u00e9ricas para poder rexistrarse.\nDominios pechados.\nHai tres dominios de segundo nivel pechados. D\u00edselles pechados porque s\u00f3 son dispo\u00f1ibles para entidades de sectores concretos.\nDominios xeogr\u00e1ficos.\nHai oito dominios de segundo nivel xeogr\u00e1ficos pensados para cada estado ou territorio de Australia.\nOutros dominios territoriais.\nO dominio .au non \u00e9 o \u00fanico dominio territorial de primeiro nivel de Australia. Os seguintes dominios foron asignados por raz\u00f3ns hist\u00f3ricas a diversos territorios australianos:"}
{"id": "208925", "revid": "89787", "url": "https://gl.wikipedia.org/wiki?curid=208925", "title": ".at", "text": ".at \u00e9 o Dominio de Nivel Superior xeogr\u00e1fico (ccTLD) para Austria.\nPos\u00fae varios dominios de segundo nivel:\nDe todos os xeitos, \u00e9 posible facer un rexistro directamente no segundo nivel. Dado o n\u00famero de palabras inglesas que rematan en -at, isto d\u00e1 p\u00e9 a posibilidade de moitas domain hacks, a\u00ednda que a especulaci\u00f3n dos nomes de dominio fixo que xa non quede moito que rexistrar xa. Todos os rexistros de segundo nivel te\u00f1en que ter polo menos tres caracteres, por exemplo, \"form.at\" ou \"bor.at\".\nO rexistro de nomes de dominio internacionalizados tam\u00e9n est\u00e1n aceptados."}
{"id": "208926", "revid": "89787", "url": "https://gl.wikipedia.org/wiki?curid=208926", "title": ".md", "text": ".md \u00e9 o dominio de primeiro nivel xeogr\u00e1fico (ccTLD) para Moldavia dende o 24 de marzo de 1994. O prezo de rexistro de dominio \u00e9 de 39 $ por ano."}
{"id": "208927", "revid": "35560", "url": "https://gl.wikipedia.org/wiki?curid=208927", "title": ".to", "text": ".to \u00e9 o Dominio de Nivel Superior xeogr\u00e1fico (ccTLD) para Tonga."}
{"id": "208928", "revid": "35560", "url": "https://gl.wikipedia.org/wiki?curid=208928", "title": ".mm", "text": ".mm \u00e9 o Dominio de Nivel Superior xeogr\u00e1fico (ccTLD) para Birmania.\n.bu.\nEn 1989, o c\u00f3digo ISO 3166 alpha-2 de Birmania era BU, pero o ccTLD .bu nunca foi reservado."}
{"id": "208929", "revid": "35560", "url": "https://gl.wikipedia.org/wiki?curid=208929", "title": ".ai", "text": ".ai \u00e9 o Dominio de Nivel Superior xeogr\u00e1fico (ccTLD) para a colonia inglesa caribe\u00f1a de Anguila."}
{"id": "208930", "revid": "22570", "url": "https://gl.wikipedia.org/wiki?curid=208930", "title": ".ca", "text": ".ca \u00e9 o Dominio de Nivel Superior xeogr\u00e1fico (ccTLD) para o Canad\u00e1."}
{"id": "208931", "revid": "35560", "url": "https://gl.wikipedia.org/wiki?curid=208931", "title": ".uy", "text": ".uy \u00e9 o Dominio de Nivel Superior xeogr\u00e1fico (ccTLD) para o Uruguai."}
{"id": "208932", "revid": "35560", "url": "https://gl.wikipedia.org/wiki?curid=208932", "title": ".pa", "text": ".pa \u00e9 o Dominio de Nivel Superior xeogr\u00e1fico (ccTLD) para Panam\u00e1."}
{"id": "208933", "revid": "35560", "url": "https://gl.wikipedia.org/wiki?curid=208933", "title": ".pe", "text": ".pe \u00e9 o Dominio de Nivel Superior xeogr\u00e1fico (ccTLD) para o Per\u00fa e \u00e9 administrado pola Rede Cient\u00edfica Peruana (RCP)."}
{"id": "208934", "revid": "35560", "url": "https://gl.wikipedia.org/wiki?curid=208934", "title": ".pf", "text": ".pf \u00e9 o Dominio de Nivel Superior xeogr\u00e1fico (ccTLD) para a Polinesia Francesa (coa illa Clipperton)."}
{"id": "208935", "revid": "35560", "url": "https://gl.wikipedia.org/wiki?curid=208935", "title": ".mh", "text": ".mh \u00e9 o Dominio de Nivel Superior xeogr\u00e1fico (ccTLD) para as Illas Marshall."}
{"id": "208936", "revid": "35560", "url": "https://gl.wikipedia.org/wiki?curid=208936", "title": ".sv", "text": ".sv \u00e9 o Dominio de Nivel Superior xeogr\u00e1fico (ccTLD) para O Salvador, administrado por SVnet dende setembro de 1994."}
{"id": "208937", "revid": "35560", "url": "https://gl.wikipedia.org/wiki?curid=208937", "title": ".fo", "text": ".fo \u00e9 o Dominio de Nivel Superior xeogr\u00e1fico (ccTLD) para Illas Feroe.\nHistoria.\nO dominio .fo estaba operado por UNI-C, a organizaci\u00f3n da Rede Universitaria Danesa ata xu\u00f1o de 1997. Despois pasou a estar baixo o control de Tele2 DK, que mercoua as actividades de UNI-C como parte dunha privatizaci\u00f3n.\nEn xullo de 1998, a xesti\u00f3n foi traspasada a nic.fo como xesto de boa vontade e como reco\u00f1ecemento de que .fo era realmente Fero\u00e9s.\nNormas de rexistro.\nUn rexistro tipo A debe corresponderse cunha marca rexistrada.\nUn rexistro tipo B \u00e9 posible se non se ten unha marca rexistrada. Calquera entidade que te\u00f1a a marca rexistrada correspondente pode xerar unha oposici\u00f3n dentro dos 20 anos posteriores \u00e1 data de rexistro e ser\u00e1 \u00e1 que se lle adxudique finalmente o dominio."}
{"id": "208938", "revid": "35560", "url": "https://gl.wikipedia.org/wiki?curid=208938", "title": ".ph", "text": ".ph \u00e9 o Dominio de Nivel Superior xeogr\u00e1fico (ccTLD) para Filipinas."}
{"id": "208939", "revid": "35560", "url": "https://gl.wikipedia.org/wiki?curid=208939", "title": ".ms", "text": ".ms \u00e9 o Dominio de Nivel Superior xeogr\u00e1fico (ccTLD) para Montserrat, un Territorio Brit\u00e1nico de Ultramar."}
{"id": "208940", "revid": "35560", "url": "https://gl.wikipedia.org/wiki?curid=208940", "title": ".eh", "text": ".sh \u00e9 o Dominio de Nivel Superior xeogr\u00e1fico (ccTLD) para o S\u00e1hara Occidental, a\u00ednda que non est\u00e1 asinado como tal a\u00ednda."}
{"id": "208941", "revid": "59430", "url": "https://gl.wikipedia.org/wiki?curid=208941", "title": ".sz", "text": ".sz \u00e9 o Dominio de Nivel Superior xeogr\u00e1fico (ccTLD) para Eswatini."}
{"id": "208942", "revid": "35560", "url": "https://gl.wikipedia.org/wiki?curid=208942", "title": ".mk", "text": ".mk \u00e9 o dominio de nivel superior xeogr\u00e1fico (ccTLD) para Macedonia do Norte."}
{"id": "208943", "revid": "98629", "url": "https://gl.wikipedia.org/wiki?curid=208943", "title": ".bb", "text": ".bb \u00e9 o Dominio de Nivel Superior xeogr\u00e1fico (ccTLD) para Barbados. Foi mantido por varios administradores desde a s\u00faa creaci\u00f3n. O primeiro deles foi a Universidade de Porto Rico. En 1996 o goberno de Barbados conseguiu o control do .bb en beneficio da Cable &amp; Wireless (BARTEL) Ltd. No 2001 asinouse un acordo entre o Goberno de Barbados e a Cable &amp; Wireless (Bartel) Ltd. e a s\u00faa compa\u00f1\u00eda irm\u00e1 Cable &amp; Wireless (BET) Ltd., para continuar coa administraci\u00f3n dos dominios do .bb at\u00e9 que o goberno seleccionara novas directrices. En novembro de 2007, o .bb foi relegado \u00e1 Telecoms Unit, que pertence ao Goberno de Barbados.\nO goberno indicou que s\u00faa intenci\u00f3n ser\u00eda manter o dominio semi-protexido. Os asuntos legais que concirnen os dominios son establecidos pola Oficina de Propiedade Intelectual e Asuntos Corporativos (Corporate Affairs and Intellectual Property Office, CAIPO) parte do goberno.\nA cota para o ccTLD e para os dominios de segundo e terceiro nivel, \u00e9 de 120 d\u00f3lares de Barbados anuais."}
{"id": "208944", "revid": "35560", "url": "https://gl.wikipedia.org/wiki?curid=208944", "title": ".io", "text": ".io \u00e9 o Dominio de Nivel Superior xeogr\u00e1fico (ccTLD) para o Territorio Brit\u00e1nico do Oc\u00e9ano \u00cdndico. Adoita usarse para formar unha palabra \nenteira ou cun sentido concreto ao lela xunto aos caracteres anteriores ao punto (o que se denomina un \"domain hack\"), onde io se asocia coa sigla inglesa para \"input output\" (entrada-sa\u00edda). Google actualmente trata o dominio \".io\" como un dominio de nivel superior xen\u00e9rico porque \"usuarios e webmasters soen ver o dominio dun modo m\u00e1is xen\u00e9rico e non coma un dominio xeogr\u00e1fico\"."}
{"id": "208945", "revid": "35560", "url": "https://gl.wikipedia.org/wiki?curid=208945", "title": ".sy", "text": ".sy \u00e9 o Dominio de Nivel Superior xeogr\u00e1fico (ccTLD) para Siria."}
{"id": "208946", "revid": "35560", "url": "https://gl.wikipedia.org/wiki?curid=208946", "title": ".fi", "text": ".fi \u00e9 o dominio de primeiro nivel xeogr\u00e1fico (ccTLD) para Finlandia. Est\u00e1 operado pola Autoridade Regulatoria de Comunicaci\u00f3n de Finalndia (FICORA).\nO 4 de decembro de 1986, o Grupo Finland\u00e9s de Usuarios de Unix fixo unha solicitude de rexistro de dominio de primeiro nivel xeogr\u00e1fico para Finlandia, desde Tampere. A solicitude foi aceptada e a administraci\u00f3n do .fi conced\u00e9uselle inicialmente \u00e1 Universidade de Tecnolox\u00eda de Tampere, a\u00ednda que m\u00e1is tarde se lle transferiu primeiramente ao FICIX (Comunicaci\u00f3n e Intercambio en Internet de Finlandia) e m\u00e1is tarde \u00e1 FICORA.\nNo pasado, FICORA regulou os dominios.fi dun xeito moi estrito. Os nomes de dominio s\u00f3 se admit\u00edan para nomes de compa\u00f1\u00edas ou empresas que dispuxesen de marcas comerciais rexistradas. Esta pol\u00edtica levou moitas empresas finlandesas a solicitar outros dominios de nivel superior diferentes. O criterio cambiou o 1 de setembro de 2003. Desde esa data, perm\u00edteselle rexistrar nomes baixo este dominio a calquera empresa.\nDesde o 1de setembro de 2005, os dominios .fi poden conter os caracteres escandinavos (\u00e4, \u00e5, \u00f6), a\u00ednda que o seu uso non se recomenda como dominio primario. Desde o 1 de marzo de 2006, Tam\u00e9n os particulares poden acceder a este dominio. Por\u00e9n, seguen vixentes algunhas restrici\u00f3ns, como a de que os nomes de empresas e de marcas s\u00f3 poden ser solicitados polos seus respectivos titulares, para evitar a fraude.\nFICORA comezou a apoiar a seguridade do sistema de nomes de dominio (DNSSEC) no dominio .fi a finais de 2010."}
{"id": "208947", "revid": "35560", "url": "https://gl.wikipedia.org/wiki?curid=208947", "title": ".tc", "text": ".tc \u00e9 o Dominio de Nivel Superior xeogr\u00e1fico (ccTLD) para as Illas Turks e Caicos."}
{"id": "208948", "revid": "35560", "url": "https://gl.wikipedia.org/wiki?curid=208948", "title": ".am", "text": ".am \u00e9 o Dominio de Nivel Superior xeogr\u00e1fico (ccTLD) para Armenia.\nEst\u00e1 administrado pola Internet Society de Armenia (ISOC-AM).\nIntroducido en 1994, este dominio \u00e9 frecuentemente utilizado por emisoras de radio que transmiten en frecuencia AM."}
{"id": "208949", "revid": "56817", "url": "https://gl.wikipedia.org/wiki?curid=208949", "title": ".cc", "text": ".cc \u00e9 o Dominio de Nivel Superior xeogr\u00e1fico (ccTLD) para o territorio australiano de Illas Cocos."}
{"id": "208950", "revid": "35560", "url": "https://gl.wikipedia.org/wiki?curid=208950", "title": ".ga", "text": ".ga \u00e9 o Dominio de Nivel Superior xeogr\u00e1fico (ccTLD) para Gab\u00f3n."}
{"id": "208951", "revid": "27155", "url": "https://gl.wikipedia.org/wiki?curid=208951", "title": "Cromosoma 4 humano", "text": ""}
{"id": "208952", "revid": "5863", "url": "https://gl.wikipedia.org/wiki?curid=208952", "title": "WP WFALA", "text": ""}
{"id": "208953", "revid": "35560", "url": "https://gl.wikipedia.org/wiki?curid=208953", "title": ".iq", "text": ".iq \u00e9 o Dominio de Nivel Superior xeogr\u00e1fico (ccTLD) para Iraq."}
{"id": "208954", "revid": "55340", "url": "https://gl.wikipedia.org/wiki?curid=208954", "title": "Salvia", "text": "Salvia \u00e9 un x\u00e9nero de plantas da familia das lami\u00e1ceas, denominadas comunmente xarxas. Xeralmente a palabra xarxa ou sarxa fai referencia \u00e1 \"Salvia officinalis\", unha especie de grande interese polas s\u00faas propiedades curativas como desinfectante e febr\u00edfugo. \"Salvia\" , representa cerca sobre 900 especies e distrib\u00faese extensamente en varias rexi\u00f3ns do mundo, como Sur\u00e1frica, arredor de toda Am\u00e9rica e Asia Sur-Oriental. As plantas son tipicamente de 3-15 cm de altura, herb\u00e1ceas ou le\u00f1osas, coas flores atractivas en varias colores.\nEtimolox\u00eda.\nO termo xarxa v\u00e9n de \"salvia\", que \u00e1 s\u00faa vez prov\u00e9n do lat\u00edn \u201csalvare\u201d, que significa \u201ccurar\u201d. Na antig\u00fcidade utiliz\u00e1banse as especies de xarxa posto que serv\u00eda para curar m\u00e1is de sesenta diversas doenzas desde dores a epilepsia, e tratar principalmente arrefriados, bronquites, tuberculoses, hemorraxias etc.\nUsos.\nA xarxa ten usos ornamentais, medicinais e gastron\u00f3micos, empreg\u00e1ndose como condimento. Tam\u00e9n \u00e9 habitual tomala en infusi\u00f3n.\nDescrici\u00f3n.\nAs s\u00faas caracter\u00edsticas son as dunha planta arom\u00e1tica da familia Lamiaceae; se ben o seu porte var\u00eda de herb\u00e1ceo a arbustivo, a presenza do labelo superior da flor bilabiada moi conspicuo e curvado cara a abaixo permite a s\u00faa identificaci\u00f3n."}
{"id": "208956", "revid": "1131", "url": "https://gl.wikipedia.org/wiki?curid=208956", "title": "I Rep\u00fablica Galega", "text": ""}
{"id": "208959", "revid": "839", "url": "https://gl.wikipedia.org/wiki?curid=208959", "title": "Lanceloto Malocello", "text": "Lancelotto Malocello foi un navegante xenov\u00e9s que en 1312 chegou \u00e1s costas da illa de Lanzarote (Espa\u00f1a), mandou constru\u00edr o castelo de Guanapay cerca do pobo de Teguise, do que non se conservan restos, e instalouse al\u00ed durante vinte anos, comezando con isto o redescubrimento medieval das illas Canarias. As noticias do seu periplo chegaron pronto \u00e1 pen\u00ednsula. O nome actual da illa probablemente d\u00e9bese ao xenov\u00e9s.\nA primeira noticia documental que se co\u00f1ece \u00e9 o mapa portulano de 1339, cartografiado polo xudeu mallorquino Angelino Dulcert, no que a denomina \"\u00cdnsula de Lan\u00e7arote Mallucellus\", baixo bandeira xenovesa."}
{"id": "208961", "revid": "56817", "url": "https://gl.wikipedia.org/wiki?curid=208961", "title": "Trofeo Juan Acu\u00f1a 2004", "text": "A 15\u00ba edici\u00f3n do Trofeo Juan Acu\u00f1a celebrouse na Coru\u00f1a o 1 de agosto de 2004 a partido \u00fanico. O campi\u00f3n foi o FC Tokyo."}
{"id": "208962", "revid": "1131", "url": "https://gl.wikipedia.org/wiki?curid=208962", "title": "Playa Blanca", "text": "Playa Blanca \u00e9 unha localidade do municipio de Yaiza situada no extremo sur da illa canaria de Lanzarote (Espa\u00f1a). Tr\u00e1tase dun dos principais motores tur\u00edsticos de Lanzarote e das Canarias, sendo o m\u00e1is moderno da illa, as\u00ed como o de m\u00e1is r\u00e1pido crecemento. At\u00f3pase fronte \u00e1 illa de Fuerteventura, no chamado estreito da bocaina, e pos\u00fae un porto con conexi\u00f3ns en transbordador a esta illa. \nEst\u00e1 situada a 35 quil\u00f3metros do aeroporto de Guacimeta, e pos\u00fae a s\u00faa propia estaci\u00f3n de guaguas. Playa Blanca ten unha ampla oferta de lecer e entretemento, con numerosas excursi\u00f3ns e modalidades deportivas para a s\u00faa pr\u00e1ctica, praias urbanas, centros comerciais, r\u00faas peon\u00eds, pubs, discotecas e variada gastronom\u00eda nos seus numerosos restaurantes tem\u00e1ticos. Preto desta localidade at\u00f3panse as praias de Papagayo, de grande afluencia tur\u00edstica. Na localidade at\u00f3pase o Castelo das Coloradas, unha torre de vixilancia constru\u00edda entre 1741 e 1744."}
{"id": "208965", "revid": "23204", "url": "https://gl.wikipedia.org/wiki?curid=208965", "title": "Wahunsonacock", "text": ""}
{"id": "208966", "revid": "56817", "url": "https://gl.wikipedia.org/wiki?curid=208966", "title": "Trofeo Juan Acu\u00f1a 2003", "text": "A 14\u00ba edici\u00f3n do Trofeo Juan Acu\u00f1a celebrouse na Coru\u00f1a o 30 de xullo de 2003 a partido \u00fanico. O campi\u00f3n foi o FC Porto."}
{"id": "208970", "revid": "56817", "url": "https://gl.wikipedia.org/wiki?curid=208970", "title": "Trofeo Juan Acu\u00f1a 2005", "text": "A 16\u00ba edici\u00f3n do Trofeo Juan Acu\u00f1a celebrouse na Coru\u00f1a o 5 de agosto de 2005 nun torneo triangular. O campi\u00f3n foi o Deportivo da Coru\u00f1a. Debido \u00e1 imposici\u00f3n do adestrador do Birmingham City de negarse a xogar o \u00faltimo partido, a final xogouse entre o Deportivo e o Deportivo B, alterando as\u00ed a orde dos partidos."}
{"id": "208971", "revid": "54336", "url": "https://gl.wikipedia.org/wiki?curid=208971", "title": "M\u00e1rtir", "text": "Denom\u00ednase m\u00e1rtir (do grego \u00ab\u03bc\u03ac\u03c1\u03c4\u03c5\u03c1\u03b1\u03c2\u00bb, \u00abtestemu\u00f1a\u00bb) \u00e1 persoa morta na defensa dalgunha causa, co que d\u00e1 \u00abtestemu\u00f1o\u00bb da s\u00faa fe nela.\nNo cristianismo.\nNo mundo occidental de tradici\u00f3n cristi\u00e1, a palabra ten historicamente connotaci\u00f3ns relixiosas, pois se considerou que un m\u00e1rtir era unha persoa que morr\u00eda pola s\u00faa fe relixiosa, e en moitos casos era torturada ata a morte.\nOs m\u00e1rtires cristi\u00e1ns dos tres primeiros s\u00e9culos despois de Cristo eran asasinados polas s\u00faas convicci\u00f3ns relixiosas (\u00e1s veces eran crucificados como Cristo) do mesmo xeito que os prisioneiros pol\u00edticos romanos ou guindados aos le\u00f3ns nun espect\u00e1culo circense. Con todo, alg\u00fans historiadores da Igrexa, por exemplo John Fletcher e Alfonso Ropero afirman que houbo m\u00e1is m\u00e1rtires cristi\u00e1ns no s\u00e9culo XX que no conxunto dos dezanove s\u00e9culos anteriores.\nEn moitas ocasi\u00f3ns lev\u00e1ntanse edificaci\u00f3ns relixiosas posteriores al\u00ed onde se produciu un martirio cristi\u00e1n."}
{"id": "208972", "revid": "98629", "url": "https://gl.wikipedia.org/wiki?curid=208972", "title": "Jos\u00e9 Manuel Lafuente", "text": "Jos\u00e9 Manuel Lafuente Garrido, co\u00f1ecido como Senel, nado en Vigo o 13 de maio de 1984, \u00e9 un exfutbolista galego. Xogaba de dianteiro."}
{"id": "208973", "revid": "23204", "url": "https://gl.wikipedia.org/wiki?curid=208973", "title": "B\u00e1rbara de Nicomedia", "text": "B\u00e1rbara de Nicomedia, m\u00e1is co\u00f1ecida por Santa B\u00e1rbara, foi unha virxe e m\u00e1rtir cristi\u00e1 do s\u00e9culo III. A s\u00faa festa cel\u00e9brase o 4 de decembro. \nHistoria.\nSegundo a tradici\u00f3n cristi\u00e1, nacer\u00eda en Nicomedia, cerca do mar de M\u00e1rmara, en Asia Menor. Era filla dun nobre s\u00e1trapa de nome Di\u00f3scoro, quen a encerrou nunha torre. Segundo outras versi\u00f3ns, Di\u00f3scoro e a s\u00faa filla B\u00e1rbara viv\u00edan na cidade chamada Heli\u00f3polis, tam\u00e9n Baalbek, en Fenicia.\nHai diverxencias entre as versi\u00f3ns sobre a s\u00faa vida: o motivo do peche puido ser para evitar que os homes admirasen a s\u00faa beleza e a seducisen, ou para evitar o proselitismo cristi\u00e1n. Durante unha ausencia do seu pai, B\u00e1rbara converteuse ao cristianismo a trav\u00e9s dunha criada. Carteouse con Or\u00edxenes, sabio presb\u00edtero de Alexandr\u00eda. Foi bautizada por Valent\u00edn, un emisario de Or\u00edxenes. Rexeitou os seus pretendentes, por estar xa encomendada a Cristo. Mandou engadir unha fiestra m\u00e1is \u00e1s outras d\u00faas que ti\u00f1a a torre, simbolizando a Sant\u00edsima Trindade.\nO seu pai decatouse do significado do simbolismo destas fiestras e enfadouse, querendo matala. Levouna perante Marciano, gobernador local. Por iso, B\u00e1rbara fuxiu e refuxiouse nunha pena milagrosamente aberta para ela. Atrapada pese ao milagre, enfr\u00f3ntase ao seu destino. O seu martirio foi o mesmo que o de Vicente de Zaragoza: ser\u00eda atada a un poldro, flaxelada, desgarrada con anci\u00f1os de ferro, colocada nun leito de anacos de cer\u00e1mica cortantes e queimada con ferros ao lume... Finalmente, o gobernador ditou a pena capital por decapitaci\u00f3n. O seu mesmo pai \u00e9 quen a decapitou no cume dunha monta\u00f1a, Ao instante de facelo, un raio alcanzouno e matotuno a el tam\u00e9n. O martirio de Santa B\u00e1rbara produciuse o 4 de decembro de 305, durante o goberno do emperador Maximiano.\nReliquias.\nAs reliquias foron trasladadas a Venecia en tempos do Dogo Pedro II Orseolo (991-1009), por Mar\u00eda Argyropoula, unha princesa bizantina posiblemente irm\u00e1 de Romano III, que casou co fillo do Dogo, Xo\u00e1n.\nAs reliquias da Santa quedaron na Igrexa Grega e en 1108 unha princesa grega de nome B\u00e1rbara casou co pr\u00edncipe de K\u00ediv, Sviatopolk Iziaslavovich. Ela trouxo consigo as reliquias que foron colocados no mosteiro Michailovsky-Zlatoverj en K\u00ediv.\nNa \u00e9poca dos desastres napole\u00f3nicos, as sacras reliquias foron levadas ao Templo de San Mart\u00edn da illa de Murano, onde se custodian a\u00ednda hoxe.\nUnha parte das reliquias da m\u00e1rtir Santa B\u00e1rbara que se achaban na igrexa de San Marcos, en Venecia, foron depositadas no Santuario de Santa B\u00e1rbara, pertencente \u00e1 Diacon\u00eda Apost\u00f3lica e situado no municipio do \u00c1tica do mesmo nome, polo Arcebispo de Atenas Christ\u00f3doulos.\nSimbolox\u00eda e iconograf\u00eda.\nAd\u00f3itase representala nova, ben coa palma do martirio, ben con plumas de pavo real, pois este animal \u00e9 s\u00edmbolo da resurrecci\u00f3n ou a inmortalidade, e aparece xa na m\u00e1is antiga representaci\u00f3n co\u00f1ecida, que data do s\u00e9culo VIII (Santa Mar\u00eda a Antiga, de Roma).\nTam\u00e9n adoita aparecer co seu atributo, unha torre con tres fiestras, aparecendo unhas veces encerrada na mesma e noutras a torre aparece ao seu lado ou en miniatura sobre unha das s\u00faas mans. O significado desta torre con tres fiestras \u00e9 o refuxio da fe na Sant\u00edsima Trindade. E adoita levar coroa, que admite variaci\u00f3ns: nalgunhas \u00e9 a dunha princesa e noutras \u00e9 unha coroa completa formada de varias torres.\nA imaxe de santa B\u00e1rbara tam\u00e9n aparece \u00e1s veces asociada:\nO seu padroado foi introducido en Espa\u00f1a, ao parecer, por Xo\u00e1n de Terramonda, natural de Lille, que chegou a Espa\u00f1a como asentador de Filipe I de Castela."}
{"id": "208974", "revid": "98629", "url": "https://gl.wikipedia.org/wiki?curid=208974", "title": "Efr\u00e9n Rodr\u00edguez", "text": "Efr\u00e9n Rodr\u00edguez Gallego, nado o 12 de agosto de 1988 en Pontedeume, \u00e9 un exfutbolista galego. Xogaba de dianteiro e militou en varios equipos de Segunda B e Terceira Divisi\u00f3n. \n\u00c9 irm\u00e1n da cantante Miriam Rodr\u00edguez.\nTraxectoria.\nFormouse na canteira do Deportivo da Coru\u00f1a e sendo a\u00ednda xuvenil disputou co Fabril en Riazor o Trofeo Juan Acu\u00f1a 2005, onde lle marcou un gol ao gardameta do Deportivo, Gustavo Mun\u00faa. A s\u00faa boa actuaci\u00f3n propiciou que realizase alg\u00fans adestramentos co primeiro equipo, adestrado naquel ent\u00f3n por Joaqu\u00edn Caparr\u00f3s. Formou parte tam\u00e9n da selecci\u00f3n galega sub-18 que participou no Campionato de Espa\u00f1a de selecci\u00f3ns auton\u00f3micas de 2006.\nDespois de estar durante meses de baixa por unha fractura de tibia e peron\u00e9, na tempada 2007/08 o Deportivo cedeuno ao Cidade de Santiago, da Terceira Divisi\u00f3n, co que logrou o ascenso \u00e1 Segunda B. Na seguinte tempada fichou polo Nar\u00f3n, tam\u00e9n de Terceira, e na 2009/10 recalou no Monta\u00f1eros, que iniciaba a s\u00faa primeira tempada na Segunda B.\nDespois de non contar apenas con minutos no equipo coru\u00f1\u00e9s, na tempada 2010/11 fichou polo Berganti\u00f1os, de Terceira. Militou d\u00faas campa\u00f1as no club carball\u00e9s, adestrado na primeira por Manuel Varela Bardanca e na segunda por Chus Baleato. En xu\u00f1o de 2012 asinou co Dorneda, tam\u00e9n en Terceira, e ao ano seguinte pasou ao Racing Club Vilalb\u00e9s, onde militou unha tempada antes de colgar as botas.\nEntre 2014 e 2015 foi preprarador f\u00edsico e segundo adestrador de F\u00e9lix Garc\u00eda no Baio, pasando logo ao Laracha. Posteriormente comezou a traballar como adestrador persoal e como coordinador da \u00e1rea de sa\u00fade e exercicio do Club do Mar de San Amaro, na Coru\u00f1a."}
{"id": "208975", "revid": "89787", "url": "https://gl.wikipedia.org/wiki?curid=208975", "title": "Robert Doisneau", "text": "Robert Doisneau, nado en Gentilly (Val do Marne) o 14 de abril de 1912 e finado en Montrouge (Altos do Sena) o 1 de abril de 1994, foi un fot\u00f3grafo franc\u00e9s. Est\u00e1 considerado como un dos fot\u00f3grafos m\u00e1is populares da posguerra e foi un dos principais representantes da fotograf\u00eda humanista francesa xunto con Willy Ronis e \u00c9douard Boubat.\nTraxectoria.\nEra co\u00f1ecido pola s\u00faa modestia e as s\u00faas imaxes ir\u00f3nicas, mesturando as diferentes clases sociais das r\u00faas e caf\u00e9s de Par\u00eds. Influenciado pola obra Eug\u00e8ne Atget, de Andr\u00e9 Kert\u00e9sz e Henri Cartier-Bresson, Doisneau presentou en m\u00e1is de vinte libros unha visi\u00f3n da fraxilidade humana e da vida como unha serie de momentos calmos e incongruentes."}
{"id": "208976", "revid": "27155", "url": "https://gl.wikipedia.org/wiki?curid=208976", "title": "Cromosoma 2", "text": "O cromosoma 2 humano \u00e9 un cromosoma pertencente a un dos 23 pares de cromosomas humanos. Igual que ocorre cos demais cromosomas (ag\u00e1s o X e Y nos homes), temos unha copia do cromosoma 2 nas nosas c\u00e9lulas haploides e d\u00faas copias (un par) nas nosas c\u00e9lulas diploides. Pola posici\u00f3n do seu centr\u00f3mero, o cromosoma 2 clasif\u00edcase como cromosoma submetac\u00e9ntrico. O cromosoma 2 \u00e9 o segundo cromosoma humano m\u00e1is grande, comprende m\u00e1is de 243 mill\u00f3ns de pares de bases , e representa case o 8% do total do ADN da c\u00e9lula.\nPara identificar os xenes nun cromosoma poden utilizarse diversos m\u00e9todos, que dan lugar a unha cifra algo diferente de xenes, polo que o n\u00famero total estimado depende do m\u00e9toido utilizado. Est\u00edmase que o cromosoma 2 ten probablemente entre 1.234 e 1.491 xenes. Entre eles est\u00e1 a agrupaci\u00f3n de xenes da homeobox HOXD. Recentes estudos suxiren que xenes do cromosoma 2 poden xogar un importante papel na intelixencia humana.\nEvoluci\u00f3n.\nTodas as especies de simios te\u00f1en 24 pares de cromosomas, pero os humanos temos 23 pares. \u00c9 aceptado de forma xeral na comunidade cient\u00edfica que o cromosoma 2 humano \u00e9 o resultado da fusi\u00f3n polos extremos de dous cromosomas ancestrais m\u00e1is pequenos, que se produciu nalgunha poboaci\u00f3n do antepasado com\u00fan de humanos e simios. Esta fusi\u00f3n non se produciu na li\u00f1a evolutiva que orixinar\u00eda os simios actuais, pero si na que dar\u00eda os devanceiros hom\u00ednidos do home.\nEntre as evidencias desta orixe est\u00e1n:\nO cromosoma 2 presenta fortes evidencias en favor de que existiu un devanceiro com\u00fan entre a li\u00f1a evolutiva do home e a dos simios actuais. Segundo o investigador J. W. IJdo, \"Conclu\u00edmos que o locus clonado nos c\u00f3smidos c8.1 e c29B \u00e9 o resto dunha antiga fusi\u00f3n tel\u00f3mero-tel\u00f3mero e marca o punto no que dous cromosomas ancestrais de simios se fusionaron para daren lugar ao cromosoma 2 humano.\" (Ver proxecto xenoma do chimpanc\u00e9).\nXenes.\nAlg\u00fans dos xenes situados no cromosoma 2 son os seguintes:\nEnfermidades asociadas a xenes do cromosoma 2.\nAlgunhas das enfermidades e trastornos relacionados con xenes do cromosoma 2 son as seguintes:"}
{"id": "208977", "revid": "56817", "url": "https://gl.wikipedia.org/wiki?curid=208977", "title": "Piermario Morosini", "text": "Piermario Morosini, nado o 5 de xullo de 1986 en Bergamo e finado o 14 de abril de 2012 en Pescara, foi un futbolista italiano. Xogaba de centrocampista."}
{"id": "208978", "revid": "1822", "url": "https://gl.wikipedia.org/wiki?curid=208978", "title": "Tai Chi", "text": ""}
{"id": "208979", "revid": "54334", "url": "https://gl.wikipedia.org/wiki?curid=208979", "title": "Mathesis (revista)", "text": "Mathesis \u00e9 o bolet\u00edn de divulgaci\u00f3n matem\u00e1tica do IES Ram\u00f3n Otero Pedrayo da Coru\u00f1a. A revista, fundada en 2006, est\u00e1 dirixida polo profesor Santiago L\u00f3pez Arca.\nTen os seus precedentes no bolet\u00edn \"Douspierre\", creado en 1999 polo Club Matem\u00e1tico Dur\u00e1n Loriga e do que se publicaron 54 n\u00fameros."}
{"id": "208980", "revid": "89787", "url": "https://gl.wikipedia.org/wiki?curid=208980", "title": "Iosif Kobzon", "text": "Iosif Davidovich Kobzon (en ruso \"\u0418\u043e\u0441\u0438\u0444 \u0414\u0430\u0432\u044b\u0434\u043e\u0432\u0438\u0447 \u041a\u043e\u0431\u0437\u043e\u043d\") nado en Chasiv Yar o 11 de setembro de 1937, \u00e9 un cantante ruso.\nTraxectoria.\nKobzon naceu nunha familia xud\u00eda nunha cidade mineira da rexi\u00f3n de Donbass, en Ucra\u00edna, xa de neno demostrou habilidades para cantar, ga\u00f1ando concursos rexionais de canci\u00f3ns e aparecendo en concertos dedicados a Iosif Stalin - o que era unha honra na \u00e9poca -, m\u00e1is tarde estudou xeolox\u00eda e miner\u00eda, por\u00e9n en 1956 durante a s\u00faa \u00e9poca de servizo no Ex\u00e9rcito sovi\u00e9tico decidiu dedicarse \u00e1 m\u00fasica, comezando a s\u00faa carreira en 1958 en Moscova mentres estudaba no Instituto Gnessin, o compositor Arkadi Ostrovski permitiulle interpretar algunha da s\u00faa m\u00fasica, e comezou a se facer co\u00f1ecido, inicialmente actuaba nun dueto co tenor Viktor Kokhno, pero gradualmente foi ofrecendo concertos en solitario con repertorio de Mark Fradkin, Alexander Dolukhanian e Yan Frenkel. En 1962 gravou o seu primeiro LP con canci\u00f3ns de Aleksandra Pakhmutova, en 1964 participou nun festival internacional da canci\u00f3n en Sopot (Polonia), a s\u00faa popularidade foi en aumento e a s\u00faa canci\u00f3n m\u00e1is popular foi \"A u nas vo dvore\". Durante a \u00e9poca de Leonid Brezhnev (1964\u201382), participou en case todos os concertos oficiais da URSS e en 1980 recibiu o t\u00edtulo honorario de Artista do Pobo da URSS. Membro do Partido Comunista da URSS desde 1973 foi expulsado en 1983 por cantar canci\u00f3ns xud\u00edas en apoio de Israel pero ao ano seguinte viu como se restitu\u00eda a s\u00faa honra, e recib\u00eda o Premio Estatal da URSS.\nEn 1989 foi elixido como membro da Duma e entre 2005 e 2005 estivo \u00e1 fronte do comit\u00e9 de cultura do parlamento."}
{"id": "208981", "revid": "31271", "url": "https://gl.wikipedia.org/wiki?curid=208981", "title": "Joseph Kobzon", "text": ""}
{"id": "208982", "revid": "27155", "url": "https://gl.wikipedia.org/wiki?curid=208982", "title": "Cromosoma 2 humano", "text": ""}
{"id": "208983", "revid": "22795", "url": "https://gl.wikipedia.org/wiki?curid=208983", "title": "Ney", "text": ""}
{"id": "208984", "revid": "98629", "url": "https://gl.wikipedia.org/wiki?curid=208984", "title": "Kung Fu Panda", "text": "Kung Fu Panda \u00e9 un filme estadounidense de animaci\u00f3n dirixido por John Wayne Stevenson e Mark Osborne que se estreou no 2008.\nSinopse.\nO protagonista \u00e9 un oso panda chamado Po, o m\u00e1is preguiceiro de t\u00f3dalas criaturas do Val da Paz. Con poderosos inimigos acheg\u00e1ndose, a esperanza \u00e9 depositada nunha antiga profec\u00eda que di que un heroe aparecer\u00e1 para salvalos."}
{"id": "208985", "revid": "22570", "url": "https://gl.wikipedia.org/wiki?curid=208985", "title": "Al-Mugrib f\u012b \u1e25ul\u0101 al-Magrib", "text": "Al-Mugrib f\u012b \u1e25ul\u0101 al-Magrib (en \u00e1rabe \u0627\u0644\u0645\u063a\u0631\u0628 \u0641\u064a \u062d\u0644\u0649 \u0627\u0644\u0645\u063a\u0631\u0628) \u00e9 unha obra do granadino Ibn Sa'\u012bd al Magrib\u012b escrita no s\u00e9culo XIII. O seu t\u00edtulo significa \"O extraordinario sobre as xoias de Occidente\". Est\u00e1 a metade de cami\u00f1o entre unha antolox\u00eda po\u00e9tica e unha obra xeogr\u00e1fica, xa que re\u00fane informaci\u00f3n sobre os poetas do Magrebe organizados segundo a s\u00faa orixe xeogr\u00e1fica: os de C\u00f3rdoba, os toledanos, os valencianos etc.\nCada cap\u00edtulo rexional est\u00e1 ademais divido en sub-secci\u00f3ns, primeiro a capital provincial, logo as localidades m\u00e1is importantes. Esta clasificaci\u00f3n \u00e9 moi interesante desde o punto de vista xeogr\u00e1fico, xa que d\u00e1 fe de cales eran as divisi\u00f3ns, como estaban subdivididas, cales eran as principais localidades e a categor\u00eda das mesmas. O seu m\u00e9todo, sistem\u00e1tico, divide os n\u00facleos de poboaci\u00f3n en tres categor\u00edas principais: medina (cidade), hisn (fortificaci\u00f3n) e qarya (aldea ou alquer\u00eda). Esta terminolox\u00eda foi a habitual durante os s\u00e9culos XII e XIII en al-\u00c1ndalus."}
{"id": "208986", "revid": "27155", "url": "https://gl.wikipedia.org/wiki?curid=208986", "title": "Cromosoma X", "text": "O cromosoma X humano \u00e9 un dos cromosomas pertencente ao par sexual de cromosomas (par 23) que determina o sexo no home e en moitas especies de mam\u00edferos (o outro \u00e9 o cromosoma Y). O cromosoma X at\u00f3pase tanto nos homes coma nas mulleres. As mulleres normais te\u00f1en dous cromosomas X en todas as s\u00faas c\u00e9lulas diploides (son XX), e s\u00f3 un nas haploides (\u00f3vulos). Os homes s\u00f3 te\u00f1en un cromosoma X, xa que as s\u00faas c\u00e9lulas diploides son XY, e o 50 % dos espermatozoides leva o cromosoma X e o outro 50 % o Y. Os homes herdaron o seu cromosoma X da s\u00faa nai.\nNos animais que te\u00f1en unha determinaci\u00f3n do sexo de tipo X0 (xe-cero), como por exemplo alg\u00fans insectos como o salt\u00f3n, a presenza dun cariotipo XX determina o sexo feminino, e a dun cariotipo X0 (s\u00f3 un cromosoma X) determina sexo masculino.\nO cromosoma X humano ten algo m\u00e1is de 153 mill\u00f3ns de pares de bases. A identificaci\u00f3n de xenes nos cromosomas pode facerse seguindo diversos m\u00e9todos, e as estimaci\u00f3ns do n\u00famero total de xenes var\u00edan lixeiramente dependendo do m\u00e9todo utilizado. Consid\u00e9rase que o cromosoma X ten probablemente uns 2.000 xenes. (en comparaci\u00f3n o Y ten menos de cen) . Os trastornos xen\u00e9ticos que se deben a mutaci\u00f3ns de xenes do cromosoma X denom\u00ednanse \"ligadas ao X\". Os caracteres determinados por xenes situados na porci\u00f3n diferencial do cromosoma X (que non existe no Y, que \u00e9 m\u00e1is pequeno) denom\u00ednanse \"caracteres ligados ao sexo\".\nO cromosoma foi denominado as\u00ed polos primeiros investigadores que o estudaron debido \u00e1s s\u00faas peculiares propiedades, e posteriormente d\u00e9uselle a seguinte letra do alfabeto ao cromosoma Y, que foi descuberto m\u00e1is tarde.\nEstrutura.\nO cromosoma X ten unha baixa proporci\u00f3n de xenes se o comparamos con outros cromosomas. Est\u00e1 composto por moitos segmentos de ADN repetitivo que non codifica para ningunha prote\u00edna ou a s\u00faa funci\u00f3n non se co\u00f1ece. S\u00f3 o 1,7% do cromosoma codifica para prote\u00ednas funcionais que curiosamente son de baixo peso molecular, se as comparamos coa media nos humanos.\nO cromosoma X \u00e9 notablemente m\u00e1is grande e ten unha rexi\u00f3n de eucromatina m\u00e1is activa ca o cromosoma Y, que xunto con el forma o par sexual de cromosomas. Ao comparar os cromosomas X e Y obs\u00e9rvanse rexi\u00f3ns hom\u00f3logas entre ambos. Por\u00e9n, a correspondente rexi\u00f3n no cromosoma Y \u00e9 moito m\u00e1is curta e carece de rexi\u00f3ns que foron conservadas no X nas distintas especies de primates, o que implica que se produciu unha dexeneraci\u00f3n xen\u00e9tica nesa rexi\u00f3n do Y. O Y pode que derive dun cromosoma X.\nAs mutaci\u00f3ns de xenes situadas na porci\u00f3n diferencial do cromosoma X (a que non existe no Y) orixinan enfermidades xen\u00e9ticas ligadas ao sexo, que son m\u00e1is frecuentes nos homes ca nas mulleres. Isto d\u00e9bese a que os homes s\u00f3 te\u00f1en unha copia deses xenes (no seu cromosoma X) e se o xene est\u00e1 mutado producir\u00e1 necesariamente a enfermidade. As mulleres te\u00f1en dos cromosomas X e, xa que logo, d\u00faas copias deses xenes e poden ter un deles mutado e ser recesivo e o outro non mutado e ser dominante, polo que non padecer\u00e1n a doenza (pero poden transmit\u00edrllela aos seus fillos).\nO cromosoma X non se recombina co Y case en ningunha parte da s\u00faa estrutura, ag\u00e1s nunha pequena zona preto dos tel\u00f3meros chamada rexi\u00f3n pseudoautos\u00f3mica.\nEst\u00edmase que arredor do 10% dos xenes codificados no cromosoma X est\u00e1n asociados coa familia dos xenes \"CT\", chamados as\u00ed porque codifican os marcadores que se encontran nas c\u00e9lulas tumorais (en pacientes de c\u00e1ncer ; C = c\u00e1ncer) e no test\u00edculo humano san (T = test\u00edculo).\nRoss et al. 2005 e Ohno 1967 teorizan que o cromosoma X deriva polo menos parcialmente dun cromosoma autos\u00f3mico (non relacionado coa determinaci\u00f3n do sexo), o que se evidencia polos ali\u00f1amentos de secuencias xen\u00f3micas interespec\u00edficas.\nCromatina de Barr.\nA\u00ednda que as mulleres te\u00f1en dous cromosomas X nas s\u00faas c\u00e9lulas diploides, un deles est\u00e1 sempre en estado de cromatina inactiva. Xa desde as primeiras fases do desenvolvemento embrionario da muller, un dos dous cromosomas X \u00e9 inactivado de forma aleatoria e permanente en case todas as c\u00e9lulas som\u00e1ticas (as som\u00e1ticas son todas menos o \u00f3vulo). Este fen\u00f3meno denom\u00ednase inactivaci\u00f3n X ou lyonizaci\u00f3n (por Mary F. Lyon), e o cromosoma inactivado orixina o chamado corpo de Barr, corp\u00fasculo de Barr ou cromatina de Barr. A inactivaci\u00f3n X asegura que a muller, igual ca o home, ten unha soa copia funcional do cromosoma X en todas as c\u00e9lulas. Ao principio asum\u00edase que s\u00f3 unha copia se usaba activamente. Por\u00e9n, recentes investigaci\u00f3ns suxiren que o corpo de Barr pode ser m\u00e1is bioloxicamente activo do que antes se coidaba. Os corpos de Barr poden verse moi ben no n\u00facleo dos neutr\u00f3filos, onde est\u00e1n nunha estrutura denominada pau de tambor.\nEnfermidades asociadas.\nAnormalidades num\u00e9ricas (aneuploid\u00edas).\nAs anormalidades xen\u00e9ticas que afectan ao n\u00famero de copias dalg\u00fan cromosoma determinado denom\u00ednanse aneuploid\u00edas, e poden afectar tam\u00e9n ao cromosoma X, o que d\u00e1 lugar a diversos trastornos na determinaci\u00f3n do sexo. Entre eles est\u00e1n:"}
{"id": "208987", "revid": "1888", "url": "https://gl.wikipedia.org/wiki?curid=208987", "title": "Xo\u00e1n Montes Cap\u00f3n", "text": ""}
{"id": "208988", "revid": "98629", "url": "https://gl.wikipedia.org/wiki?curid=208988", "title": "Kung Fu Panda 2", "text": "Kung Fu Panda 2 \u00e9 un filme estadounidense de animaci\u00f3n dirixido por Jennifer Yuh Nelson que se estreou no 2011. Secuela do filme \"Kung Fu Panda\".\nSinopse.\nA historia volve recuperar a personaxe de Po, que agora vive o seu so\u00f1o como guerreiro drag\u00f3n protexendo o Val da Paz xunto cos seus amigos os cinco furiosos. Pero Po ser\u00e1 ameazado por un novo malvado, que artella usar unha imparable arma secreta para conquistar China e destru\u00edr o Kung Fu. Po enfrontarase a el, e buscar\u00e1 no seu pasado para descubrir os segredos da s\u00faa misteriosa orixe."}
{"id": "208989", "revid": "27249", "url": "https://gl.wikipedia.org/wiki?curid=208989", "title": "Hulagu", "text": ""}
{"id": "208991", "revid": "89787", "url": "https://gl.wikipedia.org/wiki?curid=208991", "title": "Ibn Said al-Maghribi", "text": "Al\u012b ibn M\u016bs\u00e0 ibn Sa'\u012bd al-Magrib\u012b (en ), nado en Alcal\u00e1 la Real en 1213 en finado en Tunes ou Alepo en 1275 ou 1286, foi un historiador, xe\u00f3grafo e compilador de poes\u00eda que viviu en al-\u00c1ndalus. Sufriu o exilio andalus\u00ed, polo que creceu en Marrakech, a\u00ednda que estudou en Sevilla. Ao longo da s\u00faa vida residiu ademais en Tunes, Alexandr\u00eda, O Cairo, Xerusal\u00e9n e Alepo, entre outras cidades.\n\u00c9 autor de d\u00faas c\u00e9lebres antolox\u00edas biogr\u00e1ficas de poetas de al-\u00c1ndalus e o Magreb \"Al-Mugrib f\u012b \u1e25ul\u0101 al-Magrib\" (O extraordinario sobre as xoias de Occidente) e \"Kit\u0101b r\u0101y\u0101t al-mubarriz\u012bn wa-g\u0101y\u0101t al-mumayyiz\u012bn\" (Libro das bandeiras dos campi\u00f3ns). Este libro evidencia o importante que era a poes\u00eda amorosa na educaci\u00f3n andalus\u00ed, e recolle un dos poucos restos hist\u00f3ricos de amor entre homes da \u00e9poca. Este tipo de poes\u00eda tivo unha grande influencia nas ideas da cabaler\u00eda da Europa medieval, a\u00ednda que a cabaler\u00eda europea estaba estritamente limitada no amor entre homes e mulleres.\nEn 1250 publicou \"Kit\u0101b al-Jugr\u0101f\u012by\u0101\" (Libro da Xeograf\u00eda) no que integra as experiencias das s\u00faas viaxes por todo o mundo isl\u00e1mico e as costas do Oc\u00e9ano \u00cdndico. Ibn Sa'\u012bd tam\u00e9n visitou Armenia e estivo na corte de Hulagu entre 1256 e 1265."}
{"id": "208992", "revid": "27249", "url": "https://gl.wikipedia.org/wiki?curid=208992", "title": "Ibn Said al-Magrib\u00ed", "text": ""}
{"id": "208993", "revid": "5863", "url": "https://gl.wikipedia.org/wiki?curid=208993", "title": "San Lourenzo de Carboeiro", "text": ""}
{"id": "208994", "revid": "23204", "url": "https://gl.wikipedia.org/wiki?curid=208994", "title": "Andalus\u00ed", "text": ""}
{"id": "208995", "revid": "89787", "url": "https://gl.wikipedia.org/wiki?curid=208995", "title": "Hasan Rashid", "text": "Ab\u016b l-Hasan R\u0101shid ibn Sulaym\u0101n al-Bily\u0101n\u012b (en \u00e1rabe \u0623\u0628\u0648 \u0627\u0644\u062d\u0633\u0646 \u0631\u0627\u0634\u062f \u0628\u0646 \u0633\u0644\u064a\u0645\u0627\u0646 \u0627\u0644\u0628\u0644\u064a\u0627\u0646\u064a) foi un poeta andalus\u00ed do s\u00e9culo XI. Consid\u00e9rase que naceu en Villena (Alacant), a\u00ednda que non se sabe con total seguridade. Escribiu tanto prosa como poes\u00eda. Tam\u00e9n, foi secretario do emir de Murcia, Abu Abd al-Rahman Ibn Tahir, quen tam\u00e9n compuxo poes\u00eda. A\u00ednda que non hai datos sobre a s\u00faa morte, crese que tivo lugar en Murcia.\nDa s\u00faa obra temos estes dous fragmentos, recollidos en \"Al-Mugrib f\u012b \u1e25ul\u0101 al-Magrib\" de Ibn Sa'\u012bd al-Magrib\u012b:"}
{"id": "208996", "revid": "98629", "url": "https://gl.wikipedia.org/wiki?curid=208996", "title": "Ibn al-Abbar", "text": "Ab\u016b Abd All\u0101h Muhammad ibn Al-Abb\u0101r ou Abdallah ben Abderrahm\u00e1n Ebn Alabar Alcodai, nado en Valencia, al-\u00c1ndalus en 1199 e finado en Tunes o 6 de xaneiro de 1260, foi un poeta, historiador, diplom\u00e1tico, pol\u00edtico e erudito valenciano de al-\u00c1ndalus, da \u00e9poca \u00e1rabe.\nTraxectoria.\nEra orixinario dunha influente familia xemenita de Onda, cidade da Taifa de Valencia. Durante a s\u00faa vida en Valencia foi un destacado poeta e brillou profesionalmente na secretar\u00eda dos gobernadores de Valencia, at\u00e9 que, sitiada a cidade por Xaime I, foi enviado a Tunes a pedirlle axuda ao emir dos H\u00e1fsidas de Tunisia, Abu Zakariya, ante quen recitou unha qasida famosa:\nTras a conquista de Valencia por Xaime I, Ibn al-Abbar instalouse en Tunes, e seguiu traballando de forma destacada como secretario de goberno, pero o emir al-Mustansir ordenou executalo en 1260, queimando m\u00e1is tarde o seu cad\u00e1ver xunto a todos os seus escritos.\nObra.\nEst\u00e1 considerado como un dos escritores m\u00e1is egrexios do s\u00e9culo VI da h\u00e9xira.\nAs s\u00faas obras literarias m\u00e1is importantes, \"al Hulla al Siyara\" (A t\u00fanica recamada) e a \"Takmila\", son unha colecci\u00f3n de biograf\u00edas dos pr\u00edncipes e magnates norteafricanos e andaluces, unhas magn\u00edficas cr\u00f3nicas que documentan a historia medieval do islam occidental. Distinguiuse tam\u00e9n como poeta, especialmente polas s\u00faas qasidas ou poes\u00edas dedicadas \u00e1 perda de Balansiyya (Valencia) ou a que describe as tr\u00e1xicas circunstancias polas que est\u00e1 pasando Al-\u00c1ndalus no s\u00e9culo XIII."}
{"id": "209000", "revid": "98629", "url": "https://gl.wikipedia.org/wiki?curid=209000", "title": "Space Battleship Yamato (filme de 2010)", "text": " \u00e9 un filme xapon\u00e9s dirixido por Takashi Yamazaki que se estreou no 2010. Bas\u00e9ase no anime \"Space Battleship Yamato\", unha serie de 1974.\nSinopse.\n\"Space Battleship Yamato\" sit\u00faanos no ano 2199, cinco anos despois de que aparecesen uns misteriosos alien\u00edxenas chamados Gamilas e comezasen a atacar a Terra con meteoritos xigantes. Isto provocou que a superficie sexa totalmente inhabitable por culpa da radiaci\u00f3n pos-b\u00e9lica. \u00c1 raza humana s\u00f3 lle queda un ano de esperanza de vida cando recibe unha enigm\u00e1tica mensaxe procedente do afastado planeta Iscandar, asegurando que te\u00f1en unha tecnolox\u00eda capaz de eliminar a radiaci\u00f3n da Terra. Decididos a salvar o planeta, as Forzas de Defensa reconstr\u00faen o acoirazado espacial Yamato para poder realizar a incrible viaxe que os levar\u00e1 a m\u00e1is de 150.000 anos luz de distancia en busca dun desco\u00f1ecido planeta que pode ser a \u00faltima esperanza para a raza humana e para a Terra."}
{"id": "209001", "revid": "98629", "url": "https://gl.wikipedia.org/wiki?curid=209001", "title": "The Beverly Hillbillies", "text": "The Beverly Hillbillies \u00e9 un filme estadounidense dirixido por Penelope Spheeris que se estreou en 1993.\nSinopse.\nAdaptaci\u00f3n da famosa serie televisiva norteamericana dos '60 \"Beverly Ricos\", sobre uns granxeiros de Arcansas que, convertidos en millonarios tras atopar petr\u00f3leo, vanse vivir \u00e1 cidade. Al\u00ed, a pesar da s\u00faa nova condici\u00f3n de ricos, seralles imposible agochar as s\u00faas orixes humildes."}
{"id": "209005", "revid": "27155", "url": "https://gl.wikipedia.org/wiki?curid=209005", "title": "Cromosoma X humano", "text": ""}
{"id": "209007", "revid": "98629", "url": "https://gl.wikipedia.org/wiki?curid=209007", "title": "O se\u00f1or das moscas (filme)", "text": "O se\u00f1or das moscas (en ) \u00e9 un filme estadounidense dirixido por Harry Hook que se estreou en 1990. Adaptaci\u00f3n da novela \" O se\u00f1or das moscas\" do premio Nobel de literatura William Golding.\nEstreouse en galego o 4 de marzo de 2000 a trav\u00e9s da TVG.\nSinopse.\nCon motivo dunha guerra, os nenos dunha rexi\u00f3n inglesa son evacuados en avi\u00f3n. Un dos aparatos sofre unha avar\u00eda e cae \u00f3 mar, cerca dunha illa deserta. Os nenos superviventes chegan \u00e1 illa, levando consigo o piloto que est\u00e1 malferido. En tal circunstancia, non ter\u00e1n m\u00e1is remedio que organizarse se queren sobrevivir."}
{"id": "209008", "revid": "98629", "url": "https://gl.wikipedia.org/wiki?curid=209008", "title": "Disney's The Kid", "text": "Disney's The Kid \u00e9 un filme estadounidense dirixido por Jon Turteltaub que se estreou no 2000. Protagonizado por Bruce Willis e Spencer Breslin.\nSinopse.\nWillis \u00e9 un home moi ocupado con pouco tempo para os sentimentos que, tras unha experiencia sobrenatural, at\u00f3pase cun cativo que resulta ser el mesmo de pequeno."}
{"id": "209009", "revid": "23204", "url": "https://gl.wikipedia.org/wiki?curid=209009", "title": "Josh Hartnett", "text": "Joshua Daniel \"Josh\" Hartnett, nado o 21 de xullo de 1978 en Saint Paul, Minnesota, \u00e9 un actor e produtor estadounidense."}
{"id": "209010", "revid": "5863", "url": "https://gl.wikipedia.org/wiki?curid=209010", "title": "Berdeogas", "text": ""}
{"id": "209012", "revid": "85894", "url": "https://gl.wikipedia.org/wiki?curid=209012", "title": "Alexis Bledel", "text": "Alexis Bledel, nada o 16 de setembro de 1981 en Houston, Texas, \u00e9 unha actriz e modelo estadounidense. Co\u00f1ecida polo papel de Rory Gilmore na serie de televisi\u00f3n \"Gilmore Girls\"."}
{"id": "209014", "revid": "85894", "url": "https://gl.wikipedia.org/wiki?curid=209014", "title": "Bryce Dallas Howard", "text": "Bryce Dallas Howard, nada nos \u00c1nxeles (California) o 2 de marzo de 1981, \u00e9 unha actriz, directora de cine e guionista estadounidense. \u00c9 filla do tam\u00e9n actor e director de cine Ron Howard."}
{"id": "209015", "revid": "27155", "url": "https://gl.wikipedia.org/wiki?curid=209015", "title": "Rexi\u00f3n pseudoautos\u00f3mica", "text": "As rexi\u00f3ns pseudoautos\u00f3micas, PAR1 e PAR2 son secuencias hom\u00f3logas de nucle\u00f3tidos situadas nos cromosomas X e Y. (PAR = \"Pseudoautosomal Region\").\nAs rexi\u00f3ns pseudoautos\u00f3micas reciben ese nome porque calquera xene localizado neles (ata agora descubr\u00edronse 29) h\u00e9rdase igual que calquera xene autos\u00f3mico. A PAR1 comprende 2,6 Mpb do extremo do brazo curto dos cromosomas X e Y dos humanos e simios (os cromosomas X e Y te\u00f1en 155 Mpb e 59 Mpb, respectivamente, en total). A PAR2 local\u00edzase nos extremos dos brazos longos, e ocupa 320 kbp. Os cromosomas X e Y s\u00f3 poden recombinarse polas rexi\u00f3ns pseudoautos\u00f3micas.\nHerdanza e funci\u00f3ns.\nOs machos normais de mam\u00edferos te\u00f1en d\u00faas copias destes xenes: unha na rexi\u00f3n pseudoautos\u00f3mica do seu cromosoma Y, a outra na porci\u00f3n correspondente do cromosoma X. As femias normais tam\u00e9n pos\u00faen d\u00faas copias dos xenes pseudoautos\u00f3micos, xa que cada un dos seus cromosomas X cont\u00e9n unha rexi\u00f3n pseudoautos\u00f3mica. O sobrecruzamento entre os cromosomas X e Y est\u00e1 normalmente restrinxido \u00e1s rexi\u00f3ns pseudoautos\u00f3micas; as\u00ed, os xenes pseudoautos\u00f3micos mostran un patr\u00f3n de herdanza autos\u00f3mico en lugar de ligado ao sexo. Deste xeito, as femias poden herdar un alelo presente orixinalmente no cromosoma Y dos seus pais, e os machos poden herdar un alelo orixinalmente presente no cromosoma X do seu pai.\nA funci\u00f3n destas rexi\u00f3ns pseudoautos\u00f3micas \u00e9 que permiten que os cromosomas X e Y se apareen e segreguen apropiadamente durante a meiose nos machos.\nXenes.\nOs xenes pseudoautos\u00f3micos enc\u00f3ntranse en d\u00faas localizaci\u00f3ns: PAR1 e PAR2. P\u00e9nsase que evolucionaron independentemente.\nPAR1.\nNos ratos alg\u00fans xenes PAR1 foron transferidos a autosomas.\nPatolox\u00eda.\nO apareamento (sinapse) dos cromosomas X e Y e o sobrecruzamento (recombinaci\u00f3n xen\u00e9tica) entre as s\u00faas rexi\u00f3ns pseudoautos\u00f3micas parecen ser necesarias para a progresi\u00f3n normal da meiose nos machos. Deste modo, as c\u00e9lulas nas que a recombinaci\u00f3n X-Y non ten lugar non poden completar a s\u00faa meiose. A desemellanza estrutural e/ou xen\u00e9tica (debida \u00e1 hibridaci\u00f3n ou mutaci\u00f3n) entre as rexi\u00f3ns pseudoautos\u00f3micas dos cromosomas X e Y pode interferir o apareamento e a recombinaci\u00f3n, e consecuentemente causa a infertilidade dos machos.\nO xene SHOX na rexi\u00f3n PAR1 \u00e9 o xene que m\u00e1is frecuentemente est\u00e1 asociado e mellor comprendido en relaci\u00f3n con trastornos humanos, pero todos os xenes pseudoautos\u00f3micos escapan da inactivaci\u00f3n X (inactivaci\u00f3n dun dos dous cromosomas X) e son, por tanto, candidatos a teren efectos de dosificaci\u00f3n de xenes en condici\u00f3ns de aneuploid\u00eda dos cromosomas sexuais (45,X, 47,XXX, 47,XXY, 47,XYY etc.).\nAs deleci\u00f3ns foron asociadas tam\u00e9n coa discondrosteose de L\u00e9ri-Weill e a deformidade de Madelung."}
{"id": "209017", "revid": "22795", "url": "https://gl.wikipedia.org/wiki?curid=209017", "title": "Duque de Molina", "text": ""}
{"id": "209018", "revid": "85894", "url": "https://gl.wikipedia.org/wiki?curid=209018", "title": "Xunta Superior de Galicia (1836)", "text": "A Xunta Superior de Galicia de 1836 foi unha xunta constitu\u00edda na cidade da Coru\u00f1a polos carlistas galegos, ao comezo da primeira guerra carlista, e que foi presidida por Xos\u00e9 Mar\u00eda Berm\u00fadez Acevedo, Se\u00f1or de Ramir\u00e1ns e Vilardefrancos, as\u00ed como Rexedor Perpetuo de Ferrol.\nEn 1836 Xos\u00e9 Mar\u00eda Berm\u00fadez que, xunto a s\u00faa esposa, Xacoba de Cisneros Puga, m\u00e1is co\u00f1ecida como a Condesa de Gimonde, foron dos m\u00e1is fervorosos partidarios galegos do infante Carlos Mar\u00eda Isidro de Borb\u00f3n, o irm\u00e1n de Fernando VII, tratou de organizar unhas milicias galegas para proclamar rei de Espa\u00f1a ao Duque de Molina, o infante Carlos, en detrimento da s\u00faa sobri\u00f1a Isabel II."}
{"id": "209019", "revid": "98629", "url": "https://gl.wikipedia.org/wiki?curid=209019", "title": "Condado de Ximonde", "text": "O Condado de Ximonde, tam\u00e9n escrito Condado de Gimonde, foi creado por Carlos III en 1776, para favorecer a Xo\u00e1n Antonio de Cisneros de Castro e da Barrera (1721-1798), rexedor perpetuo da cidade de Santiago e Se\u00f1or do Couto de Ximonde (ou Gimonde, na graf\u00eda da \u00e9poca), da Torre de Couso, do Pazo de Anzobre e do Castelo de Mir\u00f3n, entre outras propiedades.\nO condado recibe o seu nome da aldea de Ximonde (San Miguel de Sarand\u00f3n, Vedra).\nHistoria.\nCarlos III, que xa premiara a Cisneros de Castro co Vizcondado de Soar, por Decreto dado no Palacio Real de El Pardo o 14 de xaneiro de 1766, concedeulle o t\u00edtulo de Conde de Ximonde.\nCisneros de Castro casou con Manuela de Ulloa e Cad\u00f3rniga, falecendo o 20 de decembro de 1798, aos 77 anos.\nO segundo titular foi seu fillo Pedro Mar\u00eda de Cisneros de Castro e Ulloa, nacido o 2 de decembro de 1770, e que foi membro da Xunta Suprema do Reino de Galicia que se formou na Coru\u00f1a en 1808, na Guerra da Independencia, como Rexedor de Santiago, e que representou ao Reino de Galicia na Xunta Suprema Central que se reuniu en Aranjuez e Sevilla (23 de setembro de 1808 a 30 de xaneiro de 1810) para gobernar Espa\u00f1a durante o cativerio de Fernando VII, e participando nas Cortes de C\u00e1diz en representaci\u00f3n de Galicia.\nPedro de Cisneros foi un importante mecenas que protexeu ao arquitecto Melchor de Prado e ao seu irm\u00e1n o escultor Manuel de Prado, ao pintor Pl\u00e1cido Fern\u00e1ndez e a outros artistas galegos da s\u00faa \u00e9poca. Apoiou a Real Sociedade Econ\u00f3mica de Amigos do Pa\u00eds de Santiago, que fora fundada en 1774, e creou en 1805 unha Escola Gratu\u00edta de Debuxo para promocionar a pintura galega.\nCasou con Agosti\u00f1a de Puga e Ara\u00faxo, coa que tivo unha \u00fanica filla, Xacoba de Castro e Puga.\nFaeceu en Santiago o 12 de xullo de 1824, aos 53 anos de idade.\nA irm\u00e1 de Pedro, Mar\u00eda do Carme Cisneros de Castro e Ulloa, estivo casada con Pedro Mart\u00edn Cerme\u00f1o y Garc\u00eda de Paredes (1722-1790), enxe\u00f1eiro militar, Gobernador de Or\u00e1n, Capit\u00e1n Xeneral de Galicia e Presidente da s\u00faa Real Audiencia (1778-1784), que foi o autor do proxecto das Casas de Paredes, que configuran parte da fachada mar\u00edtima da Coru\u00f1a. O matrimonio Cerme\u00f1o tivo un fillo, Xacobe Cerme\u00f1o Cisneros, primo de Xacoba Cisneros de Puga. pero que morreu antes de que Xacoba, a quen deixou herdeira de todos os seus bens (e que foi a terceira e \u00faltima titular do condado de Ximonde).\nXacoba Cisneros de Puga, a famosa Condesa de Ximonde, viviu en Santiago, no seu Pazo da r\u00faa do Preguntoiro e continuou o labor do seu pai como mecenas, e tam\u00e9n apoiando fervorosamente a causa carlista. Efectivamente, a Condesa e o seu marido Xos\u00e9 Mar\u00eda Berm\u00fadez Acevedo, se\u00f1or de Ramir\u00e1ns e Vilardefrancos, as\u00ed como rexedor perpetuo de Ferrol, foron dos m\u00e1is fervorosos partidarios galegos do carlismo. En 1836 Xos\u00e9 Mar\u00eda tratou de organizar as milicias galegas para proclamar ao Duque de Molina, o infante Carlos Mar\u00eda Isidro de Borb\u00f3n (o irm\u00e1n de Fernando VII, como rei de Espa\u00f1a, en prexu\u00edzo da s\u00faa sobri\u00f1a, a ra\u00edna Isabel II. O marido da Condesa foi o Presidente da Xunta Superior que, en 1836, constitu\u00edron os carlistas na Coru\u00f1a, ao comezo da primeira guerra carlista, para dirixir as milicias galegas, e a propia Condesa financiaba a causa. Segundo alg\u00fans autores, a Condesa escond\u00eda armas nos colch\u00f3ns que enviaba aos milicianos carlistas e confeccionaba pezas para os facciosos, at\u00e9 o punto de que se di que foi a inventora da boina vermella, que segundo a tradici\u00f3n procede de Galicia.\nPazos dos condes de Ximonde.\nOs condes de Ximonde eran propietarios de numerosos Pazos e casas solariegas en diferentes poboaci\u00f3ns de Galicia debido \u00e1 concentraci\u00f3n de patrimonios que se produciu ao longo de varias xeraci\u00f3ns na familia Cisneros. Isto ten provocado certa confusi\u00f3n, dado que en diversos lugares de Galicia co\u00f1\u00e9cense distintos pazos como residencia dos condes de Ximonde. Os m\u00e1is relevantes son:\nDistinci\u00f3n entre os titulares do Condado.\nOrdinariamente, cando as fontes historiogr\u00e1ficas galegas citan ao Conde de Ximonde fano en sentido positivo e ref\u00edrense ao II conde, Pedro Mar\u00eda Cisneros de Castro e Ulloa. El foi o intelectual ilustrado que apoiou \u00e1 Real Sociedade Econ\u00f3mica de Amigos do Pa\u00eds de Santiago, que creou unha Escola de Debuxo, que pensionou a pintores como Pl\u00e1cido Fern\u00e1ndez de Arosa e seu irm\u00e1n para que se formasen na Real Academia de Belas Artes de San Fernando, que protexeu ao arquitecto Melchor de Prado, ao escultor Manuel de Prado e a outros artistas galegos da s\u00faa \u00e9poca. El foi quen creou e financiou unha Fundaci\u00f3n Hospitalaria en Cuntis e reconstru\u00edu os seus Ba\u00f1os, para que puidesen beneficiarse das s\u00faas propiedades medicinais os que carecesen de medios suficientes. Foi as\u00ed o mesmo segundo conde, Pedro Cisneros de Castro, quen reconstru\u00edu \u00e1s s\u00faas expensas a igrexa parroquial de Cuntis, que fora queimada polos franceses durante a guerra da independencia como represalia polo ataque dos veci\u00f1os da vila \u00e1s tropas francesas cando avanzaban cara \u00e1 Estrada desde Santiago.\nAs\u00ed mesmo, Pedro Cisneros de Castro e Ulloa foi o home patriota e respons\u00e1bel que organizou en Galicia a resistencia contra as tropas francesas durante a guerra da independencia. O que se integrou na Xunta Suprema do Reino de Galicia que se formou en xu\u00f1o de 1808 na Coru\u00f1a e que participou na reorganizaci\u00f3n do ex\u00e9rcito para a insurrecci\u00f3n contra os franceses e a toma de Vigo. Tam\u00e9n foi Pedro Cisneros o pol\u00edtico moderado elixido polas Xuntas Supremas de Galicia, Castela e Le\u00f3n reunidas en Lugo para representar ao Reino de Galicia, xunto con Manuel Avalle, na Xunta Suprema Central de 34 membros que se constitu\u00edu formalmente en Aranjuez o 23 de setembro de 1808, presidida por Floridablanca, para gobernar Espa\u00f1a durante o cativerio de Fernando VII. El formou parte, con Jovellanos e Vald\u00e9s, entre outros, da comisi\u00f3n da Xunta Central que se encargou de preparar o Regulamento das Cortes de C\u00e1diz, e asinou na Illa de Le\u00f3n o Decreto da Xunta Suprema Central de 29 de xaneiro de 1810 que convocaba as Cortes, as\u00ed como o que ao d\u00eda seguinte nomeou unha Nova Xunta de Rexencia, presidida polo bispo de Ourense, \u00e1 que se lle trasladou o poder para que preparase e organizase ditas Cortes.\nPor iso, chaman a atenci\u00f3n outras citas hist\u00f3ricas do Conde de Ximonde que non cadran con esta personalidade de intelectual ilustrado e que en realidade non se refiren a Pedro Cisneros. As\u00ed, cando en 1774 se crea en Santiago a Sociedade Econ\u00f3mica de Amigos do Pa\u00eds, dise que o Concello de Santiago, ent\u00f3n presidido polo Conde de Ximonde, plantea dificultades e inconvenientes, e impide reunirse na sede consistorial. Pero non se trata neste caso do segundo Conde, Pedro Cisneros, que s\u00f3 ti\u00f1a catro anos en 1774, sen\u00f3n do seu pai, Xo\u00e1n Antonio Cisneros de Castro e da Barrera, primeiro titular do Condado e de talante m\u00e1is conservador.\nCando os estudos sobre o carlismo galego citan o apoio dos Condes de Ximonde \u00e1s partidas carlistas, tampouco se est\u00e1n refirindo ao II Conde, Pedro Cisneros de Castro e Ulloa, que faleceu en 1824, antes do comezo das guerras carlistas, e cuxo perfil ilustrado non parece situalo neste campo. Ref\u00edrense \u00e1 s\u00faa filla, Xacoba Cisneros de Puga (1813-1860), III condesa de Ximonde, e ao seu esposo, Xos\u00e9 Mar\u00eda Berm\u00fadez Acevedo, conde consorte que, en 1836, foi proposto como presidente da Xunta Superior Gobernativa que quer\u00edan constitu\u00edr os carlistas para dirixir as milicias galegas, e que segundo algunhas fontes foi xulgado e encarcerado por iso. A Xunta foi finalmente presidida polo cl\u00e9rigo Xo\u00e1n Mart\u00ednez Villaverde, co\u00f1ecido como o Arcediago de Melide, pero a coordinaci\u00f3n militar das partidas dirix\u00edaa o conde. Por iso pode dicirse que os III condes de Ximonde foron, co marqu\u00e9s de Santa Cruz de Rivadulla, o III conde de Campomanes e o arcebispo de Santiago, Rafael V\u00e9lez, os principais apoios nobiliarios da causa carlista en Galicia. Cando o xeneral carlista Miguel G\u00f3mez Damas, Xefe do Estado Maior de Zumalac\u00e1rregui, chegou a ocupar Santiago durante a s\u00faa famosa expedici\u00f3n de 1836, encontrouse cunha boa acollida dos condes e os seus apoios pol\u00edticos, a\u00ednda que a ocupaci\u00f3n de Santiago polos carlistas soamente conseguiu manterse durante un d\u00eda.\nTam\u00e9n foi Xos\u00e9 Mar\u00eda Berm\u00fadez Acevedo, o conde consorte esposo de Xacoba Cisneros, quen se presentou \u00e1s elecci\u00f3ns a Cortes de febreiro de 1853, e resultou electo polo distrito de Allariz (Ourense), pero non chegou a tomar posesi\u00f3n do seu cargo, porque non se aprobou o Ditame da Comisi\u00f3n das Cortes que revisaba a regularidade dos comicios ao ser protestada a Acta por coacci\u00f3n atribu\u00edda \u00e1s autoridades da zona. Este terceiro conde, que tanto se destacou durante a primeira guerra carlista, faleceu dous anos despois destas elecci\u00f3ns, en 1855, cinco anos antes que a condesa."}
{"id": "209020", "revid": "111586", "url": "https://gl.wikipedia.org/wiki?curid=209020", "title": "Novy Mir", "text": "Novy Mir (en ruso \"\u041d\u043e\u0301\u0432\u044b\u0439 \u041c\u0438\u0301\u0440\"; traducido como \"Novo Mundo\") \u00e9 unha revista literaria en ruso que se leva publicando en Moscova desde xaneiro de 1925 e que nun tempo foi \u00f3rgano oficial da Uni\u00f3n de Escritores da URSS .\nHistoria.\nFundouse a suxesti\u00f3n de Yuri Mikhailovich Steklov, o editor de \"Izvestia\". Durante os primeiros anos publicaba principalmente prosa que segu\u00eda as li\u00f1as do Partido Comunista, por\u00e9n unha pequena controversia aconteceu en 1945 cando publicou un ensaio de Aleksandr Bek que mencionaba seis termos populares para designar o \"perineo\".\nA principios da d\u00e9cada de 1960s \"Novy Mir\" mudou as s\u00faas posici\u00f3ns, abr\u00edndose \u00e1 disidencia, as\u00ed no n\u00famero de novembro de 1962 publicou \"Odin den' Ivana Denisovicha\" (Un d\u00eda na vida de Ivana Denisovicha) de Aleksandr Solzhenitsyn no que trata sobre a vida nun Gulag e continuou a publicar artigos e historias controvertidas sobre varios aspectos da historia rusa e sovi\u00e9tica ata a marcha do seu editor en xefe Aleksandr Tvardovski en febreiro de 1970. De novo coa chegada de Sergey Zalygin \u00e1 direcci\u00f3n en 1986 e o comezo da perestroika a revista volveu \u00e1s cr\u00edticas cara ao r\u00e9xime sovi\u00e9tico e publicou ficci\u00f3n e poes\u00eda de autores anteriormente prohibidos como George Orwell, Joseph Brodsky e Vladimir Nabokov."}
{"id": "209021", "revid": "1888", "url": "https://gl.wikipedia.org/wiki?curid=209021", "title": "Ram\u00f3n Narv\u00e1ez y Campos", "text": ""}
{"id": "209022", "revid": "22570", "url": "https://gl.wikipedia.org/wiki?curid=209022", "title": "Ram\u00f3n Pardo Montenegro", "text": "Ram\u00f3n Pardo de Montenegro y Sanjurjo, nado en Santo Adrao de Ous\u00f3n en 1758 e finado en Becerre\u00e1, foi un fidalgo galego, fillo Xos\u00e9 Mar\u00eda Pardo Montenegro, natural da vila de Ribadeo, ministro togado, cesante, da Real Audiencia de Galicia, dono e se\u00f1or do lugar patrucial dos Montenegro, e de Isabel Mar\u00eda do Carme Montenegro de Yebra, natural de San Pedro de Begonte.\nRam\u00f3n Pardo Montenegro, Se\u00f1or de varias xurisdici\u00f3ns, foi rexedor de Mondo\u00f1edo e representante desta cidade na Xunta Suprema do Reino de Galicia en 1808."}
{"id": "209023", "revid": "5863", "url": "https://gl.wikipedia.org/wiki?curid=209023", "title": "Festas do Ap\u00f3stolo Santiago", "text": "As festas do Ap\u00f3stolo Santiago te\u00f1en lugar en Santiago de Compostela durante a segunda quincena do mes de xullo. Xiran arredor do 25 de xullo, festividade cat\u00f3lica de Santiago o Maior, e D\u00eda Nacional de Galicia. Nelas cel\u00e9branse actos relixiosos e o 24 de xullo pola noite l\u00e1nzanse fogos artificiais desde a catedral. Est\u00e1n declaradas festas de interese tur\u00edstico internacional."}
{"id": "209024", "revid": "43327", "url": "https://gl.wikipedia.org/wiki?curid=209024", "title": "Mathesis", "text": "Mathesis pode referirse a:"}
{"id": "209025", "revid": "35560", "url": "https://gl.wikipedia.org/wiki?curid=209025", "title": ".uk", "text": "Texto en negra.uk \u00e9 o Dominio de Nivel Superior xeogr\u00e1fico (ccTLD) para o Reino Unido."}
{"id": "209026", "revid": "23204", "url": "https://gl.wikipedia.org/wiki?curid=209026", "title": "\u00c1frica Occidental Espa\u00f1ola", "text": "\u00c1frica Occidental Espa\u00f1ola foi o nome da agrupaci\u00f3n de colonias e protectorados espa\u00f1ois no oeste de \u00c1frica (exclu\u00edndo as illas Canarias). Creouse en xullo de 1946 agrupando o territorio de Ifni, a zona sur do protectorado espa\u00f1ol de Marrocos (co\u00f1ecida como Cabo Juby), a zona de Saguia el Hamra e a colonia de R\u00edo de Oro.\nO 14 de xaneiro de 1958, a agrupaci\u00f3n deixou de existir. Cabo Juby foi cedido a Marrocos (acordo de Angra de Cintra, 1 de abril de 1958). R\u00edo de Oro e Saguia el Hamra formaron a provincia espa\u00f1ola de ultramar do S\u00e1hara Espa\u00f1ol en tanto que Ifni formou outra provincia espa\u00f1ola de ultramar."}
{"id": "209027", "revid": "5863", "url": "https://gl.wikipedia.org/wiki?curid=209027", "title": "Jos\u00e9 Mar\u00eda Pardo Montenegro Men\u00e9ndez Valledor", "text": "Jos\u00e9 Mar\u00eda Pardo Montenegro Men\u00e9ndez Valledor, finado en Mondo\u00f1edo o 30 de setembro de 1867, foi un avogado e pol\u00edtico galego.\nTraxectoria.\nNeto de Fern\u00e1n Sanjurjo de Montenego. Dono do coto de Coch\u00edn, do pazo e torre de Terrafeita, da casa de Villamart\u00edn e da de Rizal. Foi maxistrado na Audiencia da Coru\u00f1a (1838), presidente da sala primeira da Audiencia Territorial de Oviedo (1849), maxistrado e presidente da primeira sala da Audiencia de Madrid (1857) e ministro do Tribunal Supremo. Foi elixido deputado por Lugo (1837, 1840), e polos distritos de Vilalba (1846, 1857, 1858, 1863) e Mondo\u00f1edo (1851, 1853).\nFoi pai de Julia Pardo Montenegro."}
{"id": "209028", "revid": "5863", "url": "https://gl.wikipedia.org/wiki?curid=209028", "title": "Arturu Xos\u00e9 Bermeyu", "text": "Arturu Xos\u00e9 Bermeyu Garc\u00eda, nado en Oviedo, Asturias, \u00e9 o Secretario Xeral do partido pol\u00edtico asturiano de esquerdas Andecha Astur dende a s\u00faa fundaci\u00f3n en 1990. A\u00ednda que no funcionamento interno desta formaci\u00f3n pol\u00edtica, que eles chaman horizontal, este cargo non ten relevancia pol\u00edtica pero si representativamente. Bermeyu asinou no Pacto de Donostia o 11 de maio de 2004, na conformaci\u00f3n da Coalici\u00f3n Europa dos Pobos con outras formaci\u00f3ns nacionalistas como ERC, EA ou CHA para concorrer \u00e1s Elecci\u00f3ns Europeas onde a coalici\u00f3n acadou un deputado no Parlamento europeo.\nArturu X. Bermeyu \u00e9 un militante hist\u00f3rico do Nacionalismo asturiano de esquerdas. Sendo estudante, foi membro do partido pol\u00edtico Ensame Nacionalista Astur (ENA), formaci\u00f3n na que aparece nas listas das elecci\u00f3ns de 1983 \u00e1 Xunta Xeral do Principado de Asturias. Trala fusi\u00f3n de ENA coa Xunta Nacionalista Asturiana (XNA) para formar a Unid\u00e1 Nacionalista Asturiana (UNA), Arturu Xos\u00e9 Bermeyu decide non entrar neste proxecto.\nBermeyu \u00fanese \u00f3s 8 expulsados do sector cr\u00edtico da UNA contrarios \u00e1 uni\u00f3n co Partido Asturianista e forma Andecha Astur, organizaci\u00f3n pol\u00edtica da que ser\u00e1 o Secretario Xeral ata (2007)."}
{"id": "209030", "revid": "35560", "url": "https://gl.wikipedia.org/wiki?curid=209030", "title": ".py", "text": ".py \u00e9 o Dominio de Nivel Superior xeogr\u00e1fico (ccTLD) para o Paraguai."}
{"id": "209032", "revid": "12452", "url": "https://gl.wikipedia.org/wiki?curid=209032", "title": "L'amant (novela)", "text": ""}
{"id": "209033", "revid": "5863", "url": "https://gl.wikipedia.org/wiki?curid=209033", "title": "Jos\u00e9 MacCrohon y Blake", "text": "Jos\u00e9 Mar\u00eda Eugenio MacCrohon y Blake, nado en Ferrol o 13 de maio de 1803 e finado no mar Vermello o 21 de agosto de 1860, foi un pol\u00edtico e militar espa\u00f1ol, deputado, senador, ministro interino de Guerra, titular de Mari\u00f1a, gobernador colonial de Santiago de Cuba, tenente xeneral do ex\u00e9rcito e director da Garda Civil.\nFoi deputado por M\u00e1laga en 1837 e por Alacant en 1854 e 1858 e senador vitalicio na lexislatura 1858-60.\nMinistro de Mari\u00f1a entre o 27 de novembro de 1858 e o 9 de xullo de 1860, tam\u00e9n desempe\u00f1ou interinamente o cargo de ministro de Guerra en ausencia de Leopoldo O'Donnell.\nMorreu no ver\u00e1n de 1860 (21 de agosto) como consecuencia, segundo parece, da excesiva calor sufrida durante a traves\u00eda do mar Vermello, desde Suez a Ad\u00e9n, cando \u00eda cami\u00f1o de Manila a ocupar o seu posto como Capit\u00e1n Xeneral de Filipinas."}
{"id": "209034", "revid": "23204", "url": "https://gl.wikipedia.org/wiki?curid=209034", "title": "Blake", "text": "Blake \u00e9 o apelido de, entre outras, as seguintes persoas:\nE tam\u00e9n o nome de, entre outros:"}
{"id": "209035", "revid": "22795", "url": "https://gl.wikipedia.org/wiki?curid=209035", "title": "Xos\u00e9 MacCrohon e Blake", "text": ""}
{"id": "209037", "revid": "27155", "url": "https://gl.wikipedia.org/wiki?curid=209037", "title": "Cromosoma Y", "text": "O cromosoma Y \u00e9 un dos dous cromosomas, xunto co X, que serven para a determinaci\u00f3n do sexo nos seres humanos e na maior\u00eda dos mam\u00edferos. Ambos os cromosomas forman o par cromos\u00f3mico 23 humano ou par de cromosomas sexuais. Os individuos XX son femias e os XY machos. Nos mam\u00edferos o cromosoma Y cont\u00e9n o xene SRY, que desencadea o desenvolvemento dos test\u00edculos e o desenvolvemento embrionario como macho. Ten tam\u00e9n outros xenes que se necesitan para a produci\u00f3n normal de esperma. Unha mutaci\u00f3n no xene SRY pode facer que un individuo XY sexa fenotipicamente muller. No xenoma humano o Y \u00e9 o \u00fanico cromosoma que non te\u00f1en as mulleres, xa que \u00e9 exclusivo dos homes. O cromosoma Y humano est\u00e1 composto por aproximadamente 50 mill\u00f3ns de pares de bases, polo que \u00e9 un cromosoma pequeno. Un home recibe o seu cromosoma Y do seu pai, e a an\u00e1lise do ADN do cromosoma Y util\u00edzase na investigaci\u00f3n das xenealox\u00edas. O cromosoma Y \u00e9 unha das partes do xenoma humano cunha maior rapidez de evoluci\u00f3n.\nOrixe e evoluci\u00f3n.\nAntes do cromosoma Y.\nMoitos vertebrados ectot\u00e9rmicos (que non mante\u00f1en a s\u00faa temperatura corporal constante) non te\u00f1en cromosomas sexuais. Se te\u00f1en diferentes sexos, o sexo est\u00e1 determinado por factores ambientais e non xeneticamente. Para alg\u00fans deles, como os r\u00e9ptiles, o sexo depende da temperatura de incubaci\u00f3n dos ovos; outros son hermafroditas (o mesmo individuo pode producir gametos masculinos e femininos).\nOrixe.\nOs cromosomas X e Y p\u00e9nsase que evolucionaron a partir dun par de cromosomas id\u00e9nticos, de tipo autosoma, e que nun mam\u00edfero ancestral sufriron unha variaci\u00f3n al\u00e9lica, orixin\u00e1ndose un \"locus do sexo\", de modo que simplemente a posesi\u00f3n dese alelo causar\u00eda que o organismo fose macho. O cromosoma que levaba este alelo converteuse no cromosoma Y, e o outro membro do par orixinou o cromosoma X. Co tempo, os xenes que eran beneficiosos para os machos e dani\u00f1os ou sen efecto para as femias ou ben se desenvolveron directamente no cromosoma Y ou ben foron adquiridos por dito cromosoma por un proceso de translocaci\u00f3n cromos\u00f3mica.\nAta hai pouco, pens\u00e1base que os cromosomas X e Y diverxeran arredor de 300 mill\u00f3ns de anos. Por\u00e9n, recentes investigaci\u00f3ns, especialmente as que se derivaron da secuenciaci\u00f3n do xenoma do ornitorrinco, suxeriron que o sistema de determinaci\u00f3n sexual XY probablemente non exist\u00eda a\u00ednda hai m\u00e1is de 166 mill\u00f3ns de anos, momento da diverxencia entre os monotremas e os outros mam\u00edferos. Esta reestimaci\u00f3n da idade do sistema XY dos terios est\u00e1 baseado no descubrimento de que secuencias que est\u00e1n nos cromosomas X dos mam\u00edferos marsupiais e euterios (placentarios) est\u00e1n presentes nos autosomas do ornitorrinco e aves. A estimaci\u00f3n anterior estaba baseada en datos incorrectos sobre que os cromosomas X do ornitorrinco conti\u00f1an estas secuencias.\nNo caso do ornitorrinco a determinaci\u00f3n do sexo depende dun sistema XY baseado en cinco pares de cromosomas. Os cromosomas sexuais do ornitorrinco parecen de feito ter unha homolox\u00eda moito m\u00e1is forte co cromosoma Z das aves (qure te\u00f1en unha determinaci\u00f3n do sexo ZW), e o xene SRY, que \u00e9 tan b\u00e1sico para a determinaci\u00f3n do sexo na maior\u00eda dos mam\u00edferos, non parece estar implicado na determinaci\u00f3n de sexos no ornitorrinco.\nInhibici\u00f3n da recombinaci\u00f3n.\nA recombinaci\u00f3n xen\u00e9tica entre os cromosomas X e Y est\u00e1 probado que \u00e9 prexudicial, e orixina que os machos queden sen xenes necesarios que orixinalmente estaban no cromosoma Y, e que as femias acaben tendo xenes innecesarios e mesmo dani\u00f1os no seu cromosoma X, que previamente se atopaban s\u00f3 no Y. Como resultado, os xenes beneficiosos para os machos acumul\u00e1ronse preto dos xenes para a determinaci\u00f3n sexual, e a recombinaci\u00f3n nesta rexi\u00f3n foi suprimida para preservar esta rexi\u00f3n espec\u00edfica nos machos. Co tempo, o cromosoma Y cambiou de modo que nas \u00e1reas arredor dos xenes que determinan o sexo se inhibise toda recombinaci\u00f3n co cromosoma X. Como resultado deste proceso, o 95% do cromosoma Y humano non pode recombinar.\nTeor\u00eda da contracci\u00f3n ou encollemento.\nSegundo algunhas estimaci\u00f3ns, o cromosoma Y humano perdeu 1.393 dos seus 1.438 xenes orixinais no decurso da s\u00faa existencia, cunha taxa de perda xen\u00e9tica de 4,6 xenes por cada mill\u00f3n de anos, polo que alg\u00fans investigadores consideran que o cromosoma Y poder\u00eda potencialmente perder a s\u00faa funci\u00f3n nos pr\u00f3ximos 10 mill\u00f3ns de anos. A an\u00e1lise xen\u00f3mica comparativa, por\u00e9n, revela que moitas especies de mam\u00edferos est\u00e1n experimentando unha perda similar de funci\u00f3n no seu cromosoma sexual Y. A dexeneraci\u00f3n pode simplemente ser o destino que lles espera a todos os cromosomas sexuais que non se recombinan debido \u00e1 acci\u00f3n de tres forzas evolutivas com\u00fans: alta frecuencia de mutaci\u00f3n, selecci\u00f3n ineficiente e deriva xen\u00e9tica. Por outra parte, non todos os datos concordan con estas estimaci\u00f3ns num\u00e9ricas, e as comparaci\u00f3ns recentes entre os cromosomas Y de humanos e chimpanc\u00e9s mostran que o cromosoma Y humano non perdeu ning\u00fan xene desde a diverxencia entre os antepasados dos humanos e os dos chimpanc\u00e9s hai entre 6 e 7 mill\u00f3ns de anos, e soamente perdeu un xene desde que os humanos diverxiron do macaco Rhesus hai 25 mill\u00f3ns de anos, o que proporciona unha evidencia directa de que aplicar un modelo de extrapolaci\u00f3n li\u00f1al non \u00e9 correcto.\nAltas frecuencias de mutaci\u00f3n.\nO cromosoma Y humano est\u00e1 particularmente exposto a altas frecuencias de mutaci\u00f3n debido ao ambiente no que se atopa. O cromosoma Y p\u00e1sase de xeraci\u00f3n en xeraci\u00f3n exclusivamente polo esperma, que \u00e9 unha li\u00f1a celular que sofre m\u00faltiples divisi\u00f3ns celulares durante a gametox\u00e9nese. Cada divisi\u00f3n celular proporciona m\u00e1is oportunidade de acumular mutaci\u00f3ns. Ademais, o esperma almac\u00e9nase nun ambiente moi oxidativo como \u00e9 o dos test\u00edculos, o cal favorece as mutaci\u00f3ns. Estas d\u00faas condici\u00f3ns combinadas fan que o risco de mutaci\u00f3n do cromosoma Y sexa 4,8 veces maior ca o do resto do xenoma.\nSelecci\u00f3n ineficiente.\nSen a capacidade de recombinarse durante a meiose, o cromosoma Y non pode expo\u00f1er individualizadamente os seus alelos \u00e1 selecci\u00f3n natural. Os alelos delet\u00e9reos poden nestas condici\u00f3ns \"facer autostop\" nos seus xenes veci\u00f1os beneficiosos, e as\u00ed poden propagarse alelos maladaptados \u00e1 seguinte xeraci\u00f3n. Inversamente, os alelos vantaxosos poden ser seleccionados en contra se est\u00e1n rodeados de alelos nocivos (selecci\u00f3n de fondo). Debido a esta incapacidade de discriminar no seu contido xen\u00e9tico, o cromosoma Y est\u00e1 especialmente inclinado a acumular ADN \"lixo\". At\u00f3panse acumulaci\u00f3ns masivas de retrotranspos\u00f3ns espallados por todo o cromosoma Y. A inserci\u00f3n aleatoria de segmentos de ADN con frecuencia interrompe as secuencias de xenes codificantes e conv\u00e9rteos en non funcionais. Por\u00e9n, o cromosoma Y non ten forma de desfacerse destes \"xenes saltareiros\" (\"jumping genes\"). Sen a capacidade de illar os seus alelos a selecci\u00f3n non pode actuar con efectividade sobre eles.\nUnha indicaci\u00f3n cuantitativa clara desta ineficiencia \u00e9 a taxa de entrop\u00eda do cromosoma Y. Todos os outros cromosomas humanos te\u00f1en unha taxa de entrop\u00eda de 1,5\u20131,9 bits por nucle\u00f3tido (comparado cun m\u00e1ximo te\u00f3rico de 2 para a non redundancia), pero a taxa de entrop\u00eda do cromosoma Y \u00e9 de s\u00f3 0,84. Isto significa que o cromosoma Y cont\u00e9n moita menos informaci\u00f3n en relaci\u00f3n coa s\u00faa lonxitude total; \u00e9, pois, m\u00e1is redundante.\nDeriva xen\u00e9tica.\nMesmo se un cromosoma Y ben adaptado consegue manter a actividade xen\u00e9tica evitando a acumulaci\u00f3n de mutaci\u00f3ns, non hai garant\u00edas de que pase \u00e1 seguinte xeraci\u00f3n. O tama\u00f1o de poboaci\u00f3n do cromosoma Y est\u00e1 limitado a 1/4 da dos autosomas: os organismos diploides conte\u00f1en d\u00faas copias dos cromosomas autos\u00f3micos e s\u00f3 a metade da poboaci\u00f3n cont\u00e9n un cromosoma Y. Deste modo, a deriva xen\u00e9tica \u00e9 unha forza excepcionalmente forte que act\u00faa sobre o cromosoma Y. Por pura distribuci\u00f3n aleatoria, un macho adulto poder\u00eda non pasar nunca \u00e1 descendencia o seu cromosoma Y se s\u00f3 ten fillas. As\u00ed, a\u00ednda que un macho poida ter un cromosoma Y ben adaptado e libre de excesivas mutaci\u00f3ns, pode que nunca pase ao acervo xen\u00e9tico da seguinte xeraci\u00f3n. A repetida perda aleatoria de cromosomas Y ben adaptados, combinada con tendencia do cromosoma Y a evolucionar adquirindo m\u00e1is mutaci\u00f3ns delet\u00e9reas, contrib\u00fae \u00e1 dexeneraci\u00f3n do cromosoma Y nas especies a trav\u00e9s do mecanismo chamado trinquete de Muller (acumulaci\u00f3n irreversible de mutaci\u00f3ns prexudiciais).\nConversi\u00f3n de xenes.\nEn 2003 os investigadores do MIT descubriron un proceso que pode facer que vaia m\u00e1is lento o proceso de degradaci\u00f3n.\nEncontraron que o cromosoma Y humano pode \"recombinarse\" consigo mesmo, utilizando o apareamento dunha secuencia palindr\u00f3mica. Unha \"recombinaci\u00f3n\" deste tipo denom\u00ednase conversi\u00f3n x\u00e9nica.\nNo caso dos cromosomas Y, as secuencias palindr\u00f3micas non son de ADN non codificante; estas cadeas de bases conte\u00f1en xenes activos importantes para a fertilidade masculina. A maior parte dos pares de bases da secuencia son id\u00e9nticos en m\u00e1is do 99,97%. O uso extensivo da conversi\u00f3n x\u00e9nica pode xogar un papel na capacidade do cromosoma Y de corrixir os erros xen\u00e9ticos e manter a integridade dos relativamente poucos xenes que leva. Noutras palabras, como s\u00f3 hai un cromosoma Y, este duplicou os seus xenes dentro da s\u00faa propia estrutura en lugar de utilizar un segundo cromosoma hom\u00f3logo onde eses xenes estivesen repetidos. Cando ocorren erros, pode utilizar outras partes de si mesmo (sen erros) como molde para corrixilos.\nEstes descubrimentos foron comprobados ao comparar rexi\u00f3ns similares do cromosoma Y de humanos, chimpanc\u00e9s, bonobos e gorilas. A comparaci\u00f3n demostrou que o mesmo fen\u00f3meno de conversi\u00f3n de xenes parec\u00eda estar funcionando desde hai 5 mill\u00f3ns de anos, cando os humanos se separaron dos outros primates.\nEvoluci\u00f3n futura.\nNas fases finais da dexeneraci\u00f3n do cromosoma Y, outros cromosomas tomar\u00e1n os seus xenes e funci\u00f3ns e, finalmente, o cromosoma Y poder\u00eda desaparecer por completo, orixin\u00e1ndose un novo sistema de determinaci\u00f3n do sexo. Varias especies de roedores das familias dos Muridae e Cricetidae chegaron xa a esa fase, dos seguintes xeitos:\nF\u00f3ra do grupo dos roedores, no c\u00e9rvido \"Muntiacus crinifrons\" evolucionaron novos cromosomas X e Y por medio de fusi\u00f3ns dos antigos cromosomas sexuais con autosomas. Os cromosomas Y dos primates, inclu\u00edndo os humanos, est\u00e1n bastante dexenerados e poder\u00edan evolucionar a un novo sistema de determinaci\u00f3n sexual, segundo algunhas estimaci\u00f3ns nuns 14 mill\u00f3ns de anos nos humanos.\nCromosoma Y humano.\nO cromosoma Y humano ten uns 58 mill\u00f3ns de pares de bases e representa aproximadamente o 2% do total de ADN da c\u00e9lula nos machos. O n\u00famero de xenes identificados nun cromosoma depende do m\u00e9todo utilizado, polo que pode variar dun m\u00e9todo a outro. O cromosoma Y humano cont\u00e9n s\u00f3 86 xenes segundo algunhas estimaci\u00f3ns, que codifican 23 prote\u00ednas distintas. Os caracteres xen\u00e9ticos que se herdan a trav\u00e9s do cromosoma Y denom\u00ednanse caracteres hol\u00e1ndricos.\nO cromosoma Y humano non pode recombinarse co X case en ningunha parte da s\u00faa lonxitude, excepto nunha pequena parte chamada rexi\u00f3n pseudoautos\u00f3mica preto do tel\u00f3mero; esta rexi\u00f3n comprende aproximadamente o 5% da lonxitude do cromosoma. Estas rexi\u00f3ns son restos da antiga homolox\u00eda entre os cromosomas X e Y. A grande \u00e1rea do cromosoma Y que non se recombina denom\u00ednase rexi\u00f3n non recombinante (\"NRY\") do cromosoma Y. Os polimorfismos dun s\u00f3 nucle\u00f3tido (SNP) desta rexi\u00f3n util\u00edzanse en estudos xeneal\u00f3xicos por li\u00f1a paterna.\nXenes.\nSen inclu\u00edr xenes pseudoautos\u00f3micos, alg\u00fans xenes do cromosoma Y son:\nEnfermidades ligadas ao cromosoma Y.\nNing\u00fan xene vital reside no cromosoma Y, xa que as mulleres carecen del. A \u00fanica enfermidade humana ben definida como ligada a un defecto no cromosoma Y \u00e9 o desenvolvemento defectivo testicular, que se debe a unha deleci\u00f3n ou a unha mutaci\u00f3n delet\u00e9rea do xene \"SRY\". Por\u00e9n, os individuos XXY (s\u00edndrome de Klinefelter) sofren efectos siilares. Por outra parte, ter m\u00e1is dun cromosoma Y (polisom\u00eda do Y) ten efectos diferentes aos da masculinizaci\u00f3n.\nMicrodeleci\u00f3n do cromosoma Y.\nA microdeleci\u00f3n do cromosoma Y (YCM) \u00e9 unha familia de trastornos xen\u00e9ticos causados pola perda de xenes no cromosoma Y. Moitos homes afectados non mostran s\u00edntomas e levan unha vida normal. Por\u00e9n, esta microdeleci\u00f3n tam\u00e9n produce nun n\u00famero significativo de homes unha reduci\u00f3n da fertilidade ou do reconto de esperma.\nCromosoma Y defectivo.\nOrixina que os individuos XY presenten un fenotipo feminino (nacen con xenitais femininos). A falta do segundo cromosoma X orixina infertilidade.\nA causa pode ser explicada como a posesi\u00f3n dun cromosoma Y incompleto: o cariotipo usual nestes casos \u00e9 44X e mais un fragmento do Y. Isto xeralmente orixina un desenvolvemento testicular deficiente, de tal maneira que o neno pode ou non ter xenitais masculinos completamente formados internos ou externos. Pode presentarse un abano completo no rango de ambig\u00fcidade da estrutura xenital, especialmente se hai mosaicismo xen\u00e9tico (li\u00f1as celulares con distintos cariotipos). Cando o fragmento do Y \u00e9 m\u00ednimo e non funcional, o neno \u00e9 xeralmente unha nena con caracter\u00edsticas propias da s\u00edndrome de Turner ou disx\u00e9nese gonadal mixta.\nXYY.\nA s\u00edndrome 47,XYY est\u00e1 causada pola presenza dunha copia extra do cromosoma Y en todas as c\u00e9lulas do home que ten en total 47 cromosomas. Est\u00e1 asociada cun incremento de estatura e problemas de aprendizaxe, pero o efecto \u00e9 variable e \u00e1s veces m\u00ednimo. Antes asociouse esta condici\u00f3n coa agresividade, criminalidade e comportamento antisocial (e denominouse o \"cariotipo criminal\"), pero os estudos posteriores consideraron isto totalmente infundado e o concepto de \"cariotipo criminal\" foi abandonado.\nMaiores graos de polisom\u00eda no cromosoma Y son moi raros (XYYY). Est\u00e1n asociados con anormalidades esquel\u00e9ticas, diminuci\u00f3n do coeficiente intelectual (IQ) e atraso no desenvolvemento, pero a gravidade destes efectos \u00e9 variable.\nS\u00edndrome do home XX.\nNesta doenza non interv\u00e9n de forma directa o cromosoma Y, pero si o seu xene SRY, polo que \u00e9 \u00fatil para comprender a natureza do cromosoma Y. A s\u00edndrome do home XX \u00e9 un trastorno raro que aparece cando houbo unha recombinaci\u00f3n xen\u00e9tica entre os cromosomas X e Y durante a formaci\u00f3n dos gametos, que fixo que a porci\u00f3n SRY do cromosoma Y pasase ao cromosoma X. Cando un cromosoma X dun individuo XX leva o xene SRY este contribuir\u00e1 a formar un fenotipo masculino.\nXenealox\u00eda.\nEn xenealox\u00eda xen\u00e9tica humana a utilizaci\u00f3n da informaci\u00f3n contida no cromosoma Y \u00e9 de particular interese, xa que, a diferenza doutros xenes, os do cromosoma Y pasan exclusivamente de pais a fillos. P\u00f3dense as\u00ed estudar as migraci\u00f3ns humanas e a evoluci\u00f3n xen\u00e9tica das poboaci\u00f3ns humanas, e estudar li\u00f1as xeneal\u00f3xicas paternas. De forma an\u00e1loga pode utilizarse o ADN mitocondrial, que s\u00f3 se herda da nai, para estudar as li\u00f1as xeneal\u00f3xicas maternas.\nCromosomas Y en animais non mam\u00edferos.\nMoitos grupos de organismos ademais dos mam\u00edferos te\u00f1en cromosomas Y, pero estes cromosomas Y non comparten un devanceiro com\u00fan cos dos mam\u00edferos. Ditos grupos incl\u00faen a \"Drosophila\", e outros insectos, alg\u00fans peixes, alg\u00fans r\u00e9ptiles, e algunhas plantas. En \"Drosophila melanogaster\", o cromosoma Y non desencadea o desenvolvemento como macho, sen\u00f3n que o sexo est\u00e1 determinado polo n\u00famero de cromosomas X. O cromosoma Y de \"D. melanogaster\" non cont\u00e9n xenes necesarios para a fertilidade do macho. Deste modo, unha \"D. melanogaster\" XXY \u00e9 femia, e outra s\u00f3 cun X (\u00e9 dicir, X0) \u00e9 un macho, pero est\u00e9ril. Hai algunhas especies de \"Drosophila\" nas que os machos X0 son viables e f\u00e9rtiles.\nCromosomas ZW.\nOutros organismos te\u00f1en cromosomas parecidos aos X e Y, que determinan o sexo. Nas aves, serpes e bolboretas eses cromosomas denom\u00ednanse Z e W. As femias son ZW (sexo heterogam\u00e9tico) e os machos son ZZ (sexo homogam\u00e9tico)."}
{"id": "209039", "revid": "23204", "url": "https://gl.wikipedia.org/wiki?curid=209039", "title": "Milicia Urbana", "text": "Co nome de Milicia Urbana co\u00f1\u00e9cense os rexementos creados pola coroa de Espa\u00f1a, a partir de 1794, para a defensa das cidades e vilas.\nAs Milicias Urbanas te\u00f1en os seus precedentes na Garda C\u00edvica, creada polos primeiros Borb\u00f3ns, que era un corpo soamente civil, sen bandeira e practicamente sen funci\u00f3ns.\nHistoria.\nCreaci\u00f3n.\nEn 1794 cre\u00e1ronse en Madrid, coa colaboraci\u00f3n e intervenci\u00f3n do concello, dous rexementos militares de car\u00e1cter popular, as \"Milicias Urbanas\", con Xefes e Oficiais elixidos polos seus membros, bandeira propia e dependencia do concello, sendo en principio o seu obxecto proporcionar unha gornici\u00f3n \u00e1 capital para a s\u00faa defensa. Co mesmo fin cre\u00e1ronse en todas as poboaci\u00f3ns, inclu\u00eddas as americanas, e en raz\u00f3n ao n\u00famero de habitantes, batall\u00f3ns e compa\u00f1\u00edas de Milicia Urbana.\nA raz\u00f3n da s\u00faa creaci\u00f3n foi a guerra contra a Rep\u00fablica Francesa, ao ter Godoy que enviar fortes reforzos aos ex\u00e9rcitos comandados polos xenerais espa\u00f1ois que combat\u00edan en Francia. En vista do perigo que representaba o deixar desgornecias a capital do reino e moitas cidades, pensouse na milicia popular, cuxos corpos levant\u00e1ronse e arm\u00e1ronse por un tempo indefinido, co \u00fanico obxecto de gornecer as poboaci\u00f3ns que se encontraban sen tropas.\nO no 1802, coa sinatura da paz de Amiens, e voltos a Espa\u00f1a os ex\u00e9rcitos que loitaron en Francia, disolveuse a milicia urbana, sen que mediara para iso ning\u00fan decreto, como non o houbera tampouco para a s\u00faa formaci\u00f3n, recollendo as armas os respectivos Capit\u00e1ns Xenerais, e quedando s\u00f3 a garda c\u00edvica.\nO ano 1808, no curso da Guerra da Independencia, as diferentes Xuntas Provinciais soberanas, como a de Galicia, crearon as s\u00faas propias \"Milicias\".\nAs Milicias Nacionais.\nNa Constituci\u00f3n de 1812 creouse a Milicia Nacional, instituci\u00f3n de car\u00e1cter popular, encargada de conservar a orde e a tranquilidade nas vilas, semellante \u00e1s anteriores Milicias; suprimida durante o per\u00edodo absolutista de Fernando VII, a milicia foi restaurada na Constituci\u00f3n de 1837.\nO 15 de abril de 1814 as Cortes de C\u00e1diz decretaron a creaci\u00f3n da Milicia Nacional, milicia de \u00edndole popular, pero que estaba moi lonxe do que foran pouco tempo atr\u00e1s as Milicias Urbanas. Estaba obrigado a ser miliciano todo espa\u00f1ol desde os 30 aos 50 anos, sempre que non tiveran ningunha tara f\u00edsica nin moral, quedando exceptuados os sacerdotes ordenados, os empregados p\u00fablicos e do patrimonio, e os pertencentes a Facultades universitarias cient\u00edficas ou literarias. O servizo nelas era obrigatorio por oito anos, e recrut\u00e1banse 30 milicianos por cada 1.500 almas; de non ser suficientes, pod\u00edan serres alistados mozos desde a idade de 18 anos.\nO servizo desta milicia era dar garda ao Concello, atender \u00e1 tranquilidade p\u00fablica, defender os seus fogares de toda agresi\u00f3n e perseguir a malfeitores e aos desertores. Estaban organizados en pelot\u00f3ns de 20 ou 30 homes, en compa\u00f1\u00edas, batall\u00f3ns ou rexementos, segundo o n\u00famero de habitantes das poboaci\u00f3ns respectivas. Cando a milicia fac\u00eda servizo f\u00f3ra da vila gozaba dun soldo. Esta milicia s\u00f3 se compo\u00f1\u00eda de d\u00faas armas, infantar\u00eda e cabalar\u00eda. Os seus xefes e oficiais elix\u00edanse entre os milicianos.\nPero coa volta a Espa\u00f1a de Fernando VII, o 4 de maio de 1814 a Espa\u00f1a, a Milicia Nacional morreu antes de nacer.\nA consecuencia dos acontecementos pol\u00edticos de 1820 e triunfante a insurrecci\u00f3n iniciada por Riego nas Cabezas de San Juan, implantouse de novo o r\u00e9xime liberal e a Milicia Nacional foi restaurada por Real Decreto de data 26 de abril de 1820. Segundo as ordenanzas dadas para a Milicia en 1822, cada vila ti\u00f1a a s\u00faa milicia local, e os concellos eras os que exped\u00edan os t\u00edtulos corresponde. Unha vez pasados os, en boca de Frenando VII, \"tres mal chamados anos\" (o trienio liberal) a reacci\u00f3n de 1823 suprimiu a Milicia Nacional, reempraz\u00e1ndoa polos \" Voluntarios realistas\".\nReapareceron de novo as Milicias Urbanas en virtude da Real Orde de 19 de febreiro de 1834 e, por Real Decreto de 28 de decembro de 1835 convert\u00e9ronse en \"Garda Nacional\"."}
{"id": "209041", "revid": "1131", "url": "https://gl.wikipedia.org/wiki?curid=209041", "title": "Marcelino Pas\u00edn Noya", "text": "Marcelino Pas\u00edn Noya, nado en Santiago de Compostela o 2 de xu\u00f1o de 1901 e finado na mesma cidade o 22 de setembro de 1936, foi un sindicalista galego.\nTraxectoria.\nFillo de Jos\u00e9 Pas\u00edn Romero. Afiliado socialista e de ideas sindicalistas. Era Xefe da Estaci\u00f3n de Santiago de Compostela en 1936. Organizou o bloqueo da estaci\u00f3n os d\u00edas posteriores ao golpe de Estado do 18 de xullo de 1936 impedindo a sa\u00edda de trens. Foi encarcerado o 28 de agosto, foi xulgado en consello de guerra o 17 de setembro e sentenciado \u00e1 pena de morte. Foi executado en Boisaca o 22 de setembro."}
{"id": "209042", "revid": "89787", "url": "https://gl.wikipedia.org/wiki?curid=209042", "title": "Lucha Social", "text": "Lucha Social foi un semanario editado en Santiago de Compostela entre 1919 e 1921.\nHistoria e caracter\u00edsticas.\nPeri\u00f3dico de tendencia obreirista, apareceu o 15 de marzo de 1919. Comezou como voceiro da Federaci\u00f3n de Sociedades Obreras y Agr\u00edcolas de Santiago, promovido por Jos\u00e9 Pas\u00edn Romero, Ezequiel Rey Turnes, Manuel Fandi\u00f1o Ricart e Jos\u00e9 Silva Mart\u00ednez, entre outros. Estivo dirixido por Marcelino Puente Gonz\u00e1lez (marzo a xullo de 1919), Jos\u00e9 Silva Mart\u00ednez (do 26 de xullo de 1919 a agosto de 1920), Ezequiel Rey Turnes (do 20 de agosto de 1920 a abril de 1921), Jes\u00fas Posse (do 9 de abril de 1921 ata xullo) e Valent\u00edn Canedo (do 8 de xullo de 1921 ata a s\u00faa desaparici\u00f3n). Foi suspendido pola folga xeral de abril a xu\u00f1o de 1919. Posteriormente, logo da desafecci\u00f3n dos agrarios, mudou a s\u00faa cabeceira e a partir do n\u00famero 13 converteuse no \"\u00d3rgano de las Sociedades Obreras de Resistencia de Santiago y su contornos\". Cesou no segundo trimestre de 1921 trala s\u00faa suspensi\u00f3n pola censura gobernativa."}
{"id": "209043", "revid": "27155", "url": "https://gl.wikipedia.org/wiki?curid=209043", "title": "Cortiza insular", "text": ""}
{"id": "209045", "revid": "5863", "url": "https://gl.wikipedia.org/wiki?curid=209045", "title": "Pacewicz", "text": ""}
{"id": "209046", "revid": "98629", "url": "https://gl.wikipedia.org/wiki?curid=209046", "title": "Milicia Nacional", "text": "A Milicia Nacional \u00e9 unha organizaci\u00f3n de cidad\u00e1ns armados, distinta do Ex\u00e9rcito ou dos corpos de polic\u00eda, e similar \u00e1s que cos nomes de Garda Nacional, Milicia Urbana ou Garda C\u00edvica, tiveron protagonismo nas grandes revoluci\u00f3ns liberais europeas e americanas.\nCaracter\u00edsticas.\nPara o proxecto pol\u00edtico liberal, este tipo de milicias encarnaba a base organizativa dun Estado participativo de ciudad\u00e1ns armados, con capacidade para fiscalizar \u00e1s autoridades e resistirse aos seus mandatos se os consideraban inadecuados. Este proxecto contemplaba o car\u00e1cter electivo de todos os cargos p\u00fablicos, a descentralizaci\u00f3n territorial e o ju\u00edzo por xurado. Na medida en que era a naci\u00f3n a que estaba en armas, a milicia encarnaba a virtude c\u00edvica, e por isoo era incorrupt\u00edbel e invenc\u00edbel.\nPara Thomas Jefferson, portavoz t\u00edpico deste tipo de concepci\u00f3ns, un ex\u00e9rcito profesional en mans do goberno era un instrumento seguro de tiran\u00eda, mentres que se os cidad\u00e1ns estaban armados e se rebelaban de vez en cando, recordar\u00edan aos gobernantes que ti\u00f1an que ter en conta a vontade popular.\nNalg\u00fans pa\u00edses, como Francia, xa exist\u00edan unhas milicias burguesas baixo o Antigo R\u00e9xime, encargadas de mantener a orde, de protexer a propiedade e de reprimir revoltas menores. Eran de corte menos popular que a Garda Nacional de Francia creada a principios da Revoluci\u00f3n Francesa, e nunca tiveron o papel liberal que caracterizou \u00e1 Garda Nacional francesa tanto nos episodios revolucionarios do s\u00e9culo XIX como nos per\u00edodos de calma pol\u00edtica.\nTras as revoluci\u00f3ns liberais (1768, 1789, 1812, 1820, 1830, 1848, 1854, 1868 e 1871) en moitos pa\u00edses establec\u00e9ronse este tipo de milicias. En xeral organiz\u00e1banse en unidades de barrio ou poboaci\u00f3n, e nelas estaban obrigados a participar todos os ciudad\u00e1ns con dereitos plenos que estiveran en condici\u00f3n f\u00edsica para facelo. Quedaban exclu\u00eddos de participar as mulleres e os hombres sen dereitos pol\u00edticos.\nIso significaba que se armaba \u00e1 parte da pobolaci\u00f3n que pagaba suficientes impostos como para ser considerada cidad\u00e1n e se exclu\u00eda a gran parte da poboaci\u00f3n rural, que en case todos os pa\u00edses era a maioritaria, e aos asalariados urbanos. Por iso en moitas ocasi\u00f3ns tam\u00e9n se chamou a estas forzas \"milicias burguesas\". \nO servizo armado destas milicias adoitaba ser local. O t\u00edpico \u00e9 que se usase o domingo pola ma\u00f1\u00e1 como d\u00eda de instruci\u00f3n e que cada cidad\u00e1n no tuviese que server de maneira ordinaria dous ou tres veces por mes, realizando roldas de polic\u00eda ou custodiando edificios p\u00fablicos. No caso de que ocorreran mot\u00edns populares, ou se estuviera en estado de guerra, a mobilizaci\u00f3n pod\u00eda ser m\u00e1is continua e a milicia pod\u00eda quedar subordinada \u00e1s autoridades militares.\nMentres que a as tropas do e ex\u00e9rcito e da polic\u00eda presup\u00f3nselles a obediencia cega aos mandos, nas milicias c\u00edvicas os participantes consider\u00e1banse cidad\u00e1ns-soldado, votaban para escoller aos seus oficiais e os cuarteis convert\u00edanse a mi\u00fado en lugares de discusi\u00f3n pol\u00edtica.\nEn moitos episodios revolucionarios, mot\u00edns ou outras protestas populares, algunhas unidades das milicias pod\u00edan participar armadas en contra das autoridades. Ese tipo de situaci\u00f3ns levou a que os gobernos desconfiasen da milicia e tenderan a disolvela. En Espa\u00f1a, por exemplo, a milicia estivo en vigor mentres gobernaban os progresistas, porque os moderados disolv\u00edana e prefer\u00edan confiar no ex\u00e9rcito e na Garda Civil. En Portugal foi desarmada en 1838. En Francia, suprimida despois da revoluci\u00f3n, foi restablecida tras a revoluci\u00f3n de 1830, tivo un protagonismo especial na de 1848 e despois languideceu at\u00e9 a Comuna de Par\u00eds de 1871, despois da cal foi suprimida definitivamente.\nNalg\u00fans pa\u00edses as milicias perviviron no s\u00e9culo XX, evolucionando de distintas maneiras. \u00c1s veces convert\u00e9ronse nunha especie de segunda li\u00f1a subordinada ao ex\u00e9rcito. En Estados Unidos as milicias do s\u00e9culo XIX evolucionaron cara a actual Garda Nacional. No Brasil, en cambio, a oficialidade das milicias converteuse nun lugar privilexiado para os caciques, o que lles permitiu afianzar o seu poder local unha vez que estas perderan calquera car\u00e1cter democr\u00e1tico interno. En Su\u00edza, o propio ex\u00e9rcito organ\u00edzase base\u00e1ndose nun modelo miliciano, sen oficiais profesionais.\nA tradici\u00f3n das milicias nacionais reviviu nos s\u00e9culos XX e no que vai de XXI, adapt\u00e1ndose \u00e1s diferentes circunstancias, nunha multitude de formaci\u00f3ns armadas. Nesta tradici\u00f3n p\u00f3dense inclu\u00edr o simple dereito a portar armas protexido constitucionalmente nos Estados Unidos, as milicias obreiras das revoluci\u00f3ns socialistas, as milicias de partido ou sindicato \u2014t\u00edpicas da Europa da d\u00e9cada de 1930\u2014, alg\u00fans grupos paramilitares de Am\u00e9rica Latina, os Comit\u00e9s de Defensa da Revoluci\u00f3n cubana ou mesmo as patrullas vecinais contra a delincuencia que durante as d\u00e9cadas de 1980 e 2000 se organizaron intermitentemente en barrios de Europa e Am\u00e9rica."}
{"id": "209047", "revid": "27155", "url": "https://gl.wikipedia.org/wiki?curid=209047", "title": "Lu\u00eds Blanco Rivero", "text": "Lu\u00eds Blanco Rivero-de Aguilar, nado en Santiago de Compostela en 1877 e finado na mesma cidade o 8 de marzo de 1942, foi un m\u00e9dico e pol\u00edtico galego.\nTraxectoria.\nFillo de Ram\u00f3n Blanco Castro (xefe de negociado de primeira clase da Facenda P\u00fablica) e Josefa Rivero-de Aguilar Rodr\u00edguez, e irm\u00e1n de Purificaci\u00f3n (casada con Lino Torre S\u00e1nchez-Somoza) e Ram\u00f3n (banqueiro na Arxentina). Estudou Medicina en Santiago, e doutorouse na Universidade Central de Madrid en 1894 coa tese \"Los diferentes tratamientos de la pneumon\u00eda fibrinosa y el m\u00e9todo de Z. Petresco\", publicada en Santiago de Compostela en 1895.\nFoi catedr\u00e1tico de Anatom\u00eda Topogr\u00e1fica e Operaci\u00f3ns e de Patolox\u00eda Cir\u00farxica da Universidade de Santiago de Compostela. Foi alcalde de Santiago de Compostela (1914-1917), reitor da s\u00faa Universidade (1921-1929) e presidente da Real Sociedade Econ\u00f3mica de Amigos do Pa\u00eds de Santiago (1933-1940). Ten publicaci\u00f3ns sobre os tratamentos da pneumon\u00eda fibrinosa, a diagnose de invaxinaci\u00f3ns cr\u00f3nicas intestinais, as luxaci\u00f3ns de c\u00f3bado e aptose hep\u00e1tica.\nVida persoal.\nCasou en 1906 con Engracia Guiti\u00e1n Garc\u00eda-Barros, filla de Claudio Guiti\u00e1n Fari\u00f1a, coa que tivo tres fillas: Mar\u00eda Purificaci\u00f3n (casada con Jos\u00e9 Goyanes Varela), Engracia (casada con Juan Villar Alonso) e Mar\u00eda Consuelo (casada con Salvador Parga Pondal)."}
{"id": "209048", "revid": "1131", "url": "https://gl.wikipedia.org/wiki?curid=209048", "title": "Jardiel Poncela", "text": ""}
{"id": "209049", "revid": "22795", "url": "https://gl.wikipedia.org/wiki?curid=209049", "title": "Garda C\u00edvica", "text": ""}
{"id": "209057", "revid": "88215", "url": "https://gl.wikipedia.org/wiki?curid=209057", "title": "Infantar\u00eda", "text": "A infantar\u00eda \u00e9 a forza de combate (arma) a p\u00e9 dos ex\u00e9rcitos. Utiliza todo tipo de armas port\u00e1tiles e semiport\u00e1tiles e, para o seu desprazamento, pode empregar todo tipo de medios de transporte (infantar\u00eda mecanizada, infantar\u00eda aerotransportada etc.). Combate por si soa, con posibilidades limitadas, ou en combinaci\u00f3n con algunha outra arma, sempre e cando esta estea actuando no seu apoio para as\u00ed aumentar as s\u00faas posibilidades. Nas primeiras filas sit\u00faanse os soldados da infantar\u00eda lixeira, que apenas levan protecci\u00f3n."}
{"id": "209059", "revid": "1131", "url": "https://gl.wikipedia.org/wiki?curid=209059", "title": "Se\u00f1or\u00edo de Villena", "text": "A base territorial do se\u00f1or\u00edo de Villena estendeuse por unha ampla comarca limitada polo norte co alfoz da Cidade de Cuenca e polo sur co termo da Cidade de Murcia. Este territorio estruturouse fundamentalmente en dous centros pol\u00edticos: a Terra de Alarc\u00f3n, ao norte, e a Terra de Chinchilla, ao sur. E, arredor deles, agrup\u00e1ronse outras vilas con extensi\u00f3ns m\u00e1is reducidas, entre elas, Iniesta, a Terra de Jorquera, Hell\u00edn, Tobarra, Almansa, Yecla, Sax e Villena, que, a pesar de conferirlle o nome ao se\u00f1or\u00edo, ocupou unha situaci\u00f3n perif\u00e9rica respecto a todo o conxunto. O se\u00f1or\u00edo experimentou durante a s\u00faa duraci\u00f3n cambios conxunturais externos, debido a anexi\u00f3n temporal dalgunha poboaci\u00f3n pr\u00f3xima, como o caso de Villarrobledo, Lezuza, Munera, Jumilla ou Utiel no s\u00e9culo XV, ou tam\u00e9n polas perdas doutras Vilas.\nEste conxunto se\u00f1orial ten unha dobre orixe hist\u00f3rica, por un lado as poboaci\u00f3ns da Terra de Jorquera, Hell\u00edn, Ves, Tobarra, Almansa, Yecla, Sax e Villena, pertenceron ao infante Manuel de Castela no s\u00e9culo XIII, unidas a outras vilas alacantinas, de a\u00ed o de denominar este territorio \"Terra de don Manuel\". Por outro lado, o sector norte, a \"Terra de Alarc\u00f3n\" e Iniesta, pertenceu ao reguengo durante o s\u00e9culo XII e XIII, sendo incorporado ao se\u00f1or\u00edo de Villena polo referido infante.\nFormaci\u00f3n do se\u00f1or\u00edo.\nEn 1252, ano no que Afonso X chega ao trono de Castela, o infante Manuel de Borgo\u00f1a e Suabia, irm\u00e1n de Afonso \"o Sabio\", figurar\u00e1 a mi\u00fado entre os seus conselleiros, como asinante de documentos reais. Afonso armarao cabaleiro, en 1254, e logo ter\u00e1 oficios e cargos da casa real. Cando foi nomeado alf\u00e9rez do rei, serviu tam\u00e9n ao seu irm\u00e1n como embaixador ante o Papa, co que aproveitou para ga\u00f1arse a amizase da poderosa Orde de Santiago e intentou que Afonso X fora elixido emperador e, ao mesmo tempo, impedir, con notable \u00e9xito, os plans para o mesmo fin que ti\u00f1a Ricardo de Cornualla. En xaneiro de 1261, o infante Manuel e a s\u00faa esposa, Constanza, afili\u00e1ronse como familiares \u00e1 orde de Santiago, prometendo axudarlle a esta e ao seu mestre Paio Peres Correia, e facerse enterrar a si mesmos e os seus descendentes no Mosteiro de Ucl\u00e9s, onde levantaron unha capela. Moi probablemente, esta amizade co mestre Paio Peres, unida, desde logo, aos seus servizos \u00e1 Coroa, valeulle a posesi\u00f3n de Elx, Crevillent, Aspe e o val de Elda, no reino de Murcia, ocupado quince anos antes, pero apenas poboado a\u00ednda por cristi\u00e1ns; que lle foron reco\u00f1ecidos polo rei en 1262, e que a partir de ent\u00f3n constitu\u00edron o n\u00facleo m\u00e1is forte das s\u00faas dispersas posesi\u00f3ns. Algunhas referencias indican que Elda pertenc\u00edalle con anterioridade a este ano \nO feito \u00e9 que, polo menos desde 1262, o infante Manuel \u00e9 se\u00f1or de pleno dereito de Elx, Crevillent, Aspe e de todo o val de Elda; e Adiantado do Reino de Murcia, ademais. Nese mesmo ano, na delimitaci\u00f3n do bispado de Cartaxena, menci\u00f3nase \"\u00abPetrel e Sax e Villena e la tierra de don Manuel nuestro hermano como parte con la tierra del rey de Arag\u00f3n, e Val de Ayora fasta Confruentes\u00bb\". A falta de documentaci\u00f3n impide precisar as condici\u00f3ns nas que se produciu a entrega \u00f3 infante Manuel dos seus primeiros se\u00f1or\u00edos murcianos. Non \u00e9 improbable, que como suxiren alg\u00fans historiadores, a mercede tivera un car\u00e1cter de \"apanaxe\", daquelas en voga nas cortes europeas; \u00e9 dicir, confiarlle un dominio a un dos membros da familia real, con excepcionais facultades, que non obstante ter\u00eda de reintegrase na coroa se faltara herdeiro var\u00f3n. Desde logo, a doaz\u00f3n non comportar\u00eda nin moito menos a soberan\u00eda, pero talvez si unha ampla xurisdici\u00f3n, da que Manuel abusar\u00eda sen d\u00fabida, rode\u00e1ndose dun cerimonial semellante ao dos reis, exercendo un poder omn\u00edmodo no cobro de tributos, repartindo herdades entre os seus vasalos etc."}
{"id": "209061", "revid": "85894", "url": "https://gl.wikipedia.org/wiki?curid=209061", "title": "\u00c1ngel Curr\u00e1s Fern\u00e1ndez", "text": "\u00c1ngel Benito Curr\u00e1s Fern\u00e1ndez, nado en Trabada o 2 de decembro do 1954, \u00e9 un profesor e pol\u00edtico galego do PPdeG, que foi alcalde de Santiago de Compostela.\nTraxectoria.\n\u00c9 doutor en Ciencias Biol\u00f3xicas e catedr\u00e1tico de ensino secundario no IES Arcebispo Xelm\u00edrez I de Santiago de Compostela. Foi profesor asociado da USC, director econ\u00f3mico-administrativo do proxecto cultural Santiago de Compostela, Cidade Europea da Cultura do ano 2000 (1996-2000) e director-xerente da Fundaci\u00f3n P\u00fablica Cidade da Cultura de Galicia (2000-2005). Foi Concelleiro de Cultura, Educaci\u00f3n e Normalizaci\u00f3n Ling\u00fc\u00edstica e primeiro tenente de alcalde do concello de Santiago de Compostela.\nTrala dimisi\u00f3n de Gerardo Conde Roa, accedeu \u00e1 alcald\u00eda de Santiago de Compostela en abril de 2012.\nEn xaneiro do 2013 foi citado a declarar como imputado por un presunto delito de tr\u00e1fico de influencias no marco da operaci\u00f3n Pok\u00e9mon.. O 9 de xu\u00f1o de 2014, logo dunha fonda crise institucional, dimitiu como alcalde, sendo substitu\u00eddo por Agust\u00edn Hern\u00e1ndez. Continuou como concelleiro at\u00e9 outubro, cando foi nomeado para dirixir en Galicia a empresa Tragsa en substituci\u00f3n de C\u00e9sar Aja."}
{"id": "209062", "revid": "23204", "url": "https://gl.wikipedia.org/wiki?curid=209062", "title": "Ducado de Villena", "text": "O Ducado de Villena \u00e9 un t\u00edtulo nobiliario espa\u00f1ol de car\u00e1cter hist\u00f3rico, creado oficialmente como t\u00edtulo nobiliario en 1420 polo rei de Castela Xo\u00e1n II a favor do seu curm\u00e1n carnal e cu\u00f1ado, Henrique de Trast\u00e1mara, infante de Arag\u00f3n, posiblemente con motivo do matrimonio de Henrique en 1420 coa irm\u00e1 do rei, Catarina de Castela, filla tam\u00e9n de Henrique III.\nHenrique de Trast\u00e1mara era fillo de Fernando I de Arag\u00f3n e de Leonor Urraca de Castela, condesa de Alburquerque.\nA s\u00faa denominaci\u00f3n fai referencia \u00e1 localidade de Villena, actualmente provincia de Alacant.\nAntecedentes.\nO Se\u00f1or\u00edo de Villena f\u00f3rmase entre 1252, ano no que morre Fernando III de Castela, e 1256, a favor do seu fillo o infante don Manuel, I se\u00f1or de Villena, coas poboaci\u00f3n de Terra de Jorquera. Hell\u00edn, Tobarra, Almansa, Yecla, Sax e Villena, o que foi co\u00f1ecido como \"Terra de don Manuel\".\nO sector norte do se\u00f1or\u00edo, a chamada Terra de Alarc\u00f3n e Iniesta, que era terra de reguengo, foron posteriormente incorporadas ao se\u00f1or\u00edo de Villena polo seu fillo e sucesor o Infante don Juan Manuel, II se\u00f1or de Villena.\nO infante don Juan Manuel, exerceu o seu se\u00f1or\u00edo como un aut\u00e9ntico \"pr\u00edncipe soberano\", intitul\u00e1ndose sucesivamente, \"se\u00f1or\", \"pr\u00edncipe\" e \"duque\" de Villena.\nA\u00ednda que s\u00f3 o t\u00edtulo de se\u00f1or ti\u00f1a un fundamento xur\u00eddico e territorial, en Castela, e o \u00fanico que se lle reco\u00f1eceu historicamente, o feito de intitularse tam\u00e9n \"pr\u00edncipe\" e \"duque\" de Villena, tivo a s\u00faa orixe en que, no ano 1333, o rei de Arag\u00f3n Afonso IV outorgoulle o privilexio e rango de \"principado\" ao seu se\u00f1or\u00edo de Villena, e posteriormente Pedro IV de Arag\u00f3n, outorgoulle o t\u00edtulo de \"duque\" en 1336.\n\u00c1 morte do infante don Juan Manuel, en 1348, o se\u00f1or\u00edo de Villena, reverteu \u00e1 Coroa de Castela.\n\u00c9 en 1420, cando se volve a conceder o se\u00f1or\u00edo de Villena, polo rei de Castela, Xo\u00e1n II, ao seu curm\u00e1n carnal e cu\u00f1ado Henrique de Trast\u00e1mara, infante de Arag\u00f3n, con rango de ducado, sendo considerado este, como I duque de Villena.\nHistoria dos duques de Villena.\nPrimeira \u00e9poca:\nFoi, na s\u00faa \u00e9poca, un dos m\u00e1is ricos e poderosos se\u00f1ores de Castela, chegando a ter o seu propio ex\u00e9rcito composto por m\u00e1is de mil cabaleiros. Acu\u00f1ou a s\u00faa propia moeda, como fac\u00edan os reis e os pr\u00edncipes soberanos.\nDescendencia do Infante don Juan Manuel:\nFillos ilex\u00edtimos, tidos con In\u00e9s de Casta\u00f1eda:\nSegunda \u00e9poca : (Creaci\u00f3n como t\u00edtulo nobiliario):\nDescendencia de Henrique de Trast\u00e1mara:\nFin.\nO ducado de Villena volveu \u00e1 coroa \u00e1 morte de Henrique de Trast\u00e1mara en 1445, volv\u00e9ndose a conceder o 12 de novembro do mesmo ano por Xo\u00e1n II de Castela a Juan Pacheco, con categor\u00eda de marquesado, que pasou a ser I marqu\u00e9s de Villena, quen tam\u00e9n foi nomeado I duque de Escalona."}
{"id": "209063", "revid": "22570", "url": "https://gl.wikipedia.org/wiki?curid=209063", "title": "Marquesado de Villena", "text": " \nO Marquesado de Villena \u00e9 un t\u00edtulo nobiliario espa\u00f1ol concedido por Xo\u00e1n II, o 12 de novembro de 1445 a Juan Pacheco, Gran Mestre da Orde de Santiago, Adiantado Maior de Castela no Reino de Murcia e posteriormente primeiro duque de Escalona.\nO marquesado, como entidade territorial, prov\u00e9n do antigo Se\u00f1or\u00edo de Villena, que reverteu na coroa. Xa foi marquesado anteriormente na persoa de Afonso de Arag\u00f3n e Foix, a\u00ednda que volveu reverter na coroa at\u00e9 a s\u00faa concesi\u00f3n a Juan Pacheco. O fillo deste, Diego L\u00f3pez Pacheco y Portocarrero perdeu gran parte das terras do marquesado, entre elas a capital, Villena. Non obstante, conservou o t\u00edtulo, que perdurou.\nNa actualidade, ostenta o t\u00edtulo de Marqu\u00e9s de Villena Francisco de Borja Soto y Moreno-Santamar\u00eda, duque de Fr\u00edas e descendente da Casa de Escalona."}
{"id": "209064", "revid": "5863", "url": "https://gl.wikipedia.org/wiki?curid=209064", "title": "Infanter\u00eda", "text": ""}
{"id": "209070", "revid": "25871", "url": "https://gl.wikipedia.org/wiki?curid=209070", "title": "Sarah Lucas", "text": "Sarah Lucas, nada en 1962 en Londres, \u00e9 unha artista que tivo reco\u00f1ecemento no grupo dos Xoves Artistas Brit\u00e1nicos (\"Young British Artist\", en ingl\u00e9s) na d\u00e9cada dos 90s.\nTraxectoria.\nA s\u00faa obra \u00e9 co\u00f1ecida polo seu agudo enxe\u00f1o e o uso dos elementos ready-made. Estudou no \"London College of Painting\" antes de ingresar ao Goldsmiths College, onde acudiu no per\u00edodo 1984-1987. Al\u00ed tivo unha relaci\u00f3n con Damien Hirst e posteriormente con Gary Hume. A s\u00faa obra temper\u00e1 consistiu en instalaci\u00f3ns de esculturas, co que formou parte da exhibici\u00f3n Freeze.\nEn entrevistas admitiu que logo de Freeze a s\u00faa carreira perdeu visibilidade por uns anos e foi co\u00f1ecida principalmente como a moza de Gary Hume. En 1990, logo de vivir varios anos con el en Nova York, se separaron e Lucas retornou a Londres, onde comezou unha longa relaci\u00f3n con Angus Fairhurst.\nO \u00e9xito veu en 1991 cando expuxo a s\u00faa obra en solitario no City Racing. Consistiu esta en collages feitos con portadas de xornais brit\u00e1nicos. As dram\u00e1ticas pezas, con grande \u00e9nfase no sexo, a deformidade, a violencia e o sensacionalismo tipificaron moitos dos elementos asociados co YBAs. Charles Saatchi comprou o set completo e o exhibiu na Saatchi Gallery, en Londres, no ano seguinte. Lucas usou os cartos procedentes da venda para financiar \"The Shop\", un proxecto executado coa s\u00faa amiga Tracey Emin, co\u00f1ecido como \"The Birds\" en 1993. Moitas das obras de Lucas dese per\u00edodo foron parodias sut\u00eds do traballo de contempor\u00e1neos seus m\u00e1is famosos.\nF\u00f3ra das contribuci\u00f3ns que realizou \u00e1s exhibici\u00f3ns Brilliant, en 1995, e Sensation, en 1997, Lucas non exhibiu en solitario ata 1998, cando Sadie Coles lle organizou unha exposici\u00f3n nun edificio bac\u00edo en Clerkenwell. No ano 2000 foille encargada a instalaci\u00f3n dunha serie de obras no museo Freud, o cal estivo acompa\u00f1ado dunha exhibici\u00f3n na galer\u00eda Sadie Coles. Os traballos al\u00ed presentados eran formas feminoides inspiradas por Louise Bourgeois. A exposici\u00f3n de Lucas en 2006 realizada no museo Tate Liverpool foi considerada por Jonathan Jones en \"The Guardian\" como mediocre."}
{"id": "209078", "revid": "35560", "url": "https://gl.wikipedia.org/wiki?curid=209078", "title": "Atlas-Able", "text": "Atlas-Able foi o nome dun foguete espacial derivado do m\u00edsil Atlas.\nCaracter\u00edsticas.\nO Atlas-Able xurdiu da adici\u00f3n dunha segunda etapa Able a unha primeira Atlas. S\u00f3 se lanzaron catro foguetes con esta configuraci\u00f3n, que se revelou inestable: a estrutura principal do foguete sufr\u00eda problemas durante o r\u00e9xime de m\u00e1xima presi\u00f3n din\u00e1mica e produc\u00edanse danos na segunda etapa durante a separaci\u00f3n. Os catro lanzamentos, dirixidos a po\u00f1er sondas do programa Pioneer en traxectoria lunar, terminaron en fracaso.\nDos catro Atlas-Able, o primeiro usou un Atlas C como primeira etapa e os restantes usaron un Atlas D."}
{"id": "209079", "revid": "4817", "url": "https://gl.wikipedia.org/wiki?curid=209079", "title": "Atlas Able", "text": ""}
{"id": "209081", "revid": "4817", "url": "https://gl.wikipedia.org/wiki?curid=209081", "title": "Agena A", "text": ""}
{"id": "209082", "revid": "4817", "url": "https://gl.wikipedia.org/wiki?curid=209082", "title": "Agena B", "text": ""}
{"id": "209083", "revid": "4817", "url": "https://gl.wikipedia.org/wiki?curid=209083", "title": "Agena C", "text": ""}
{"id": "209084", "revid": "4817", "url": "https://gl.wikipedia.org/wiki?curid=209084", "title": "Agena D", "text": ""}
{"id": "209085", "revid": "22570", "url": "https://gl.wikipedia.org/wiki?curid=209085", "title": "Maria di Rohan", "text": "Maria di Rohan (en galego Mar\u00eda de Rohan) \u00e9 unha \u00f3pera tr\u00e1xica en tres actos con m\u00fasica de Gaetano Donizetti e libreto en italiano de Salvatore Cammarano, baseado en \"Un duel sous le cardinal de Richelieu\" de Lockroy e Edmond Badon. A s\u00faa estrea tivo lugar no K\u00e4rntnertortheater de Viena o 5 de xu\u00f1o de 1843.\nEsta \u00f3pera \u00e9 moi pouco representada na actualidade, figurando nas estat\u00edsticas de Operabase con unicamente 3 representaci\u00f3ns no per\u00edodo 2005-2010.\nArgumento.\nMaria, casada co Duque de Chevreuse (encarcerado por matar o sobri\u00f1o do Cardenal Richelieu nun duelo), pide axuda ao seu antigo amante e Conde de Calais, Riccardo. Maria \u00e9 insultada e Riccardo sae na s\u00faa defensa, retando a un duelo ao ofensor. Chevreuse sae en liberdade e x\u00faralle lealtade. Maria tenta inutilmente impedir o duelo e confesa o seu amor por Riccardo, quen lle escribe unha carta de despedida que deber\u00eda serlle entregada a Maria no caso de morrer. Chevreuse loita no seu lugar no duelo e resulta ferido levemente, mais, mentres tanto os homes do Cardenal entran no cuarto de Riccardo e levan varios documentos. Chervreuse am\u00f3salle un pasadizo secreto a Riccardo polo cal poder escapar e este p\u00eddell a Maria que o siga. Riccardo regresa para levar a Maria con el, mais Chevreuse atopa a s\u00faa carta, admitindo Maria a s\u00faa culpa. Chevreuse reta a un duelo a Riccardo, que se suicida.\nMomentos destacados.\nMaria ten unha conmovedora escena de entrada no primeiro acto con \"Culpa, fatal mestizia\". No terceiro acto hai unha fermosa escena de Chevreuse con \"Bella e di sol vestita\". Mentres que Riccardo ten o seu momento de lucimento no segundo acto coa aria \"Alma soave e cara\", na que pensa no duelo co home que insultou a Maria."}
{"id": "209086", "revid": "35560", "url": "https://gl.wikipedia.org/wiki?curid=209086", "title": "Atlas-Agena", "text": "Atlas-Agena foi o nome dunha serie de foguetes derivados do m\u00edsil Atlas en combinaci\u00f3n con diferentes variantes do foguete Agena.\nCaracter\u00edsticas.\nOs Atlas-Agena foron unha combinaci\u00f3n de foguetes Atlas (como a familia Atlas SLV-3) con diferentes versi\u00f3ns do foguete Agena como segunda etapa, aumentando a carga \u00fatil que pod\u00eda ser posta en \u00f3rbita. Nos Atlas-Agena empreg\u00e1ronse t\u00f3dalas versi\u00f3ns que houbo de foguetes Agena."}
{"id": "209087", "revid": "72012", "url": "https://gl.wikipedia.org/wiki?curid=209087", "title": "Atlas Agena", "text": ""}
{"id": "209089", "revid": "98629", "url": "https://gl.wikipedia.org/wiki?curid=209089", "title": "Voz en off", "text": "A expresi\u00f3n voz en off denomina a t\u00e9cnica de produci\u00f3n onde se retransmite unha voz non pronunciada visualmente diante da c\u00e1mara. A voz en off pode ser de algu\u00e9n que tam\u00e9n aparece en pantalla noutros segmentos ou pode ser interpretada por un actor de voz especialista. Un bo exemplo de voz en off ser\u00eda a narraci\u00f3n explicativa dun documental. \u00c9 un elemento extradiex\u00e9tico, \u00e9 dicir, que non se corresponde coa realidade, no sentido de que non escoitamos voces en off na vida diaria.\nAl\u00e9n do cinema e televisi\u00f3n, p\u00f3dese aplicar tam\u00e9n na radio, no teatro...\nO seu significa \u00e9 moi relativo e depende do contexto, pero p\u00f3dese tratar dun pensamento ou dunha explicaci\u00f3n, para maior entendemento do espectador.\nTipos e usos da voz en off.\nComo un recurso do personaxe.\nOs directores poden p\u00f3r unha voz en off na fase de produci\u00f3n porque o argumento ou a motivaci\u00f3n do personaxe non \u00e9 inmediatamente clara; por exemplo Francis Ford Coppola p\u00faxolle unha voz en off ao personaxe do Capit\u00e1n Willard en \"Apocalypse Now\" para clarificar os pensamentos e intenci\u00f3ns de Willard. Na versi\u00f3n da pel\u00edcula \"Moby Dick\" de 1956 de Herman Melville, Richard Basehart, como Ishmael, narra a historia e \u00e1s veces comenta a acci\u00f3n en voz en off, igual que fai William Holden na pel\u00edcula \"Sunset Boulevard\".\nA t\u00e9cnica de voz en off tam\u00e9n se usa para dar voces e personalidades a personaxes de debuxos animados. Entre os actores de voz m\u00e1is sobresa\u00edntes e vers\u00e1tiles at\u00f3panse Mel Blanc, Don Messick e Daws Butler.\nComo un recurso creativo.\nNo cine, o director pon o son dunha voz humana (ou varias voces) sobre imaxes mostradas na pantalla que poden estar ou non relacionadas coas imaxes mostradas. Por conseguinte, as voces en off \u00fasanse \u00e1s veces para crear un contrapunto ir\u00f3nico. Tam\u00e9n, de vez en cando poden ser voces aleatorias non directamente relacionadas coa xente que se ve na pantalla. En obras de ficci\u00f3n, a voz en off \u00e9 usada normalmente por un personaxe para reflexionar sobre o seu pasado, ou por unha persoa externa \u00e1 historia que normalmente ten un co\u00f1ecemento m\u00e1is completo dos acontecementos da pel\u00edcula que os outros personaxes.\nA voz en off \u00e9 empregada normalmente para contar a historia mediante un narrador omnisciente/personaxe. Por exemplo, en \"The Usual Suspects\", o personaxe de Roger \"Verbal\" Kint emprega \u00e1s veces a voz en off cando est\u00e1 contando detalles dos seus feitos. Voces en off neste sentido cl\u00e1sicas do mundo do cine poden ser o\u00eddas en \"Cidad\u00e1n Kane\" e \"The Naked City\", as\u00ed como en \"Annie Hall\", \"Gattaca\", \"Fight Club\", \"Megamind\", \"Ratatouille\", \"\", \"Tangled\", \"The Magic School Bus\", \"The Emperor's New Groove\", \"Kronk's New Groove\", \"Blade Runner\", \"The Rugrats Movie\", \"Cadea perpetua\", \"Big Fish\", \"How to Train Your Dragon\", \"Moulin Rouge!\", \"The Postman Always Rings Twice\", \"Young Winston\", \"Rugrats\", \"Raising Arizona\", \"Un dos nosos\", \"Furia de tit\u00e1ns\", e \"Star Quest: The Odyssey\".\nO x\u00e9nero do cine negro est\u00e1 especialmente asociado coa t\u00e9cnica de voz en off.\nComo un recurso pedag\u00f3xico ou descritivo.\nA voz en off ten moitas aplicaci\u00f3ns f\u00f3ra da ficci\u00f3n tam\u00e9n. Os telexornais est\u00e1n normalmente presentados como unha serie de clips de v\u00eddeo de acontecementos de interese period\u00edstico (pezas informativas), coa voz en off dos xornalista explicando o significado das imaxes presentadas; estes interc\u00e1lanse con imaxes dos presentadores describindo as historias mentres non se ve o v\u00eddeo dos acontecementos.\nAs retransmisi\u00f3ns deportivas en directo tam\u00e9n empregan a mi\u00fado voces en off feitas por locutores expertos, que narran as xogadas sobre o v\u00eddeo do evento deportivo.\nOs concursos de televisi\u00f3n antigamente fac\u00edan un amplo uso da voz en off para presentar concursantes e describir os premios dispo\u00f1ibles ou concedidos, pero esta t\u00e9cnica non se leva moito agora debido a que os concursos ofrecen premios predominantemente de di\u00f1eiro en efectivo.\nOs comentarios en voz en off por un destacado cr\u00edtico ou polo propio persoal de produci\u00f3n son unha importante caracter\u00edstica da publicaci\u00f3n de pel\u00edculas de cine en DVD, dentro do seu making-of.\nTraduci\u00f3n.\nNalg\u00fans pa\u00edses, tales como Rusia ou Polonia, \u00e9 empregada unha especie de voz en off como alternativa \u00e1 dobraxe, onde se pode escoitar a versi\u00f3n orixinal e por riba unha voz traducindo os di\u00e1logos."}
{"id": "209090", "revid": "23204", "url": "https://gl.wikipedia.org/wiki?curid=209090", "title": "Posproduci\u00f3n", "text": "A posproduci\u00f3n \u00e9 a manipulaci\u00f3n de material audiovisual dixital ou anal\u00f3xico usado para cine, publicidade, programas de televisi\u00f3n, radio... Co desenvolvemento da inform\u00e1tica, unha das s\u00faas maiores utilidades tornouse producir efectos dixitais, mais a edici\u00f3n e montaxe (non linear) dun material xa gravado e rexistrado segue sendo o seu m\u00e1ximo cometido.\nAs\u00ed pois, na posproduci\u00f3n d\u00e1se propiamente a montaxe, as\u00ed como a inclusi\u00f3n de subtitulado, voz en off, efectos especiais... Tam\u00e9n est\u00e1 dentro deste concepto a dobraxe.\nDist\u00ednguense d\u00faas p\u00f3las de posproduci\u00f3n: a de v\u00eddeo e a de son."}
{"id": "209091", "revid": "35560", "url": "https://gl.wikipedia.org/wiki?curid=209091", "title": ".ao", "text": ".ao o Dominio de Nivel Superior xeogr\u00e1fico (ccTLD) para Angola. Est\u00e1 administrado pola Universidade de Agostinho Neto."}
{"id": "209092", "revid": "89787", "url": "https://gl.wikipedia.org/wiki?curid=209092", "title": ".an", "text": ".an era o Dominio de Nivel Superior xeogr\u00e1fico (ccTLD) para as Antillas Neerlandesas. Era administrado pola Universidade das Antillas Neerlandesas. Como estas foron disolvidas no 2010, o dominio est\u00e1 desfasado."}
{"id": "209093", "revid": "1131", "url": "https://gl.wikipedia.org/wiki?curid=209093", "title": "Pazo dos Deportes de Riazor", "text": "O Pazo dos Deportes de Riazor \u00e9 un pavill\u00f3n polideportivo situado na cidade da Coru\u00f1a (Galiza), situado \u00e1 beira do paseo mar\u00edtimo da capital coru\u00f1esa, na R\u00faa de Manuel Murgu\u00eda, xusto ao car\u00f3n do Estadio Municipal de Riazor. O edificio, obra de Santiago Rey Pedreira, foi inaugurado o 1 de agosto de 1970 e ten capacidade para 5.000 espectadores. Est\u00e1 catalogado como elemento patrimonial.\nHistoria.\nFoi inaugurado o 1 de agosto de 1970, nun partido que enfrontou \u00e1 Selecci\u00f3n espa\u00f1ola de h\u00f3ckey a pat\u00edns fronte a un combinado de xogadores do resto do mundo no que resultou vencedor o combinado espa\u00f1ol por 4-2. Contou coa presenza do Xefe do Estado Espa\u00f1ol, Francisco Franco, e a s\u00faa esposa; o ministro do Ex\u00e9rcito, tenente coronel Casta\u00f1\u00f3n de Mena; o delegado nacional de Educaci\u00f3n F\u00edsica e Deportes, Juan Antonio Samaranch; o alcalde da Coru\u00f1a, Jos\u00e9 P\u00e9rez-Ard\u00e1; m\u00e1is outras autoridades locais e galegas.\nDesde a s\u00faa estrea o Pazo ten albergado en d\u00faas ocasi\u00f3ns o Mundial de h\u00f3ckey a pat\u00edns: en 1972, cando ga\u00f1ou a selecci\u00f3n de Espa\u00f1a, e en 1988, cando Italia ga\u00f1ou o seu terceiro t\u00edtulo, revalid\u00e1ndoo. Tam\u00e9n se disputaron nel outras grandes competici\u00f3ns deportivas.\nO 25 e 26 de setembro de 1982 tivo lugar no Pazo dos Deportes de Riazor a fundaci\u00f3n do BNG. \nAdemais de ser a sede habitual do HC Liceo, outros equipos como o B\u00e1squet Coru\u00f1a xogan tam\u00e9n os seus encontros como locais neste recinto. \u00c9 ademais empregado como escenario para outras competici\u00f3ns deportivas, como boxeo (disput\u00e1ndose a final do campionato de Europa no 2011) ou esgrima.\nCaracter\u00edsticas e instalaci\u00f3ns.\nA construci\u00f3n do pavill\u00f3n comezou en novembro de 1968, sobre unha superficie de 5.840 m\u00b2, baixo a direcci\u00f3n do arquitecto municipal Santiago Rey Pedreira.\nA pista polideportiva central do Pazo dos Deportes de Riazor \u00e9 de parqu\u00e9, e est\u00e1 preparada para disputar encontros de diversas disciplinas deportivas como h\u00f3ckey a pat\u00edns, baloncesto, balonm\u00e1n etc. Conta ademais cunha pista sint\u00e9tica de catro r\u00faas para a pr\u00e1ctica do atletismo, as\u00ed como tres ximnasios, sala de judo, sala de musculaci\u00f3n e sala de esgrima, as\u00ed como nove vestiarios e sala de prensa.\nO pavill\u00f3n foi remodelado no 2011 cun investimento de 2,4 mill\u00f3ns de euros. A s\u00faa capacidade \u00e9 de 4.425 espectadores, a\u00ednda que durante a \u00e9poca dourada do HC Liceo rexistraba entradas que pod\u00edan achegarse aos 10.000 espectadores, se ben na actualidade unicamente rexistra grandes entradas nos partidos importantes do Liceo."}
{"id": "209094", "revid": "5863", "url": "https://gl.wikipedia.org/wiki?curid=209094", "title": "Ram\u00f3n Pardo de Montenegro", "text": ""}
{"id": "209095", "revid": "5863", "url": "https://gl.wikipedia.org/wiki?curid=209095", "title": "Citro\u00ebn de Vigo", "text": ""}
{"id": "209096", "revid": "5863", "url": "https://gl.wikipedia.org/wiki?curid=209096", "title": "Paz-Andrade", "text": ""}
{"id": "209097", "revid": "89787", "url": "https://gl.wikipedia.org/wiki?curid=209097", "title": "Arma de Enxe\u00f1eiros", "text": "A Arma de Enxe\u00f1eiros de calquera ex\u00e9rcito \u00e9 unha arma que se comp\u00f3n normalmente de:\nDescrici\u00f3n.\nOs Zapadores, dentro da arma de Enxe\u00f1eiros, son unidades que act\u00faan en todo o campo de batalla: en primeira li\u00f1a, acompa\u00f1ando \u00e1 infantar\u00eda ou carros (neste caso normalmente act\u00faan zapadores mecanizados) para realizar aperturas de corredores en campos de minas, aramados, remoci\u00f3n de obst\u00e1culos contra-carro) labores denominadas, dentro do \u00e1mbito castrense, como \"apoio \u00e1 mobilidade\", en extrema avangarda ou incluso en territorio inimigo, acompa\u00f1ando normalmente a unidades de operaci\u00f3ns especiais ou de reco\u00f1ecemento, realizando PRP (Patrullas de Reco\u00f1ecemento en Profundidade) para obter informaci\u00f3n sobre defensivas inimigas, itinerarios para as forzas propias (inclu\u00edndo reco\u00f1ecemento de pontes, vaos, estradas etc.) e tam\u00e9n realizando operaci\u00f3ns de contramobilidade (campos de minas, obst\u00e1culos...) para dificultar o avance inimigo; as\u00ed mesmo realizan tarefas de fortificaci\u00f3n para a protecci\u00f3n de unidades (asentamentos, abrigos, postos de mando) compartindo esta \u00faltima misi\u00f3n cos enxe\u00f1eiros de apoio/maquinaria que se encargan de apoiar \u00e1s unidades con maquinaria pesada (retroescavadoras, \"bulldozers\"...) e realizar todos os labores de infraestrutura para as unidades (reparar estradas, facer pontes, campamentos...).\nEnxe\u00f1eiros militares en Galicia.\nFormando parte dunha brigada de infanter\u00eda lixeira (BRILAT Galicia VII), o \"Batall\u00f3n de Zapadores Ligero VII\" (BZAPL VII), con base en Pontevedra, constit\u00fae a maior presenza de persoal da arma no territorio de Galicia, con ampla experiencia en misi\u00f3ns internacionais."}
{"id": "209098", "revid": "27155", "url": "https://gl.wikipedia.org/wiki?curid=209098", "title": "Cromosoma Y humano", "text": ""}
{"id": "209099", "revid": "27155", "url": "https://gl.wikipedia.org/wiki?curid=209099", "title": "Cromosoma 15", "text": "O cromosoma 15 humano \u00e9 un cromosoma pertencente a un dos 23 pares de cromosomas humanos. Nas nosas c\u00e9lulas diploides temos d\u00faas copias (un par) deste cromosoma, e nas haploides s\u00f3 unha. Pola posici\u00f3n do seu centr\u00f3mero este cromosoma clasif\u00edcase como acroc\u00e9ntrico. \u00c9 un cromosoma con constrici\u00f3n secundaria no seu brazo pequeno, e con sat\u00e9lite (cromosoma sat\u00e9lite ou cromosoma SAT). O cromosoma 15 comprende uns 106 mill\u00f3ns de pares de bases, o que representa entre o 3 e o 3,5% do total do ADN da c\u00e9lula.\nA identificaci\u00f3n de xenes \u00e9 unha \u00e1rea moi activa de investigaci\u00f3n en xen\u00e9tica. Como se utilizan diversos m\u00e9todos para identificar xenes, as cifras de xenes totais var\u00edan algo dependendo do m\u00e9todo utilizado, pero est\u00edmase que o cromosoma 15 probablemente cont\u00e9n entre 700 e 900 xenes.\nO cromosoma 15 humano \u00e9 un dos que ten organizador nucleolar (NOR), zona onde se encontran xenes repetidos en t\u00e1ndem dos ARNr. Arredor dos organizadores nucleolares orix\u00ednanse os nucl\u00e9olos. Os organizadores nucleolares est\u00e1n na zona da constrici\u00f3n secundaria do cromosoma.\nXenes.\nAlg\u00fans dos xenes situados no cromosoma 15 son:\nEnfermidades e trastornos relacionados co cromosoma 15.\nOs seguintes trastornos \nest\u00e1n relacionados con cambios no n\u00famero ou a estrutura do cromosoma 15 e deles falarase m\u00e1is extensamente m\u00e1is abaixo:\nOs seguintes trastornos est\u00e1n relacionados con xenes localizados no cromosoma 15:\nPrincipais trastornos cromos\u00f3micos.\nAs seguintes condici\u00f3ns est\u00e1n causadas por mutaci\u00f3ns no cromosoma 15. D\u00faas destas condici\u00f3ns (s\u00edndrome de Angelman e s\u00edndrome de Prader-Willi) implican a perda de actividade x\u00e9nica na mesma parte do cromosoma 15, a rexi\u00f3n 15q11-q13. Este descubrimento proporcionou a primeira evidencia en humanos de que algo ademais dos xenes pod\u00eda determinar a expresi\u00f3n x\u00e9nica (epixen\u00e9tica).\nS\u00edndrome de Angelman.\nA s\u00edndrome de Angelman orix\u00ednase pola perda de actividade x\u00e9nica nunha parte espec\u00edfica do cromosoma 15, a rexi\u00f3n 15q11-q13. Esta rexi\u00f3n cont\u00e9n un xene chamado UBE3A que, cando est\u00e1 mutada ou ausente, probablemente causa as caracter\u00edsticas distintivas desta condici\u00f3n. A xente normalmente ten d\u00faas copias do xene UBE3A, unha procedente de cada proxenitor (como ocorre en xeral con todos os xenes nas c\u00e9lulas diploides). As d\u00faas copias deste xene est\u00e1n activas en moitos tecidos corporais. Por\u00e9n, no cerebro s\u00f3 \u00e9 activa a copia herdada da nai (a copia materna). Isto ch\u00e1mase impronta xen\u00e9tica. Se a copia materna se perde a causa dun cambio cromos\u00f3mico ou unha mutaci\u00f3n x\u00e9nica, o individuo carecer\u00e1 de copias funcionais do xene UBE3A no cerebro.\nNa maior\u00eda dos casos (un 70%), as persoas con s\u00edndrome de Angelman te\u00f1en unha deleci\u00f3n na copia materna do cromosoma 15. Este cambio cromos\u00f3mico deleciona a rexi\u00f3n do cromosoma 15 que incl\u00fae o xene UBE3A. Como a copia do xene UBE3A que se herda do pai (a copia paterna) \u00e9 normalmente inactiva no cerebro, unha deleci\u00f3n no cromosoma 15 materno d\u00e1 lugar a que non haxa ningunha copia activa do xene UBE3A no cerebro.\nNo 3% ao 7% dos casos, a s\u00edndrome de Angelman aparece cando unha persoa ten d\u00faas copias do cromosoma 15 paterno en lugar de ter unha copia de cada proxenitor. Este fen\u00f3meno ch\u00e1mase disom\u00eda uniparental paterna (UPD). As persoas con UPD no cromosoma 15 te\u00f1en d\u00faas copias do xene UBE3A, pero ambas as d\u00faas foron herdadas do pai e son, por tanto, inactivas no cerebro.\nArredor do 10% dos casos de s\u00edndrome de Angelman son causados por unha mutaci\u00f3n no xene UBE3A, e outro 3% orix\u00ednase por un defecto na rexi\u00f3n do ADN que controla a activaci\u00f3n do xene UBE3A e outros xenes da copia materna do cromosoma 15. Nunha pequena porcentaxe dos casos, a s\u00edndrome de Angelman pode ser causada por un rearranxo cromos\u00f3mico chamado translocaci\u00f3n cromos\u00f3mica ou por unha mutaci\u00f3n noutro xene distinto do UBE3A. Estes cambios xen\u00e9ticos poden inactivar anormalmente o xene UBE3A.\nS\u00edndrome de Prader-Willi.\nA s\u00edndrome de Prader-Willi \u00e9 causada pola perda de xenes activos nunha parte espec\u00edfica do cromosoma 15, a rexi\u00f3n 15q11-q13. As persoas normalmente te\u00f1en d\u00faas copias deste cromosoma en cada c\u00e9lula diploide, unha copia procedente de cada proxenitor. A s\u00edndrome de Prader-Willi d\u00e1se cando a copia paterna desapareceu parcial ou totalmente.\nNun 70% dos casos a s\u00edndrome de Prader-Willi prod\u00facese cando a rexi\u00f3n 15q11-q13 do cromosoma 15 paterno sufriu deleci\u00f3n. Os xenes nesta rexi\u00f3n son normalmente activos na copia paterna do cromosoma e son inactivos na materna (impronta xen\u00e9tica). Por tanto, unha persoa cunha deleci\u00f3n no cromosoma 15 paterno non ter\u00e1 xenes activos nesa rexi\u00f3n.\nEn arredor do 25% dos casos, unha persoa coa s\u00edndrome de Prader-Willi ten d\u00faas copias maternas do cromosoma 15 en cada c\u00e9lula en vez dunha copia de cada proxenitor. Este fen\u00f3meno ch\u00e1mase disom\u00eda uniparental materna. Como normalmente alg\u00fans xenes est\u00e1n activos s\u00f3 na copia paterna deste cromosoma, unha persoa con d\u00faas copias maternas do cromosoma 15 non ter\u00e1 ningunha copia activa destes xenes.\nNunha pequena porcentaxe dos casos a s\u00edndrome de Prader-Willi est\u00e1 causada por un rearranxo cromos\u00f3mico chamado translocaci\u00f3n. Raramente, a condici\u00f3n \u00e9 causada por unha anormalidade na rexi\u00f3n do ADN que controla a actividade dos xenes no cromosoma 15 paterno. A s\u00edndrome de Prader Willi \u00e9 hereditaria.\nCromosoma 15 isodic\u00e9ntrico.\nUn cambio cromos\u00f3mico espec\u00edfico chamado cromosoma 15 isodic\u00e9ntrico (antes chamada duplicaci\u00f3n invertida 15 \n) pode afectar ao crecemento e o desenvolvemento. O paciente pos\u00fae un cromosoma \"extra\" ou \"marcador\". Este pequeno cromosoma extra est\u00e1 feito de material xen\u00e9tico do cromosoma 15 que foi duplicado anormalmente (copiado) e unido extremo con extremo. Nalg\u00fans casos, o cromosoma extra \u00e9 moi pequeno e non ten efectos sobre a sa\u00fade da persoa. Pero un cromosoma 15 isodic\u00e9ntrico m\u00e1is grande pode orixinar debilidade no ton muscular (hipoton\u00eda), atraso mental, ataques epil\u00e9pticos e problemas de comportamento. Foron asociados coa presenza dun cromosoma 15 isodic\u00e9ntrico certos s\u00edntomas de autismo (un trastorno do desenvolvemento que afecta \u00e1 comunicaci\u00f3n e interacci\u00f3n social) .\nOutras condici\u00f3ns cromos\u00f3micas.\nOutros cambios no n\u00famero ou estrutura do cromosoma 15 poden causar atraso mental, atrasos no crecemento e desenvolvemento, hipoton\u00eda, e caracter\u00edsticas faciais distintivas. Estes cambios incl\u00faen unha copia extra de parte do cromosoma 15 en cada c\u00e9lula (trisom\u00eda 15 parcial) ou a perda dun segmento do cromosoma en cada c\u00e9lula (monosom\u00eda parcial 15). Nalg\u00fans casos, varios nucle\u00f3tidos foron delecionados ou duplicados."}
{"id": "209100", "revid": "27155", "url": "https://gl.wikipedia.org/wiki?curid=209100", "title": "Cromosoma 15 humano", "text": ""}
{"id": "209101", "revid": "25871", "url": "https://gl.wikipedia.org/wiki?curid=209101", "title": "Cabalar\u00eda (hom\u00f3nimos)", "text": "Cabalar\u00eda ou cabaler\u00eda pode referirse a:"}
{"id": "209102", "revid": "88215", "url": "https://gl.wikipedia.org/wiki?curid=209102", "title": "Cabalar\u00eda", "text": "Cabalar\u00eda ou arma de cabalar\u00eda \u00e9 a forza militar formada por soldados montados a cabalo ou, modernamente, en carros de combate.\nO termo prov\u00e9n do franc\u00e9s \"cavalerie\" e, xeralmente, non se emprega para forzas militares que en lugar de cabalos empreguen outros animais, como mulas, camelos ou, na antig\u00fcidade, elefantes."}
{"id": "209103", "revid": "88215", "url": "https://gl.wikipedia.org/wiki?curid=209103", "title": "Ana Peleteiro", "text": "Ana Peleteiro Bri\u00f3n, nada en Ribeira o 2 de decembro de 1995, \u00e9 unha atleta galega, especialista en triplo salto e medallista de bronce nos Xogos Ol\u00edmpicos de Toquio 2020.\nAsombrou desde moi nena, batendo os r\u00e9cords de Espa\u00f1a cadete, xuvenil, j\u00fanior e promesa e, con 16 anos, foi campioa do mundo j\u00fanior no Estadio Ol\u00edmpico de Barcelona, cun salto de 14,17 m, batendo ademais o r\u00e9cord nacional absoluto.\nProclamouse en trece ocasi\u00f3ns campioa absoluta de Espa\u00f1a de triplo salto, seis delas ao aire libre e sete en pista cuberta, a primeira delas en febreiro de 2014, a\u00ednda en idade j\u00fanior. No Mundial de atletismo en pista cuberta de 2018, disputado en Birmingham, acadou o bronce en triplo salto cunha distancia de 14,40 m. E no campionato de Europa absoluto de atletismo de 2018 celebrado en Berl\u00edn conseguiu a medalla de bronce, a primeira medalla conseguida por un atleta galego nun campionato de Europa.\nEn 2019 proclamouse campioa de Europa de pista cuberta de triplo salto cunha marca de 14,73 metros, novo r\u00e9cord de Espa\u00f1a, no Campionato de Europa de Atletismo en Pista Cuberta disputado en Glasgow. Nos Xogos Ol\u00edmpicos de Toquio 2020 bateu o seu propio r\u00e9cord de Espa\u00f1a cunha marca de 14,87 m, coa que conseguiu a medalla de bronce, o primeiro metal ol\u00edmpico da historia do atletismo galego. Na actualidade est\u00e1 en posesi\u00f3n de tres r\u00e9cords absolutos de Galicia e dous de Espa\u00f1a, as\u00ed como varios m\u00e1is en categor\u00edas inferiores.\nFoi elixida mellor atleta espa\u00f1ola j\u00fanior dos anos 2011, 2012, e 2013, pola Real Federaci\u00f3n Espa\u00f1ola de Atletismo. No ano 2012 recibiu o Premio Nacional do Deporte, no 2013 o Premio Princesa de Asturias S.A.R. Do\u00f1a Letizia e no 2020 a Medalla Castelao.\nTraxectoria.\nPrimeiros pasos.\nAna Peleteiro comezou a s\u00faa carreira deportiva en Ribeira, da man de Mar\u00eda Jos\u00e9 Mart\u00ednez Pati\u00f1o e Carlos Ald\u00e1n, na Asociaci\u00f3n de Atletismo e Deportes do Barbanza, compaxinando as especialidades de velocidade (50 e 100 metros lisos), salto de lonxitude e triplo salto, adestrada por Abelardo Moure. \nEn xaneiro de 2010 proclamouse na Coru\u00f1a campioa galega cadete en pista cuberta de triplo salto e salto de lonxitude, batendo na primeira das disciplinas o r\u00e9cord auton\u00f3mico cadete, con 11,24 metros. En febreiro proclamouse en Oviedo campioa de Espa\u00f1a cadete en pista cuberta tanto en triplo salto como en salto de lonxitude, cunhas marcas de 11,46 m e 5,30 m respectivamente. Dous meses despois bateu o r\u00e9cord galego de triplo salto cadete ao aire libre, cunha marca de 12,12 superando en 43 cent\u00edmetros a anterior marca de 1996. En maio no campionato ao aire libre celebrado no Barco de Valdeorras, proclamouse campioa galega cadete tanto en triplo salto como en salto de lonxitude. Na primeira semana de xu\u00f1o, no Campionato de Espa\u00f1a de Selecci\u00f3ns Auton\u00f3micas, logrou outro ouro en triplo salto cunha marca de 12,33, novo r\u00e9cord nacional cadete. Unhas semanas despois no Campionato de Espa\u00f1a cadete ao aire libre s\u00f3 puido ser terceira en triplo salto e cuarta en lonxitude.\nComezou 2011 proclam\u00e1ndose, con s\u00f3 15 anos, campioa galega absoluta de triplo salto e subcampioa en lonxitude, no auton\u00f3mico celebrado no Pazo dos Deportes de Riazor, resultados que repetiu d\u00faas semanas despois no auton\u00f3mico xuvenil. En marzo participou en Zaragoza no seu primeiro Campionato de Espa\u00f1a como xuvenil, conseguindo o ouro en triplo salto e establecendo unha nova marca nacional nesa categor\u00eda de idade, con 12,70 metros, 27 cent\u00edmetros m\u00e1is que a marca anterior. Ademais, no mesmo certame, ga\u00f1ou a prata no salto de lonxitude, cun salto de 5,68 m. En maio, no nacional de selecci\u00f3ns, superou por primeira vez os 13 metros no triplo salto, establecendo unha nova mellor marca nacional xuvenil, e conseguindo o segundo mellor salto do ano desa categor\u00eda en todo o mundo. Volveu superar os 13 metros no nacional ao aire libre, subindo de novo ao m\u00e1is alto do podio.\nEn xullo de 2011 disputou o seu primeiro campionato do mundo, en categor\u00eda xuvenil. O seu salto de 12,92 permitiulle subir ao terceiro caix\u00f3n do podio na proba celebrada en Lille. Unhas semanas despois conquistou a medalla de ouro no Festival Ol\u00edmpico da Mocidade Europea celebrado na cidade turca de Trebisonda. Rematou o ano sendo elixida mellor atleta j\u00fanior de Espa\u00f1a, galard\u00f3n que repetiu ao ano seguinte, xunto ao de mellor adestrador para Abelardo Moure.\nEn xaneiro de 2012 competiu na primeira Copa de Galicia de clubs formando parte do \"R\u00eda de Ferrol\", club asociado a ADT Barbanza, batendo o seu propio r\u00e9cord galego absoluto de triplo salto en pista cuberta, saltando at\u00e9 os 13,20 m, o que significaba 20\u00a0cm m\u00e1is do saltado un ano antes por ela mesma no escenario da Polideportiva de Riazor (A Coru\u00f1a). Esta marca significar\u00eda ademais un novo r\u00e9cord en categor\u00eda j\u00fanior en Espa\u00f1a, mellorando os 12,61 m que Vanesa Pe\u00f1alver lograra en Alacant en 1998, pero Peleteiro a\u00ednda non contaba coa idade suficiente para que a marca fose homologable. Uns d\u00edas despois revalidou o seu t\u00edtulo absoluto de triplo salto e logrou tam\u00e9n o de salto de lonxitude no campionato en pista cuberta celebrado no Pazo dos Deportes de Riazor, batendo a s\u00faa propia marca de triplo e o r\u00e9cord galego absoluto de lonxitude, que levaba 36 anos en posesi\u00f3n de \u00c1ngeles Moinelo. Superou en tres cent\u00edmetros a marca da antiga atleta do Deportivo da Coru\u00f1a, deixando o novo r\u00e9cord en 5,87 m. En marzo logrou o campionato galego xuvenil en pista cuberta en ambas disciplinas.\nEn xullo proclamouse campioa do mundo j\u00fanior no campionato celebrado en Barcelona, cun salto de 14,17 metros, unha distancia superior aos 14,10 que clasificaron a Patricia Sarrapio para os Xogos Ol\u00edmpicos de Londres.\nSalto \u00e1 \"Blume\".\nEn febreiro de 2013 disputou a s\u00faa primeira competici\u00f3n absoluta, no Campionato de Espa\u00f1a en pista cuberta en Sabadell, onde logrou a medalla de prata por detr\u00e1s de Patricia Sarrapio, cun salto de 13,75 m, r\u00e9cord nacional j\u00fanior e promesas. D\u00faas semanas despois participou no Campionato de Espa\u00f1a j\u00fanior en Antequera, obtendo d\u00faas novas medallas, o ouro no triplo salto e o bronce no salto de lonxitude.\nEn xu\u00f1o decidiu dedicarse preferentemente ao triplo salto e cambiar de adestrador e de residencia, traslad\u00e1ndose a Madrid, ao Centro de Alto Rendemento de Madrid, onde se puxo \u00e1s ordes de Juan Carlos \u00c1lvarez, alox\u00e1ndose na Residencia \"Joaqu\u00edn Blume\", dependente do Consello Superior de Deportes de Espa\u00f1a. En xullo proclamouse campioa j\u00fanior en Castell\u00f3 de la Plana e participou no Campionato Europeo J\u00fanior na localidade italiana de Rieti, de onde volveu coa medalla de bronce, cun mellor salto de 13,29. \nNo campionato de Espa\u00f1a de atletismo en pista cuberta, celebrado en Sabadell en febreiro de 2014, proclamouse por primeira vez campioa de Espa\u00f1a absoluta de triplo salto, cun rexistro de 13,91 m, conseguindo nova marca de Espa\u00f1a j\u00fanior. En marzo revalidou en Donostia o t\u00edtulo de campioa j\u00fanior de triplo salto en pista cuberta e sumou o de 60 metros lisos. En xu\u00f1o en Pontevedra converteuse na campioa galega absoluta dos 100 metros lisos, cun tempo de 11,93 segundos, establecendo un novo r\u00e9cord galego que mantivo durante sete anos, ata que foi superado en 2021 por Adi Iglesias. Uns meses despois ga\u00f1ou tam\u00e9n o ouro no Campionato de Espa\u00f1a j\u00fanior ao aire libre en Alcobendas.\nDecaemento e volta ao primeiro plano.\nDesde o ver\u00e1n de 2014 Peleteiro sufriu un decaemento deportivo. En Eugene (Oreg\u00f3n), o 5 de xullo de 2014, saltou 13,71 m, quedando clasificada no sexto posto no Mundial j\u00fanior. En febreiro de 2015 volveu do campionato de Espa\u00f1a de categor\u00eda promesas de Antequera con dous metais: prata en 60 metros lisos e bronce no triplo salto. Con todo, en agosto proclamouse campioa de Espa\u00f1a de triplo salto, no Campionato de Espa\u00f1a celebrado en Castell\u00f3 de la Plana, o seu primeiro ouro absoluto ao aire libre e ao ano seguinte logrou outro ouro no Campionato de Espa\u00f1a de atletismo en pista cuberta celebrado en Madrid. A iso uniuse o seu paso por Lisboa, a onde se mudou na primavera de 2016 para preparar a s\u00faa participaci\u00f3n nos Xogos de R\u00edo dese ano, aos que tivo que renunciar por problemas f\u00edsicos. A etapa portuguesa durou pouco. Meses despois p\u00faxose en mans do adestrador cubano Iv\u00e1n Pedroso, e foi vivir a Guadalajara. \nEn febreiro de 2017 proclamouse por terceira vez campioa de Espa\u00f1a en pista cuberta, nos campionatos celebrados en Salamanca, e en marzo quedou quinta no Campionato de Europa absoluto de pista cuberta celebrado en Belgrado. En xullo dese ano logrou o ouro no Campionato de Espa\u00f1a de atletismo en Barcelona e a prata no Campionato de Europa sub-23 celebrado en Bydgoszcz. Un mes despois disputou no Estadio Ol\u00edmpico de Londres o Campionato do Mundo, logrando o s\u00e9timo posto na final, cun salto de 14,23 m.\nBronce europeo, bronce mundial e r\u00e9cord de Espa\u00f1a.\nNo mundial de atletismo en pista cuberta de 2018, disputado en Birmingham, acadou a medalla de bronce en triplo salto cunha distancia de 14,40 m. O bronce de Birmingham e habituarse a estar sempre por riba dos 14 m reflicte todo un cambio de t\u00e9cnica. Tam\u00e9n ese ano revalidou os dous t\u00edtulos de campioa de Espa\u00f1a: en pista cuberta en Valencia cunha marca de 14,22 e ao aire libre en Xetafe con 14,55, batendo a s\u00faa mellor marca persoal.\nO 11 de agosto de 2018, aos seus 22 anos, obtivo a medalla de bronce no concurso de triplo salto do campionato europeo en Berl\u00edn, cun mellor salto de 14,44 m, a un cent\u00edmetro da prata, que foi para a alem\u00e1 Kristin Gierisch; o ouro foi para a grega Paraskevi Papachristou, que saltou 14,60 m. A galega estivo en posici\u00f3ns de podio de principio a fin do concurso. Fixo dous moi bos saltos, pero que resultaron nulos. Foi a primeira medalla europea para un atleta galego en toda a historia.\nCampioa de Europa.\nNa ma\u00f1\u00e1 do 3 de marzo de 2019, no campionato de Europa en pista cuberta, en Glasgow, cun salto de 14,73 m fixo historia no deporte espa\u00f1ol, alz\u00e1ndose coa medalla de ouro e, ademais, bateu en 9 cent\u00edmetros o r\u00e9cord de Espa\u00f1a de triplo salto, en poder de Carlota Castrejana con 14,64 m desde 2007. Ademais en setembro proclamouse de novo campioa de Espa\u00f1a de triplo salto en La Nuc\u00eda (Alacant) cun salto de 14,20.\nMundial de Doha.\nEn outubro de 2019 participou no Campionato do mundo de atletismo ao aire libre celebrado en Doha. Meteuse na final cun salto de 14,23 m e na final rematou sexta cunha mellor marca de 14,47, lonxe dos 15,37 da s\u00faa compa\u00f1eira de adestramentos, a venezolana Yulimar Rojas. Un mes despois do Mundial foi galardoada co Premio Deporte Galego \u00e1 mellor deportista galega feminina de 2018. F\u00edxolle entrega do premio o presidente da Xunta, Alberto N\u00fa\u00f1ez Feij\u00f3o, o 28 de novembro no Auditorio de Lal\u00edn.\nPrata europea e 11\u00ba campionato de Espa\u00f1a.\nEn marzo de 2020 conquistou o seu quinto campionato de Espa\u00f1a en pista cuberta, en Ourense. Con molestias nun xeonllo preferiu non arriscar e bastoulle con saltar 13,90 para ga\u00f1ar o campionato.\nO 20 de febreiro de 2021 logrou en Madrid o seu d\u00e9cimo campionato de Espa\u00f1a de triplo salto, o sexto en pista cuberta, cunha marca de 14,21 m. D\u00faas semanas despois, no Europeo baixo teito de Toru\u0144 (Polonia), acadou a medalla de prata, saltando 14,52 metros e quedando a un cent\u00edmetro do ouro da portuguesa Patr\u00edcia Mamona. En xu\u00f1o en Xetafe, proclamouse campioa de Espa\u00f1a por 11\u00aa vez (5\u00aa ao aire libre), cun salto de 14,61 que foi ademais a mellor marca espa\u00f1ola da historia ao aire libre.\nBronce ol\u00edmpico en Toquio 2020.\nDespois de dominar de xeito absoluto o triplo salto espa\u00f1ol durante o \u00faltimo lustro, disputou en Toquio os seus primeiros Xogos Ol\u00edmpicos. Comezou a s\u00faa andaina ol\u00edmpica o 30 de xullo, met\u00e9ndose na final cun salto de 14,62, a s\u00faa mellor marca persoal do ano e a mellor marca espa\u00f1ola da historia nos Xogos. Na final disputada o d\u00eda 1 de agosto, conseguiu a medalla de bronce, a primeira medalla ol\u00edmpica na historia do atletismo galego. F\u00edxoo despois de bater por d\u00faas veces o r\u00e9cord de Espa\u00f1a, deix\u00e1ndoo en 14,87 m, marca coa que rematou terceira por detr\u00e1s da venezolana Yulimar Rojas (que bateu o r\u00e9cord do mundo con 15,67 m) e a portuguesa Patr\u00edcia Mamona (15,01 m).\nEn febreiro de 2022, en Ourense, ga\u00f1ou o seu s\u00e9timo campionato de Espa\u00f1a en pista cuberta, igualando en t\u00edtulos a Patricia Sarrapio, que acabou segunda na mesma proba, a m\u00e1is de metro de Peleteiro.\nVida persoal.\nDesde 2021 \u00e9 a parella do seu colega do triplo salto, o franc\u00e9s Benjamin Compaor\u00e9, e acaba de anunciar que est\u00e1 embarazada de 3 meses. "}
{"id": "209105", "revid": "88215", "url": "https://gl.wikipedia.org/wiki?curid=209105", "title": "Juan Rom\u00e1n Riquelme", "text": "Juan Rom\u00e1n Riquelme, nado o 24 de xu\u00f1o de 1978 en San Fernando, Buenos Aires, \u00e9 un futbolista arxentino. Xoga de centrocampista."}
{"id": "209106", "revid": "1822", "url": "https://gl.wikipedia.org/wiki?curid=209106", "title": "S\u00e9mele", "text": "S\u00e9mele (en grego \u03a3\u03b5\u03bc\u03ad\u03bb\u03b7) \u00e9 un personaxe pertencente \u00e1 mitolox\u00eda grega. Filla de Cadmo, rei de Tebas e Harmon\u00eda; \u00e9 a irm\u00e1 de Agave, Autonoe, Ino e Polidoro, pero \u00e9 co\u00f1ecida por ser a nai de Baco ou Dioniso.\nO mito de Dioniso.\nC\u00f3ntanos o mito que na cidade grega de Tebas, viv\u00eda a princesa S\u00e9mele, filla do rei Cadmo e da ra\u00ed\u00f1a Harmon\u00eda. Tan grande era a s\u00faa beleza que pronto foi obxecto da atenci\u00f3n de Zeus. O deus acud\u00eda a visitala ao palacio do seu pai disfrazado de mortal, ata que un d\u00eda a moza cedeu ante unha insinuaci\u00f3n de Hera (a celosa esposa de Zeus) que, disfrazada da ama de leite da nova doncela, sementou onde hab\u00eda confianza a d\u00fabida de se quen a visitaba era realmente Zeus ou se era un impostor que se aproveitou da s\u00faa inocencia.\nDe modo que, no seu seguinte encontro, a moza S\u00e9mele rogoulle ao deus que se lle mostrase na s\u00faa ol\u00edmpica maxestade. Zeus ti\u00f1a moit\u00edsimo pesar ante a obstinaci\u00f3n da moza, consciente de que non poder\u00eda soportar o seu divino resplandor, pero como lle deu a palabra de concederlle o que quixese, tivo que acceder \u00e1 s\u00faa petici\u00f3n.\nFoi as\u00ed como a nova princesa pereceu consumida polas chamas que desprend\u00eda Zeus, o se\u00f1or do raio. Dionisos, que estaba no seo da moza, perecer\u00eda tam\u00e9n se unha tupida hedra fresca e h\u00famida con que o envolveu Xea, deusa da Terra, non se tivese enrolado milagrosamente nas columnas de palacio, interpo\u00f1endo a s\u00faa verde pantalla entre o pequeno deus e as chamas celestes.\nZeus recolleu a Dioniso neno, para o cal non chegara o momento de nacer, e encerrouno na s\u00faa coxa. Cando o prazo se cumpriu, extraeu a criatura. Este dobre nacemento valeulle a Dionisos o ep\u00edteto de \"ditirambo\" que quer\u00eda dicir \"o d\u00faas veces nado\"."}
{"id": "209107", "revid": "1131", "url": "https://gl.wikipedia.org/wiki?curid=209107", "title": "Museo dos Mu\u00ed\u00f1os de Acea de Ama", "text": "O Museo dos Mu\u00ed\u00f1os de Acea de Ama, tam\u00e9n chamado Museo dos mu\u00ed\u00f1os Andr\u00e9s Pan Vieiro, situado en Acea de Ama, na desenbocadura do rego de Trabe na r\u00eda do Burgo no concello de Culleredo, provincia da Coru\u00f1a, \u00e9 un antigo mu\u00ed\u00f1o de mareas restaurado.\nHistoria.\nOs mu\u00ed\u00f1os foron constru\u00eddos no s\u00e9culo XII polo mosteiro de Sobrado dos Monxes e estiveron en funcionamento durante uns oito s\u00e9culos. O museo conserva a maquinaria e as ferramentas que se usaban nas tarefas diarias do mu\u00ed\u00f1o, tam\u00e9n ten paneis informativos onde se explica o funcionamento dos mu\u00ed\u00f1os de mar\u00e9.\nNo museo tam\u00e9n se atopa a sala de exposici\u00f3ns Xos\u00e9 Rey Lago."}
{"id": "209109", "revid": "22795", "url": "https://gl.wikipedia.org/wiki?curid=209109", "title": "Marqu\u00e9s de La Romana", "text": ""}
{"id": "209110", "revid": "98629", "url": "https://gl.wikipedia.org/wiki?curid=209110", "title": "Edgar Wallace", "text": "Richard Horatio Edgar Wallace, nado en Greenwich o 1 de abril de 1875 e finado en Beverly Hills o 10 de febreiro de 1932, foi un novelista, dramaturgo e xornalista brit\u00e1nico, pai do suspense moderno e aclamado mundialmente como mestre da narraci\u00f3n de misterio. Ademais \u00e9 o autor do gui\u00f3n orixinal do filme \"King-Kong\".\nTraxectoria.\nNaceu no n\u00famero 7 de Ashburnham Grove, no distrito londiniense de Greenwich. Era fillo ilex\u00edtimo do actor Richard Horatio Edgar e da actriz Marie Richards. Foi adoptado por George Freeman, mozo do mercado de peixe de Billingsgate. Entre os 12 e os 16 anos traballou en varias imprentas, unha zapater\u00eda, unha f\u00e1brica de impermeables, como coci\u00f1eiro nun buque, como albanel e como repartidor de leite.\nPrestou os seus servizos no Rexemento Real de West Kent, en Inglaterra, de 1893 a 1896, e no Corpo Sanitario Militar de Sur\u00e1frica de 1896 a 1899; comprou a s\u00faa renuncia militar en 1899 para dedicarse ao xornalismo. Durante a primeira guerra mundial serviu como subinspector da secci\u00f3n de Lincoln's Inn da Polic\u00eda Especial (para velar pola seguridade do Palacio de Buckingham), e traballou para o Ministerio da Guerra como interrogador especial dos ex-prisioneiros procedentes dos campos de concentraci\u00f3n alem\u00e1ns.\nFoi correspondente en Sur\u00e1frica da axencia Reuter (1899-1902) e do \"Daily Mail\" (1900-1902); fundou e dirixiu o Rand Daily Mail, de Johannesburgo (1902-1903); dirixiu \"The Week-End Racing Supplement\" e a secci\u00f3n de carreiras de cabalos do \"Evening News\" (1910-1912); fundou os xornais deportivos \"Bibury's Weekly\" e \"R. E. Walton's Weekly\" (1913); dirixiu \"Ideas\" e \"The Story Journal\" (1913); colaborou en 'Town Topics\", que logo dirixiu (1913-1916); fundou \"The Bucks Mail\" (1930); dirixiu, s\u00f3 nominalmente, a revista \"Hush\" (1930-1931); dirixiu o \"Sunday News\" (1931). Colaborou as\u00ed mesmo en m\u00e1is de cincuenta publicaci\u00f3ns peri\u00f3dicas de Sur\u00e1frica, Inglaterra e Estados Unidos.\nFoi presidente reelixido do Club da Prensa (1923-1924) e fundou o Press Club Fund, instituci\u00f3n ben\u00e9fica para xornalistas, a\u00ednda vixente. Institu\u00edu o Derby Lunch (1923), comida anual en honra da Carreira Derby, e motivou ao Jockey Club para que modificase o regulamento das carreiras de cabalos (1929). Dirixiu varias obras teatrais, as\u00ed como as pel\u00edculas \"Red Ace\" (1929) e \"The Squeaker\" (1930), baseadas en obras s\u00faas.\nTraballou como actor en \"The Crimson Circle\", inspirada nunha novela s\u00faa de 1929. Presidiu a xunta directiva da compa\u00f1\u00eda cinematogr\u00e1fica British Lion Film Corporation a partir de 1927. En 1931 presentouse como candidato ao Parlamento polo Partido Liberal, sen \u00e9xito. Ese mesmo ano marchou a Hollywood, onde faleceu despois de escribir para a R.K.O. o gui\u00f3n orixinal de King Kong (10 de febreiro de 1932).\nEscribiu poes\u00eda, artigos, cr\u00edtica teatral (no Morning Post), teatro, cinema, contos, historia e novelas. O seu labor xornal\u00edstico p\u00faxolle en contacto frecuente co mundo do crime. Axi\u00f1a que se atopaba investigando o rapto dun embaixador en Marrocos como pescudando no Congo se os funcionarios belgas practicaban a tortura, ou sonsacando polos barrios baixos de Vigo un contramaestre ruso o motivo de que o seu barco disparase contra a costa inglesa (por esta causa, o contramestre foi executado tras sufrir un consello de guerra). Visitaba con frecuencia Old Bailey (Tribunal do Criminal, en Londres) para facer as s\u00faas reportaxes, e interrogaba a condenados \u00e1 morte (chegou a ofrecer 5 000 libras ao Dr. Armstrong para que lle confesase a historia completa dos seus envelenamentos). Convidaba a comer a ex presidiarios e gustaba de relacionarse con personaxes do hampa, at\u00e9 o punto de que estivo asociado durante seis meses con \"Ringer\" Barrie, estafador do mundo das carreiras de cabalos, a quen alugou un negocio ilegal onde se vend\u00edan tips (progn\u00f3sticos h\u00edpicos confidenciais) a cinco libras. En tres ocasiones practicou a estafa por correo para estudar as s\u00faas t\u00e9cnicas. O resultado foi o interesante artigo \"Eu puiden ser un delincuente con \u00e9xito\". Era asiduo lector do \"Police Journal\", unha publicaci\u00f3n reservada \u00e1 Polic\u00eda e que el recib\u00eda periodicamente, e co\u00f1ec\u00eda a obra de criminalistas cl\u00e1sicos como Mantegazza e Krafft-Ebing. O seu prestixio como co\u00f1ecedor do mundo do crime motivou que a polic\u00eda alem\u00e1 reclamase a s\u00faa axuda para atrapar o \"Vampiro de Dusseldorf\", e que se lle nomease subinspector da Polic\u00eda Especial para protexer a vida da s\u00faa Maxestade."}
{"id": "209112", "revid": "24959", "url": "https://gl.wikipedia.org/wiki?curid=209112", "title": "Jeff Koons", "text": "Jeff Koons, nado en York (Pensilvania) o 21 de xaneiro de 1955, \u00e9 un artista estadounidense. A s\u00faa obra destaca polo uso do \"kitsch\" e a s\u00faa frecuente monumentalidade.\nTraxectoria.\nJeff Koons estudou pintura no Instituto de Arte de Chicago e no Colexio de Arte de Maryland. Traballou como corretor de bolsa en Wall Street antes de establecerse como artista. Comezou a facerse notar na d\u00e9cada dos 80 e abriu un obradoiro cun persoal de 30 axudantes manexado de modo similar ao c\u00e9lebre estudio de Andy Warhol co\u00f1ecido como The Factory.\nKoons foi quizais o primeiro artista en empregar os servizos dunha axencia de publicidade para promover a s\u00faa imaxe.\nDada a natureza da s\u00faa arte, Koons foi en repetidas ocasi\u00f3ns obxecto de demandas legais por violaci\u00f3n aos dereitos de autor, non sempre obtendo veredictos favor\u00e1beis nas cortes.\nCasado en 1991 coa actriz pornogr\u00e1fica italiana Ilona Staller, e tiveron un fillo ao ano seguinte chamado Ludwig. A parella disolveuse e a nai fuxiu a Europa onde a\u00ednda vive co fillo de ambos a pesar de que as cortes estadounidenses fallaran a custodia do infante a favor de Koons.\nJeff Koons est\u00e1 entre os artistas vivos m\u00e1is cotizados dos Estados Unidos.\nObra.\nClasificada \u00e1s veces como minimalista e Neo-pop, a s\u00faa obra consist\u00eda inicialmente en escultura conceptual que foi adquirindo monumentalidade (Puppy). At\u00e9 a data, Koons incursionou na escultura da instalaci\u00f3n, a pintura e a fotograf\u00eda.\nJeff Koons aparece como artista na d\u00e9cada dos 80s, en plena \u00e9poca consumista, onde a exaltaci\u00f3n do superfluo \u00e9 evidente. Hai que recordar que non careceu de grandes pol\u00e9micas ao longo da s\u00faa vida. De todo o gran \u00e1mbito consumista xorde a s\u00faa obra, a cal pretende conmover e criticar isto de forma perturbadora e \u00e1 vez cun toque de humor un tanto mal\u00e9volo. Entra aqu\u00ed igualmente a influencia dos medios, que se aproveitan totalmente do despilfarro da masa. Emprega obxectos coti\u00e1ns e de valor m\u00ednimo para conseguir o seu obxectivo, ao igual que o fixo Duchamp, coloc\u00e1ndoos en galer\u00edas, iluminados e carentes da s\u00faa antiga funci\u00f3n. Tam\u00e9n son frecuentes nalgunhas das s\u00faas obras a aparici\u00f3n de mozas \"pin-up\", xoguetes inch\u00e1beis e demais obxectos da clase media. A idea \u00e9 a principal caracter\u00edstica que debe coroar a obra. Os seus obxectos provocan unha especie de burla a cal vai encami\u00f1ada directamente cara a influencia da maior\u00eda da poboaci\u00f3n polos \"mass media\" e a publicidade.\nSorprendentemente a trav\u00e9s da publicidade, a cal enmarca como provocante da actitude da masa, faise un importante oco para tratar sobre os so\u00f1os da clase media e a busca ansiada de fama, di\u00f1eiro e estilo de vida (algo do que Jeff Koons se aproveitou durante gran parte da s\u00faa vida)\nPara el a clase media sempre pensou no ef\u00e9mero e se bastou do m\u00e1is simple para a s\u00faa convenci\u00f3n.\nA s\u00faa obra \u00e9 de grande importancia dentro da historia da arte xa hoxe en d\u00eda, xa que o seu prop\u00f3sito e a idea son coherentes en t\u00f3dolos seus sentidos. Ademais, o tema que sempre traballou foi do m\u00e1is apropiado para a \u00e9poca.\nA maior\u00eda das s\u00faas obras van \u00e1 corrente da arte conceptual, minimalista e pop; a\u00ednda que moitos cr\u00edticos denomin\u00e1rono como o principal artista kitsch. Con obras como Banalitty, Jeff Koons teno todo para ser unha estrela no mercado da arte, con pezas tan kitsch coma el."}
{"id": "209113", "revid": "92340", "url": "https://gl.wikipedia.org/wiki?curid=209113", "title": "Mar\u00eda Xos\u00e9 Cimadevila", "text": "Mar\u00eda Xos\u00e9 Cimadevila Cea, nada na Estrada e finada o 8 de xu\u00f1o de 2005, foi unha pol\u00edtica galega do PPdeG.\nTraxectoria.\nLicenciada en Dereito, foi directora xeral de Relaci\u00f3ns laborais e secretaria xeral da Conseller\u00eda de Xustiza. Foi conselleira de Asuntos Sociais, Emprego e Relaci\u00f3ns Laborais no pen\u00faltimo goberno Fraga (2003-2004). En 2004 unha enfermidade a obrigou a retirarse. A Xunta concedeulle a medalla Castelao en 2005."}
{"id": "209114", "revid": "5863", "url": "https://gl.wikipedia.org/wiki?curid=209114", "title": "Saint-Exup\u00e9ry", "text": ""}
{"id": "209115", "revid": "17467", "url": "https://gl.wikipedia.org/wiki?curid=209115", "title": "Le Petit Prince", "text": ""}
{"id": "209116", "revid": "5863", "url": "https://gl.wikipedia.org/wiki?curid=209116", "title": "Jeffrey Koons", "text": ""}
{"id": "209118", "revid": "5863", "url": "https://gl.wikipedia.org/wiki?curid=209118", "title": "Klimt", "text": ""}
{"id": "209121", "revid": "56817", "url": "https://gl.wikipedia.org/wiki?curid=209121", "title": "Gran Premio de Espa\u00f1a de 2012", "text": "O Gran Premio de Espa\u00f1a de 2012 (formalmente o LV Gran Premio de Espa\u00f1a Santander) \u00e9 unha carreira de F\u00f3rmula 1 que se celebrara o 13 de maio de 2012 no Circuit de Catalunya, Montmel\u00f3, Espa\u00f1a. Ser\u00e1 a quinta carreira do Campionato Mundial de F\u00f3rmula 1 de 2012.\nInforme.\nAdestramentos.\nA carreira foi precedida por unha proba de catro d\u00edas no Circu\u00edto de Mugello en Italia, desde 1 de maio. A proba viu a introduci\u00f3n de importantes melloras aerodin\u00e1micas.\nPor mor das cr\u00edticas pola extrema sensibilidade dos seus compostos de pneum\u00e1ticos, o provedor de pneum\u00e1ticos Pirelli anunciou que se lles proporcionara aos equipos uns compostos duros e brandos para o Gran Premio de Espa\u00f1a, diferentes aos pneum\u00e1ticos brandos e medios que ti\u00f1an fornecido para as carreiras anteriores da tempada.\nAlejandro Rossi substitu\u00edu a Heikki Kovalainen no equipo Caterham para a primeira sesi\u00f3n de adestramentos do venres. Dani Clos substitu\u00edu no equipo HRT a Narain Karthikeyan na mesma sesi\u00f3n."}
{"id": "209122", "revid": "22570", "url": "https://gl.wikipedia.org/wiki?curid=209122", "title": "Absorci\u00f3n (son)", "text": "A absorci\u00f3n ac\u00fastica \u00e9 un fen\u00f3meno que afecta \u00e1 propagaci\u00f3n do son.\nCando unha onda sonora alcanza unha superficie, a maior parte da s\u00faa enerx\u00eda refl\u00edctese, pero unha porcentaxe desta \u00e9 absorbida polo novo medio. Todos os medios absorben unha porcentaxe da enerx\u00eda que propagan, ning\u00fan \u00e9 completamente opaco.\nA capacidade de absorci\u00f3n de son dun material \u00e9 a relaci\u00f3n entre a enerx\u00eda absorbida polo material e a enerx\u00eda reflectida polo mesmo.\n\u00c9 un valor que var\u00eda entre 0 (toda a enerx\u00eda refl\u00edctese) e 1 (toda a enerx\u00eda \u00e9 absorbida).\nEn relaci\u00f3n coa absorci\u00f3n terase en conta:"}
{"id": "209123", "revid": "27249", "url": "https://gl.wikipedia.org/wiki?curid=209123", "title": "Absorci\u00f3n ac\u00fastica", "text": ""}
{"id": "209124", "revid": "22570", "url": "https://gl.wikipedia.org/wiki?curid=209124", "title": "Tempo de reverberaci\u00f3n", "text": "O tempo de reverberaci\u00f3n (TR) \u00e9 un par\u00e1metro que se utiliza para cuantificar a reverberaci\u00f3n dun determinado recinto. Def\u00ednese como o tempo que transcorre entre que se interrompe a recepci\u00f3n directa dun son e a recepci\u00f3n das s\u00faas reflexi\u00f3ns.\nHabitualmente para medir o valor consid\u00e9rase que as reflexi\u00f3ns finalizan cando a intensidade coa que se perciben \u00e9 unha millon\u00e9sima do seu valor orixinal, o que equivale a 60 dB. A medici\u00f3n real\u00edzase emitindo un ru\u00eddo curto e seco no recinto e rexistrando como evoluciona a intensidade coa que se percibe.\nEstimaci\u00f3n do tempo de reverberaci\u00f3n.\nDesenvolv\u00e9ronse diversas ferramentas matem\u00e1ticas para estimar o tempo de reverberaci\u00f3n que ter\u00eda unha sala concreta. Unha das m\u00e1is utilizadas e m\u00e1is simples \u00e9 a f\u00f3rmula de Sabine. O f\u00edsico Wallace Clement Sabine creouna para calcular o tempo de reverberaci\u00f3n dun recinto no que o material absorbente est\u00e1 distribu\u00eddo de forma uniforme. A f\u00f3rmula relaciona este tempo co volume da sala (V), a superficie do recinto (A) e a absorci\u00f3n do son total (a):\nformula_1\nA f\u00f3rmula de Sabine p\u00f3dese mellorar se se introduce un factor de absorci\u00f3n (x) do aire segundo a temperatura e a humidade. Este factor ten grande importancia se se tratan grandes recintos.\nformula_2\nA f\u00f3rmula de Sabine ad\u00f3itase empregar s\u00f3 a modo de estimaci\u00f3n. Outras f\u00f3rmulas empregadas para calcular este valor son a f\u00f3rmula de Eyring e a f\u00f3rmula de Millington.\nO tempo ideal de reverberaci\u00f3n.\nA reverberaci\u00f3n nunha sala modifica de forma importante as s\u00faas cualidades ac\u00fasticas. Para que a sonoridade sexa a adecuada, o tempo non debe ser nin alto nin baixo, sen\u00f3n axustarse ao uso que ter\u00e1 a sala. As\u00ed, salas con tempos baixos ou \u00absecas\u00bb poden ser aptas para teatro ou palabra falada pero pouco axeitadas para a audici\u00f3n de m\u00fasica. Ao mesmo tempo, diversos x\u00e9neros de m\u00fasica esixen diferentes tempos, en xeral moito maiores que o considerado \u00f3ptimo para a palabra. Todo isto fai moi dif\u00edcil encontrar salas polivalentes, a\u00ednda que mediante diversas t\u00e9cnicas \u00e9 posible \u00abafinar\u00bb unha sala ou variar o seu tempo de reverberaci\u00f3n.\nO volume dunha sala determina directamente (xunto a outros factores como os materiais da mesma) o tempo de reverberaci\u00f3n. O tempo \u00f3ptimo \u00e9 unha funci\u00f3n do volume, e xeralmente pref\u00edrense tempos \u00f3ptimos maiores cando as salas son m\u00e1is grandes, e viceversa.\nDe maneira emp\u00edrica consid\u00e9ranse tempos \u00f3ptimos aproximados en relaci\u00f3n co uso dunha sala, os seguintes:\nEn particular, a m\u00fasica sacra require valores m\u00e1is altos porque xeralmente est\u00e1 asociada a recintos como as catedrais, que acostuman ser moi reverberantes."}
{"id": "209125", "revid": "83328", "url": "https://gl.wikipedia.org/wiki?curid=209125", "title": "Ac\u00fastica arquitect\u00f3nica", "text": "A ac\u00fastica arquitect\u00f3nica \u00e9 unha rama da ac\u00fastica aplicada \u00e1 arquitectura, que estuda o control ac\u00fastico en locais e edificios, ben sexa para lograr un adecuado illamento ac\u00fastico entre diferentes recintos, ou para mellorar o acondicionamento ac\u00fastico no interior de locais. A ac\u00fastica arquitect\u00f3nica, ademais do control do son en lugares pechados, tam\u00e9n o estuda en espazos abertos (ao aire libre). Non foi at\u00e9 principios do s\u00e9culo XIX que adquiriu categor\u00eda de ciencia grazas a W. C. Sabine; e a d\u00eda de hoxe debera ser ben tida en conta na construci\u00f3n, pois \u00e9 sabido que a contaminaci\u00f3n ac\u00fastica crea problemas de sa\u00fade, e non s\u00f3 restrinxila onde o control do son \u00e9 fundamental, coma sal\u00f3n de actos, de concertos, teatros, estudios de gravaci\u00f3n etc, e empregala con criterio en lugares de traballo e nos edificios e espazos das buliciosas cidades.\nEvoluci\u00f3n hist\u00f3rica.\nA ac\u00fastica arquitect\u00f3nica na Antig\u00fcidade.\nOs escritos m\u00e1is antigos que se co\u00f1ecen sobre ac\u00fastica arquitect\u00f3nica datan do s\u00e9culo I\u00a0a.\u00a0C., m\u00e1is concretamente, do ano 25\u00a0a.\u00a0C. e d\u00e9bense a Marco Vitrubio Polio, enxe\u00f1eiro militar de Xulio C\u00e9sar. Nestes escritos describe varios dese\u00f1os para a ac\u00fastica dos antigos teatros romanos. Por exemplo, utiliz\u00e1banse vasillas de bronce afinadas que actuaban como resoadores, baixos ou agudos. A\u00ednda que as vasillas serv\u00edan para redirixir o son nunha direcci\u00f3n diferente \u00e1 inicial, non o reforzaban.\nNas igrexas cristi\u00e1s, de b\u00f3vedas altas, con moitos problemas ac\u00fasticos, sobre o p\u00falpito coloc\u00e1base un tornavoz, especie de marquesi\u00f1a, que evitaba que o son da voz do predicador se perdese polas b\u00f3vedas. Consegu\u00edronse resultados moi notables.\nAt\u00e9 o s\u00e9culo XIX, o dese\u00f1o ac\u00fastico era puramente pr\u00e1ctico e consist\u00eda, principalmente, en imitar disposici\u00f3ns de salas existentes nas que a m\u00fasica soaba ben. Ademais, hab\u00eda \u00e1s veces, pr\u00e1cticas case supersticiosas, tales como colocar arames (que non ti\u00f1an ningunha funci\u00f3n) nos lugares altos dunha igrexa ou auditorio.\nWallace Clement Sabine.\nA ac\u00fastica arquitect\u00f3nica moderna, naceu a finais do s\u00e9culo XIX grazas ao f\u00edsico estadounidense Wallace Clement Sabine.\nEn 1895, cando se inaugurou o Museo de Arte Fogg, os membros do consello da Universidade de Harvard, ao comprobar que a ac\u00fastica do recinto era p\u00e9sima e que o discurso dos oradores eran inintelixible, ped\u00edronlle a Sabine que resolvera o problema.\nSabine chegou \u00e1 conclusi\u00f3n de que o problema resid\u00eda na excesiva reverberaci\u00f3n da sala. Para reducila, cubriu as paredes con feltro que \u00e9 un absorbente ac\u00fastico. A\u00ednda que non foi unha soluci\u00f3n ideal, a ac\u00fastica mellorou e puido utilizarse a sala.\nTras este logro, Sabine foi chamado para asesorar a construci\u00f3n do novo Boston Symphony Hall. No desenvolvemento deste proxecto, durante as s\u00faas investigaci\u00f3ns, estableceu unha f\u00f3rmula de c\u00e1lculo do tempo de reverberaci\u00f3n que aplicou ao recinto.\nCando chegou o momento da inauguraci\u00f3n en 1900, Sabine levouse unha gran decepci\u00f3n, xa que o tempo de reverberaci\u00f3n da sala non se axustaba ao que predixera teoricamente. Foi moi criticado polos medios de comunicaci\u00f3n e por outros expertos na materia.\nTras este fracaso Sabine abandonou as s\u00faas investigaci\u00f3ns e volveu ao mundo universitario, dedic\u00e1ndose \u00e1 ensinanza at\u00e9 a s\u00faa morte en 1919.\nMais, en 1950, cincuenta anos despois da construci\u00f3n do teatro, realiz\u00e1ronse algunhas probas e p\u00faidose contrastar que os c\u00e1lculos de Sabine eran correctos.\nTras Sabine.\nMoitos autores intentaron mellorar a ecuaci\u00f3n do tempo de reverberaci\u00f3n para unha sala e, a\u00ednda que hai outras formulaci\u00f3ns que contan con aceptaci\u00f3n, como a de Eyring e Milligton, non obte\u00f1en resultados mellores que a de Sabine; polo que a f\u00f3rmula de Sabine segue en uso.\nNos laboratorios Bell, E. N. Gilbert demostrou que grazas \u00e1 utilizaci\u00f3n dunha ecuaci\u00f3n integral, pod\u00edase obter un resultado por un procedemento iterativo. Obtiv\u00e9ronse \u00f3ptimos resultados para certas aplicaci\u00f3ns.\nA partir de 1968, desenvolv\u00e9ronse m\u00e9todos inform\u00e1ticos de trazado de raios sonoros coa idea de seguir todas as reflexi\u00f3ns que se producen e desta forma calcular o tempo de reverberaci\u00f3n.\nTampouco estas t\u00e9cnicas recentes deron resultados moito mellores que a f\u00f3rmula de Sabine. A f\u00f3rmula de Sabine s\u00f3 foi mellorada ao introducir un factor de absorci\u00f3n (x) do aire para unha determinada temperatura e humidade. Factor que ten grande importancia se se trata de grandes recintos.\nA\u00ednda que Sabine \u00e9 o pai da ac\u00fastica arquitect\u00f3nica, hai que ter en conta que a f\u00f3rmula de Sabine nin \u00e9 a \u00fanica, nin tampouco \u00e9 absolutamente fiable, mais \u00e9 das f\u00f3rmulas m\u00e1is utilizadas.\nAc\u00fastica en espazos abertos.\nNos espazos abertos o fen\u00f3meno preponderante \u00e9 a difusi\u00f3n do son. As ondas sonoras son ondas tridimensionais, \u00e9 dicir, prop\u00e1ganse en tres dimensi\u00f3ns, sendo as s\u00faas frontes de ondas esferas radiais que saen da fonte de perturbaci\u00f3n en todas as direcci\u00f3ns. A ac\u00fastica ter\u00e1 que ter isto en conta, para intentar mellorar o acondicionamento dos enclaves dos escenarios para aproveitar o m\u00e1ximo as s\u00faas posibilidades e mirar como redirixir o son, focaliz\u00e1ndoo no lugar onde se atopen os espectadores.\nOs gregos constru\u00edron os seus teatros, onde se fac\u00edan as obras dram\u00e1ticas e as actuaci\u00f3ns musicais, en espazos ao aire libre e aproveitaron as propias bancadas onde se encontraban os espectadores (bancadas en chanzos con paredes verticais) como reflectores, logrando as\u00ed que o son reflectido reforzase o directo, de modo que chegaban a cuadriplicar a sonoridade do espazo que quedaba protexido polas bancadas. O tama\u00f1o dos teatros gregos era moi considerable, alg\u00fan dos cales, grazas \u00e1s s\u00faas propiedades ac\u00fasticas, chegou a ter capacidade para 15\u00a0000 espectadores.\nOs romanos utilizaron unha t\u00e9cnica parecida, non obstante, a parede das bancadas non era plana, sen\u00f3n curva, o que permit\u00eda que se perdese menor cantidade de son e focaliz\u00e1bano mellor cara a un mesmo punto (concepci\u00f3n similar \u00e1 do do reflector parab\u00f3lico). Mais os m\u00e1is grandes teatros romanos soamente ti\u00f1an capacidade para uns 5\u00a0000 espectadores. A perda das condici\u00f3ns debeuse en gran parte a que a \"orchestra\", que o teatro grego serv\u00eda para reflectir o son, en Roma foi o lugar que ocupaban os senadores e outros cargos, co que empeoraron as condici\u00f3ns.\nNa nosa \u00e9poca aprov\u00e9itanse os co\u00f1ecementos que da cultura cl\u00e1sica nos chegaron, e os recintos abertos constr\u00faense con paredes curvas alombadas en forma de cuncha ou coiraza. Os materiais utilizados te\u00f1en propiedades reflectoras para facilitar o encami\u00f1amento do son cara a onde se achan os espectadores. O problema \u00e9 que a resposta en frecuencia non \u00e9 uniforme e os graves chegan con maior dificultade at\u00e9 o auditorio que os agudos.\nAc\u00fastica en espazos pechados.\nNos espazos cerrados, o fen\u00f3meno preponderante que se ha de ter en conta \u00e9 a reflexi\u00f3n. Ao p\u00fablico vaille chegar tanto o son directo como o reflectido, que se van en diferentes fases poden producir reforzos e en caso extremos falta de son.\n\u00c1 hora de acondicionar un local, hase de ter tam\u00e9n en importante consideraci\u00f3n que non entre son do exterior (illamento ac\u00fastico).\nNo interior haber\u00e1 que lograr a calidade \u00f3ptima do son, controlando a reverberaci\u00f3n e o tempo de reverberaci\u00f3n, a trav\u00e9s da colocaci\u00f3n de materiais absorbentes e reflectores ac\u00fasticos.\nCaracter\u00edsticas ac\u00fasticas dos estudios de gravaci\u00f3n.\nAs caracter\u00edsticas ac\u00fasticas de cada sala ser\u00e1n espec\u00edficas para o uso que se lle vaia a dar.\n\u00c9 importante que o campo sonoro da sala sexa difuso. Con ese fin, po\u00f1eranse difusores, absorbentes e illantes que permitan redistribu\u00edr uniformemente o son e aproximarse ao campo difuso ideal."}
{"id": "209129", "revid": "29398", "url": "https://gl.wikipedia.org/wiki?curid=209129", "title": "Los Fresones Rebeldes", "text": "Los Fresones Rebeldes \u00e9 unha banda barcelonesa de son retro dos anos 50 e 60, como o ye-y\u00e9 e rock and roll pero cun son actual. Formouse a mediados dos anos 1990 en plena explosi\u00f3n indie.\nTraxectoria.\nO grupo formouse ao se xuntar Miguel L\u00f3pez Branco (teclados e casiotone), que xa tocara en S\u00edndrome T\u00f3xico, co bater\u00eda Joaqu\u00edn Felipe Spada, antigo membro de Los Canguros e Los Bretones. Montaron Pepito Sex, e a eles un\u00eduselles Cristina, fundando Surfin\u00b4Eyes. Por\u00e9n, Miguel deixounos para continuar en solitario.\nFelipe e Cristina seguiron ensaiando pola s\u00faa conta, e Miguel regresou canda eles, fundando Los Fresones Rebeldes xunto a outras tres rapazas: Eugenia, In\u00e9s e a s\u00faa irm\u00e1 Cecilia. Felipe, funcionario da Deputaci\u00f3n de Barcelona no Consorcio de Parques Forestais, ex xornalista de informaci\u00f3n pol\u00edtica para o \"Diario de Barcelona\" e Miguel, profesor de xeolox\u00eda, deciden intentalo por en\u00e9sima vez con este divertido proxecto a\u00ednda que segundo confesan \"Los Fresones foron a \u00faltima oportunidade que nos dabamos e, mira, funcionou\". Nun primeiro momento a formaci\u00f3n non era moi estable: In\u00e9s \u00eda e vi\u00f1a, e a s\u00faa irm\u00e1 Cecilia substitu\u00edaa, despois \u00edase Cecilia e volv\u00eda In\u00e9s. E nestas condici\u00f3ns xurdiu a oportunidade de gravar un disco."}
{"id": "209131", "revid": "98629", "url": "https://gl.wikipedia.org/wiki?curid=209131", "title": "Bobsleigh", "text": "O bob, bobsleigh ou bobsled (verba inglesa) \u00e9 un deporte ol\u00edmpico de inverno que xunto ao luge e o skeleton representan distintas modalidades de descenso en zorra.\nAo igual que o luge e o skeleton, a s\u00faa orixe at\u00f3pase nos Alpes su\u00edzos a finais do s\u00e9culo XIX. Concretamente o primeiro club de bobsleigh do mundo fundouse en 1897 en St. Moritz, Su\u00edza, e desde a\u00ed difundiuse a outras partes de Europa. As primeiras competici\u00f3ns que podemos considerar oficiais datan de 1914. A Federaci\u00f3n Internacional de Bobsleigh fundouse en 1923.\nNas s\u00faas primeiras d\u00e9cadas de vida, o bobsleigh ti\u00f1a pouco que ver co que \u00e9 na actualidade, xa que os materiais, o dese\u00f1o, as pistas mudaron completamente. Nos seus principios, as zorras eran de madeira, a\u00ednda que pronto pasaron a fabricarse de aceiro.\nNo bobsleigh hai d\u00faas modalidades, o bobs a dous e o bobs a catro (non existe o bobsleigh individual). Os primeiros campionatos do mundo celebr\u00e1ronse en 1924, s\u00f3 para o bobs a catro, mentres que en 1931 xa se inclu\u00edu o bobs a 2. Nos Xogos Ol\u00edmpicos debutou xa na primeira edici\u00f3n dos Xogos de Inverno celebrados en Chamonix, Francia, en 1924, e o bobs a dous comezou a disputarse nos de Lake Placid, EUA, en 1932. Desde ent\u00f3n sempre formou parte do programa, excepto nos Xogos de 1960 en Squaw Valley, EUA. Un novo avance tivo lugar nos Xogos Ol\u00edmpicos de Salt Lake City de 2002. onde se inclu\u00edron por primeira vez as probas femininas.\nUnha novidade importante tivo lugar en 1952, cando se limitou o peso das zorras e dos seus ocupantes, xa que antes desa data os participantes ti\u00f1an que posu\u00edr un gran peso corporal se quer\u00edan ter algunha oportunidade de triunfo. A nova norma f\u00edxoo m\u00e1is accesible.\nMais os principais avances chegaron no terreo dos materiais, en dous aspectos: as novas zorras de aceiro e fibra de vidro utilizan os \u00faltimos avances tecnol\u00f3xicos en materia aerodin\u00e1mica para a s\u00faa fabricaci\u00f3n, e non menos importante, as pistas artificiais nas que se poden alcanzar unhas velocidades que nunca crer\u00edan os primeiros practicantes deste deporte. As pistas de xeo te\u00f1en percorridos estreitos, tortuosos e peraltados, cun n\u00famero determinado de viraxes \u00e1 dereita e \u00e1 esquerda.\nA clave no bobsleigh est\u00e1 normalmente na sa\u00edda. \u00c9 decisivo que neses primeiros metros os tripulantes consigan a maior velocidade posible empuxando a zorra, por iso deben ser persoas fortes e ademais r\u00e1pidas, xa que da explosividade inicial depende normalmente o resultado. As diferenzas entre os participantes rara vez superan unhas poucas cent\u00e9simas polo que calquera pequeno erro resulta imposible de recuperar. A\u00ednda que a zorra pos\u00fae un freo, este unicamente se usa ao pasar a li\u00f1a de chegada. As velocidades superan con frecuencia os 150\u00a0km por hora e os corredores soportan at\u00e9 forzas 4 ou 5 \"G\".\nAs probas disp\u00fatanse en d\u00faas quendas, sum\u00e1ndose o tempo conseguido en ambas, e ga\u00f1ando aquel que totalice menos tempo. En caso de empate, non hai ning\u00fan desempate, sen\u00f3n que se comparte a medalla.\nA\u00ednda que a seguridade mellorou moito nos \u00faltimos anos, e os participantes van equipados con casco e traxes especiais, \u00e1s veces prod\u00facense accidentes de sa\u00edda de curva, e pode ser moi perigoso pois son accidentes letais, e en varias ocasi\u00f3ns produciuse a morte dalg\u00fan participante.\nA dificultade para practicar este deporte est\u00e1 no seu alto custo, especialmente das instalaci\u00f3ns, o que provoca que unicamente se practique nun n\u00famero moi reducido de pa\u00edses, principalmente do norte de Europa, EUA etc. Hai moi poucas instalaci\u00f3ns xa que o mantemento dunha pista esixe moitos recursos que dificilmente compensan. As principais potencias son Alema\u00f1a, Su\u00edza e Estados Unidos.\nHai uns anos deuse un curioso episodio. Uns estadounidenses que estaban de vacaci\u00f3ns en Xamaica presenciaron unha competici\u00f3n de zorras sobre terra moi popular neste pa\u00eds caribe\u00f1o, e que lles recordou vagamente ao bobsleigh, e ent\u00f3n ocorr\u00e9uselles a idea de preparar un equipo de xamaicanos para competir nos Xogos Ol\u00edmpicos de 1988 celebrados en Calgary, Canad\u00e1. As\u00ed o fixeron e o equipo de Xamaica participou neses Xogos Ol\u00edmpicos, sendo unha verdadeira atracci\u00f3n sobre todo para os medios de comunicaci\u00f3n. A\u00ednda que o seu resultado non foi brillante, este episodio foi motivo para unha pel\u00edcula da produtora Disney que se titulou orixinalmente \"Cool Runnings\", estreada en 1993. Con todo, durante estes anos Xamaica seguiu participando en competici\u00f3ns de bobsleigh de forma habitual e con resultados bastante aceptables.\nGalegos no bobsleigh.\nNo ano 2012 a piloto de Arcade B\u00e1rbara Iglesias, acompa\u00f1ada pola freadora asturiana Noem\u00ed Perez, converteuse na primeira muller de todo o estado en participar nunha proba oficial na pista de Igls en Austria, Dende ent\u00f3n v\u00e9n participando con regularidade en diferentes probas de \u00e1mbito internacional como a Copa de Europa ou o Campionato do Mundo J\u00fanior, na tempada 2016 - 2017 esta prevista a s\u00faa participaci\u00f3n no Campionato do Mundo absoluto, desta volta facendo un tandem completamente galego coa freadora Eva Fern\u00e1ndez.\nNo ano 2014 e seguindo os pasos de B\u00e1rbara Iglesias debutar\u00eda na categor\u00eda na categor\u00eda de monobob o piloto de Bueu Mart\u00edn Souto que acadar\u00eda o posto n\u00famero 15 nos Xogos Ol\u00edmpicos da Xuventude celebrados en Lillehammer, Noruega no 2016.\nB\u00e1rbara Iglesias protagoniza o documental O Tempo futuro de Xo\u00e1n Escudero.\nPistas.\nAs pistas modernas est\u00e1n feitas de formig\u00f3n e son refrixeradas. Requ\u00edrese que conte\u00f1an polo menos unha recta e un labirinto de m\u00faltiples curvas consecutivas. Idealmente deben ter entre 1.200 e 1.300 metros de lonxitude e polo menos quince curvas. As pistas en uso son as seguintes:"}
{"id": "209132", "revid": "89787", "url": "https://gl.wikipedia.org/wiki?curid=209132", "title": "Corinna Larsen", "text": "Corinna zu Sayn-Wittgenstein ou Corinna Larsen (nome de solteira), nada en Frankfurt en 1964, \u00e9 unha arist\u00f3crata e empresaria alem\u00e1 relacionada co negocio das armas de fogo do Reino Unido.\nTraxectoria.\nAdquiriu o t\u00edtulo de princesa tras o seu matrimonio en 2000 co pr\u00edncipe Johann Casimir zu Sayn-Wittgenstein-Sayn, do que se separou en 2005. En 2012, o seu estado civil era o de divorciada; ten dous fillos. Con todo, casara por vez primeira xa antes con Philip J. Adkins, pai da s\u00faa filla nada en 1992, Anastasia. Tam\u00e9n mantivo unha relaci\u00f3n cun membro da familia Flick, que controla gran parte do emporio Mercedes.\nEn 2012 traballaba como organizadora de cacer\u00edas de animais no continente africano para a empresa Boss &amp; Company Sporting Agency, cuxos clientes son polo xeral persoas de grandes posibilidades econ\u00f3micas. A s\u00faa funci\u00f3n na compa\u00f1\u00eda era a de impulsar e satisfacer todas as necesidades, dende o transporte en voos charter ou comerciais at\u00e9 o alugueiro de rifles, as licenzas de caza, os permisos no pa\u00eds de destino, o aloxamento ou a manutenci\u00f3n dos clientes. As\u00ed mesmo, actuou como representante do rei Xo\u00e1n Carlos I de Espa\u00f1a perante o pr\u00edncipe Alwaleed bin Talal de Arabia Saudita. Por outra banda, cabe destacar que foi tripulante de honra do \"Desaf\u00edo Espa\u00f1ol\" na Copa Am\u00e9rica de vela, canda o monarca espa\u00f1ol.\nCabe destacar que foi mencionada pola xornalista Pilar Eyre no seu libro \"La soledad de la reina\", o cal xira arredor da figura de Sof\u00eda de Grecia. No mencionado libro, Sayn-Wittgenstein era definida como unha muller atractiva e con grande influencia na Xefatura do Estado Espa\u00f1ol."}
{"id": "209136", "revid": "65337", "url": "https://gl.wikipedia.org/wiki?curid=209136", "title": "Emile Berliner", "text": "Emile Berliner, nado o 20 de maio de 1851 e finado o 3 de agosto de 1929, foi un inventor xermano-estadounidense do transmisor telef\u00f3nico, do gram\u00f3fono, dos discos de vinilo e precursor do micr\u00f3fono. Tam\u00e9n dedicou gran parte da s\u00faa fortuna en axudar a reducir a mortalidade infantil.\nBiograf\u00eda.\nNaceu en Hannover, Alema\u00f1a, aos 19 anos emigrou a Estados Unidos (1870) seguindo o exemplo dun amigo. Pasaba moito tempo na biblioteca do Instituto Cooper, onde adquiriu interese pola electricidade e o son.\nEn 1876 asistiu en Filadelfia a unha gran exhibici\u00f3n de inventos e descubrimentos cient\u00edficos, inclu\u00edndo o primeiro tel\u00e9fono de Alexander Graham Bell que fascinou a Berliner. Comezou ent\u00f3n a investigar como melloralo na s\u00faa vivenda en Washington, at\u00e9 que logrou crear un bo emisor para enviar mensaxes sen importar a distancia. En termos simples, inventou un micr\u00f3fono.\nEn setembro de 1877, a empresa Bell Telephone de Boston pagoulle a Berliner polo seu invento e contratouno para desenvolver outras melloras, at\u00e9 que en 1883 deixou a compa\u00f1\u00eda e regresou a Washington para traballar no seu laboratorio. Al\u00ed inventou o gram\u00f3fono en 1887, que permitiu a gravaci\u00f3n e reproduci\u00f3n de sons en discos.\nGram\u00f3fono e fon\u00f3grafo non son sin\u00f3nimos.\nAmbos utilizan a gravaci\u00f3n mec\u00e1nica (un dos tres sistema anal\u00f3xicos de gravaci\u00f3n), pero \u00e9 o \u00fanico que te\u00f1en en com\u00fan. O fon\u00f3grafo utilizaba cilindros, como as caixas de m\u00fasica.\nO gram\u00f3fono usaba discos, a\u00ednda que non estaban feitos de acetato de vinilo.\nThomas Edison patentou o fon\u00f3grafo en 1877, Berliner o gram\u00f3fono case unha d\u00e9cada m\u00e1is tarde.\nO gram\u00f3fono comezou a ser comercializado en 1893 pola compa\u00f1\u00eda \"The United States Gramophone Company\" que Berliner fundou. Cara a 1899, o invento de Emile Berliner estaba en mans de tres compa\u00f1\u00edas: \"The Berliner Gramophone Company\" (Philadelphia) que fabricaba os gram\u00f3fonos e os discos, \"The Seaman National Gramophone\" (Nova York) que levaba a cabo a comercializaci\u00f3n e \"United States Gramophone Company\" (Washington) da que el era dono.\nO 2 de xaneiro de 1900 Berliner comeza a fabricar en Montreal os discos de sete polgadas dun s\u00f3 lado ou sinxelos. A principios do mesmo ano, a segunda das compa\u00f1\u00edas mencionadas negociou un acordo coa \"American Gramophone and Columbia Phonograph\" para fabricar o zon\u00f3fono, un aparato similar. Berliner considerouno unha traiz\u00f3n ao acordo de exclusividade que ti\u00f1a, o que se agravou cando mediante un xu\u00edzo comercial a \"Seaman National Gramophone\" logrou que se prohibira \u00e1 compa\u00f1\u00eda de Berliner vender o seu invento nos Estados Unidos. Por isto, Berliner trasladou a s\u00faa empresa a Montreal (Canad\u00e1), a cal pasou a chamarse \"Berliner Gram-O-phone Company\".\nO 16 de xullo de 1900, Berliner rexistrou o logotipo da s\u00faa compa\u00f1\u00eda: un can escoitando un gram\u00f3fono. En 1924, a compa\u00f1\u00eda foi comprada por \"Victor Talking Machine Company\", a cal en 1929 pasou a chamarse RCA Victor, tras ser adquirida por Radio Corporation of America (RCA). Emile Berliner faleceu o 3 de agosto de 1929, como consecuencia dun infarto de coraz\u00f3n.\nAlgunhas publicaci\u00f3ns.\nPatentes.\n\"Imaxes de patentes en TIFF\""}
{"id": "209137", "revid": "89787", "url": "https://gl.wikipedia.org/wiki?curid=209137", "title": "Gram\u00f3fono", "text": "O gram\u00f3fono (do grego: \"gramma\" escritura; \"fono\" son) foi o primeiro sistema de gravaci\u00f3n e reproduci\u00f3n de son que utilizou un disco plano, a diferenza do fon\u00f3grafo, que gravaba sobre un cilindro. As\u00ed mesmo, foi o dispositivo m\u00e1is com\u00fan para reproducir son gravado desde a d\u00e9cada de 1890 at\u00e9 finais da d\u00e9cada de 1980. Foi patentado en 1888 por Emile Berliner.\nPrincipio de funcionamento.\nO gram\u00f3fono de Berliner consta dun prato xiratorio, un brazo, unha agulla ou \"puga\", parecidos aos dos tocadiscos, e unha bucina, ou un amplificador nos modelos el\u00e9ctricos que xurdiron despois de 1925. Un motor de corda ou, posteriormente, el\u00e9ctrico, fai xirar o prato a unha velocidade constante de 78 RPM.\nO gram\u00f3fono utiliza un sistema de gravaci\u00f3n mec\u00e1nica anal\u00f3xica no cal as ondas sonoras son transformadas en vibraci\u00f3ns mec\u00e1nicas, que fan mover unha puga que traza sucos que conforman unha espiral, sobre a superficie dun disco met\u00e1lico, que foi tratado quimicamente. En forma inversa, ao percorrer unha puga o suco dun disco de material termopl\u00e1stico que xira no prato do dispositivo, x\u00e9ranse vibraci\u00f3ns mec\u00e1nicas que se transforman en son que \u00e9 emitido pola bucina.\nO gram\u00f3fono acabou impo\u00f1\u00e9ndose sobre o fon\u00f3grafo polo menor custo de produci\u00f3n das gravaci\u00f3ns destinadas a este dispositivo, dado que a partir dun \u00fanico molde orixinal pod\u00edan realizarse miles de copias. O fon\u00f3grafo s\u00f3 pod\u00eda realizar unha \u00fanica toma de son por cada representaci\u00f3n orixinal. Por iso, cando se \u00eda realizar unha gravaci\u00f3n, dispo\u00f1\u00edanse m\u00faltiples fon\u00f3grafos.\nNon obstante, o fon\u00f3grafo ti\u00f1a unha vantaxe con respecto ao gram\u00f3fono: os usuarios pod\u00edan gravar os seus propios cilindros, con m\u00fasica ou voces. Esta posibilidade ti\u00f1a m\u00faltiples aplicaci\u00f3ns que nin o gram\u00f3fono nin o disco de vinilo posterior permitiron, e que se encontraron dispo\u00f1ibles novamente coa aparici\u00f3n dos gravadores de arame met\u00e1lico, de cintas magn\u00e9ticas (de carrete aberto e casete) e os dispositivos dixitais (computadores equipados con circu\u00edtos de son e gravadores dixitais port\u00e1tiles).\nGram\u00f3fonos a aire quente.\nO \"Maestrophone\" fabricado pola empresa Paillard, en lugar de usar un motor de corda de reloxo, vi\u00f1a equipado cun motor de aire quente. Cando se comercializaron estas m\u00e1quinas, por 1910, os motores de aire quente levaban case un s\u00e9culo funcionando, xa que foran patentados por Robert Stirling. A s\u00faa efectividade demostr\u00e1rase particularmente en m\u00e1quinas de pequena potencia, como esta, que requir\u00edan as\u00ed mesmo fontes de calor pequenas. Os gram\u00f3fonos operados por este sistema foron \u00fatiles, en especial para as salas de baile, xa que cunha soa carga de alcohol obt\u00ed\u00f1anse at\u00e9 doce horas ininterrompidas de funcionamento. A pesar de que a caixa deste gram\u00f3fono ti\u00f1a tres caras de cristal para poder vixiar o funcionamento do aparato, foron moitos os gram\u00f3fonos deste tipo que se queimaron por fallos no sistema ou polo mal uso do usuario, polo que na actualidade cons\u00e9rvanse pouco m\u00e1is dunha ducia en todo o mundo. En Espa\u00f1a comercializ\u00e1ronse estas m\u00e1quinas co nome de \"motof\u00f3n\".\nGram\u00f3fono \"Le Violon qui chante\".\nEn 1903, o fabricante de instrumentos musicais de corda Reginald Herbert Payne e o enxe\u00f1eiro Thomas Broadvent, patentaron un gram\u00f3fono cun brazo reprodutor e altofalante amplificador que eran propiamente un viol\u00edn. Segundo eles era, a mellor caixa de amplificaci\u00f3n que o ser humano creara, polo tanto a s\u00faa capacidade para reproducir m\u00fasica ser\u00eda superior \u00e1 da dunha bucina c\u00f3nica. A agulla de lectura \u00eda montada sobre a ponte do viol\u00edn."}
{"id": "209138", "revid": "27249", "url": "https://gl.wikipedia.org/wiki?curid=209138", "title": "Trastorno antisocial da personalidade", "text": ""}
{"id": "209141", "revid": "27155", "url": "https://gl.wikipedia.org/wiki?curid=209141", "title": "Organizador nucleolar", "text": "O organizador nucleolar ou rexi\u00f3n organizadora nucleolar (NOR polas s\u00faas siglas en ingl\u00e9s) \u00e9 unha rexi\u00f3n cromos\u00f3mica arredor da cal se forma o nucl\u00e9olo. A rexi\u00f3n permanece asociada ao nucl\u00e9olo ata que a c\u00e9lula se divide. A rexi\u00f3n cont\u00e9n varios xenes repetidos en t\u00e1ndem para os ARN ribos\u00f3micos. No home aparecen NORs nos cromosomas acroc\u00e9ntricos con constrici\u00f3ns secundarias.\nARNr e NORs.\nNos humanos unha NOR cont\u00e9n xenes para os ARNr de 5,8S, 18S, e 28S, que a ARN polimerase I transcribe como un ARNr precursor de 45S, que despois \u00e9 cortado por encimas chegados al\u00ed coa axuda das ribonucleoprote\u00ednas snoRNPs. As NOR humanas est\u00e1n agrupados nos brazos curtos dos nosos cromosomas acroc\u00e9ntricos dos pares 13, 14, 15, 21 e 22 na zona da constrici\u00f3n secundaria. Estes xenes en t\u00e1ndem das NORs conte\u00f1en entre 30 e 40 repetici\u00f3ns en t\u00e1ndem dunha unidade de transcrici\u00f3n de 13 kb e un espazador non transcrito de 27 kb, onde se encontran os elementos reguladores. O ARNr 5S non se forma en rexi\u00f3ns organizadoras nucleolares, sen\u00f3n en xenes en t\u00e1ndem do cromosoma 1, transcritos pola ARN polimerase III.\nCando os xenes das NOR empezan a transcribir o ARNr, os transcritos que se forman ao seu arredor, xunto con prote\u00ednas empezan a formar as subunidades dos ribosomas. A \u00e1rea do n\u00facleo onde se acumula todo este material vista ao microscopio aparece como unha gran mancha, que \u00e9 o nucl\u00e9olo. Durante a mitose, cando o ADN est\u00e1 en forma de cromosoma, os NOR non est\u00e1n activos e o n\u00facl\u00e9olo desaparece; v\u00f3lvese a formar pouco a pouco na telofase.\nVarios xenes que codifican factores de transcrici\u00f3n est\u00e1n asociados co funcionamento dos NORs, como o RUNX2, e o UBTF .\nDetecci\u00f3n.\nNas an\u00e1lises de cariotipos pode utilizarse unha tinguidura de prata (impregnaci\u00f3n arx\u00e9ntica) para localizar os organizadores nucleolares. O nitrato de prata ins\u00edrese en prote\u00ednas asociadas \u00e1s NOR nos talos e sat\u00e9lites dos cromosomas, tinguindo as prote\u00ednas de negro. A cantidade de tinguidura depositada e o n\u00famero de organizadores nucleolares difire entre a poboaci\u00f3n, pero o m\u00e1ximo que normalmente deber\u00eda de haber son 10 NOR por c\u00e9lula. Tam\u00e9n se usa a hibridaci\u00f3n in situ co ADN ribos\u00f3mico.\nCompetencia nucleolar.\nEste termo fai referencia ao fen\u00f3meno polo que non todas as NORs que est\u00e1n presentes na c\u00e9lula est\u00e1n activas funcionalmente. A expresi\u00f3n citol\u00f3xica deste fen\u00f3meno denom\u00ednase anfiplastia, e pode haber cambios da morfolox\u00eda cromos\u00f3mica con desaparici\u00f3n dalgunha constrici\u00f3n secundaria en certos casos . Isto p\u00f3dese observar, por exemplo, en h\u00edbridos interespec\u00edficos. Denom\u00ednase anfiplastia diferencial cando os cambios s\u00f3 se producen nalg\u00fans cromosomas do complemento. Un exemplo \u00e9 o que se produce no h\u00edbrido entre as plantas \"Crepis parviflora\" e \"Crepis capillaris\" .\nDescubrimento.\nQuen primeiro describiu o \"corpo organizador nucleolar\" foi Barbara McClintock en 1934 nos cromosomas do millo (\"Zea mays\").\nBarbara McClintock observou que \u00e1 formaci\u00f3n do nucl\u00e9olo s\u00f3 contribu\u00edan de forma activa aqueles cromosomas que presentaban constrici\u00f3n secundaria. Posteriormente outros como Ritossa e Spiegelman (1965), contribu\u00edron ao seu estudo, demostrando a estrutura caracter\u00edstica destas rexi\u00f3ns, que posu\u00edan unidades de transcrici\u00f3n intercaladas con espazadores non transcritos."}
{"id": "209142", "revid": "27155", "url": "https://gl.wikipedia.org/wiki?curid=209142", "title": "Rexi\u00f3n organizadora nucleolar", "text": ""}
{"id": "209143", "revid": "27155", "url": "https://gl.wikipedia.org/wiki?curid=209143", "title": "NOR", "text": ""}
{"id": "209144", "revid": "27155", "url": "https://gl.wikipedia.org/wiki?curid=209144", "title": "Zea mays", "text": ""}
{"id": "209146", "revid": "98629", "url": "https://gl.wikipedia.org/wiki?curid=209146", "title": "Juan L\u00f3pez Hita", "text": "Juan L\u00f3pez Hita, nado o 5 de setembro de 1944 en Alxeciras, \u00e9 un exfutbolista espa\u00f1ol. Xogaba de defensa e foi internacional coa selecci\u00f3n espa\u00f1ola."}
{"id": "209148", "revid": "88215", "url": "https://gl.wikipedia.org/wiki?curid=209148", "title": "Trofeo Juan Acu\u00f1a 1989", "text": "A 1\u00aa edici\u00f3n do Trofeo Juan Acu\u00f1a celebrouse na Coru\u00f1a o 20 de agosto de 1989 a partido \u00fanico. O campi\u00f3n foi o Real Oviedo, que venceu nos lanzamentos de penaltis tras empatar no partido (1\u20131)."}
{"id": "209149", "revid": "2074", "url": "https://gl.wikipedia.org/wiki?curid=209149", "title": "Volver (pel\u00edcula)", "text": ""}
{"id": "209150", "revid": "2074", "url": "https://gl.wikipedia.org/wiki?curid=209150", "title": "Volver (filme)", "text": ""}
{"id": "209151", "revid": "1131", "url": "https://gl.wikipedia.org/wiki?curid=209151", "title": "Andr\u00e9s Mateo", "text": "\u00c1ngel Andr\u00e9s Mateo Vilches, nado o 15 de decembro de 1918 en Alxeciras e finado o 4 de maio de 1993 na mesma cidade, foi un futbolista espa\u00f1ol. Xogaba de centrocampista e foi internacional coa selecci\u00f3n espa\u00f1ola."}
{"id": "209152", "revid": "895", "url": "https://gl.wikipedia.org/wiki?curid=209152", "title": "Atl\u00e9tico Tetu\u00e1n", "text": ""}
{"id": "209153", "revid": "98629", "url": "https://gl.wikipedia.org/wiki?curid=209153", "title": "Hubert van Eyck", "text": "Hubert van Eyck, tam\u00e9n escrito Huybrecht van Eyck ou Hubertus van Eyck, nado en Maaseik cara a 1385 ou 1390 e finado en Gante o 18 de setembro de 1426, foi un pintor flamengo e irm\u00e1n m\u00e1is vello de Jan van Eyck.\nTraxectoria.\nNaceu en Maeseyck (hoxe Maaseik, B\u00e9lxica), baixo a protecci\u00f3n dun convento beneditino, no que se cultivara a arte e as letras dende principios do S\u00e9culo VIII. Despois dunha longa serie de guerras, nas que o pa\u00eds se volveu inseguro e as escolas que floreceran nas cidades decaeron, marchou a Flandres, e al\u00ed f\u00edxose un nome por primeira vez. Foi pintor da corte do ducado de Borgo\u00f1a, e cliente dun dos m\u00e1is ricos patricios de Gante. Na s\u00faa mediana idade, entre 1410 e 1420, se\u00f1alouse a si mesmo como o inventor dun novo m\u00e9todo de pintura. Viviu ao servizo de Filipe III de Borgo\u00f1a ata 1421. Aqu\u00ed pintou cuadros para a corporaci\u00f3n, cuxos principais maxistrados lle honraron cunha visita de estado en 1424.\nA s\u00faa principal obra mestra, o pol\u00edptico da \"Adoraci\u00f3n do Cordeiro M\u00edstico\", \u00e9 unha das m\u00e1is nobres creaci\u00f3ns da escola flamenga, estando actualmente disperso, a\u00ednda que a Catedral de San Bav\u00f3n de Gante, garda case todas as t\u00e1boas. Outras se conservan nas galer\u00edas de Bruxelas e Berl\u00edn. Esta magna obra \u00e9 froito da colaboraci\u00f3n de Hubert co seu irm\u00e1n Jan van Eyck, discut\u00edndose que partes corresponden a cada irm\u00e1n. A obra \u00e9 case \u00fanica como ilustraci\u00f3n da vivencia da relixi\u00f3n na sociedade da \u00e9poca. Existe unha composici\u00f3n parecida, a \"Fonte da Salvaci\u00f3n\" no Museo do Prado, asignada ao obradoiro dos van Eyck. O pol\u00edptico de Gante representa, en numerosos paneis, a historia da Redenci\u00f3n da humanidade por Cristo Salvador, a quen se representa na parte superior da obra no seu asento, como Xu\u00edz, coa Virxe e san Xo\u00e1n Bautista a \u00e1mbolos dous lados, flanqueados por Ad\u00e1n e Eva, s\u00edmbolo da humanidade pecadora. Na parte inferior, o Cordeiro derramando o seu sangue en presenza dos anxos, ap\u00f3stolos, profetas, m\u00e1rtires, cabaleiros e ermit\u00e1ns, sobre unha ampla paisaxe. Nos lados exteriores dos paneis aparecen a Virxe e o anxo da Anunciaci\u00f3n, as sibilas e profetas que anunciaron a chegada do Se\u00f1or, e os doantes en oraci\u00f3n aos p\u00e9s do Bautista e o Evanxelista.\nDespois de que se rematase esta grande obra colocouse, en 1432, nun altar en San Bav\u00f3n de Gante, unha inscrici\u00f3n no marco describindo a Hubert como \"maior quo nemo repertus\".\nO retablo foi efectuado por \u00e1mbolos dous irm\u00e1ns conxuntamente, como Jan van Eyck reco\u00f1eceu e os seus contempor\u00e1neos sab\u00edan perfectamente, e tal feito era igualmente co\u00f1ecido polo duque de Borgo\u00f1a ou os xefes da corporaci\u00f3n de Bruxas, quen visitaron a casa do pintor nunha visita de estado en 1432, e os membros da c\u00e1mara de ret\u00f3rica en Gante, que reproduciron o \"Agnus Dei\" como unha escena viva en 1456. No entanto, xeraci\u00f3ns posteriores atribu\u00edron o pol\u00edptico en exclusiva a Jan.\nA arte relixiosa no s\u00e9culo XV non atopou, f\u00f3ra de Italia, un expo\u00f1ente m\u00e1is nobre que Hubert van Eyck. A s\u00faa representaci\u00f3n de Cristo como xu\u00edz, entre a Virxe e San Juan, mostra unha representaci\u00f3n realista, combinada cun fino debuxo e un colorido exquisito, e a uni\u00f3n feliz de severidade e simplicidade co m\u00e1is fondo sentimento relixioso. En contraste con produci\u00f3ns precedentes da escola flamenga, mostra unha singular fondura de ton e gran riqueza de detalle. Todo iso \u00e9 posible grazas \u00e1 nova t\u00e9cnica pict\u00f3rica, o \u00f3leo, do que Hubert compartiu a invenci\u00f3n co seu irm\u00e1n, pero do que ning\u00fan outro pintor rival ti\u00f1a ent\u00f3n o segredo. O uso do aceite como aglutinante \u00e9 a achega do estilo flamengo \u00e1 pintura g\u00f3tica, pronto se difundiu entre os gremios das cidades veci\u00f1as, pero non foi revelado aos italianos ata case o final do s\u00e9culo XV.\nCando Hubert morreu en setembro de 1426, foi enterrado na capela do altar onde estaba colocada a s\u00faa obra mestra. De acordo cunha tradici\u00f3n tan antiga coma o s\u00e9culo XVI, o seu brazo estaba preservado como unha reliquia nun cofre na porta de San Bav\u00f3n de Gante.\nNa s\u00faa vida tivo unha grande actividade e sorprendentes \u00e9xitos, escurecidos hoxe en d\u00eda un tanto xa que salvo a obra mestra do Pol\u00edptico de Gante non se conserva ningunha outra obra s\u00faa documentada, a\u00ednda que se lle atrib\u00faen varias. Ensinou os fundamentos da arte ao seu irm\u00e1n, quen lle sobreviviu e co tempo superoulle en fama."}
{"id": "209154", "revid": "83328", "url": "https://gl.wikipedia.org/wiki?curid=209154", "title": "Fran Peleteiro", "text": "Fran Peleteiro, nado en Vigo en 1979, \u00e9 un actor galego. Ao longo da s\u00faa carreira ten traballado con actores e actrices como Antonio de la Torre, Lu\u00eds Tosar, Mar\u00eda V\u00e1zquez, Karra Elejalde, Alberto Amman, Inma Cuesta, Celso Bugallo ou Carmelo G\u00f3mez, entre outros e outras.\nTraxectoria.\nNa s\u00faa filmograf\u00eda figuran filmes como \"A Praia dos Afogados\" de Gerardo Herrero, \"Invasor\" de Daniel Calparsoro, \"Personal Movie\" de H\u00e9ctor Carr\u00e9; telefilmes como \"Outro m\u00e1is\" de Ricardo Llovo, \"Tres d\u00edas en abril\" de David Alonso e teleseries como \"A\u00edda\" ou \"Matalobos\".\nA s\u00faa traxectoria non se limita ao audiovisual sen\u00f3n que vai paralela aos seus case vinte anos de actividade esc\u00e9nica, onde ten traballado como actor con La Cubana, con Leo Bassi, La Fura dels Baus, Artello teatro, A Factor\u00eda, Disque Danza ou o Centro Dram\u00e1tico Galego, como cantante en espect\u00e1culos musicais como \"El Libro de la Selva\" ou a \"Powell \u00d3pera\" de Frank Leibovici. Tam\u00e9n \u00e9 autor de varias comedias, dous dramas e un musical; encarg\u00e1ndose tam\u00e9n da direcci\u00f3n esc\u00e9nica de varias delas.\nFormado nos diferentes grupos e escolas de Vigo dende que ti\u00f1a cinco anos, obt\u00e9n o T\u00edtulo Superior de Arte Dram\u00e1tica pola ESAD de Galicia no 2009. Conta ademais cunha s\u00f3lida formaci\u00f3n complementaria en canto, danza e interpretaci\u00f3n con mestras como Ana Senra, Nuria Gull\u00f3n, Elena Atienza, Olga Cameselle, Mariano Barroso, Maga Mart\u00ednez, I\u00f1aki Aierra, Arnold Taraborreli, Dani Salgado, Olga Maga\u00f1a, Afonso Becerra, Elisenda Renom, Andreu Reich, Mari\u00f3n Sarmiento, Cristina Dom\u00ednguez, Mariana Carballal, Carmen Portaceli ou Will Keen."}
{"id": "209155", "revid": "34681", "url": "https://gl.wikipedia.org/wiki?curid=209155", "title": "Jasper Johns", "text": "Jasper Johns, nado en Augusta, Xeorxia o 15 de maio de 1930 \u00e9 un pintor, escultor e artista gr\u00e1fico estadounidense que integrou \u00e1 s\u00faa expresi\u00f3n pict\u00f3rica unha serie de elementos da Arte Pop.\nVida.\nCreceu en Allendale, Carolina do Sur. Estudou na universidade de Carolina do Sur entre 1947 e 1948, para despois trasladarse \u00e1 \"Parsons The New School for Design\" de Nova York en 1949. Al\u00ed co\u00f1eceu a Robert Rauschenberg, Merce Cunningham e John Cage, cos que comezou a desenvolver a s\u00faa obra. Entre 1952 e 1953 estivo destinado en Sendai, Xap\u00f3n, durante a guerra de Corea.\nObra.\nEn 1951 comezou a pintar obras que se centraban en temas como bandeiras estadounidenses, n\u00fameros e letras do alfabeto escolar. Pintaba con obxectividade e precisi\u00f3n, aplicando grosas capas de pintura de modo que o propio cadro convert\u00e9se nun obxecto e non s\u00f3 na reproduci\u00f3n de obxectos reconoc\u00edbeis. Esta idea de \"arte-como obxecto\" se converteu nunha poderosa influencia, bastante forte, na escultura e a pintura posteriores. Nalg\u00fans cadros Johns engad\u00eda obxectos reais sobre o lenzo, como regras compases, entre outros. A principios de 1978 volveu abrir unha senda ao expor na cidade de Nova York un ciclo de catro obras tituladas \"As estaci\u00f3ns\". Consid\u00e9rase que estas pinturas, de 1,9 metros por 1,27 metros, foron especialmente significativas para a historia da arte estadounidense."}
{"id": "209156", "revid": "5863", "url": "https://gl.wikipedia.org/wiki?curid=209156", "title": "Manuel Otero Acevedo", "text": "Manuel Otero Acevedo, nado en Rosario o 17 de abril de 1865 e finado en Pontecesures o 19 de xu\u00f1o de 1920, foi un m\u00e9dico e xornalista arxentino residente en Galicia.\nTraxectoria.\nFillo de Antonio Otero Moar, de Pontecesures, que emigrou a Arxentina, onde fixo fortuna e casou con Narcisa Acevedo. O seu pai enviouno co seu irm\u00e1n Jos\u00e9 a Galicia e asent\u00e1ronse en Pontecesures. Graduouse de bacharel no Instituto de Santiago de Compostela o 7 de novembro de 1882. Estudou Medicina na Universidade de Santiago de Compostela e doutorouse na Universidade de Madrid coa tese \"Etiolog\u00eda y tratamiento del Lupus tuberculoso\" (1891). Especializouse na cirurx\u00eda do sistema nervioso. Foi o primeiro neurocirurxi\u00e1n que realizou con \u00e9xito a operaci\u00f3n cir\u00farxica do sistema nervioso simp\u00e1tico cervical en Espa\u00f1a. Dirixiu o Hospital Provincial de Pontevedra (1910). Compa\u00f1eiro de Valle-Incl\u00e1n en Compostela, era un declarado anticlerical, foi o restaurador da tuna compostel\u00e1, amigo de P\u00edo Baroja. Combinou o seu interese como anticuario e orientalista coa paix\u00f3n polo espiritismo e a teosof\u00eda. Colaborou no peri\u00f3dico compostel\u00e1n \"Caf\u00e9 con Gotas\" e foi fundador e director de \"Pero-Grullo\" (1888)."}
{"id": "209157", "revid": "27155", "url": "https://gl.wikipedia.org/wiki?curid=209157", "title": "Cromosoma 21", "text": "O cromosoma 21 humano \u00e9 un cromosoma pertencente a un dos 23 pares de cromosomas humanos. Nas nosas c\u00e9lulas diploides temos d\u00faas copias (un par) deste cromosoma, e nas haploides unha. A trisom\u00eda do cromosoma 21 orixina a s\u00edndrome de Down. O cromosoma 21 \u00e9 o m\u00e1is pequeno do cariotipo humano, xa que comprende s\u00f3 47 mill\u00f3ns de pares de bases (nucle\u00f3tidos), o que representa un 1,5% do total do ADN da c\u00e9lula.\nA s\u00faa secuenciaci\u00f3n rematou en 2000 e foi o segundo cromosoma humano en ser secuenciado completamente no Proxecto Xenoma Humano.\nA identificaci\u00f3n de xenes nos cromosomas \u00e9 unha \u00e1rea de investigaci\u00f3n que est\u00e1 en continuo desenvolvemento. Os distintos m\u00e9todos que se utilizan na secuenciaci\u00f3n dan lugar a resultados algo diferentes en canto ao n\u00famero de xenes identificados, pero est\u00edmase que o cromosoma 21 probablemente cont\u00e9n entre 300 e 400 xenes.\nPola posici\u00f3n do seu centr\u00f3mero, o cromosoma 21 \u00e9 un cromosoma acroc\u00e9ntrico. O cromosoma 21 humano \u00e9 un dos que ten organizador nucleolar (NOR), zona onde se encontran xenes repetidos en t\u00e1ndem dos ARNr. Arredor dos organizadores nucleolares orix\u00ednanse os nucl\u00e9olos. Os organizadores nucleolares est\u00e1n na zona da constrici\u00f3n secundaria do cromosoma. A porci\u00f3n situada despois da constrici\u00f3n secundaria denom\u00ednase sat\u00e9lite, polo que o 21 \u00e9 un cromosoma sat\u00e9lite ou cromosoma SAT.\nXenes.\nAlg\u00fans dos xenes localizados no cromosoma 21 son os seguintes:\nEnfermidades asociadas.\nAs seguintes enfermidades est\u00e1n relacionadas co cromosoma 21:\nTrastornos cromos\u00f3micos.\nAs seguintes condici\u00f3ns est\u00e1n causadas por cambios na estrutura ou no n\u00famero de copias do cromosoma 21:"}
{"id": "209158", "revid": "25871", "url": "https://gl.wikipedia.org/wiki?curid=209158", "title": "Manuel Magari\u00f1os Casta\u00f1os", "text": "Manuel Magari\u00f1os Casta\u00f1os, nado en Valga o 18 de novembro de 1871 e finado en Montevideo o 16 de xullo de 1941, foi un xornalista galego.\nTraxectoria.\nEmigrou de mozo ao Uruguai onde traballou como dependente de comercio, empregado de rematador e m\u00e1is tarde rematador por conta propia. Marchou ao Brasil onde traballou no diario \"A Actualidade\" e en \"La Espa\u00f1a\". Despois afincouse no Uruguai e fundou en 1906 o peri\u00f3dico \"El Diario Espa\u00f1ol\", co obxectivo de manter informada \u00e1 colonia espa\u00f1ola e en especial \u00e1 galega da actualidade de Espa\u00f1a e Galicia.\nA Administraci\u00f3n Nacional de Correos do Uruguai dedicoulle un selo en 2006, con motivo do centenario de \"El Diario Espa\u00f1ol\"."}
{"id": "209159", "revid": "2074", "url": "https://gl.wikipedia.org/wiki?curid=209159", "title": "Cadena Cope", "text": ""}
{"id": "209161", "revid": "6174831", "url": "https://gl.wikipedia.org/wiki?curid=209161", "title": "Gilbert Gottfried", "text": "Gilbert Gottfried, nado en Brooklyn, Nova York o 28 de febreiro de 1955 e finado na mesma cidade o 12 de abril de 2022, foi un actor e comediante, co\u00f1ecido por falar cun ton de voz particular.\nTraxectoria.\nGottfried naceu e criouse en Brooklyn, Nova York. Foi o fillo m\u00e1is novo da s\u00faa familia.\nParticipou en filmes de renome como \"Aladdin\", \"Saturday Night Live\", \"Superdetective en Hollywood II\", \"Hot to Trot\", \"Beavis e Butthead\", \"The Ren &amp; Stimpy Show\", \"The Cosby Show\", \"Duckman\", \"Adventures in Wonderland\", \"Bolsa Grande\", \"MADtv\", ', \"De volta ao Barnyard\", ', \"Family Guy\", \"Farce of the Penguins\", \"Cyberchase\", \"Robotomy\", \"\", ou \"Winnie the Pooh\". Tam\u00e9n foi a voz do pato de \"Aflac\" at\u00e9 o 14 de marzo de 2011, cando foi despedido por publicar bromas en Twitter sobre o terremoto do Xap\u00f3n e foi substitu\u00eddo daquela por Daniel McKeague."}
{"id": "209162", "revid": "72012", "url": "https://gl.wikipedia.org/wiki?curid=209162", "title": "Atlas-Agena A", "text": ""}
{"id": "209163", "revid": "72012", "url": "https://gl.wikipedia.org/wiki?curid=209163", "title": "Atlas-Agena B", "text": ""}
{"id": "209164", "revid": "72012", "url": "https://gl.wikipedia.org/wiki?curid=209164", "title": "Atlas-Agena D", "text": ""}
{"id": "209165", "revid": "72012", "url": "https://gl.wikipedia.org/wiki?curid=209165", "title": "Atlas Agena A", "text": ""}
{"id": "209166", "revid": "72012", "url": "https://gl.wikipedia.org/wiki?curid=209166", "title": "Atlas Agena B", "text": ""}
{"id": "209167", "revid": "72012", "url": "https://gl.wikipedia.org/wiki?curid=209167", "title": "Atlas Agena D", "text": ""}
{"id": "209168", "revid": "1888", "url": "https://gl.wikipedia.org/wiki?curid=209168", "title": "Caf\u00e9 con Gotas", "text": "Caf\u00e9 con Gotas foi unha revista editada en Santiago de Compostela de 1886 a 1892 con interrupci\u00f3ns.\nHistoria e caracter\u00edsticas.\nSubtitulada \"Semanario humor\u00edstico sin tostada\" e \"Semanario c\u00f3mico, sat\u00edrico, ilustrado etc\", apareceu o 17 de outubro de 1886, e atravesou tres \u00e9pocas de edici\u00f3n. Foi dirixida por Manuel Carballido Garc\u00eda na primeira \u00e9poca, por Antonio Felipe Lueiro na segunda, e por Mois\u00e9s Gonz\u00e1lez Besada na terceira. Editouse na imprenta de Alonso Vi\u00e9itez. Ao longo dos anos contou coas colaboraci\u00f3ns de Manuel Curros Enr\u00edquez, Alberto Garc\u00eda Ferreiro, Enrique Labarta Pose, Aurelio Ribalta e os irm\u00e1ns Valle-Incl\u00e1n (Ram\u00f3n e Carlos). Ti\u00f1a como secci\u00f3ns: \"Sin tostada\" e \"Gotas\". Apareceron algunhas composici\u00f3ns en galego e caricaturas de personaxes co\u00f1ecidos da \u00e9poca, realizados por Jos\u00e9 Pando."}
{"id": "209169", "revid": "35560", "url": "https://gl.wikipedia.org/wiki?curid=209169", "title": "Atlas I", "text": "Atlas I foi o nome dun foguete derivado do m\u00edsil Atlas.\nCaracter\u00edsticas.\nO lanzador Atlas I derivou directamente do Atlas G e utilizou os mesmos compo\u00f1entes b\u00e1sicos: unha etapa principal Atlas e unha etapa superior Centaur. Algunhas das maiores diferenzas consistiron na mellora do sistema de control e gu\u00eda e na substituci\u00f3n dos controis de voo anal\u00f3xicos polos seus equivalentes dixitais. O primeiro voo dun Atlas I tivo lugar o 25 de xullo de 1990."}
{"id": "209170", "revid": "98629", "url": "https://gl.wikipedia.org/wiki?curid=209170", "title": "Atis", "text": "Atis (en grego cl\u00e1sico \u0386\u03c4\u03c4\u03b9\u03c2 \"\u00c1ttis\") ou C\u00f3ribas \u00e9, na mitolox\u00eda grega e frixia, o fillo/amante de Cibeles, o seu servinte eunuco e condutor da s\u00faa carroza tirada por le\u00f3ns. Atis entoleceu por causa de Cibeles e se castrou a si mesmo. Inicialmente Atis era un deus local de Frixia, con raigame no gran centro comercial frixio de Pesino, situado no sop\u00e9 do monte Agdistis. A monta\u00f1a era personificada como un \"daemon\", a quen os estranxeiros emparentaban coa Gran Nai Cibeles.\nOs seus sacerdotes eran eunucos, tal como se explica na orixe do mito en referencia a Atis e a castraci\u00f3n, ocorrida trala chegada de Cibeles \u00e1 s\u00faa voda cunha ninfa que remata con todo o mundo entolecendo e autocastr\u00e1ndose, esta parte do ritual acabar\u00eda convert\u00e9ndose no bautismo de sangue do \"Taurobolio\".\nOrixes e mito.\nO culto a Atis comezou contra o 1200\u00a0a.\u00a0C. no monte D\u00edndimo (actualmente Murat Da\u011f\u0131 en Gediz, K\u00fctahya). A finais do s\u00e9culo IV o culto a Atis cobrou forza no mundo grego. A historia da s\u00faa orixe en Agdistis, rexistrada polo viaxeiro-xe\u00f3grafo Pausanias, pos\u00fae certos elementos que claramente non son gregos: a Pausanias dinlle que o \"daemon\" Agdistis inicialmente ti\u00f1a atributos tanto masculinos como femininos \"Un monstro hermafrodita, Agditis, naceu dunha pedra fecundada por Zeus. Os deuse decidiron castralo e transformalo en deusa Cibeles, tras unha variante, do sangue do hermafrodita naceu unha amendoeira, comendo unha das s\u00faas am\u00e9ndoas, Nana, a filla de do r\u00edo Sangarios, quedou pre\u00f1ada e deu luz a un neno, Attis. Unha vez m\u00e1is, Attis celebraba o seu casamento coa filla do rei, cando Cibeles, quen lle profesaba un amor louco, se introduce na sala do fest\u00edn. Os asistentes enlouqueceron colectivamente: o rei amputouse os seus xenitais; Attis tam\u00e9n se autocastra baixo un pi\u00f1eiro e morre.\u201d\nAccedendo aos rogos de Cibeles-Agditis, Zeus acepta que o corpo de Attis non se corrompa, que os seus cabelos non deixasen de medrar e que siga movendo o dedo maini\u00f1o.\nAtis renace como Pi\u00f1eiro sempre verde. Este renacemento era celebrado o 25 de marzo, o festival de \"Hilaria\". Segundo relatou o xe\u00f3grafo Estrab\u00f3n, no templo de Cibeles en Pesino, a nai dos deuses era a\u00ednda chamada Agdistis.\nNa medida que o culto orxi\u00e1stico de Cibeles se diseminou desde Anatolia ata Grecia e finalmente ata Roma durante a \u00e9poca de Claudio, o culto de Atis, seu consorte eunuco renacido, acompa\u00f1ouna. A primeira referencia literaria sobre Atis \u00e9 o tema dun dos poemas mais famosos de Caio Valerio Catulo. pero parece que o culto de Atis en Roma non se acoplou co culto preexistente a Cibeles ata comezos do Imperio.\nNacemento.\nSegundo Sir James George Frazer, o seu nacemento celebr\u00e1base en Roma o 21 de marzo (equinoccio de primavera). As festas de Atis celebr\u00e1banse en Roma do 15 \u00f3 27 de marzo. \u00d3 longo delas \u00edanse cumprindo determinados ritos e cerimonias cos que se reproduc\u00edan os actos principais da vida deste deus-home: nacemento, emasculaci\u00f3n, morte e resurrecci\u00f3n."}
{"id": "209173", "revid": "23204", "url": "https://gl.wikipedia.org/wiki?curid=209173", "title": "Yayoi Kusama", "text": "Yayoi Kusama (\u8349\u9593 \u5f4c\u751f ou \u8349\u9593 \u5f25\u751f), nada o 22 de marzo de 1929, \u00e9 unha artista e escritora xaponesa. Ao longo da s\u00faa carreira traballou nunha ampla variedade de medios, inclu\u00edndo pintura, collage, escultura, \"performance art\" ou \"land art\", nos cales destaca a s\u00faa tem\u00e1tica interesada polos colores psicod\u00e9licos, as repetici\u00f3ns e os patr\u00f3ns.\nNada en Matsumoto, Nagano nunha familia de clase media-alta, Kusama comezou a crear arte a unha idade temper\u00e1. Cansada do estilo de pintura \"nihonga\" que estudaba en Kioto dende 1948, interesouse polas vangardas europeas e americanas, organizando as s\u00faas primeiras exposici\u00f3ns en solitario en Matsumoto e Toquio durante a d\u00e9cada dos 50s. En 1957 mudouse aos Estados Unidos, asent\u00e1ndose na cidade de Nova York onde produciu unha serie de pinturas influenciadas polo movemento do expresionismo abstracto. Coa adopci\u00f3n da escultura e as instalaci\u00f3ns como os seus medios primarios, Kusama converteuse nunha figura da vanguardia neoyorquina, exhib\u00edndo a s\u00faa obra xunto a de personalidades como Andy Warhol, Claes Oldenburg ou George Segaldurante os principios da d\u00e9cada dos 60s, onde tam\u00e9n foi frecuentemente asociada ao movemento do pop art. Aproveit\u00e1ndose do xurdimento da contracultura hippy de finais dos 60s, Kusama atraeu a atenci\u00f3n p\u00fablica ao organizar unha serie de \"Body Festivals\" onde participantes espidos eran pintados con lunares de cores brillantes."}
{"id": "209175", "revid": "35560", "url": "https://gl.wikipedia.org/wiki?curid=209175", "title": ".ar", "text": ".ar \u00e9 o Dominio de Nivel Superior xeogr\u00e1fico (ccTLD) para Arxentina.\nEn contraste con outros NIC, NIC Argentina estableceu que s\u00f3 habitantes do pa\u00eds poden obter un dominio .ar.\nComo pasa con alg\u00fans administradores de nomes de dominio, NIC Argentina esixe o rexistro de dominios de terceiro nivel. Todo dominio arxentino, ag\u00e1s excepci\u00f3ns, deber\u00e1 ser un dominio de terceiro nivel de:\nAs excepci\u00f3ns, debidas na s\u00faa maior parte a dominios preexistentes no momento de crearse NIC, ou a raz\u00f3ns gobernamentais son:\nRecentemente autoriz\u00e1ronse m\u00e1is excepci\u00f3ns, sempre para rexistrantes ligados ao goberno nacional (por exemplo hablemostodos.ar)\nOs cidad\u00e1ns particulares s\u00f3 poden ser titulares do dominio de segundo nivel \".com\", xa que os outros est\u00e1n reservados para organizaci\u00f3ns, tanto p\u00fablicas como privadas. O rexistro de dominios non \u00e9 arancelado e a s\u00faa administraci\u00f3n est\u00e1 a cargo da Direcci\u00f3n Nacional do Rexistro de Dominios de Internet no \u00e1mbito da Secretar\u00eda Legal e T\u00e9cnica da Presidencia da Naci\u00f3n.\nO pasado 8 de setembro de 2008, os dominios .ar sufriron os seguintes cambios:"}
{"id": "209178", "revid": "2356398", "url": "https://gl.wikipedia.org/wiki?curid=209178", "title": "Cromosoma 21 humano", "text": ""}
{"id": "209186", "revid": "1131", "url": "https://gl.wikipedia.org/wiki?curid=209186", "title": "Mediaset Sport", "text": "Mediaset Sport \u00e9 a marca de Mediaset Espa\u00f1a Comunicaci\u00f3n dedicada aos deportes. Esta nova marca xunta tres canles: Telecinco, Cuatro e Energy. A creaci\u00f3n difund\u00edrona os medios o 2 de marzo do 2012.\nEn Mediaset Sport x\u00fantanse estes eventos para a temporada 2011-2012:\nAs persoas chave desta marca de Mediaset Espa\u00f1a Comunicaci\u00f3n son JJ Santos (Telecinco), Manu Carre\u00f1o (Cuatro), Sara Carbonero (Telecinco), Marco Rocha (Telecinco), Lara \u00c1lvarez (Cuatro), Keko Ochoa e \u00c1ngel Nieto."}
{"id": "209187", "revid": "5863", "url": "https://gl.wikipedia.org/wiki?curid=209187", "title": "Santa Mar\u00eda de Loimil", "text": ""}
{"id": "209188", "revid": "85894", "url": "https://gl.wikipedia.org/wiki?curid=209188", "title": "Jos\u00e9 Salgado Rodr\u00edguez", "text": "Jos\u00e9 Salgado Rodr\u00edguez, nado en Santo Andr\u00e9 de Cesar (Caldas de Reis) en 1852 e finado na vila de Caldas de Reis o 20 de maio de 1916, foi un avogado, empresario e pol\u00edtico galego.\nTraxectoria.\nEstudou a carreira eclesi\u00e1stica e sen rematala, pasou a estudar Dereito na Universidade de Santiago de Compostela. Membro do Partido Liberal, foi deputado provincial, gobernador civil de Lugo (1897) e alcalde de Caldas de Reis (1901-1903). Foi un dos acad\u00e9micos fundadores da Real Academia Galega e membro da Sociedad de Arqueolox\u00eda de Pontevedra. Dirixiu \"El Correo de Galicia\" e \"La Estrella Compostelana\" e colaborou en \"La Ilustraci\u00f3n Gallega y Asturiana\", \"Almanaque Gallego\" e \"Revista Gallega\". Publicou \"Paliques\" (1901) co pseud\u00f3nimo Fray Prudencio, que recolle os seus artigos sobre temas de actualidade local.\nVida persoal.\nCasou con Carmen de la Riva Carreiro, e foi pai de Jes\u00fas e Laureano Salgado de la Riva."}
{"id": "209189", "revid": "1888", "url": "https://gl.wikipedia.org/wiki?curid=209189", "title": "Xos\u00e9 Salgado Rodr\u00edguez", "text": ""}
{"id": "209195", "revid": "35560", "url": "https://gl.wikipedia.org/wiki?curid=209195", "title": ".com", "text": ".com \u00e9 o dominio a nivel mundial para calquera p\u00e1xina web que deriva da verba inglesa \"commercial\", que indica o seu cometido orixinal."}
{"id": "209196", "revid": "35560", "url": "https://gl.wikipedia.org/wiki?curid=209196", "title": ".eus", "text": ".eus \u00e9 o Dominio de Nivel Superior xeogr\u00e1fico (ccTLD) para Euskadi.\nHistoria.\nA organizaci\u00f3n .eus nace oficialmente o 2 de abril de 2008, co obxectivo de potenciar a cultura e a lingua vascas."}
{"id": "209197", "revid": "27249", "url": "https://gl.wikipedia.org/wiki?curid=209197", "title": "Ibn Said al Maghribi", "text": ""}
{"id": "209198", "revid": "98629", "url": "https://gl.wikipedia.org/wiki?curid=209198", "title": "Dominio de Internet", "text": "Un dominio de Internet \u00e9 un identificador de rede asociado a un grupo de dispositivos ou equipos conectados a internet.\nO obxectivo principal dos nomes de dominio en internet \u00e9 o sistema de nome de dominio (DNS) para traducir os enderezos IP de cada n\u00f3 activo na rede, memoriza as palabras e f\u00e1ciles de atopar. Esa abstracci\u00f3n permite que calquera servizo (de rede) pode moverse dunha situaci\u00f3n xeogr\u00e1fica a outra en Internet, a\u00ednda que o cambio implica que te\u00f1a un enderezo IP diferente.\nSen a axuda do sistema de nomes de dominio, os usuarios de Internet ter\u00edan que acceder a cada servizo web usando o enderezo IP do nodo (por exemplo, te\u00f1o que usar http://192.0.32.10 no canto de http://example.com). Ademais, reducir o n\u00famero de locais posibles, e agora \u00e9 com\u00fan para un \u00fanico enderezo IP \u00e9 compartido por varios \u00e1mbitos.\nOrganizaci\u00f3ns relacionadas cos dominios de internet.\nIANA \u00e9 a autoridade para Assigned Numbers (ingl\u00e9s: Internet Assigned Numbers Authority), responsable da coordinaci\u00f3n xeral dos protocolos DNS ra\u00edz, enderezo IP e outros recursos de Internet Protocol.\nICANN (Corporaci\u00f3n de Internet para Asignaci\u00f3n de Nomes e N\u00fameros de Dominio, en ingl\u00e9s: Internet Corporation for Assigned Names and Numbers) \u00e9 unha organizaci\u00f3n sen \u00e1nimo de lucro que opera a nivel de espazo de enderezo asignado Internet Protocol (IP), identificador de protocolo na administraci\u00f3n do sistema de servidores-ra\u00edz. A\u00ednda que inicialmente estes servizos de Internet Assigned Numbers Authority (IANA) e outras entidades baixo contrato co goberno de Estados Unidos, actualmente responsabilidade da ICANN.\nLatinoamerICANN \u00e9 unha organizaci\u00f3n para a difusi\u00f3n de informaci\u00f3n e di\u00e1logo sobre cuesti\u00f3ns de nomes de dominio, n\u00fameros IP e internet do Goberno ou de goberno en Am\u00e9rica Latina e o Caribe. A s\u00faa misi\u00f3n tam\u00e9n \u00e9 po\u00f1er informaci\u00f3n en espa\u00f1ol, portugu\u00e9s e franc\u00e9s para todos, tendo en conta que a informaci\u00f3n nas linguas da rexi\u00f3n \u00e9 a\u00ednda un elemento para comprender os fen\u00f3menos de internet, desde unha perspectiva rexional no contexto global\nLACTLD \u00e9 unha organizaci\u00f3n sen \u00e1nimo de lucro que busca reunir os administradores dos ccTLDs de Am\u00e9rica Latina e o Caribe, a fin de coordinar as pol\u00edticas e estratexias conxuntas de desenvolvemento de nomes de dominio a nivel rexional, representar os intereses conxuntos dos seus membros con outros organismos, promover o desenvolvemento dos ccTLDs na rexi\u00f3n, promovendo a cooperaci\u00f3n e o intercambio de experiencias entre os seus membros en todos os aspectos necesarios para o bo funcionamento de ccTLDs e establecer asociaci\u00f3ns con organizaci\u00f3ns semellante a outras rexi\u00f3ns.\nInterNIC \u00e9 unha marca rexistrada e de servizo do Ministerio de Comercio dos EUA e licenciado para IANA para xestionar conflitos de intereses p\u00fablicos relacionados co rexistro de nomes de dominio.\nLACNIC \u00e9 a organizaci\u00f3n para o Rexistro de Enderezos de Internet para Am\u00e9rica Latina e o Caribe. O seu obxectivo \u00e9 a construci\u00f3n e os esforzos conxuntos colaboraci\u00f3n para o desenvolvemento e a estabilidade de internet en Am\u00e9rica Latina e o Caribe. . A\u00ednda que non directamente relacionado cos \u00e1mbitos, \u00e9 a organizaci\u00f3n rexional responsable dos recursos de internet como enderezos IP e ASNs."}
{"id": "209199", "revid": "35560", "url": "https://gl.wikipedia.org/wiki?curid=209199", "title": ".asia", "text": ".asia \u00e9 o Dominio de Nivel Superior xeogr\u00e1fico (ccTLD) para o continente de Asia, proposto e patrocinado pola Organizaci\u00f3n DotAsia."}
{"id": "209200", "revid": "56817", "url": "https://gl.wikipedia.org/wiki?curid=209200", "title": ".root", "text": ".root \u00e9 un dominio de primeiro nivel en internet, do cal s\u00e1bese que existe pero non se deron explicaci\u00f3ns dos seus fins."}
{"id": "209201", "revid": "35560", "url": "https://gl.wikipedia.org/wiki?curid=209201", "title": ".mp", "text": ".mp \u00e9 o Dominio de Nivel Superior xeogr\u00e1fico (ccTLD) para as Illas Marianas do Norte."}
{"id": "209202", "revid": "35560", "url": "https://gl.wikipedia.org/wiki?curid=209202", "title": ".ke", "text": ".ke \u00e9 o Dominio de Nivel Superior xeogr\u00e1fico (ccTLD) para Kenya."}
{"id": "209203", "revid": "35560", "url": "https://gl.wikipedia.org/wiki?curid=209203", "title": ".is", "text": ".is \u00e9 o Dominio de Nivel Superior xeogr\u00e1fico (ccTLD) para Islandia."}
{"id": "209204", "revid": "5863", "url": "https://gl.wikipedia.org/wiki?curid=209204", "title": ".by", "text": ".by \u00e9 o Dominio de Nivel Superior xeogr\u00e1fico (ccTLD) para Belar\u00fas."}
{"id": "209205", "revid": "22570", "url": "https://gl.wikipedia.org/wiki?curid=209205", "title": ".fk", "text": ".fk \u00e9 o Dominio de Nivel Superior xeogr\u00e1fico (ccTLD) para as Illas Malvinas."}
{"id": "209206", "revid": "35560", "url": "https://gl.wikipedia.org/wiki?curid=209206", "title": ".ml", "text": ".ml \u00e9 o Dominio de Nivel Superior xeogr\u00e1fico (ccTLD) para o Mal\u00ed."}
{"id": "209207", "revid": "35560", "url": "https://gl.wikipedia.org/wiki?curid=209207", "title": ".pl", "text": ".pl \u00e9 o Dominio de Nivel Superior xeogr\u00e1fico (ccTLD) para Polonia."}
{"id": "209208", "revid": "1131", "url": "https://gl.wikipedia.org/wiki?curid=209208", "title": ".mq", "text": ".mq \u00e9 o Dominio de Nivel Superior xeogr\u00e1fico (ccTLD) para Martinica."}
{"id": "209209", "revid": "22570", "url": "https://gl.wikipedia.org/wiki?curid=209209", "title": ".cd", "text": ".cd \u00e9 o Dominio de Nivel Superior xeogr\u00e1fico (ccTLD) para a Rep\u00fablica Democr\u00e1tica do Congo."}
{"id": "209210", "revid": "35560", "url": "https://gl.wikipedia.org/wiki?curid=209210", "title": ".pk", "text": ".pk \u00e9 o Dominio de Nivel Superior xeogr\u00e1fico (ccTLD) para o Paquist\u00e1n."}
{"id": "209211", "revid": "35560", "url": "https://gl.wikipedia.org/wiki?curid=209211", "title": ".gd", "text": ".gd \u00e9 o Dominio de Nivel Superior xeogr\u00e1fico (ccTLD) para Granada."}
{"id": "209212", "revid": "35560", "url": "https://gl.wikipedia.org/wiki?curid=209212", "title": ".fj", "text": ".fj \u00e9 o Dominio de Nivel Superior xeogr\u00e1fico (ccTLD) para Fidxi."}
{"id": "209213", "revid": "35560", "url": "https://gl.wikipedia.org/wiki?curid=209213", "title": ".ir", "text": ".ir \u00e9 o Dominio de Nivel Superior xeogr\u00e1fico (ccTLD) para Ir\u00e1n."}
{"id": "209214", "revid": "35560", "url": "https://gl.wikipedia.org/wiki?curid=209214", "title": ".zw", "text": ".zw \u00e9 o Dominio de Nivel Superior xeogr\u00e1fico (ccTLD) para Cimbabue."}
{"id": "209215", "revid": "22570", "url": "https://gl.wikipedia.org/wiki?curid=209215", "title": ".cg", "text": ".cg \u00e9 o Dominio de Nivel Superior xeogr\u00e1fico (ccTLD) para a Rep\u00fablica do Congo."}
{"id": "209216", "revid": "35560", "url": "https://gl.wikipedia.org/wiki?curid=209216", "title": ".tg", "text": ".tg \u00e9 o Dominio de Nivel Superior xeogr\u00e1fico (ccTLD) para Togo."}
{"id": "209217", "revid": "56817", "url": "https://gl.wikipedia.org/wiki?curid=209217", "title": ".gi", "text": ".gi \u00e9 o Dominio de Nivel Superior xeogr\u00e1fico (ccTLD) para Xibraltar."}
{"id": "209218", "revid": "35560", "url": "https://gl.wikipedia.org/wiki?curid=209218", "title": ".jo", "text": ".jo \u00e9 o Dominio de Nivel Superior xeogr\u00e1fico (ccTLD) para Xordania."}
{"id": "209219", "revid": "35560", "url": "https://gl.wikipedia.org/wiki?curid=209219", "title": ".ua", "text": ".ua \u00e9 o Dominio de Nivel Superior xeogr\u00e1fico (ccTLD) para Ucra\u00edna."}
{"id": "209220", "revid": "35560", "url": "https://gl.wikipedia.org/wiki?curid=209220", "title": ".mr", "text": ".mr \u00e9 o Dominio de Nivel Superior xeogr\u00e1fico (ccTLD) para Mauritania."}
{"id": "209221", "revid": "12452", "url": "https://gl.wikipedia.org/wiki?curid=209221", "title": "Montpellier Rugby Club", "text": ""}
{"id": "209222", "revid": "35560", "url": "https://gl.wikipedia.org/wiki?curid=209222", "title": ".kp", "text": ".kp \u00e9 o Dominio de Nivel Superior xeogr\u00e1fico (ccTLD) reservado para Corea do Norte, introducido no 2007 e supervisado polo Korea Computer Center Europa ata 2012 cando pasaron a Star Joint Venture con sede na capital coreana. Hai poucas web co dominio .kp e est\u00e1n dirixidas ao p\u00fablico estranxeiro por canto o acceso no pa\u00eds est\u00e1 restrinxido e s\u00f3 se permite cunha autorizaci\u00f3n especial."}
{"id": "209223", "revid": "35560", "url": "https://gl.wikipedia.org/wiki?curid=209223", "title": ".td", "text": ".td \u00e9 o Dominio de Nivel Superior xeogr\u00e1fico (ccTLD) para o Chad."}
{"id": "209224", "revid": "22570", "url": "https://gl.wikipedia.org/wiki?curid=209224", "title": ".cf", "text": ".cf \u00e9 o Dominio de Nivel Superior xeogr\u00e1fico (ccTLD) para a Rep\u00fablica Centroafricana."}
{"id": "209225", "revid": "56817", "url": "https://gl.wikipedia.org/wiki?curid=209225", "title": ".bz", "text": ".bz \u00e9 o Dominio de Nivel Superior xeogr\u00e1fico (ccTLD) para Belize."}
{"id": "209227", "revid": "25871", "url": "https://gl.wikipedia.org/wiki?curid=209227", "title": "Ignaciu Llope", "text": "Xuan Ignaciu Llope Fernande, nado en 1962 en Cudillero, \u00e9 un pol\u00edtico, escritor en lingua asturiana e m\u00e9dico psiquiatra asturiano.\nTraxectoria.\nTen destacado, por unha banda, como poeta, ensa\u00edsta e columnista (en medios como \"Les Noticies\"); e por outra, como membro activo de organizaci\u00f3ns como Conceyu d'Estudiantes Nacionalistes, a Fundaci\u00f3n Belenos ou a plataforma cidad\u00e1 SOS Cuideiru; ademais da s\u00faa militancia pol\u00edtica no partido Izquierda Asturiana, no que desempe\u00f1ou o cargo de voceiro nacional por varios anos.\nEn abril de 2007, foi presentado como candidato principal \u00e1 Xunta Xeral do Principado de Asturias nas elecci\u00f3ns auton\u00f3micas de maio pola coalici\u00f3n Unid\u00e1."}
{"id": "209228", "revid": "75439", "url": "https://gl.wikipedia.org/wiki?curid=209228", "title": "Benicio del Toro", "text": "Benicio Monserrate Rafael del Toro S\u00e1nchez nado o 19 de febreiro de 1967 en Santurce, San Xo\u00e1n, \u00e9 un actor e produtor portorrique\u00f1o. Co\u00f1ecido polos seus papeis de Fred Fenster en \"The Usual Suspects\" (1995), Dr. Gonzo en \"Fear and Loathing in Las Vegas\" (1998), Franky \"Catro dedos\" en \"Snatch, cochos e diamantes\" (2000), Jackie Boy en \"Sin City\" (2005), e Che Guevara en \"Che\" (2008)."}
{"id": "209229", "revid": "1131", "url": "https://gl.wikipedia.org/wiki?curid=209229", "title": "Confederaci\u00f3n Hidrogr\u00e1fica do Mi\u00f1o-Sil", "text": "A Confederaci\u00f3n Hidrogr\u00e1fica do Mi\u00f1o-Sil \u00e9 un organismo de conca intercomunitaria creado polo Real Decreto 266/2008, ao modificar esta norma a Confederaci\u00f3n Hidrogr\u00e1fica do Norte e dividila na Confederaci\u00f3n Hidrogr\u00e1fica do Mi\u00f1o-Sil e a do Cant\u00e1brico, sendo cada unha destas d\u00faas \u00faltimas no seu \u00e1mbito territorial a sucesora a t\u00edtulo universal nos bens, dereitos e obrigaci\u00f3ns da Confederaci\u00f3n Hidrogr\u00e1fica do Norte.\nA Lei de Augas def\u00ednea como unha entidade de dereito p\u00fablico con personalidade xur\u00eddica propia e distinta do Estado, adscrito a efectos administrativos ao Ministerio de Medio Ambiente e Medio Rural e Mari\u00f1o como organismo aut\u00f3nomo con plena autonom\u00eda funcional.\nDesempe\u00f1a un importante papel na s\u00faa demarcaci\u00f3n hidrogr\u00e1fica, dado que enc\u00e1rgase da planificaci\u00f3n hidrol\u00f3xica, a xesti\u00f3n de recursos e aproveitamentos, a protecci\u00f3n do dominio p\u00fablico hidr\u00e1ulico, as concesi\u00f3ns de dereitos de uso privativo da auga, o control de calidade da auga, o proxecto e execuci\u00f3n de novas infraestruturas hidr\u00e1ulicas, os programas de seguridade de presas ou bancos de datos, entre outras funci\u00f3ns.\nDemarcaci\u00f3n hidrogr\u00e1fica.\nA s\u00faa demarcaci\u00f3n hidrogr\u00e1fica comprende as concas dos r\u00edos Mi\u00f1o e Sil e a parte galega da conca do r\u00edo Limia, que na s\u00faa totalidade afecta a unha superficie de 17.717\u00a0km\u00b2 e a unha poboaci\u00f3n estimada de 835.000 habitantes de tres comunidades, no seu maior parte de Galicia, pero tam\u00e9n de Castela e Le\u00f3n e Asturias. As principais canles desta demarcaci\u00f3n son as dos r\u00edos Avia, Deva, Limia, Arnoia, Bibei, Mi\u00f1o e Sil."}
{"id": "209230", "revid": "27155", "url": "https://gl.wikipedia.org/wiki?curid=209230", "title": "Cromosoma 22", "text": "O cromosoma 22 humano \u00e9 un cromosoma pertencente a un dos 23 pares de cromosomas humanos. Os humanos te\u00f1en normalmente d\u00faas copias deste cromosoma (un par) nas c\u00e9lulas diploides e unha soa copia nas haploides. O cromosoma 22 \u00e9 o segundo cromosoma m\u00e1is pequeno do cariotipo humano, e comprende uns 49 mill\u00f3ns de pares de bases, o que representa entre o 1,5 e o 2 % do total do ADN das c\u00e9lulas.\nEn 1999 rematou a secuenciaci\u00f3n deste cromosoma e foi o primeiro cromosoma en acabar de secuenciarse totalmente no Proxecto Xenoma Humano.\nA\u00ednda que os investigadores utilizan diferentes m\u00e9todos na procura de xenes nos cromosomas e o n\u00famero total pode variar segundo o m\u00e9todo utilizado, est\u00edmase que o cromosoma 22 ten probablemente 693 xenes.\nOrixinalmente o cromosoma 22 fora identificado como o cromosoma humano m\u00e1is pequeno, polo que se denominou co \u00faltimo n\u00famero entre os pares cromos\u00f3micos, o 22. Pero despois viuse que o cromosoma 21 era a\u00ednda algo m\u00e1is pequeno. Por\u00e9n, os cromosomas non foron renumerados, debido a que os n\u00fameros xa estaban establecidos e o cromosoma 21 era moi co\u00f1ecido e estudado pola s\u00faa implicaci\u00f3n na s\u00edndrome de Down.\nPola posici\u00f3n do seu centr\u00f3mero, o cromosoma 22 \u00e9 un cromosoma acroc\u00e9ntrico. O cromosoma 22 humano \u00e9 un dos que ten organizador nucleolar (NOR), zona onde se encontran xenes repetidos en t\u00e1ndem dos ARNr. Arredor dos organizadores nucleolares orix\u00ednanse os nucl\u00e9olos. Os organizadores nucleolares est\u00e1n na zona da constrici\u00f3n secundaria do cromosoma. A porci\u00f3n situada despois da constrici\u00f3n secundaria denom\u00ednase sat\u00e9lite, polo que o 22 \u00e9 un cromosoma sat\u00e9lite ou cromosoma SAT.\nXenes.\nOs seguintes son alg\u00fans xenes localizados no cromosoma 22:\nEnfermidades asociadas.\nAs seguintes enfermidades son algunhas das que est\u00e1n asociadas con xenes do cromosoma 22:\nTrastornos cromos\u00f3micos.\nAs seguintes condici\u00f3ns est\u00e1n causadas por cambios na estrutura ou no n\u00famero de copias do cromosoma 22:"}
{"id": "209231", "revid": "12452", "url": "https://gl.wikipedia.org/wiki?curid=209231", "title": "Ministerio de Exteriores", "text": ""}
{"id": "209232", "revid": "27155", "url": "https://gl.wikipedia.org/wiki?curid=209232", "title": "Cromosoma 22 humano", "text": ""}
{"id": "209234", "revid": "25871", "url": "https://gl.wikipedia.org/wiki?curid=209234", "title": "Georges Desdevises Du D\u00e9zert", "text": "Georges-Nicolas Desdevises Du Dez\u00e9rt, nado en Lessay (departamento de Mancha) o 21 de maio de 1854 e finado en Chamali\u00e8res (Puy-de-D\u00f4me) en 1942, foi un historiador, novelista, poeta, cr\u00edtico literario e hispanista franc\u00e9s.\nTraxectoria.\nDoutor en Dereito e en Historia, foi prol\u00edfico autor dunha vasta obra que abarcou multitude de asuntos. A\u00ednda que as s\u00faas primeiras obras son as s\u00faas teses de licenciatura e doutoramento en Dereito, non se dedicou a este oficio (s\u00f3 actuou unha vez nun tribunal de Caen, e como avogado de oficio).\nFoi profesor de historia no \"lyc\u00e9e\" de Lorient en 1878, data na que inicia unha brillante carreira no ensino que o leva a Le Mans, Tours, Rennes, de novo Caen e finalmente, en 1892, a Clermont-Ferrand. Desde 1882 foi catedr\u00e1tico na Universidade desta cidade, en cuxa Facultade de Letras foi decano entre 1909 e 1913.\nA s\u00faa obra abarca aspectos relacionados con Normand\u00eda, Auvernia e Espa\u00f1a e o mundo hisp\u00e1nico, tanto que o seu amigo Louis Br\u00e9hier dixo del: \nNa s\u00faa primeira tese de doutoramento tratou sobre a condici\u00f3n feminina e o r\u00e9xime matrimonial no \"Fuero de Navarra\"; a segunda, en Historia, versou sobre Carlos de Arag\u00f3n, o pr\u00edncipe de Viana (1889), unha obra moi documentada para a que, por medio de axudas oficiais francesas, pescudou a fondo no Arquivo da Coroa de Arag\u00f3n e no Arquivo Xeral de Navarra entre 1881 e 1886; a edici\u00f3n de 1889 desta obra f\u00edxose cl\u00e1sica. \nTam\u00e9n son importantes os seus estudos sobre a Espa\u00f1a do Antigo R\u00e9xime, en particular a s\u00faa monumental \"L'Espagne de l'Ancien R\u00e9gime\". Colaborou en importantes revistas, como \"Revue Hispanique\"."}
{"id": "209237", "revid": "7523", "url": "https://gl.wikipedia.org/wiki?curid=209237", "title": "Lou Amundson", "text": ""}
{"id": "209238", "revid": "19415", "url": "https://gl.wikipedia.org/wiki?curid=209238", "title": "Tempada 2007-2008 da OK Liga", "text": "A 39\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o 15 de setembro do 2007 e finalizou o 10 de xu\u00f1o do 2008 co derradeiro partido da final polo t\u00edtulo. Os equipos ascendidos de 1\u00aa foron o Esfer Oviedo, o Caixa Pened\u00e8s Vilafranca e o Epson Cerdanyola. O campi\u00f3n desta edici\u00f3n da liga foi o Barcelona Sorli Discau, que ga\u00f1ou o seu 21\u00ba t\u00edtulo (11\u00ba de xeito consecutivo).\nO equipo m\u00e1is goleador foi o Barcelona Sorli Discau con 123 goles, e o menos goleador foi o Esfer Oviedo con 51 goles. O equipo menos goleado foi o Roncato Vic con 47 goles encaixados, mentres que o Esfer Oviedo foi o equipo m\u00e1is goleado da competici\u00f3n con 123. Alberto Borreg\u00e1n (Barcelona Sorli Discau) foi o \"pichichi\" con 47 goles. O mellor xogadore da liga foi o porteiro Sergi Fern\u00e1ndez (Roncato Vic).\nAo finalizar a liga, os tres equipos descendidos foron o Epson Cerdanyola, o Caixa Pened\u00e8s Vilafranca e o Esfer Oviedo, que retornaron \u00e1 segunda categor\u00eda do h\u00f3ckey a pat\u00edns espa\u00f1ol tras un ano na m\u00e1xima categor\u00eda."}
{"id": "209239", "revid": "895", "url": "https://gl.wikipedia.org/wiki?curid=209239", "title": "Mostovoi", "text": ""}
{"id": "209240", "revid": "89787", "url": "https://gl.wikipedia.org/wiki?curid=209240", "title": "Pavell\u00f3 Ol\u00edmpic de l'Ateneu Agr\u00edcola", "text": "O Pavell\u00f3 Ol\u00edmpic de l'Ateneu Agr\u00edcola (en galego Pavill\u00f3n Ol\u00edmpico do Ateneo Agr\u00edcola) \u00e9 un pavill\u00f3n de h\u00f3ckey a pat\u00edns da localidade de Sant Sadurn\u00ed d'Anoia, Barcelona (Catalu\u00f1a). Est\u00e1 situado \u00e1s aforas da vila, na r\u00faa Josep Rovira, 14. \u00c9 o pavill\u00f3n onde o CE Noia disputa os seus partidos como local, tanto na OK Liga (m\u00e1xima categor\u00eda do h\u00f3ckey a pat\u00edns espa\u00f1ol) como nas competici\u00f3ns europeas. Ten unhas dimensi\u00f3ns de 40 metros de longo e 20 de ancho, e capacidade para 1.500 espectadores. Foi inaugurado en 1980."}
{"id": "209241", "revid": "35560", "url": "https://gl.wikipedia.org/wiki?curid=209241", "title": "Atlas II", "text": "Atlas II foi o nome du foguete derivado do m\u00edsil Atlas e que tivo como antecesor \u00f3 Atlas I.\nCaracter\u00edsticas.\nO lanzador Atlas II derivou directamente do Atlas I, con 2,7 metros m\u00e1is de altura e cuns aceleradores MA-5A m\u00e1is potentes. Os motores vernier usados para o control do foguete foron substitu\u00eddos cun sistema de control mediante hidracina. A segunda etapa Centaur ti\u00f1a 0,9 metros m\u00e1is de ancho comparada coa mesma etapa do Atlas I e a escuma illante fixa substitu\u00edu \u00f3s paneis illantes usados no Atlas I.\nDo Atlas II b\u00e1sico deriv\u00e1ronse d\u00faas versi\u00f3ns: o Atlas IIA e o Atlas IIAS. \u00c1mbolos dous usaron unha etapa Centaur mellorada, cun motor RL-10A-4 en lugar do RL-10A-3A do orixinal, e o Atlas IIAS ademais usaba catro foguetes aceleradores de propelente s\u00f3lido para aumentar a carga \u00fatil. Dous dos foguetes aceleradores acend\u00edanse xusto na engalaxe e os outros dous fac\u00edano m\u00e1is tarde durante o voo. Os catro eran exectados en canto esgotaban o propelente."}
{"id": "209242", "revid": "6", "url": "https://gl.wikipedia.org/wiki?curid=209242", "title": "Arcadia Planitia", "text": "Arcadia Planitia \u00e9 unha suave planicie de Marte, composta por dep\u00f3sitos de lavas frescas e coladas volc\u00e1nicas asentadas na \u00c9poca Amaz\u00f3nica. \u00d3 oeste fai fronteira con Utopia Planitia e cara o leste coas terras altas de Tharsis, o seu sur p\u00f3dense atopa-las planicies de Elysium Planitia e Amazonis Planitia, \u00f3 norte fican as vastas extensi\u00f3ns do resto da Vastitas Borealis (rexi\u00f3n a cal pertence esta chaira), as s\u00faas coordenadas centrais son 56,01\u00b0 N 188,63\u00b0 E e pos\u00fae un di\u00e1metro medio segundo o USGS de 2.923,7\u00a0km. O seu nome prov\u00e9n dun vello accidente xeol\u00f3xico que aparec\u00eda nun mapa de Giovanni Schiaparelli feito no ano 1882, Arcadia fai referencia a unha antiga rexi\u00f3n de Grecia.\nEsta \u00e9 unha chaira con moi pouca variaci\u00f3n de altitude, a s\u00faa variaci\u00f3n de altitude vai dos 0\u00a0km \u00f3s -3\u00a0km respecto do datum marciano. Coma moitas outras planicies do hemisferios norte de Marte, Arcadia amosa uns caracter\u00edsticos enramados \"quasi-poligonais\" que moi posiblemente estean asociados a chans compostos dunha mestura de xeos, lama viscosa e pequenas rochas, na Terra p\u00f3dense atopar este tipo de patr\u00f3ns e trazos nos chans de permafrost do \u00e1rtico. Outra formas xeol\u00f3xicas que indican a presenza pasada de xeos e unha posible presenza actual dos mesmos, son os outeiros totalmente redondeados e erosionados, e os pequenos fuchancos e simas fotografados co sistema \"Themis\" da Mars Odyssey.\nA sonda Mars Odyssey puido fotografar varios cr\u00e1teres con capas conc\u00e9ntricas de dep\u00f3sitos brillantes tanto cara o interior dos cr\u00e1teres coma cara o exterior, as\u00ed coma numerosos regueiros brillantes que part\u00edan das cristas dos bordos deses cr\u00e1teres, cristas moi erosionadas e degradas, e tam\u00e9n aparec\u00edan moi erosionados os dep\u00f3sitos de material asociados \u00f3s nacementos destes cr\u00e1teres; estas caracter\u00edsticas suxiren a presenza de xeos superficiais ou subterr\u00e1neos que ser\u00edan os causantes desta intensa erosi\u00f3n."}
{"id": "209243", "revid": "89787", "url": "https://gl.wikipedia.org/wiki?curid=209243", "title": "Kaleb Canales", "text": "Victor Kaleb Canales, nado o 7 de xullo de 1978 en Laredo, Texas, \u00e9 un adestrador americano de baloncesto profesional que actualmente \u00e9 adestrador asistente dos Dallas Mavericks da National Basketball Association (NBA).\nTraxectoria.\nAdestrador NBA.\nEn 2005, Canales foi contratado polos Portland Trail Blazers coma axudante da secci\u00f3n de v\u00eddeo do equipo. M\u00e1is tarde foi contratado coma coordinador principal de v\u00eddeo. En 2009, foi ascendido a adestrador asistente do equipo. En 2010, Canales fixo de adestrador dos Blazers na Liga de Ver\u00e1n da NBA. O 15 de marzo de 2012, Nate McMillan foi despedido coma adestrador principal dos Trail Blazers, e Canales foi ascendido a adestrador principal interino. Canales converteuse no adestrador m\u00e1is novo en activo na NBA.\nNo ver\u00e1n de 2012, Portland contratou a Terry Stotts coma adestrador principal, pero Canales se quedar\u00eda no equipo coma asistente."}
{"id": "209244", "revid": "1131", "url": "https://gl.wikipedia.org/wiki?curid=209244", "title": "Rocket Mortgage FieldHouse", "text": "O Rocket Mortgage FieldHouse (antigamente Gund Arena e Quicken Loans Arena e co\u00f1ecido coma The Q) \u00e9 un pavill\u00f3n deportivo situado en Cleveland, Ohio.\nAta o ano 2005, era co\u00f1ecido coma Gund Arena, chamado as\u00ed por Gordon Gund, un antigo propietario dos Cleveland Cavaliers, despois de pagar os dereitos.\n\u00c9 a casa actual dos Cleveland Cavaliers da NBA, os Lake Erie Monsters da AHL, os Cleveland Gladiators da AFL, e dos Cleveland Crush da LFL."}
{"id": "209245", "revid": "12452", "url": "https://gl.wikipedia.org/wiki?curid=209245", "title": "Gund Arena", "text": ""}
{"id": "209246", "revid": "56817", "url": "https://gl.wikipedia.org/wiki?curid=209246", "title": "Favourite Worst Nightmare", "text": "Favourite Worst Nightmare \u00e9 o segundo disco dos Arctic Monkeys, unha banda de indie rock brit\u00e1nica, lanzado o 18 de abril de 2007.\nListaxe de canci\u00f3ns.\nTodas as canci\u00f3ns compostas por Alex Turner, ag\u00e1s as indicadas."}
{"id": "209247", "revid": "1131", "url": "https://gl.wikipedia.org/wiki?curid=209247", "title": "Pazo Provincial dos Deportes Paco Paz", "text": "O Pazo Provincial dos Deportes Paco Paz \u00e9 un recinto polideportivo e multi\u00fasos da cidade de Ourense, en Galicia, inaugurado no ano 1988. O pavill\u00f3n ten unha superficie de parqu\u00e9 homologada para a pr\u00e1ctica de baloncesto, f\u00fatbol sala ou balonm\u00e1n entre outros deportes. As bancadas do recinto te\u00f1en capacidade para acoller m\u00e1is de 5.000 persoas en localidades de asento. Situado nun complexo deportivo composto por campos de f\u00fatbol, pistas de tenis, piscinas e un circu\u00edto de automodelismo, o seu funcionamento depende da Deputaci\u00f3n Provincial de Ourense.\nFoi dese\u00f1ado para cumprir dous obxectivos:\nO Club Ourense Baloncesto xoga os seus encontros como local neste pavill\u00f3n, do mesmo xeito que o Ourense F\u00fatbol Sala. Isto significa que o Pazo dos Deportes Paco Paz acolleu nas d\u00e9cadas de 1990 e 2000 m\u00e1is de 150 encontros da Liga ACB durante as 10 tempadas que o COB militou na elite do baloncesto espa\u00f1ol, e tam\u00e9n m\u00e1is de 150 encontros da LNFS durante as 9 tempadas que o Ourense FS militou na m\u00e1xima categor\u00eda do f\u00fatbol sala de Espa\u00f1a."}
{"id": "209248", "revid": "23562", "url": "https://gl.wikipedia.org/wiki?curid=209248", "title": "Pazo dos Deportes Paco Paz", "text": ""}
{"id": "209249", "revid": "23562", "url": "https://gl.wikipedia.org/wiki?curid=209249", "title": "Pazo Paco Paz", "text": ""}
{"id": "209251", "revid": "98629", "url": "https://gl.wikipedia.org/wiki?curid=209251", "title": "Marquesado de Santa Cruz de Ribadulla", "text": "O Marquesado de Santa Cruz de Ribadulla (ou Rivadulla) \u00e9 un t\u00edtulo nobiliario institu\u00eddo polo rei Carlos II, outorgado o 8 de marzo de 1683 ao nobre galego Andr\u00e9s Ib\u00e1\u00f1ez de Mondrag\u00f3n y Ozores de Sotomayor.\nOs seus titulares foron:\nHistoria.\nA mediados do s\u00e9culo XV viv\u00eda no lugar de Ortigueira, da parroquia de Santa Cruz de Ribadulla, un nobre apelidado Abraldes, que tomou partido pola infanta Xoana de Castela, alcumada \"a Beltranexa\", na guerra que esta mantivo contra a s\u00faa parente Isabel pola Coroa de Castela, como tantos se\u00f1ores galegos. Non daba creto aos dixomed\u00edxomes e, segundo se conta, persign\u00e1ndose, sentenciou:\n \nOs Reis Cat\u00f3licos, ao sabelo, mandaron derrubar a vella torre, o que era sinal de afronta para o que nela viv\u00eda. Abraldes abandonou s\u00faa casa e nunca volveu. O seu fillo mandou constru\u00edr, na parroquia de San Mamede de Ribadulla, a \"casa de Guimar\u00e1ns\", pazo que estaba m\u00e1is cerca de Santiago, e \"sen torre\", pois nunca quixeron naquela familia volver a sufrir humillaci\u00f3n.\nPor aqueles anos apareceu por Santiago de Compostela un cl\u00e9rigo influente, aberto e con di\u00f1eiro: Juan Ib\u00e1\u00f1ez de Mondrag\u00f3n. Nomeado c\u00f3engo de Santiago, pronto aumentou a s\u00faa fortuna e adquiriu fama. Parece ser que un dos seus irm\u00e1ns era prelado en Roma, e outro serv\u00eda no Ex\u00e9rcito. A orixe da familia era o soar de Eremuzketa, en Guip\u00fascoa. Satisfeito na diocese de Santiago, poderosa, o c\u00f3engo decidiu establecerse en Compostela, para o que vendeu os bens de Mondrag\u00f3n e buscou unha casa no campo; a \"torre de Ortigueira\" estaba baleira e comprouna. Cambiou a s\u00faa estrutura e edificou unha capela, pois pombal e cipr\u00e9s xa os ti\u00f1a. Por\u00e9n non viv\u00eda moito tempo en Santa Cruz: pasaba as tardes en primavera, pois en ver\u00e1n adoitaba ir a tomar os ba\u00f1os a Noia. Comprou moitas terras para ampliar a leira, dotou \u00e1 parroquia con xenerosidade e fundou un morgado electivo; pero a obra na que puxo maior empe\u00f1o e di\u00f1eiro foi a construci\u00f3n da capela da Piedade (co\u00f1ecida como capela de Mondrag\u00f3n), na catedral, na que mandou que o enterraran. A leira de Santa Cruz tomou ent\u00f3n forma. Comenzouse a muralla que a rodea, e plant\u00e1ronse vi\u00f1as e oliveiras, as\u00ed como uns bos cadros de limoeiros, cerca do bosque de carballos e casti\u00f1eiros. A horta era excelente, e dela envi\u00e1base a Santiago unha cesta todos os d\u00edas, para a vivenda do c\u00f3engo. No andar principal da casa, o sobrado, hab\u00eda amplas estancias, inclu\u00edndo a coci\u00f1a, quedando todo o baixo para o gando e almac\u00e9n do gran procedente dos foros. Ao c\u00f3engo sucedeuno un sobri\u00f1o, que seguiu comprando terras, e aumentou a biblioteca.\nO primeiro marqu\u00e9s de Santa Cruz, Andr\u00e9s de Mondrag\u00f3n era home de boa reputaci\u00f3n e prestixio en Santiago, e foi designado rexedor da cidade: puxo orde na mesma, mellorou as fontes e ama\u00f1ou os parques. Parece que tivo a concesi\u00f3n do arbitrio do sal. Rescatou ao pobo de Santa Cruz de Ribadulla do tributo e vasalaxe a que estaban sometidos. O rei Carlos II, o 8 de marzo de 1683, f\u00edxolle mercede do t\u00edtulo de marqu\u00e9s de Santa Cruz de Ribadulla, premiando as\u00ed os seus servizos. Como t\u00edtulo previo ti\u00f1a o de vizconde de San Xuli\u00e1n de Pi\u00f1eiro.\nXenealox\u00eda dos Armada.\nJesusa, Rafaela, Alfonso, co que segue a li\u00f1a, Lu\u00eds, Dolores, Mar\u00eda del Rosario, Mar\u00eda del Perpetuo Socorro, Paz, Ignacio e Javier. "}
{"id": "209252", "revid": "5863", "url": "https://gl.wikipedia.org/wiki?curid=209252", "title": "Pedro Baz\u00e1n de Mendoza", "text": "Pedro Pablo Baz\u00e1n de Mendoza, nado en Cambados o 22 de xaneiro de 1758 e finado en Par\u00eds (Francia) en 1835, foi un pol\u00edtico, escritor e tradutor liberal e afrancesado galego.\nTraxectoria.\nNaceu no seo dunha familia da pequena nobreza, fillo de Benito Jos\u00e9 Baz\u00e1n de Mendoza e \u00c1ngela Antonia Ojea y Rojas. Estudou Filosof\u00eda no colexio beneditino do mosteiro de San Xo\u00e1n de Poio, e de Dereito na Universidade de Santiago de Compostela, na que recibiu o grao de bacharel (1776), licenciado (1781) e doutor (1782). Foi xu\u00edz de excesos e catedr\u00e1tico de Prima de Leis (elementos das leis). En 1783 era o presidente da \"Academia de ambos Derechos\", ingresando na Sociedade Econ\u00f3mica de Amigos do Pa\u00eds de Santiago.\nInvestigaci\u00f3ns recentes demostraron a s\u00faa condici\u00f3n de cl\u00e9rigo, un simple beneficiado, a\u00ednda que non se sabe se o foi toda a s\u00faa vida.\nUn importante \"afrancesado\".\nDe esp\u00edrito liberal e progresista, do que xa dera mostras a finais do reinado de Carlos III, en tempos de Carlos IV fundou, no cuarto do vicerreitor Jos\u00e9 Gonz\u00e1lez Varela un club de discusi\u00f3n pol\u00edtica, receptor das novas ideas que vi\u00f1an da Revoluci\u00f3n Francesa, convert\u00e9ndose no m\u00e1ximo dirixente dos afrancesados santiagueses. O reitor Andr\u00e9s Acu\u00f1a prohibiulle a defensa p\u00fablica as s\u00faas conclusi\u00f3ns, nas que propugnaba unha renovaci\u00f3n total dos estudos universitarios.\nAs s\u00faas acci\u00f3ns eran moi aparatosas: contan que paseou por Santiago, e chegou at\u00e9 Padr\u00f3n, montado nun burro ataviado coas insignias doutorais, e fixo diversas protestas relativas \u00e1 vida universitaria. Acusado de esc\u00e1ndalo, priv\u00f3uselle do dereito a voto (no claustro universitario); por\u00e9n, foi catedr\u00e1tico de Instituci\u00f3ns Civ\u00eds na Universidade (1806). Por esta \u00e9poca fixo a traduci\u00f3n de \"Hirza\", de Voltaire (Madrid, 1806).\nCoa chegada dos franceses a Espa\u00f1a en 1808, felicitou a Murat nunha carta asinada tam\u00e9n por Gonz\u00e1lez Varela e por Jos\u00e9 de la Vega, m\u00e9dico e catedr\u00e1tico de F\u00edsica, raz\u00f3n pola cal a Universidade, o 1 de xu\u00f1o de 1808 proscribiunos do claustro, e a Xunta gobernativa iniciou o correspondente proceso.\nPero ao ser ocupado Santiago polas tropas francesas, Baz\u00e1n e os seus compa\u00f1eiros, que prestaran xuramento de fidelidade a Xos\u00e9 I, foron restitu\u00eddos nas s\u00faas c\u00e1tedras. Durante a ocupaci\u00f3n francesa en Galicia, os mariscais Soult e Ney impuxeron unha administraci\u00f3n que non coincidir\u00eda exactamente co modelo que o rei Xos\u00e9 I quer\u00eda impo\u00f1er no estado espa\u00f1ol a imitaci\u00f3n do modelo franc\u00e9s. As\u00ed, en Galicia, o mariscal Duque de Elchingen, (ou sexa, Ney), como comandante do ex\u00e9rcito franc\u00e9s en Galicia mantivo as sete provincias coa capital en Santiago, creou un Consello Xeral composto por representantes do clero, a nobreza, o comercio e os propietarios, nomeou correxedor de Santiago a Manuel S\u00e1nchez Boado Fragu\u00edo, catedr\u00e1tico da universidade compostel\u00e1. Para esta instituci\u00f3n creou a figura de \"Director\" con categor\u00eda superior \u00e1 de Reitor, para a que designou a Baz\u00e1n de Mendoza. e que ostentaba tam\u00e9n, entre outros cargos, o de Director Xeral da Polic\u00eda da cidade e provincia de Santiago, novo corpo que se crea neste momento. , intendente de ex\u00e9rcito, xu\u00edz de imprentas, superintendente de Correos e Postas, Inspector e censor rexio da Universidade. Baz\u00e1n usou estes poderes ao servizo da causa francesa, suprimindo o tribunal da Inquisici\u00f3n, e detendo a todos os seus membros o d\u00eda de San Pedro M\u00e1rtir de 1809, envi\u00e1ndoos ao c\u00e1rcere da Coru\u00f1a. En abril dese ano publicou \"Carta a un patriota espa\u00f1ol\".\nA colaboraci\u00f3n de catedr\u00e1ticos da universidade co ex\u00e9rcito franc\u00e9s foi consider\u00e1bel. Esa fidelidade ser\u00eda recompensada co nomeamento de moitos deles para ocupar cargos p\u00fablicos na cidade. As\u00ed, catro personaxes desta instituci\u00f3n ser\u00edan nomeados por Baz\u00e1n Maxistrados Inspectores da Polic\u00eda Xeral para a cidade de Santiago.\nPero, naturalmente, non todos na universidade eran da mesma tendencia. E as\u00ed, aos poucos d\u00edas de constitu\u00edrse a Xunta nesta cidade, decide formar un Batall\u00f3n, co\u00f1ecido co nome de \"Batall\u00f3n Literario\" e formado por seis compa\u00f1\u00edas de 168 cadetes cada unha. A noticia foi sorprendente, xa que se trataba de universitarios, fillos das familias m\u00e1is ilustres de Galicia. \u00c1 s\u00faa fronte, como comandante xefe do Batall\u00f3n, estaba Ignacio Armada y Montenegro, Marqu\u00e9s de Santa Cruz de Rivadulla que ser\u00eda premiado, o abandonar Galicia os franceses, co t\u00edtulo de doutor en todas as facultades compostel\u00e1s. O batall\u00f3n integrar\u00edase no corpo de ex\u00e9rcito de Blake (quen, por certo, tivo que separar a alg\u00fans cadetes por falta de \u00e1nimo para sacrificar as s\u00faas vidas).\nAo termo da ocupaci\u00f3n francesa foi exonerado de todos os seus cargos e expulsado da universidade polos seus propios colegas. Cando os franceses abandonaron Santiago, o 23 de maio de 1809, fuxiu con eles. O 28 de xu\u00f1o de 1811 pronunciou na catedral de Soria un \"Discurso sobre la toma de Tarragona por las tropas francesas\", exili\u00e1ndose despois en Francia. Coa revoluci\u00f3n de 1820, Baz\u00e1n intentou regresar a Santiago, mais a Universidade op\u00faxolle reparos regulamentarios para non autorizalo.\nO seu labor como tradutor.\nXa antes de sa\u00edr de Espa\u00f1a empezara a traducir obras francesas: \"Esther\" e \"Brit\u00e1nico\" de Racine represent\u00e1ronse con certo \u00e9xito, a\u00ednda que non chegaron a imprimirse; atrib\u00faeselle as\u00ed mesmo a traduci\u00f3n da traxedia cl\u00e1sica de Sauvigny \"Hirza\", co t\u00edtulo \"Religi\u00f3n, patria y honor triunfan del m\u00e1s ciego amor\", que se publicou sen o nome do tradutor en 1806.\nXa en Francia, publicou as s\u00faas d\u00faas traduci\u00f3ns m\u00e1is importantes:\nMorreu en Par\u00eds en 1835."}
{"id": "209253", "revid": "89787", "url": "https://gl.wikipedia.org/wiki?curid=209253", "title": "Rugby en Afganist\u00e1n", "text": "Rugby \u00e9 un deporte relativamente novo en Afganist\u00e1n, mais a s\u00faa popularidade est\u00e1 en aumento.\nHistoria.\nO primeiro equipo local foi creado no ano 2011 e disputou o seu primeiro partido, cos p\u00e9s descalzos, contra soldados das forzas especiais de Nova Zelandia na \"Zona Verde\" de Cabul. O primeiro torneo de rugby oficial en Afganist\u00e1n foi patrocinado pola Embaixada Brit\u00e1nica en decembro de 2011. O primeiro partido internacional de Afganist\u00e1n, en categor\u00eda rugby 7, foi o 27 de abril de 2012 contra os Emiratos \u00c1rabes. Tam\u00e9n ten programado participar no Sevens Bournemouth en Glastonbury en xu\u00f1o de 2012.\nA Federaci\u00f3n de Rugby de Afganist\u00e1n.\nA Federaci\u00f3n de Rugby de Afganist\u00e1n (ARF) foi rexistrada no Comit\u00e9 Ol\u00edmpico Nacional, na Rep\u00fablica Isl\u00e1mica de Afganist\u00e1n no ano 2010."}
{"id": "209254", "revid": "89787", "url": "https://gl.wikipedia.org/wiki?curid=209254", "title": "Alfonso Armada Comyn", "text": "Alfonso Armada Comyn, nado en Madrid o 12 de febreiro de 1920 e finado na mesma cidade o 1 de decembro de 2013, foi un ex militar espa\u00f1ol, que alcanzou notoriedade pola s\u00faa participaci\u00f3n no intento de golpe de Estado do 23 de febreiro de 1981. Ostentaba o t\u00edtulo de marqu\u00e9s de Santa Cruz de Rivadulla.\nCarreira militar.\nFillo de Lu\u00eds Gonzaga de Armada y de los R\u00edos Enr\u00edquez, VII Marqu\u00e9s de Santa Cruz de Rivadulla, Xeneral de Artillar\u00eda, e Mar\u00eda del Rosario Comyn y Allendesalazar, filla dos condes de Albiz, aos 16 anos alistouse no ex\u00e9rcito.\nDurante a guerra civil, na que combateu no bando nacional, na arma de artillar\u00eda, foi destinado \u00e1s frontes de Madrid, Andaluc\u00eda, Guadalajara, Teruel e Valencia.\nDurante a Segunda guerra mundial combateu coa Divisi\u00f3n Azul no sitio de Leningrado, onde coincidiu con Jaime Mil\u00e1ns del Bosch.\nEn 1945, como comandante, foi instrutor en varias escolas militares. Foi profesor do futuro rei Juan Carlos, convert\u00e9ndose nun dos seus mellores amigos e conselleiros. Chegou a ser membro do Estado Maior Central.\nOutro dos seus labores foi como secretario xeral da Casa do Rei, posto que ocupou durante 17 anos. Por\u00e9n, os seus enfrontamentos co presidente do Goberno, Adolfo Su\u00e1rez, e do feito de que enviara cartas con selo da Casa Real pedindo o voto para Alianza Popular nas elecci\u00f3ns de 1977, fixeron que fose relevado.\nDa secretar\u00eda do monarca pasou a ser profesor principal da Escola Superior do Ex\u00e9rcito e, despois, gobernador militar de Lleida. Pouco antes do golpe de Estado do 23 de febreiro de 1981, o d\u00eda 12 do mesmo mes e ano, Armada asumiu o cargo de segundo xefe do Estado Maior do Ex\u00e9rcito.\nGolpe de estado.\nEsta traxectoria veuse truncada o 23-F, ao ser un dos principais participantes do intento de golpe de Estado. Segundo os plans dos golpistas, sobre Armada deber\u00eda recaer a presidencia do goberno que dirixir\u00eda o pa\u00eds se o intento de golpe non fracasara. A\u00ednda que non con total seguridade, crese que el era o \"elefante branco\" que esperaban os golpistas no Congreso dos Deputados.\nDescubriuse que estaba implicado cando se ofreceu ao Xefe do Estado Maior do Ex\u00e9rcito, o xeneral Gabeiras, para ir en persoa ao Congreso a propo\u00f1er a Tejero unha sa\u00edda: o seu ofrecemento para presidir un goberno c\u00edvico-militar con presenza de l\u00edderes pol\u00edticos. Tejero negouse rotundamente a que entrasen pol\u00edticos civ\u00eds ou comunistas no goberno e a\u00ed empezou o fin do golpe.\nCondena.\nO 22 de abril de 1983, o Tribunal Supremo imp\u00faxolle unha condena de 30 anos de c\u00e1rcere e perda de emprego, cumprindo a s\u00faa pena na prisi\u00f3n de Alcal\u00e1 Meco. O 24 de decembro de 1988, o Goberno indultouno alegando raz\u00f3ns de sa\u00fade e que o reo acataba a Constituci\u00f3n Espa\u00f1ola.\nLogo da s\u00faa sa\u00edda de prisi\u00f3n viviu entre o seu domicilio de Madrid e o seu pazo de Santa Cruz de Ribadulla, no concello de Vedra."}
{"id": "209255", "revid": "15490", "url": "https://gl.wikipedia.org/wiki?curid=209255", "title": "Petaquias de Ratisbona", "text": "Petaquias de Ratisbona, tam\u00e9n co\u00f1ecido co nome de \"Petachiah Ben Yakov\", \"Moses Petachiah\" ou \"Petachiah de Regensburg\", foi un viaxeiro e rabino de finais do s\u00e9culo XII e principios do XIII c\u00e9lebre por ter relatado as s\u00faas viaxes pola Europa do Leste, a rexi\u00f3n do C\u00e1ucaso e Oriente Medio.\nTraxectoria.\nPetaquias naceu en Ratisbona, Baviera. Era irm\u00e1n do tam\u00e9n rabino Isaac ben Jacob ha-Lavan, un famoso xurista xudeu. Durante a s\u00faa infancia viviu baixo a tutela probablemente de estudosos como Xud\u00e1 o Piadoso (\"Yehuda ben Shmuel\"). Foi autor de varias glosas no Talmud. A\u00ednda sendo novo, deixou Ratisbona, unha cidade onde a comunidade xud\u00eda era ben reco\u00f1ecida pola s\u00faa piedade e interese nas escrituras de tal forma que se lle chamaba \u00e1s veces a \"Atenas xudaica\" e se estabeleceu en Praga.\nAs datas concretas das s\u00faas viaxes sonnos a\u00ednda desco\u00f1ecidas. Podemos pensar que sa\u00edu de Praga nalg\u00fan momento entre 1170 e 1180, e estivo con certeza en Xerusal\u00e9n antes de 1187, xa que a describiu baixo o Reino de Xerusal\u00e9n. Xa que se sup\u00f3n que Xud\u00e1 o Piadoso foi quen compilou as notas da edici\u00f3n pervivinte do caderno de viaxes de Petaquias, debe de ter regresado a Ratisbona antes da data da s\u00faa morte, que sabemos que foi en 1217. Por\u00e9n desco\u00f1ecemos a data da morte de Petaquias.\nA viaxe.\nPetaquias viaxou ao leste desde Bohemia, a trav\u00e9s de Polonia, Belar\u00fas, o sur de Ucra\u00edna (que el chamou Kedar) e Crimea. Describe os restos dos x\u00e1zaros e o comezo da comunidade cara\u00edta de Crimea. A continuaci\u00f3n, dirixiuse cara o sur a trav\u00e9s dos Kipchaks e o C\u00e1ucaso en Armenia, residindo por un tempo en N\u00edsibis. Desde al\u00f3 viaxou a Mesopotamia, visitando as cidades de N\u00ednive, Sura, Pumbedita e Bagdad antes de pasar a Persia. Virando ao oeste, remontou o r\u00edo \u00c9ufrates e chegou a Siria, visitando Alepo e Damasco. Viaxou polo Reino de Xerusal\u00e9n, visitando os lugares santos en Galilea e Xudea, de onde puido embarcar, dado que o seguinte lugar que describe \u00e9 Grecia. A partir de a\u00ed suponse que regresar\u00eda a casa polos Balc\u00e1ns."}
{"id": "209256", "revid": "56817", "url": "https://gl.wikipedia.org/wiki?curid=209256", "title": "Humbug", "text": "Humbug \u00e9 o terceiro disco de estudio dos Arctic Monkeys, unha banda de indie rock brit\u00e1nica, lanzado o 18 de abril de 2007.\nListaxe de canci\u00f3ns.\nTodas as canci\u00f3ns compostas por Alex Turner, ag\u00e1s as indicadas."}
{"id": "209262", "revid": "35560", "url": "https://gl.wikipedia.org/wiki?curid=209262", "title": ".biz", "text": ".biz \u00e9 o dominio de primeiro nivel de internet xen\u00e9rico e restrinxido que se prev\u00e9 ser usado para negocios."}
{"id": "209263", "revid": "35560", "url": "https://gl.wikipedia.org/wiki?curid=209263", "title": ".bo", "text": ".bo \u00e9 o Dominio de Nivel Superior xeogr\u00e1fico (ccTLD) para Bolivia, que \u00e9 xestionado pola Axencia para o Desenvolvemento da Sociedade da Informaci\u00f3n."}
{"id": "209264", "revid": "98629", "url": "https://gl.wikipedia.org/wiki?curid=209264", "title": ".cl", "text": ".cl \u00e9 o Dominio de Nivel Superior xeogr\u00e1fico (ccTLD) para Chile creado en 1987. \u00c9 administrado por NIC Chile, organismo dependente da Universidade de Chile. O regulamento para o funcionamento do Rexistro de nomes de dominio .CL, vixente desde decembro de 2013, eliminou o requisito previo de identificaci\u00f3n persoal ao momento de inscribir un nome. Excepcionalmente, NIC Chile res\u00e9rvase a facultade de pedir informaci\u00f3n que comprobe a identidade do titular, cando sexa necesario.\nA sintaxe dos dominios que poden ser inscritos en NIC Chile (como wikipedia.cl), enc\u00f3ntranse descrita nas Regras de Sintaxes vixentes.\nO rexistro de dominio, tanto para persoas f\u00edsicas como para empresas, foi gratu\u00edto ata 1997. Actualmente, ten un valor de CL$ 9\u00a0950 con 19\u00a0% IVE inclu\u00eddo polo primeiro ano de cobertura da inscrici\u00f3n.\nAdemais de naci\u00f3ns como Alema\u00f1a, Austria, Brasil e Polonia, Chile permite o registro de Nome de dominio internacionalizado (IDN), \u00e9 dicir, con caracteres non-ASCII.\nChile \u00e9 o primeiro pa\u00eds de lingua castel\u00e1 en permitir o rexistro de dominios con vogais acentuadas (\u00e1 \u00e9 \u00ed \u00f3 \u00fa), a letra U con di\u00e9rese (\u00fc) e a letra \u00d1 desde o 21 de setembro de 2005, como por exemplo www.\u00f1and\u00fa.cl.\nBaixo este dominio, a diferenza do resto de Am\u00e9rica Latina, non existe a obriga de someterse baixo un dominio de segundo nivel (SLD); calquera rexistrante pode obter un dominio de segundo nivel.\nDesde abril do 2011 soporta DNSSEC, a zona est\u00e1 asinada e, polo tanto, calquera dominio que queira asinar os seus rexistros pode facelo.\nO d\u00eda 23 de marzo de 2016 acadouse a cifra de 500 mil dominios rexistrados e activos.\nSoporte para IPv6.\nA partir do ano 2007, os nomes de dominio .CL poden informar DNS con rexistros IPv6 (AAAA) e desde 2008 disp\u00f3n de servidores de nome para .CL con soporte IPv6, desde a s\u00faa inclusi\u00f3n na ra\u00edz do DNS, en xaneiro de 2008. No informe de Hurricane Electric do 28 de maio de 2012, .cl aparece como dominio con soporte para IPv6 e con nameservers en IPv6 . Para xu\u00f1o de 2016, todos os seus servizos en li\u00f1a son compatibles con IPv6.\nHistoria.\nNIC Chile ten realizado esforzos pioneiros para preparar a s\u00faa adopci\u00f3n planificada e exitosa das tecnolox\u00edas IPv6. No ano 2005 obtivo o seu prefixo IPv6 (2001:1398::/32), activando conectividade IPv6 en forma experimental desde inicios de 2006. Desde mediados de 2008 contou con conectividad nativa IPv6 (dual stack) e participou en 2009 no primeiro banco de probas IPv6 de Google.\nA organizaci\u00f3n fomentou e colaborou, con esforzos locais e rexionais, na sensibilizaci\u00f3n e capacitaci\u00f3n sobre o protocolo num\u00e9rico de nova xeraci\u00f3n, participando en 2005 e 2007 nos seminarios \"IPv6 Tour\", organizados en Santiago de Chile xuntamente con LACNIC e a Subsecretar\u00eda de Telecomunicaci\u00f3ns (Subtel). No ano 2011, o Laboratorio de Investigaci\u00f3n Aplicada e Transferencia Tecnol\u00f3xica de NIC Chile, en conxunto con Subtel e co apoio da Corporaci\u00f3n de Fomento da Produci\u00f3n, desenvolveron o proxecto \"IPv6 para Chile\", orientado ao desenvolvemento dun roadmap para a posta en funcionamento de IPv6 nas principais redes de conectividade dixital de Chile, establecendo un plan que involucraba operadores, axencias gobernamentais e empresas interesadas en desenvolver o tema."}
{"id": "209265", "revid": "56817", "url": "https://gl.wikipedia.org/wiki?curid=209265", "title": ".cn", "text": ".cn \u00e9 o Dominio de Nivel Superior xeogr\u00e1fico (ccTLD) para China."}
{"id": "209266", "revid": "89787", "url": "https://gl.wikipedia.org/wiki?curid=209266", "title": ".cr", "text": ".cr \u00e9 o Dominio de Nivel Superior xeogr\u00e1fico (ccTLD) \u00fanico e exclusivo para Costa Rica. \u00c9 unha extensi\u00f3n pouco utilizada, existindo en 2016 uns 18.000 dominios .cr rexistrados.\nO rexistro do dominio \u00e9 libre para calquera persoa, organizaci\u00f3n ou empresa que desexe rexistrar un dominio .cr de Costa Rica, exceptuando os dominios restrinxidos polo Goberno de Costa Rica. Existen diversos xeitos de adquirir un dominio costarrique\u00f1o. Unha delas \u00e9 mediante un departamento independente sen fins de lucro da Academia Nacional de Ciencias de Costa Rica.\nHistoria e funcionamento.\nNIC-Costa Rica obtivo a administraci\u00f3n do dominio superior .cr o 10 de setembro de 1990, outorgada pola \"International Assigned Numbers Authority\" (IANA). O proceso de interconexi\u00f3n de Costa Rica \u00e1s grandes redes de investigaci\u00f3n iniciouse en 1990 co establecemento na Universidade de Costa Rica (UCR) do primeiro nodo da Red Bitnet na rexi\u00f3n Centroamericana e a s\u00faa integraci\u00f3n, dous anos despois, \u00e1 red Internet, o 26 de xaneiro de 1993. Paralelamente coas conexi\u00f3ns pioneiras da UCR, estableceuse a Red Nacional de Investigaci\u00f3n de Costa Rica (CRNet), unha rede dixital que utiliza enlaces de fibra \u00f3ptica para interconectar as instituci\u00f3ns acad\u00e9micas e de investigaci\u00f3n m\u00e1is importantes do pa\u00eds, permitindo un amplo acceso \u00e1 informaci\u00f3n e os recursos computacionais do mundo.\nO rexistro e administraci\u00f3n de nomes de dominio baixo a xerarqu\u00eda do Dominio Superior CR (TLD, polas s\u00faas siglas en ingl\u00e9s) \u00e9 responsabilidade da Academia Nacional de Ciencias desde o ano 1996. Esta responsabilidade foille outorgada pola International Assigned Numbers Authority (IANA). Dentro da Academia, NIC - Internet Costa Rica \u00e9 o departamento que facilita e prov\u00e9 a comunidade de internet do servizo de rexistro e administraci\u00f3n de nomes de dominio .cr nos sectores acad\u00e9mico, comercial, gobernamental, financeiro, de sa\u00fade, de educaci\u00f3n e organizacional.\nNa actualidade a administraci\u00f3n do TLD na asignaci\u00f3n de dominios reg\u00falase polas normas da \"Internet Corporation for Assigned Names and Numbers\" (ICANN) e da \"Internet Assigned Numbers Authority\" (IANA) (RFC 1591) na administraci\u00f3n de direcci\u00f3ns IP. Estas normas garanten a equidade e transparencia na asignaci\u00f3n destes dominios."}
{"id": "209267", "revid": "35560", "url": "https://gl.wikipedia.org/wiki?curid=209267", "title": ".do", "text": ".do \u00e9 o Dominio de Nivel Superior xeogr\u00e1fico (ccTLD) para Rep\u00fablica Dominicana."}
{"id": "209268", "revid": "35560", "url": "https://gl.wikipedia.org/wiki?curid=209268", "title": ".ec", "text": ".ec \u00e9 o Dominio de Nivel Superior xeogr\u00e1fico (ccTLD) para Ecuador. NIC.EC \u00e9 o seu actual administrador e os dominios poden ser adquiridos en li\u00f1a desde o seu portal web. As oficinas est\u00e1n situadas no centro da cidade de Guayaquil.\nOs dominios poden ser rexistrados directamente baixo un dominio de segundo nivel, esta posibilidade \u00e9 recente, destacando a p\u00e1xina de Diario Expreso de Guayaquil. Comercial\u00edzanse ademais dominios de terceiro nivel, clasificados como segue:\nNon existen restrici\u00f3ns de \u00edndole xeogr\u00e1fica para a adquisici\u00f3n de dominios, e a venda \u00e9 totalmente libre excepto para os dominios .edu.ec, .mil.ec e .gov.ec, nas que \u00e9 imprescindible constar como entidade educativa, militar ou gobernamental respectivamente.\nUn dominio de segundo nivel activo pero que xa non se comercializa \u00e9 .k12.ec. A partir do 1 de xullo de 2002 suspendeuse calquera rexistro, que no pasado era ofrecido para colexios particulares."}
{"id": "209270", "revid": "98629", "url": "https://gl.wikipedia.org/wiki?curid=209270", "title": ".edu", "text": "O dominio .edu \u00e9 un dominio de primeiro nivel (sTLD, as s\u00faas siglas en ingl\u00e9s) que forma parte do sistema de nomes de dominios de Internet. O dominio \".edu\" \u00e9 utilizado unicamente con fins educativos, xa sexa por instituci\u00f3ns educativas ou oficinas gobernamentais relacionadas con estas. Desde o 2001, aos novos inscritos ao dominio requir\u00eduselles que sexan instituci\u00f3ns de educaci\u00f3n superior afiliados aos Estados Unidos, a\u00ednda que desde ent\u00f3n os que xa estaban rexistrados que non est\u00e1n afiliados aos Estados Unidos \u2013e ata aquelas instituci\u00f3ns non educativas\u2013 conservan os seus rexistros hoxe en d\u00eda.\nOutros pa\u00edses te\u00f1en un dominio .edu de segundo nivel, por exemplo para Espa\u00f1a ser\u00eda \".edu.es\" ou Uruguai \".edu.uy\".\nElixibilidade.\nDesde o 29 de outubro de 2001 soamente instituci\u00f3ns e organizaci\u00f3ns post-secundarias que sexan institucionalmente acreditadas por unha axencia na lista de axencias de acreditaci\u00f3n nacionalmente reco\u00f1ecidas do Departamento de Educaci\u00f3n dos Estados Unidos son elixibles para solicitar un dominio \".edu\" Para poder ser elixible, unha instituci\u00f3n debe estar situada nos Estados Unidos, estar legalmente organizada nos Estados Unidos ou ser reco\u00f1ecida por un estado dos Estados Unidos, axencia territorial ou federal. Tam\u00e9n poden rexistrar un nome de dominio .edu oficinas de sistema universitario, oficinas de distrito de colexios comunitarios e outras entidades dentro dos EEUU que est\u00e1n organizadas para administrar e gobernar m\u00faltiples instituci\u00f3ns post-secundarias acreditadas. Cada instituci\u00f3n elixible est\u00e1 limitada de rexistrar un s\u00f3 dominio .edu, pero as instituci\u00f3ns tam\u00e9n poden usar nomes noutros dominios de nivel superior."}
{"id": "209274", "revid": "56817", "url": "https://gl.wikipedia.org/wiki?curid=209274", "title": "Devon Aoki", "text": "Devon Edwenna Aoki, nada o 10 de agosto de 1982 en Nova York, \u00e9 unha actriz e modelo estadounidense."}
{"id": "209275", "revid": "124365", "url": "https://gl.wikipedia.org/wiki?curid=209275", "title": "Dominio de primeiro nivel xeogr\u00e1fico", "text": "Un dominio de primeiro nivel xeogr\u00e1fico (ccTLD) \u00e9 un dominio de Internet usado e reservado para un pa\u00eds ou territorio dependente.\nExisten uns 243 ccTLD, cunha lonxitude de dous ou tres caracteres, a maior\u00eda \u00f3 est\u00e1ndar de c\u00f3digo de pa\u00edses ISO 3166-1. Cada pa\u00eds designa xestores para seus ccTLT, por exemplo Catalu\u00f1a (.cat), Italia (.it) ou Alema\u00f1a (.de).\nC\u00f3digos ISO 3166-1 non utilizados como ccTLD.\nOs c\u00f3digos EH e KP, a\u00ednda que teoricamente dispo\u00f1ibles como ccTLD para S\u00e1hara Occidental e Corea do Norte respectivamente, nunca foron asignados nin existen os DNS.\nT\u00f3dolos demais c\u00f3digos IS 3166-1 actuais foron asignados e existen no DNS, pero alg\u00fans deles en realidade non se usan. En particular, os ccTLD dos territorios noruegueses de Illa Bouvet (.bv) e Svalbard (.sj) existen no DNS, pero non se asignou ning\u00fan subdominio.\nccTLD que non est\u00e1n en ISO 3166-1.\nActualmente \u00fasanse nove ccTLD a pesar de que non son c\u00f3digos de d\u00faas letras ISO 3166-1:"}
{"id": "209276", "revid": "92340", "url": "https://gl.wikipedia.org/wiki?curid=209276", "title": "Mois\u00e9s Gonz\u00e1lez Besada", "text": "Mois\u00e9s Gonz\u00e1lez Besada y Mein, nado en Tui en 1867 e finado en Pontevedra o 7 de outubro de 1905, foi un avogado e xornalista galego.\nTraxectoria.\nFillo de Basilio Gonz\u00e1lez Besada e irm\u00e1n de Augusto Gonz\u00e1lez Besada. Estudou Dereito na Universidade de Santiago de Compostela, onde dirixiu \"Caf\u00e9 con Gotas\"; despois colaborou en \"Extracto de Literatura\" e \"Galicia Humor\u00edstica\". Foi Secretario da Deputaci\u00f3n Provincial dende 1895 e exerceu a avogac\u00eda en Pontevedra."}
{"id": "209277", "revid": "12452", "url": "https://gl.wikipedia.org/wiki?curid=209277", "title": "Subdivisi\u00f3ns das Espa\u00f1a", "text": ""}
{"id": "209278", "revid": "85894", "url": "https://gl.wikipedia.org/wiki?curid=209278", "title": "Michael Clarke Duncan", "text": "Michael Clarke Duncan, nado en Chicago (Illinois) o 10 de decembro de 1957 e finado nos \u00c1nxeles (California) o 3 de setembro de 2012, foi un actor estadounidense co\u00f1ecido por interpretar o papel de John Coffey no filme de 1999 \"A milla verde\", o cal lle valeu un Globo de Ouro e un nomeamento \u00f3s Oscar."}
{"id": "209279", "revid": "1888", "url": "https://gl.wikipedia.org/wiki?curid=209279", "title": "Pero-Grullo", "text": "Pero-Grullo foi o nome de dous peri\u00f3dicos:"}
{"id": "209280", "revid": "25871", "url": "https://gl.wikipedia.org/wiki?curid=209280", "title": "Takumi Saito", "text": ", nado en Toquio o 22 de agosto de 1981, \u00e9 un actor, modelo e cantante xapon\u00e9s."}
{"id": "209281", "revid": "5863", "url": "https://gl.wikipedia.org/wiki?curid=209281", "title": "Pero-Grullo (Santiago de Compostela)", "text": "Pero-Grullo foi un peri\u00f3dico editado en Santiago de Compostela en 1888.\nHistoria e caracter\u00edsticas.\nSubtitulado \"Semanario sat\u00edrico-humor\u00edstico\", apareceu en novembro de 1888. O seu fundador, director e redactor era Manuel Otero Acevedo. Edit\u00e1base na imprenta de V. Abad da Coru\u00f1a debido a que era unha publicaci\u00f3n anticlericalista e anticarlista, onde se sacaban a relucir os trapos sucios de c\u00f3engos, monxas e frades. Foi prohibido a partir dos primeiros n\u00fameros e deixou de editarse."}
{"id": "209282", "revid": "98629", "url": "https://gl.wikipedia.org/wiki?curid=209282", "title": "Cromosoma 13", "text": "O cromosoma 13 humano \u00e9 un cromosoma pertencente a un dos 23 pares de cromosomas humanos. Nas nosas c\u00e9lulas diploides normalmente teremos d\u00faas copias (un par) deste cromosoma e nas haploides unha. O cromosoma 13 comprende uns 114 mill\u00f3ns de pares de bases (nucle\u00f3tidos) e representa entre o 3,5 e o 4 % do total de ADN da c\u00e9lula.\nA identificaci\u00f3n de xenes nos cromosomas \u00e9 unha \u00e1rea na que hai unha activa investigaci\u00f3n en Xen\u00e9tica. A identificaci\u00f3n de xenes faise utilizando distintos procedementos, polo que as cifras de xenes totais poden variar algo segundo o m\u00e9todo utilizado, pero est\u00edmase que o cromosoma 13 cont\u00e9n probablemente entre 600 e 700 xenes .\nO cromosoma 13 humano \u00e9 un cromosoma acroc\u00e9ntrico con organizador nucleolar (NOR), zona onde se encontran xenes repetidos en t\u00e1ndem dos ARNr. Arredor dos organizadores nucleolares orix\u00ednanse os nucl\u00e9olos. Os organizadores nucleolares est\u00e1n na zona da constrici\u00f3n secundaria deste cromosoma. A porci\u00f3n situada despois da constrici\u00f3n secundaria denom\u00ednase sat\u00e9lite, polo que o 13 \u00e9 un cromosoma sat\u00e9lite ou cromosoma SAT.\nXenes.\nOs seguintes son alg\u00fans exemplos de xenes que se encontran no cromosoma 13:\nEnfermidades asociadas.\nAs seguintes son algunhas enfermidades e trastornos asociados co cromosoma 13:\nTrastornos cromos\u00f3micos.\nAs seguintes condici\u00f3ns est\u00e1n causadas por cambios na estrutura ou no n\u00famero de copias do cromosoma 13:"}
{"id": "209283", "revid": "5863", "url": "https://gl.wikipedia.org/wiki?curid=209283", "title": "Pero Grullo", "text": "Pero Grullo foi un peri\u00f3dico editado na Coru\u00f1a en 1868.\nHistoria e caracter\u00edsticas.\nSubtitulado \"Peri\u00f3dico liberal, eco fiel de las aspiraciones revolucionarias\", apareceu o 5 de setembro de 1868. Ti\u00f1a car\u00e1cter pol\u00edtico e era de tendencia liberal. Entre os seus redactores estaban Ram\u00f3n R\u00faa Figueroa e Dar\u00edo Garc\u00eda Taboada."}
{"id": "209284", "revid": "5863", "url": "https://gl.wikipedia.org/wiki?curid=209284", "title": "Festival de teatro grecolatino de Lugo", "text": "O Festival de teatro grecolatino de Lugo \u00e9 un evento creado en 2001 pola secci\u00f3n galega da Sociedad Espa\u00f1ola de Estudios Cl\u00e1sicos, co prop\u00f3sito inicial de achegar as grandes obras do teatro grego e romano cl\u00e1sico aos estudantes do ensino medio.\nDescrici\u00f3n.\nDende o comezo foi elixida como sede para este festival a cidade de Lugo, que ten, dende o 30 de setembro do 2000, a s\u00faa muralla reco\u00f1ecida como Patrimonio da Humanidade por parte da UNESCO. O Concello de Lugo concede anualmente unha achega econ\u00f3mica para a realizaci\u00f3n deste evento.\nNo ano 2003 as asociaci\u00f3ns que organizan os festivais de Lugo, Tarragona, Zaragoza, Euskadi, Baleares, Sagunt, Clunia (Burgos), M\u00e9rida, Baelo Claudia (C\u00e1diz) e It\u00e1lica (Sevilla) un\u00edronse para sumar esforzos e crearon unha federaci\u00f3n que leva o nome de Pr\u00f3sopon (m\u00e1scara en grego), que, ademais de organizar os festivais, promove todo tipo de actividades encami\u00f1adas \u00e1 difusi\u00f3n e investigaci\u00f3n do teatro cl\u00e1sico entre os m\u00e1is novos.\nPara que os alumnos poidan tirar o mellor proveito posible, Pr\u00f3sopon edita tam\u00e9n unha colecci\u00f3n cos textos das representaci\u00f3ns, acompa\u00f1ados dunha unidade did\u00e1ctica para traballar previamente nas aulas sobre o que logo se vai ver nos escenarios. Cada alumno e cada profesor reciben xunto coa entrada cadanseu libri\u00f1o como instrumento de traballo e reflexi\u00f3n. Esta colecci\u00f3n non se vende nin se pode adquirir por ning\u00fan outro medio.\nEdici\u00f3ns.\nAlumnos de Galicia, Le\u00f3n e Asturias asistiron \u00e1s representaci\u00f3ns no Auditorio Gustavo Freire de Lugo."}
{"id": "209285", "revid": "27155", "url": "https://gl.wikipedia.org/wiki?curid=209285", "title": "Cromosoma 13 humano", "text": ""}
{"id": "209286", "revid": "19415", "url": "https://gl.wikipedia.org/wiki?curid=209286", "title": "Tempada 2006-2007 da OK Liga", "text": "A 38\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o d\u00eda 9 de setembro do 2006 e finalizou o 13 de maio do 2007 co \u00faltimo partido da final. Os equipos ascendidos de Primeira Divisi\u00f3n foron o Vigo Stick, o CH Matar\u00f3 e o Lleida Llista Blava. O campi\u00f3n desta edici\u00f3n da liga foi o Barcelona Sorli Discau, que ga\u00f1ou o seu 20\u00ba t\u00edtulo de liga (10\u00ba de xeito consecutivo).\nDos 16 equipos que tomaron parte na m\u00e1xima categor\u00eda do h\u00f3ckey a pat\u00edns espa\u00f1ol, doce eran catal\u00e1ns, dous galegos, un canario e un valenciano.\nO equipo m\u00e1is goleador foi o Barcelona Sorli Discau con 150 goles (53 goles m\u00e1is que o Reus, o segundo equipo m\u00e1is goleador con 97 tantos, os mesmos que obtivo o club barcelon\u00e9s de diferenza), o menos goleador foi o C.H. Lloret con 60 goles. O equipo menos goleado foi o Roncato Vic con 38 goles encaixados, mentres que o Enrile PAS Alcoi foi o equipo m\u00e1is goleado da competici\u00f3n con 123. Miguel \u00c1ngel S\u00e1nchez (Cemex Tenerife) foi o \"pichichi\" con 35 goles.\nAo finalizar a liga, os tres equipos descendidos foron o PAS Alcoi, Vigo Stick e o SHUM Ma\u00e7anet."}
{"id": "209287", "revid": "89787", "url": "https://gl.wikipedia.org/wiki?curid=209287", "title": "Aaron Gray", "text": "Aaron Michael Gray, nado o 7 de decembro de 1984 no barrio de Tarzana, nos \u00c1nxeles (California), \u00e9 un ex xogador profesional de baloncesto estadounidense que xogou oito tempadas na National Basketball Association (NBA). Con 2,13 metros de altura, xogaba na posici\u00f3n de pivote. En 2015 un problema de coraz\u00f3n forzou a s\u00faa retirada do baloncesto profesional.\nTraxectoria deportiva.\nNBA.\nGray foi escollido polos Chicago Bulls na 59\u00aa posici\u00f3n do Draft da NBA de 2007. Fixo o seu debut na NBA o 2 de novembro de 2007 contra os Philadelphia 76ers. O seu mellor partido chegou o 16 de abril de 2008 contra os Toronto Raptors, cando anotou 19 puntos e capturou 22 rebotes en 35 minutos de xogo, ademais de 2 asistencias. Ao remate da tempada 2007-08, Gray acadou 262 puntos e 168 rebotes para os Bulls.\nO 25 de xaneiro de 2010, Gray foi traspasado aos New Orleans Hornets a cambio de Devin Brown. En xullo de 2010, asinou un novo contrato cos Hornets.\nEn decembro de 2011, Gray asinou un contrato dun ano cos Toronto Raptors.\nO 9 de decembro de 2013, os Raptors traspasaron a Gray, Rudy Gay e Quincy Acy \u00f3s Sacramento Kings a cambio de Greivis Vasquez, Patrick Patterson, John Salmons e Chuck Hayes."}
{"id": "209288", "revid": "89787", "url": "https://gl.wikipedia.org/wiki?curid=209288", "title": "Cromosoma 14", "text": "O cromosoma 14 humano \u00e9 un cromosoma pertencente a un dos 23 pares de cromosomas humanos. Nas c\u00e9lulas diploides humanas hai normalmente d\u00faas copias (un par) deste cromosoma, e nas haploides unha. O cromosoma 14 comprende uns 109 mill\u00f3ns de pares de bases (nucle\u00f3tidos) e sup\u00f3n entre o 3 e o 3,5% do total de ADN da c\u00e9lula .\nPara a identificaci\u00f3n do n\u00famero de xenes nun cromosoma poden utilizarse distintos enfoques, e as cifras totais var\u00edan algo segundo o m\u00e9todo utilizado, mais o n\u00famero de xenes estimado que hai no cromosoma 14 \u00e9 de entre 700 e 1.300 xenes.\nPola posici\u00f3n do seu centr\u00f3mero, o cromosoma 14 humano \u00e9 un cromosoma acroc\u00e9ntrico. O cromosoma 14 humano \u00e9 un dos que ten organizador nucleolar (NOR), zona onde se encontran xenes repetidos en t\u00e1ndem dos ARNr. Arredor dos organizadores nucleolares orix\u00ednanse os nucl\u00e9olos. Os organizadores nucleolares est\u00e1n na zona da constrici\u00f3n secundaria do cromosoma. A porci\u00f3n situada despois da constrici\u00f3n secundaria denom\u00ednase sat\u00e9lite, polo que o 14 \u00e9 un cromosoma sat\u00e9lite ou cromosoma SAT.\nXenes.\nAlg\u00fans dos xenes situados no cromosoma 14 son:\nEnfermidades asociadas.\nAlgunhas das enfermidades e trastornos asociados ao cromosoma 14 son:"}
{"id": "209289", "revid": "5863", "url": "https://gl.wikipedia.org/wiki?curid=209289", "title": "Beneficio", "text": "En xeral, un beneficio \u00e9 aquilo que favorece, que mellora o estado ou a situaci\u00f3n dunha persoa ou dunha cousa.\nV\u00e9xase tam\u00e9n: "}
{"id": "209290", "revid": "89787", "url": "https://gl.wikipedia.org/wiki?curid=209290", "title": "Courtney Fortson", "text": "Courtney Fortson, nado o 23 de maio de 1988 en San Antonio, Texas, \u00e9 un xogador profesional de baloncesto estadounidense que xoga nos Los Angeles D-Fenders da NBA Development League. Con 1,80 metros de altura, xoga nas posici\u00f3ns de base e escolta.\nTraxectoria deportiva.\nNBA.\nTras xogar para a Universidade de Arkansas, xogou na NBA D-League cos Reno Bighorns e os Los Angeles D-Fenders. O 16 de xaneiro de 2012 foi chamado para xogar cos Los Angeles Clippers, e foi cortado polo equipo o 27 de xaneiro, tras xogar 4 partidos. Nesa mesma tempada, pouco m\u00e1is tarde, asinou un contrato de dez d\u00edas cos Houston Rockets, e pouco despois asinou cos Rockets para o resto da tempada 2011-12."}
{"id": "209293", "revid": "27155", "url": "https://gl.wikipedia.org/wiki?curid=209293", "title": "Cromosoma 14 humano", "text": ""}
{"id": "209294", "revid": "35560", "url": "https://gl.wikipedia.org/wiki?curid=209294", "title": ".fr", "text": ".fr \u00e9 o Dominio de Nivel Superior xeogr\u00e1fico (ccTLD) para Francia"}
{"id": "209295", "revid": "23204", "url": "https://gl.wikipedia.org/wiki?curid=209295", "title": "Beneficio eclesi\u00e1stico", "text": "Beneficio eclesi\u00e1stico era un cargo, dentro do clero secular que outorgaba rendas ao seu titular ou beneficiario, m\u00e1is propiamente chamado beneficiado. Moitas veces o beneficiado non ti\u00f1a necesidade de cubrir persoalmente o seu beneficio, pois pod\u00eda facelo mediante un vigairo cando o titular ti\u00f1a ocupaci\u00f3ns m\u00e1is altas, ou era menor de idade, ou, simplemente, non pod\u00eda ou non quer\u00eda desprazarse a un lugar afastado ou desagrad\u00e1bel por alg\u00fan motivo, co que en non poucos casos os cl\u00e9rigos levaban unha vida pouco edificante en ambientes lonxe da s\u00faa te\u00f3rica misi\u00f3n. Tam\u00e9n se daba o caso, a\u00ednda menos xustific\u00e1bel, de acumular varios beneficios.\nCaracter\u00edsticas.\nExist\u00edan diversas clases de beneficio eclesi\u00e1stico: beneficio simple/duplo, beneficio maior/menor ou beneficio regular/secular. Hab\u00eda distintos tipos tam\u00e9n entre os beneficios simples, como, por exemplo, a mordom\u00eda e a prestameira.\nO beneficiado ou beneficiario era a persoa que posu\u00eda dereito a gozar do beneficio e a obriga de exercerlo. Dado que tal obriga pod\u00eda delegarse nun vigairo, exist\u00edan tam\u00e9n as figuras de beneficiario propio e beneficiado servideiro.\nAs rendas destes beneficios adoitaban estar baseadas en impostos relixiosos como os d\u00e9cimos as primicias, en cobros polo exercicio do culto, como os dereitos de estola, e noutros ingresos, \u00e1s veces derivados de propiedades territoriais vinculadas ao beneficio como mans mortas. Pocur\u00e1base obviar que o dereito can\u00f3nico prohib\u00eda cobrar ningunha cantidade pola administraci\u00f3n dos sacramentos (pecado de simon\u00eda). De exercerse o cargo mediante un vigairo, este recibir\u00eda as congruas, e o resto o titular.\nEra unha situaci\u00f3n propia do Antigo R\u00e9xime e dos pa\u00edses cat\u00f3licos. A Reforma protestante, a\u00ednda que non afectou da mesma maneira ao clero regular e ao secular, exix\u00eda a presenza do titular dunha parroquia entre os seus fieis e, nalgunhas igrexas, era elixido por estes mesmos. Noutras confesi\u00f3ns m\u00e1is xerarquizadas, como o anglicanismo, a situaci\u00f3n era similar \u00e1 cat\u00f3lica, coa diferenza de que os sacerdotes pod\u00edan contraer matrimonio.\nO fin dos beneficios eclesi\u00e1sticos coincide co fin do Antigo R\u00e9xime nos pa\u00edses cat\u00f3licos do sur de Europa, desde a Revoluci\u00f3n francesa e as revoluci\u00f3ns liberais, cando se produce a desamortizaci\u00f3n e as rendas da igrexa foron asumidas polo Estado. A partir dos Concordatos os salarios do clero secular pasaron a ser subministrados por este, ag\u00e1s no caso de Francia, onde se produciu unha total separaci\u00f3n da Igrexia e o Estado."}
{"id": "209296", "revid": "22795", "url": "https://gl.wikipedia.org/wiki?curid=209296", "title": "Beneficiado", "text": ""}
{"id": "209299", "revid": "4817", "url": "https://gl.wikipedia.org/wiki?curid=209299", "title": "Atlas 2", "text": ""}
{"id": "209300", "revid": "4817", "url": "https://gl.wikipedia.org/wiki?curid=209300", "title": "Atlas-2", "text": ""}
{"id": "209301", "revid": "4817", "url": "https://gl.wikipedia.org/wiki?curid=209301", "title": "Atlas 2A", "text": ""}
{"id": "209302", "revid": "4817", "url": "https://gl.wikipedia.org/wiki?curid=209302", "title": "Atlas-2A", "text": ""}
{"id": "209303", "revid": "4817", "url": "https://gl.wikipedia.org/wiki?curid=209303", "title": "Atlas 2AS", "text": ""}
{"id": "209304", "revid": "4817", "url": "https://gl.wikipedia.org/wiki?curid=209304", "title": "Atlas-2AS", "text": ""}
{"id": "209306", "revid": "25871", "url": "https://gl.wikipedia.org/wiki?curid=209306", "title": "Manuel Carballido Garc\u00eda", "text": "Manuel Carballido Garc\u00eda, nado en Santiago de Compostela en 1858 e finado en Padr\u00f3n en 1935, foi un m\u00e9dico e xornalista galego.\nTraxectoria.\nLicenciado en Medicina, foi profesor axudante da Facultade de Medicina da Universidade de Santiago de Compostela. Estivo relacionado con Roberto N\u00f3voa. Exerceu como m\u00e9dico en Padr\u00f3n. Foi o primeiro director da revista \"Caf\u00e9 con Gotas\".\nSegundo Alberto Vilanova, foi m\u00e9dico de cabeceira da escritora Rosal\u00eda de Castro, \u00e1 que asistiu na s\u00faa enfermidade ata os seus \u00faltimos momentos.\nEn 1916 foi testemu\u00f1a do nacemento de Camilo Jos\u00e9 Cela."}
{"id": "209307", "revid": "22570", "url": "https://gl.wikipedia.org/wiki?curid=209307", "title": "Reconstruci\u00f3n interna", "text": "En ling\u00fc\u00edstica hist\u00f3rica, a reconstruci\u00f3n interna \u00e9 un m\u00e9todo que permite, a trav\u00e9s dunha comparaci\u00f3n sistem\u00e1tica entre elementos dunha lingua, remontarse a fases precedentes desa mesma lingua. Este m\u00e9todo bas\u00e9ase no feito de que unha lingua \u00e9 unha estrutura complexa a varios niveis: fonol\u00f3xico, morfol\u00f3xico, sint\u00e1ctico, sem\u00e1ntico. No momento no que ocorre un cambio a un nivel, por exemplo o fonol\u00f3xico, pode influ\u00edr tam\u00e9n noutro nivel, por exemplo o morfol\u00f3xico, creando irregularidades. Comparando as formas regulares coas irregulares p\u00f3dense determinar cales son as formas m\u00e1is antigas desa lingua.\nUn exemplo de aplicaci\u00f3n do m\u00e9todo da reconstruci\u00f3n interna \u00e9 o intento de reconstru\u00edr as ra\u00edces do indoeuropeo; \u00e9 con todo pos\u00edbel que un cambio ling\u00fc\u00edstico cree am\u00e1lgamas completas, ata o punto de non volver pos\u00edbel a separaci\u00f3n dos morfemas. A perdida distinci\u00f3n morfol\u00f3xica en formas alternantes, coa perda dos elementos necesarios, crea obst\u00e1culos para a aplicabilidade do m\u00e9todo."}
{"id": "209308", "revid": "98629", "url": "https://gl.wikipedia.org/wiki?curid=209308", "title": "Benteju\u00ed", "text": "Bentejui foi un l\u00edder guerreiro de Gran Canaria, que se resistiu militarmente \u00e1 conquista da illa por parte dos conquistadores enviados pola Coroa de Castela. Naceu arredor do 1450, no Guanartemato de G\u00e1ldar, preto da actual cidade de G\u00e1ldar, en Gran Canaria e morreu o 29 de abril de 1483.\nHistoria.\nTralo fin da resistencia aborixe no interior da illa en 1481, e a captura de Tenesor Semid\u00e1n, guanarteme de G\u00e1ldar, por parte de Alonso Fern\u00e1ndez de Lugo, as\u00ednase o tratado chamado Carta de Calatayud entre Tenesor, como representante do Reino das Canarias, e Fernando o Cat\u00f3lico, Rei de Arag\u00f3n, en nome dos Reinos das Espa\u00f1as, polo que as Illas Canarias pasan a ser parte da Coroa de Castela e os mandos do ex\u00e9rcito espa\u00f1ol destinados nas Canarias obte\u00f1en terras, as\u00ed como tam\u00e9n os diferentes guanartemes, \"menceyes\" ou reis tribais, que quedan como responsables pol\u00edticos.\n\u00d3 caer G\u00e1ldar, a resistencia aborixe contra o tratado con Espa\u00f1a trasl\u00e1dase \u00e1s zonas monta\u00f1osas do interior, onde Benteju\u00ed, contando co apoio do fayc\u00e1n de Telde e da princesa galdense Guayarmina Semid\u00e1n, organiza a \u00faltima resistencia nos altos rochosos da illa.\nTenesor re\u00fanese con eles, para tratar de convencelos de que cesen na rebeli\u00f3n: o 29 de abril de 1483, conversa con Guayarmina Semid\u00e1n, descendente como el dos Semid\u00e1n, e con Benteju\u00ed na fortaleza de Ansite. Trala reuni\u00f3n, Guayarmina baixa e entr\u00e9gase, mentres que Benteju\u00ed e o fayc\u00e1n de Telde se suicidan seguindo o ritual guanche, despe\u00f1\u00e1ndose polo barranco de Atis Tirma, as\u00ed chamado por ser esa a frase que a tradici\u00f3n narra que berraron cando se lanzaron \u00f3 baleiro (\"Viva a Monta\u00f1a sagrada\").\nCoa s\u00faa morte, remata toda resistencia armada e organizada \u00e1 conquista de Gran Canaria por parte dos Reis Cat\u00f3licos."}
{"id": "209310", "revid": "2358431", "url": "https://gl.wikipedia.org/wiki?curid=209310", "title": "Familias de linguas", "text": ""}
{"id": "209311", "revid": "98629", "url": "https://gl.wikipedia.org/wiki?curid=209311", "title": "Tenesor Semid\u00e1n", "text": "Tenesor Semid\u00e1n (bautizado posteriormente como Fernando de Guanarteme) foi un l\u00edder aborixe canario. Negociou coa Coroa de Castela un tratado v\u00e1lido para todas as illas do arquip\u00e9lago. Nace probablemente contra o ano 1420 na illa de Gran Canaria, de cuxo reino, Guanartemato de G\u00e1ldar, era guanarteme \u00e1 chegada dos castel\u00e1ns.\nHistoria.\nTenesor Semid\u00e1n e Bentaguaire eran os fillos do guanarteme de Gran Canaria, Taghoter Semid\u00e1n (finais do s\u00e9culo XV), e herdaron o reino \u00e1 morte deste, pero axi\u00f1a xurdiu a loita entre ambos; Tenesor venceu pero tivo que facer fronte \u00e1 sublevaci\u00f3n do usurpador Doramas e a continuos intentos de invasi\u00f3n. En 1478 Juan Rej\u00f3n e Pedro de Algaba desembarcaron na illa \u00e1 fronte dunha expedici\u00f3n de tropas castel\u00e1s, iniciando a conquista da illa.\nEn 1481, Tenesor viaxa a Espa\u00f1a por vez primeira e asina a Carta de Calatayud, pacto entre os Reinos das Espa\u00f1as e o Reino das Canarias, o 30 de maio en Calatayud, capital de Arag\u00f3n, asinando en nome do Reino das Canarias, e Fernando o Cat\u00f3lico, Rei de Arag\u00f3n, en nome dos Reinos das Espa\u00f1as. Os mandos do ex\u00e9rcito espa\u00f1ol destinados nas Canarias, obte\u00f1en terras, e tam\u00e9n os diferentes menceyes e guanartemes (reis tribais) que quedan como responsables pol\u00edticos.\n\u00d3 ano seguinte do tratado, alg\u00fans grupos de rebeldes liderados por Guayarmina Semid\u00e1n e Benteju\u00ed ref\u00faxianse nos cumios e mante\u00f1en viva a resistencia en Gran Canaria.\nTenesor Semid\u00e1n re\u00fanese con eles para tratar de convencelos de que cesen na rebeli\u00f3n: o 29 de abril de 1486, conversa con Guayarmina Semid\u00e1n, descendente como el dos Semid\u00e1n, e con Benteju\u00ed na fortaleza de Ansite. Trala reuni\u00f3n, Guayarmina baixa e entr\u00e9gase, mentres que Benteju\u00ed e o Faycan de Telde se suicidan seguindo o ritual aborixe, despe\u00f1\u00e1ndose polo barranco de Atis Tirma, as\u00ed chamado por ser esa a frase que a tradici\u00f3n narra que berraron cando se lanzaron \u00f3 baleiro (\"Viva a Monta\u00f1a sagrada\").\nCristianizaci\u00f3n.\nFoi un personaxe de grande importancia para a incorporaci\u00f3n pac\u00edfica dalgunhas das illas canarias \u00e1s coroas dos Reis Cat\u00f3licos, os cales apadrinaron o seu bautismo, celebrado nas Cortes Xerais da cidade de Calatayud, o 30 de maio de 1481, d\u00eda de San Fernando.\nAnimosidade.\nAo participar na conquista das Illas Canarias, Fernando Guanarteme \u00e9 unha figura hist\u00f3rica que goza dunha animosidade popular nas illas Canarias pasando tradici\u00f3n m\u00e1is tarde como un traidor por excelencia das s\u00faas terras e cultura."}
{"id": "209312", "revid": "56817", "url": "https://gl.wikipedia.org/wiki?curid=209312", "title": "Guanarteme", "text": "Guanarteme (de \"wan,\" \"home\", e \"Artemi,\" \"fillo de soberano\") era o termo que recib\u00edan os reis aborixes na illa de Gran Canaria antes da conquista castel\u00e1. Posto que a illa estaba dividida en diversos territorios m\u00e1is ou menos aut\u00f3nomos, exist\u00edan varios guanartemes. No momento da conquista hab\u00eda dous: o Guanartemato de Telde e o Guanartemato de G\u00e1ldar.\nOs guanartemes axud\u00e1banse dun consello de nobres para tomar as s\u00faas decisi\u00f3ns, ademais de contar co sacerdote ou fayc\u00e1n, quen en ocasi\u00f3ns pod\u00eda ter m\u00e1is relevancia social e pol\u00edtica que o propio guanarteme. Tam\u00e9n se menciona a existencia dun consello de car\u00e1cter militar: o sabor, onde se reun\u00edan os guayres ou capit\u00e1ns.\nA palabra Guanarteme, significa literalmente \"Fillo de Arteme\", que se refire a Tagohorcer Semid\u00e1n (co\u00f1ecido como Arteme ou Artemi Semid\u00e1n) rexente de Gran Canaria 4 ou 5 xeraci\u00f3ns antes da invasi\u00f3n castel\u00e1, que foi gobernante do Reino de Canaria tras ser unificados os 10 cant\u00f3ns que exist\u00edan na Illa no tempo dos seus pais: Gumidafe e Atindamana\nNa illa de Tenerife, estes monarcas recib\u00edan o nome de Menceyes."}
{"id": "209313", "revid": "56817", "url": "https://gl.wikipedia.org/wiki?curid=209313", "title": "Hu\u00e9spedes Felices", "text": "Hu\u00e9spedes Felices foi un grupo pop-rock fen\u00e9s en activo durante a d\u00e9cada dos 90, caracterizado polas s\u00faas letras par\u00f3dicas.\nTraxectoria.\nPrimeira maqueta.\nA mediados dos 90 comezaba a circular pola r\u00eda de Ferrol unha maqueta dos Hu\u00e9spedes Felices na que destacaban temas como \"Soy heavy\" ou \"Letra B\" (versi\u00f3n de \"Let it be\" de The Beatles)."}
{"id": "209314", "revid": "50011", "url": "https://gl.wikipedia.org/wiki?curid=209314", "title": "Silva Sociedad Deportiva", "text": "O Silva Sociedad Deportiva \u00e9 un club de f\u00fatbol galego do barrio da Silva, na Coru\u00f1a. Foi fundado o 6 de xu\u00f1o de 1940 e actualmente compite na Terceira Divisi\u00f3n.\nHistoria.\nAntecedentes.\nContra o 1933 o barrio da Silva contaba cun club, o Racing Silva, a\u00ednda que as s\u00faas actividades se limitaban a celebrar encontros xuven\u00eds e que \u00e9 o antecedente do equipo do barrio. A causa das dificultades econ\u00f3micas, os rapaces da Silva v\u00edronse obrigados a agruparse no Ventorrillo en torno ao Maravillas, un equipo que participaba nos campionatos locais \"As\" e \"Plonge\u00f3n\", con material cedido polo Fabril.\nOs demais equipos estaban dotados de xogadores de talle nacional, con alg\u00fans profesionais procedentes doutros clubs afincados na cidade."}
{"id": "209315", "revid": "25871", "url": "https://gl.wikipedia.org/wiki?curid=209315", "title": "Xes\u00fas Ca\u00f1edo Valle", "text": "Xes\u00fas Ca\u00f1edo Valle, nado o 9 de decembro de 1958, \u00e9 un pol\u00edtico asturiano, Secretario Xeral e fundador do Part\u00edu Asturianista, e estudoso de Asturias e a s\u00faa cultura con obras como \"Refraneru Asturianu\" xunto co tam\u00e9n asturianista Xuan Xos\u00e9 S\u00e1nchez Vicente. Ademais, foi un dos membros fundadores do Conceyu Nacionalista Astur entre 1976 e 1981. \u00c9 licenciado en Dereito."}
{"id": "209316", "revid": "12452", "url": "https://gl.wikipedia.org/wiki?curid=209316", "title": "CcTLD", "text": ""}
{"id": "209318", "revid": "22570", "url": "https://gl.wikipedia.org/wiki?curid=209318", "title": "Roberto Colunga", "text": "Roberto Colunga Fern\u00e1ndez, nado o 14 de outubro de 1970 en Xix\u00f3n, \u00e9 o Secretario Xeral do Bloque por Asturies dende a s\u00faa fundaci\u00f3n e foi deputado da Xunta Xeral do Principado de Asturias de 2010 a 2011.\nTraxectoria.\nPrimeiro, substitu\u00edu a Francisco Javier Garc\u00eda Valledor, trala s\u00faa dimisi\u00f3n no grupo de Esquerda Unida e logo, formou parte do Grupo Parlamentario Mistu.\nT\u00e9cnico deportivo en grao medio, tam\u00e9n \u00e9 hostaleiro e adestrador dun dos equipos inferiores do C.D. M\u00aa Rubio. Foi axudante do concelleiro de cultura tradicional e lingua asturiana na Xunta do Goberno de Xix\u00f3n, dende onde apostou polo Festival Xix\u00f3n 5\u00ba40'.\nFoi membro da Xunta Reitora da Fundaci\u00f3n Municipal de Cultura e da Universidade Popular de Xix\u00f3n, as\u00ed como cantante e guitarrista do grupo Esk\u00e1ndalo P\u00fabliko.\nDentro do asturianismo foi membro fundador da INA e do propio Bloque por Asturies."}
{"id": "209319", "revid": "1131", "url": "https://gl.wikipedia.org/wiki?curid=209319", "title": "Manuel Mart\u00ednez Sueiro", "text": "Manuel Mart\u00ednez Sueiro, nado en Cad\u00f3s (Bande) o 21 de maio de 1873 e finado en Salamanca o 2 de outubro de 1920, foi un xurista e escritor galego.\nTraxectoria.\nEstudou no seminario de Ourense e licenciouse en Dereito na Universidade de Santiago de Compostela (1895). Traballou como avogado en Ourense e exerceu de xu\u00edz municipal ata que ga\u00f1ou as oposici\u00f3ns a xudicatura. Foi xu\u00edz de Instruci\u00f3n en Ria\u00f1o, Gandesa, Corcubi\u00f3n, O Carballi\u00f1o e Monforte de Lemos. Logo foi fiscal da Audiencia en Ourense e Salamanca.\nAlternou a s\u00faa profesi\u00f3n co xornalismo e a investigaci\u00f3n hist\u00f3rica e arqueol\u00f3xica. Colaborou no \"Bolet\u00edn de la Comisi\u00f3n de Monumentos Hist\u00f3ricos y Art\u00edsticos de Orense\" con artigos como \u201cVocablos gallegos del dialecto salmantino\u201d e \u201cEl Autor del P\u00f3rtico del Para\u00edso\u201d e no \"Bolet\u00edn del C\u00edrculo Cat\u00f3lico de Obreros de Orense\". Foi membro da Real Academia de Bellas Artes de San Fernando, da Real Academia de la Historia e membro correspondente da Real Academia Galega."}
{"id": "209320", "revid": "27155", "url": "https://gl.wikipedia.org/wiki?curid=209320", "title": "Cariotipo", "text": "O cariotipo (do grego \"karyon\" = gran, semente, n\u00facleo) \u00e9 o n\u00famero e aparencia dos cromosomas no n\u00facleo dunha c\u00e9lula eucari\u00f3tica. O termo tam\u00e9n se usa para designar o conxunto de cromosomas dunha especie, ou un determinado individuo.\nOs cariotipos describen o n\u00famero de cromosomas e a forma, tama\u00f1o e caracter\u00edsticas morfol\u00f3xicas de cada un vistas ao microscopio. \u00c9 especialmente importante o tama\u00f1o, a posici\u00f3n do centr\u00f3mero, padr\u00f3n de bandas, diferenzas entre os cromosomas sexuais, e outras caracter\u00edsticas f\u00edsicas como a existencia de constrici\u00f3ns secundarias, sat\u00e9lites etc. A preparaci\u00f3n e estudo dos cariotipos forma parte da citoxen\u00e9tica.\nO estudo dun conxunto completo de cromosomas \u00e1s veces ch\u00e1mase \"cariolox\u00eda\". Os cromosomas m\u00f3stranse (reordenando as figuras dunha micrograf\u00eda) nun formato est\u00e1ndar chamado \"cariograma\" ou \"idiograma\": en pares, ordenados por tama\u00f1o e pola posici\u00f3n do centr\u00f3mero nos cromosomas do mesmo tama\u00f1o.\nO n\u00famero b\u00e1sico de cromosomas nas c\u00e9lulas som\u00e1ticas dun individuo ou especie denom\u00ednase \"n\u00famero som\u00e1tico\" e des\u00edgnase como \"2n\". Nos humanos, por exemplo, 2n = 46. Nas c\u00e9lulas da li\u00f1a xerminal (c\u00e9lulas sexuais) o n\u00famero cromos\u00f3mico \u00e9 \"n\" (nos humanos: n = 23).p28\nNos organismos diploides normais, hai d\u00faas copias dos cromosomas autos\u00f3micos ou autosomas (os cromosomas de cada par denom\u00ednanse cromosomas hom\u00f3logos). Pode haber ou non cromosomas sexuais. As c\u00e9lulas poliploides te\u00f1en m\u00faltiples copias de cada cromosoma. As c\u00e9lulas haploides te\u00f1en unha soa copia de cada cromosoma.\nO estudo dos cariotipos \u00e9 moi importante en Biolox\u00eda celular e Xen\u00e9tica, e tam\u00e9n en estudos evolutivos e Medicina. Os cariotipos poden utilizarse para moitos prop\u00f3sitos; como o estudo de aberraci\u00f3ns cromos\u00f3micas, funci\u00f3ns celulares, relaci\u00f3ns taxon\u00f3micas, e obtenci\u00f3n de infoirmaci\u00f3n sobre eventos evolutivos do pasado.\nObservaci\u00f3ns de cariotipos.\nTinguidura.\nO estudo dos cariotipos faise posible por tinguidura. Xeralmente, unha tinguidura adecuada \u00e9 o Giemsa, despois de que a c\u00e9lula parou a s\u00faa divisi\u00f3n ao ser tratada cunha soluci\u00f3n de colchicina. Para o caso humano, as c\u00e9lulas que se usan m\u00e1is frecuentemente son os leucocitos porque poden ser facilmente inducidos a se dividir e crecer en cultivos de tecidos. Algunhas observaci\u00f3ns poden facerse en c\u00e9lulas que non est\u00e1n en divisi\u00f3n (interfase), como por exemplo para determinar o sexo dun feto a partir de c\u00e9lulas extra\u00eddas por amniocentese, nas que se comproba a existencia de corpo de Barr.\nObservaci\u00f3ns.\nXeralmente, obs\u00e9rvanse e comp\u00e1ranse seis diferentes caracter\u00edsticas dos cariotipos:\nXeralmente at\u00f3panse variaci\u00f3ns entre:\nO cariotipo humano.\nO cariotipo humano normal cont\u00e9n 22 pares de cromosomas autos\u00f3micos (autosomas) e un par de cromosomas sexuais. Os cariotipos normais das mulleres conte\u00f1en dous cromosomas X e escr\u00edbense 46,XX; os homes te\u00f1en un X un Y e escr\u00edbense 46,XY. Calquera variaci\u00f3n do cariotipo est\u00e1ndar pode orixinar anormalidades no desenvolvemento do individuo.\nDiversidade e evoluci\u00f3n dos cariotipos.\nA\u00ednda que a replicaci\u00f3n e a transcrici\u00f3n do ADN est\u00e1 moi estandarizada nos eucariotas, non ocorre o mesmo cos cariotipos, que son moi variables. Hai variaci\u00f3n interespec\u00edfica no n\u00famero de cromosomas, e nos detalles da s\u00faa organizaci\u00f3n, malia estaren constru\u00eddos coas mesmas macromol\u00e9culas. Estas variaci\u00f3ns son examinadas nos estudos de citolox\u00eda evolutiva.\nNalg\u00fans casos mesmo hai variaci\u00f3ns significativas dentro dunha especie. Nunha revisi\u00f3n, Godfrey e Masters concl\u00faen: \nA\u00ednda que se sabe moito dos cariotipos a nivel descritivo, e est\u00e1 claro que os cambios na organizaci\u00f3n do cariotipo tiveron efectos no curso da evoluci\u00f3n de moitas especies, non est\u00e1 tan clara a s\u00faa significaci\u00f3n xeral.\nCambios durante o desenvolvemento.\nEn vez da habitual represi\u00f3n xen\u00e9tica, alg\u00fans organismos experimentaron unha eliminaci\u00f3n a grande escala da heterocromatina, ou outros tipos de axuste visible dos cariotipos.\nN\u00famero de cromosomas.\nUn exemplo espectacular de variabilidade entre especies moi emparentadas \u00e9 o c\u00e9rvido \"Muntiacus\". O n\u00famero diploide da especie chinesa \"Muntiacus reevesi\" \u00e9 46, e todos os cromosomas son teloc\u00e9ntricos. Pero a especie india emparentada \"Muntiacus muntjak\" ten un cariotipo nas femias de s\u00f3 6 cromosomas e nos machos de 7.\nO n\u00famero de cromosomas do cariotipo de especies relativamente non emparentadas \u00e9 moi variable. O r\u00e9cord de menos cromosomas teno o nematodo \"Parascaris univalens\", no que o n\u00famero haploide \u00e9 n = 1; e o r\u00e9cord m\u00e1is alto teno o fento \"Ophioglossum\", que ten unha media de 1262 cromosomas. Nos animais atopamos os valores m\u00e1is altos no esturi\u00f3n \"Acipenser brevirostrum\" con 372 cromosomas. A existencia de cromosomas supernumerarios ou cromosomas B significa que o n\u00famero de cromosomas pode variar mesmo entre unha poboaci\u00f3n que se pode aparear; e os aneuploides son outro exemplo, a\u00ednda que neste caso non poden considerarse membros normais da poboaci\u00f3n.\nN\u00famero fundamental.\nO n\u00famero fundamental dun cariotipo \u00e9 o n\u00famero de brazos cromos\u00f3micos maiores visibles por conxunto de cromosomas. Deste modo, cando o n\u00famero fundamental \u2264 2n, a diferenza depende do n\u00famero de cromosomas presentes considerados dun s\u00f3 brazo (acroc\u00e9ntricos ou teloc\u00e9ntricos). Os humanos temos un n\u00famero fundamental = 82, debido \u00e1 presenza de cinco pares de cromosomas acroc\u00e9ntricos (13, 14, 15, 21 e 22).\nPloid\u00eda.\nA ploid\u00eda \u00e9 o n\u00famero de conxuntos completos de cromosomas (dotaci\u00f3ns) que ten unha c\u00e9lula. As c\u00e9lulas cun conxunto completo son haploides, e as que te\u00f1en dous son diploides. Nas haploides todos os cromosomas son distintos (hai un de cada), e nas diploides cada cromosoma est\u00e1 repetido (hai pares de cromosomas) e os cromosomas de cada par denom\u00ednanse cromosomas hom\u00f3logos.\nAneuploid\u00eda.\nA aneuploid\u00eda \u00e9 unha condici\u00f3n cromos\u00f3mica na cal o n\u00famero de cromosomas das c\u00e9lulas non \u00e9 o n\u00famero t\u00edpico da especie, xa que hai copias de m\u00e1is ou de menos de cromosomas concretos (non de toda a dotaci\u00f3n, xa que o n\u00famero do resto de cromosomas \u00e9 o normal). Isto orixina anormalidades cromos\u00f3micas como un cromosoma extra ou un ou m\u00e1is cromosomas ausentes, o cal xeralmente causa anormalidades no desenvolvemento. Son exemplos a s\u00edndrome de Down (un cromosoma 21 de m\u00e1is) e a s\u00edndrome de Turner (un cromosoma X de menos).\nA aneuploid\u00eda pode tam\u00e9n ocorrer dentro dun grupo de especies emparentadas. Os exemplos cl\u00e1sicos son as plantas do x\u00e9nero \"Crepis\", nos que o n\u00famero gam\u00e9tico (haploide) de cromosomas aparece nas distintas especies na serie x = 3, 4, 5, 6, e 7; e no x\u00e9nero \"Crocus\" todos os n\u00fameros entre x = 3 a x = 15 est\u00e1n representados en polo menos algunha das especies do grupo. Diversas evidencias mostran que as tendencias evolutivas seguiron diferentes direcci\u00f3ns en diferentes grupos.\nPolimorfismo cromos\u00f3mico.\nAlgunhas especies animais son polim\u00f3rficas debido a fusi\u00f3ns ou disociaci\u00f3ns de cromosomas. Cando isto ocorre, o n\u00famero de cromosomas \u00e9 variable dun individuo a outro. Exemplos que foron moi investigados son o do escaravello \"Chilocorus stigma\", alg\u00fans m\u00e1ntidos do x\u00e9nero \"Ameles\", e a musara\u00f1a com\u00fan europea \"Sorex araneus\". Hai algunhas evidencias claras no caso do molusco \"Thais lapillus\" (do grupo dos corni\u00f1os) das costas brit\u00e1nicas, de que os morfos de dous cromosomas est\u00e1n adaptados a diferentes h\u00e1bitats.\n\u00c1rbore de especies.\nO estudo detallado do bandeado cromos\u00f3mico nos insectos con cromosomas polit\u00e9nicos pode revelar as relaci\u00f3ns entre as especies m\u00e1is emparentadas: o cl\u00e1sico exemplo \u00e9 o estudo do bandeado cromos\u00f3mico das moscas drosof\u00edlidas hawaianas feito por Hampton Carson.\nNos seus aproximadamente 17.000\u00a0km2, as illas Hawai te\u00f1en a colecci\u00f3n m\u00e1is diversa de moscas drosof\u00edlidas do mundo, que viven desde nos bosque tropicais hawaianos ata nos prados de tipo subalpino da parte alta das illas. Existen al\u00ed unhas 800 especies destas moscas, que xeralmente se clasifican en dous x\u00e9neros, \"Drosophila\" e \"Scaptomyza\", da familia Drosophilidae.\nO bandeado polit\u00e9nico do grupo \"picture wing\", que \u00e9 o m\u00e1is estudado, permitiulle a Carson constru\u00edr a \u00e1rbore evolutiva destas especies moito antes de que fose posible aplicar as t\u00e9cnicas de an\u00e1lise do xenoma. En certa medida, os arranxos x\u00e9nicos son visibles no padr\u00f3n de bandas de cada cromosoma. Os rearranxos cromos\u00f3micos, especialmente as inversi\u00f3ns cromos\u00f3micas, poden indicar que especies est\u00e1n m\u00e1is emparentadas.\nAs inversi\u00f3ns trazadas en forma de \u00e1rbore (e independentemente doutras informaci\u00f3ns), mostran un claro \"fluxo\" de especies desde as illas m\u00e1is vellas \u00e1s m\u00e1is modernas. Hai tam\u00e9n casos de colonizaci\u00f3n \u00e1 inversa cara \u00e1s illas antigas, e saltos de illas, pero estes son moito menos frecuentes. Utilizando dataci\u00f3n radiom\u00e9trica K-Ar, comprobouse que as illas actuais te\u00f1en unha antig\u00fcidade de 0,4 mill\u00f3ns de anos (ma) (Mauna Kea) ata 10ma (illa Necker no noroeste do arquip\u00e9lago). A illa m\u00e1is antiga do arquip\u00e9lago que a\u00ednda sobresae do mar \u00e9 o atol Kure, que ten 30 ma. O arquip\u00e9lago, que se orixinou polo movemento da placa do Pac\u00edfico sobre un punto quente do manto, leva existindo desde moito antes do Cret\u00e1ceo, pero foron destru\u00edndose illas e form\u00e1ndose novas. As illas primixenias est\u00e1n agora baixo o mar e son montes submarinos (guyots), que forman a cadea mergullada dos montes Emperador.\nTodas as especies de \"Drosophila\" e \"Scaptomyza\" nativas de Hawai aparentemente descenden dunha \u00fanica especie ancestral que colonizou as illas, probablemente hai 20 mill\u00f3ns de anos. A subseguinte radiaci\u00f3n adaptativa foi estimulada pola ausencia de competencia e pola ampla variedade de nichos ecol\u00f3xicos dispo\u00f1ibles. A\u00ednda que \u00e9 posible que unha soa femia fecundada colonice unha illa, \u00e9 m\u00e1is probable que fose un grupo de individuos da mesma especie.\nHai outros animais e plantas do arquip\u00e9lago de Hawai que sufriron radiaci\u00f3ns adaptativas similares, a\u00ednda que non tan espectaculares.\nRepresentaci\u00f3n dos cariotipos.\nTipos de bandeado.\nA citoxen\u00e9tica emprega varias t\u00e9cnicas para visualizar os diferentes aspectos dos cromosomas:\nCariotipos cl\u00e1sicos.\nNa representaci\u00f3n \"cl\u00e1sica\" dos cariotipos, \u00fasase unha tinguidura xeralmente o bandeado G con Giemsa, ou menos frecuentemente con quinacrina para tinguir as bandas dos cromosomas. O Giemsa \u00e9 espec\u00edfico para os grupos fosfato dos nucle\u00f3tidos do ADN. A quinacrina \u00fanese \u00e1s rexi\u00f3ns ricas en adenina-timina. Cada cromosoma ten un padr\u00f3n de bandeado caracter\u00edstico que axuda a identificalos; ambos os cromosomas dun mesmo par de hom\u00f3logos te\u00f1en o mesmo padr\u00f3n de bandeado.\nOs cariotipos disp\u00f3\u00f1ense colocando os cromosomas de modo que o brazo curto quede na parte de arriba, e o brazo longo abaixo. Alg\u00fans cariotipos designan os brazos curtos como \"p\" e os longos como \"q\". Ademais, as rexi\u00f3ns e subrexi\u00f3ns con diferente tinguidura reciben designaci\u00f3ns num\u00e9ricas deste a posici\u00f3n proximal \u00e1 distal no brazo do cromosoma. Por exemplo, a s\u00edndrome cri du chat implica unha deleci\u00f3n na rexi\u00f3n 15.2 do brazo curto do cromosoma 5, e escr\u00edbese 46,XX,del(5)(p15.2).\nCariotipo espectral (t\u00e9cnica SKY).\nO cariotipado espectral \u00e9 unha t\u00e9cnica citoxen\u00e9tica molecular utilizada para visualizar simultaneamente todos os pares cromos\u00f3micos dun organismo en diferentes cores. Fanse sondas para cada cromosoma marcadas fluorescentemente que marcan secuencias espec\u00edficas de ADN de cada cromosoma con diferentes fluor\u00f3foros. Como hai un n\u00famero limitado de fluor\u00f3foros espectralmente diferentes, util\u00edzase un m\u00e9todo combinatorio de marcado para xerar moitas cores diferentes. As diferenzas espectrais as\u00ed xeradas son captadas e analizadas usando un interfer\u00f3metro unido a un microscopio de fluorescencia. Un programa inform\u00e1tico de procesamento de imaxes asigna despois unha falsa cor a cada diferente combinaci\u00f3n espectral, permitindo a visualizaci\u00f3n dos cromosomas en diferentes cores.\nEsta t\u00e9cnica util\u00edzase para identificar aberraci\u00f3ns cromos\u00f3micas estruturais nas c\u00e9lulas cancerosas e outras doenzas cando o bandeado Giemsa ou outras t\u00e9cnicas non te\u00f1en precisi\u00f3n dabondo.\nCariotipo dixital.\nO \"cariotipado dixital\" \u00e9 unha t\u00e9cnica usada para cuantificar o n\u00famero de copias de ADN a escala xen\u00f3mica. \u00cdllanse e num\u00e9ranse curtas secuencias de ADN de loci espec\u00edficos de todo o xenoma. Este m\u00e9todo co\u00f1\u00e9cese tam\u00e9n como cariotipado virtual.\nAnormalidades cromos\u00f3micas.\nAs anormalidades cromos\u00f3micas poden ser num\u00e9ricas, como a presenza de cromosomas extra ou a ausencia dun cromosoma, ou estruturais como nos cromosomas derivados, translocaci\u00f3ns, inversi\u00f3ns, deleci\u00f3ns a grande escala ou duplicaci\u00f3ns. As anormalidades num\u00e9ricas, tam\u00e9n chamadas aneuploid\u00edas, a mi\u00fado ocorren como resultado da non disxunci\u00f3n na formaci\u00f3n dos gametos durante a meiose; outras anormalidades num\u00e9ricas com\u00fans son as trisom\u00edas, nas cales est\u00e1n presentes tres copias dun determinado cromosoma en troques das habituais d\u00faas copias. As anomal\u00edas estruturais xeralmente est\u00e1n causadas por erros na recombinaci\u00f3n xen\u00e9tica entre hom\u00f3logos. Ambos os tipos de anormalidades poden aparecer nos gametos e, por tanto, estar\u00e1n presentes en todas as c\u00e9lulas da persoa afectada, ou poden ocorrer durante a mitose e daren lugar a un individuo que \u00e9 un mosaico xen\u00e9tico, que ten algunhas c\u00e9lulas normais e outras anormais.\nEntre as anormalidades cromos\u00f3micas que poden orixinar enfermidades nos humanos est\u00e1n:\nAlg\u00fans trastornos orix\u00ednanse pola perda de s\u00f3 unha parte dun cromosoma. Entre elas est\u00e1n:\nAs anormalidades cromos\u00f3micas poden tam\u00e9n ocorrer nas c\u00e9lulas cancerosas dun individuo xeneticamente normal. Un exemplo ben documentado \u00e9 o cromosoma Filadelfia, unha mutaci\u00f3n por translocaci\u00f3n xeralmente asociada coa leucemia miel\u00f3xena cr\u00f3nica e menos frecuentemente coa leucemia linfobl\u00e1stica aguda.\nHistoria.\nOs cromosomas foron observados por primeira vez en c\u00e9lulas de plantas por Karl Wilhelm von N\u00e4geli en 1842. O seu comportamento nas c\u00e9lulas animais de p\u00edntega describiuno Walther Flemming, o descubridor da mitose, en 1882. O nome cromosoma prop\u00faxoo o anatomista alem\u00e1n, von Waldeyer en 1888.\nOs seguintes avances tiveron lugar despois do desenvolvemento da Xen\u00e9tica a comezos do s\u00e9culo XX, cando se viu que o conxunto de cromosomas (o cariotipo) levaba os xenes do individuo. Levitsky parece ser o primeiro en definir o cariotipo como a aparencia fenot\u00edpica dos cromosomas som\u00e1ticos, diferenci\u00e1ndoo do seu contido xen\u00e9tico. A seguinte evoluci\u00f3n do concepto de cariotipo pode seguirse nos traballos de Darlington e White.\nLevou moitos anos de investigaci\u00f3n establecer a cuesti\u00f3n m\u00e1is b\u00e1sica: cantos cromosomas cont\u00e9n unha c\u00e9lula humana diploide. En 1912, Hans von Winiwarter informou que eran 47 cromosomas nas espermatogonias e 48 nas ovogonias, e conclu\u00edu que nos humanos exist\u00eda un sistema de determinaci\u00f3n do sexo X0 (XX femias e X0 machos). Painter en 1922 non estaba seguro se o n\u00famero diploide dos cromosomas humanos era 46 ou 48, e inicialmente inclin\u00e1base por 46. Mudou de opini\u00f3n despois e pasou a pensar que eran 48, e afirmou que a determinaci\u00f3n de sexos nos humanos fac\u00edase polo sistema XY (XX femias e XY machos). Considerando as rudimentarias t\u00e9cnicas da \u00e9poca estes resultados son bastante notables. Hoxe sabemos que alg\u00fans invertebrados te\u00f1en un sistema de determinaci\u00f3n do sexo X0.\nHoubo que agardar \u00e1 aparici\u00f3n de novas t\u00e9cnicas para resolver definitivamente o problema. Entre os m\u00e9todos que se empezaron a usar est\u00e1n:\nAta 1950 non se aceptou de forma xeral que o cariotipo humano constaba s\u00f3 de 46 cromosomas. Un descubrimento evolutivo interesante foi que os grandes simios te\u00f1en 48 cromosomas, e que o cromosoma 2 humano se formou pola uni\u00f3n de dous cromosomas ancestrais dos nosos antepasados, reducindo o seu n\u00famero total a 46."}
{"id": "209321", "revid": "25871", "url": "https://gl.wikipedia.org/wiki?curid=209321", "title": "Mar\u00eda Antonia Fern\u00e1ndez Felgueroso", "text": "Mar\u00eda Antonia Fern\u00e1ndez Felgueroso, nada o 13 de xu\u00f1o de 1944 en Xix\u00f3n, \u00e9 unha pol\u00edtica asturiana que foi elixida a primeira \"Procuradora Xeral\" de Asturias.\nTraxectoria.\nEntre 1984 e 1991 foi directora rexional de Acci\u00f3n Social. Abandonou o cargo para po\u00f1erse \u00e1 fronte da conseller\u00eda de Educaci\u00f3n, Cultura, Deportes e Mocidade no goberno de Juan Luis Rodr\u00edguez-Vigil. En 1993 pasou a ser conselleira do Interior e Administraci\u00f3ns P\u00fablicas.\nNas elecci\u00f3ns municipais de 1999 foi elixida concelleira polo PSOE no concello de Xix\u00f3n. Mantivo o cargo no 2003 a deixouno no 2006 para se converter en Procuradora Xeral de Asturias, un cargo que se asemella \u00f3 do Defensor do Pobo no resto do estado."}
{"id": "209322", "revid": "25871", "url": "https://gl.wikipedia.org/wiki?curid=209322", "title": "Xuan Pertierra Argiz", "text": "Xuan Ram\u00f3n Pertierra Argiz, nado en Xix\u00f3n o 30 de agosto de 1958 e finado en Tapia de Casarego o 12 de agosto de 2009, m\u00e1is co\u00f1ecido como Xuan Pertierra, foi un pol\u00edtico asturiano licenciado en Dereito.\nTraxectoria.\nFoi candidato nas Elecci\u00f3ns Xerais de 2004 na candidatura do Part\u00edu Asturianista \u00f3 Senado e nas Elecci\u00f3ns Municipais de Espa\u00f1a de 2007 na candidatura de Uni\u00f3n Asturianista."}
{"id": "209323", "revid": "25871", "url": "https://gl.wikipedia.org/wiki?curid=209323", "title": "Rafael Palacios", "text": "Rafael Abelardo Palacios Garc\u00eda, nado o 22 de novembro de 1963 en Cia\u00f1o, Langreu, m\u00e1is co\u00f1ecido como Rafa Palacios, \u00e9 un pol\u00edtico asturiano e actual voceiro nacional do Bloque por Asturies."}
{"id": "209324", "revid": "98629", "url": "https://gl.wikipedia.org/wiki?curid=209324", "title": "William Webb Ellis", "text": "Williams Webb Ellis, nado o 24 de novembro de 1806 en Salford (Inglaterra) e finado o 24 de febreiro de 1872 no sur de Francia, foi un crego anglicano, famoso por ser considerado o inventor dun importante deporte, o rugby. Na s\u00faa honra, dende 1987, o equipo que ga\u00f1a a Copa do Mundo de Rugby recibe a Copa Webb Ellis.\nTraxectoria.\nWebb Ellis naceu en Salford, Lancashire (algunhas fontes din que naceu en Manchester, como o mesmo Webb Ellis dixo no censo de 1851). Williams foi o m\u00e1is novo dos dous fillos de James Ellis, un oficial de cabalar\u00eda, e Webb Ann, con quen casou en 1804. Despois de que o seu pai morrera na Batalla de Albuera en 1811, a vi\u00fava Webb Ann Ellis decidiu cambiala s\u00faa residencia \u00e1 localidade de Rugby, Warwickshire, para que Thomas, o irm\u00e1n mais vello de Williams, puidese recibir educaci\u00f3n de balde na Rugby School, \u00e1 que ti\u00f1an dereito aqueles rapaces que vivisen nun radio de 10 millas \u00f3 redor da Torre do Reloxo de Rugby. Williams frecuentou a escola entre 1816 e 1825, e quedou rexistrado como un bo alumno e xogador de cr\u00edcket. O incidente no que supostamente Webb Ellis colleu a pelota nos seus brazos durante un encontro de f\u00fatbol e correu con ela nas mans para marcar un tanto, aconteceu na segunda metade de 1823.\nDespois de deixar a localidade de Rugby en 1826, foi \u00f3 Brasenose College de Oxford con 18 anos de idade. Al\u00ed xogou a cr\u00edcket para a s\u00faa facultade, defendendo as cores da Universidade de Oxford fronte \u00e1 Universidade de Cambridge en 1827. Despois de graduarse en 1829, entrou na igrexa anglicana, sendo capel\u00e1n en Londres e m\u00e1is adiante reitor en Magdalen Laver, Essex. O \u00fanico retrato co\u00f1ecido del apareceu no Illustrated London News, en 1854, despois de dar un serm\u00f3n sobre o tema da Guerra da Crimea.\nOrixe do mito.\nA \u00fanica fonte sobre a historia de Webb Ellis collendo o bal\u00f3n coas mans nun encontro de f\u00fatbol \u00e9 Matthew Bloxam, un anticuario local e antigo alumno de Rugby. O 10 de outubro de 1876 Bloxam escribiu un artigo para \"The Meteor\" (a revista da Rugby School) no cal narrou como, segundo unha fonte sen identificar, se levou a cabo o troco dun deporte que se xoga cos pes convert\u00e9ndose noutro que se xoga coas mans, troco que foi \"... orixinado por un neno da cidade chamado Ellis, Webb Ellis\".\nO 22 de decembro de 1880, noutra carta a \"The Meteor\", Bloxam elaborou a historia:"}
{"id": "209325", "revid": "27249", "url": "https://gl.wikipedia.org/wiki?curid=209325", "title": "Voltaxe", "text": ""}
{"id": "209326", "revid": "27249", "url": "https://gl.wikipedia.org/wiki?curid=209326", "title": "Integraci\u00f3n", "text": ""}
{"id": "209327", "revid": "27249", "url": "https://gl.wikipedia.org/wiki?curid=209327", "title": "Frecuencia angular", "text": ""}
{"id": "209328", "revid": "35560", "url": "https://gl.wikipedia.org/wiki?curid=209328", "title": ".aq", "text": ".ao o Dominio de Nivel Superior xeogr\u00e1fico (ccTLD) para a Ant\u00e1rtida. Est\u00e1 reservado para organizaci\u00f3ns que traballan na Ant\u00e1rtida ou que promoven esta e as rexi\u00f3ns do Oc\u00e9ano Austral. Est\u00e1 administrado por Peter Mott de Mott and Associates de Auckland, Nova Zelandia."}
{"id": "209329", "revid": "1131", "url": "https://gl.wikipedia.org/wiki?curid=209329", "title": "Lana Del Rey", "text": "Elizabeth Woolridge Grant, m\u00e1is co\u00f1ecida como Lana Del Rey, nada o 21 de xu\u00f1o de 1985 en Nova York, \u00e9 unha cantante e compositora estadounidense. Criada ao norte do Estado de Nova York, Del Rey trasladouse \u00e1 cidade de Nova York aos dezaoito anos, onde foi \u00e1 universidade e comezou a escribir m\u00fasica e a actuar en pequenos clubs.\nEn 2008, Del Rey asinou un contrato cunha marca independente e gravou o seu \u00e1lbum de estrea hom\u00f3nimo, dispo\u00f1ible en iTunes en 2010; Del Rey comprou de novo os dereitos do seu \u00e1lbum e foi retirado pouco despois.\nEn xu\u00f1o de 2011, editou a canci\u00f3n \"Video Games\" no Internet, acompa\u00f1ada por un v\u00eddeo musical feito por ela mesma, que se fixo moi popular nos meses seguintes. A canci\u00f3n foi editada m\u00e1is tarde coma sinxelo no mes de outubro, liderando o \u00e1lbum de estrea nunha gran compa\u00f1\u00eda del Del Rey, \"Born to Die\", editado o 31 de xaneiro de 2012 a trav\u00e9s de Interscope Records. \"Born to Die\" debutou no n\u00famero un en sete pa\u00edses, inclu\u00edndo o Reino Unido e Australia. O \u00e1lbum deu dous sinxelos que chegaron \u00f3 top 10 en todo o mundo: \"Video Games\" e \"Born to Die\".\nA m\u00fasica de Del Rey ten referencias a varios aspectos da cultura de pop, en particular dos anos 50 e 60. Entre as s\u00faas influencias musicais, Del Rey cita a Britney Spears, Eminem, Nirvana, Elvis Presley e Antony and the Johnsons entre outros."}
{"id": "209330", "revid": "98629", "url": "https://gl.wikipedia.org/wiki?curid=209330", "title": "Mencey", "text": "Mencey \u00e9 o nome dado \u00f3 monarca ou rei dos pobos guanches de Tenerife, que rex\u00eda un menceyato (territorio ou reino). O equivalente en Gran Canaria denom\u00ednase Guanarteme.\nEn Tenerife, o \u00faltimo gran mencey foi Tinerfe O Grande. Moitos dos nomes dos menceyes son produto da imaxinaci\u00f3n do poeta Antonio de Viana, nado case 80 anos despois da conquista das Canarias pola Coroa de Castela. Grazas a alg\u00fans manuscritos anteriores a el, cons\u00e9rvanse nomes de menceyes e guerreiros, como o de Benytomo (Bencomo), fillo do mencey Sunta, que ti\u00f1a a s\u00faa corte en Adeje (cen anos antes da conquista) e gobernaba toda a illa. Tivo 9 fillos lex\u00edtimos e un ilex\u00edtimo, quen posteriormente se rebelaron e dividiron a illa en 9 menceyatos.\nAdemais, outorg\u00f3uselle un pequeno territorio \u00f3 seu fillo ilex\u00edtimo que posteriormente se chamou \"Punta del Hidalgo Pobre\" (actualmente Punta del Hidalgo).\nOs menceyes ti\u00f1an un lugar de reuni\u00f3n chamado Tagoror. En 1502, anos despois de dada por conquistada a illa, reunificouse o Menceyato de Adeje baixo o mando do mencey Ichasagua. Outro mencey singular foi o chamado \"Mencey Tolo\"."}
{"id": "209331", "revid": "98629", "url": "https://gl.wikipedia.org/wiki?curid=209331", "title": "Maiorga Ram\u00edrez", "text": "Maiorga Ram\u00edrez Erro, nado en 1976 en Tafalla, \u00e9 un pol\u00edtico navarro. Licenciado en filosof\u00eda e \u00e9tica pola Universidade do Pa\u00eds Vasco e doutorado pola UNED. A s\u00faa traxectoria pol\u00edtica comeza en 1995 cando se afilia a Eusko Alkartasuna (EA) e Gazte Abertzaleak, as xuventudes do partido. Dende 2004 preside o partido en Navarra. Tralas elecci\u00f3ns municipais do 2003 foi elixido concelleiro por Eusko Alkartasuna na s\u00faa vila natal, Tafalla. Na actualidade tam\u00e9n \u00e9 deputado no Parlamento de Navarra de Euskal Herria Bildu."}
{"id": "209332", "revid": "89787", "url": "https://gl.wikipedia.org/wiki?curid=209332", "title": "Beneharo", "text": "Beneharo (ou Beneharo II) foi un l\u00edder-rei guanche, mencey de Anaga, na illa de Tenerife durante os acontecementos da conquista castel\u00e1 da illa no s\u00e9culo XV. Foi o primeiro mencey tinerfe\u00f1o en opo\u00f1erse a Alonso Fern\u00e1ndez de Lugo e formou parte do bando de guerra que, en uni\u00f3n con outros menceyes, se enfrontou a Lugo na primeira batalla de Acentejo, na batalla de Aguere e na segunda batalla de Acentejo. Sobreviviu \u00e1 conquista e tomou o nome de Fernando de Anaga ou Pedro de los Santos.\nHistoria.\nEn maio do ano 1494, unha expedici\u00f3n pol\u00edtico-militar capitaneada por Alonso de Lugo e formada por 30 nav\u00edos, 190 cabaleiros e entre 1000 e 2000 infantes castel\u00e1ns, m\u00e1is alg\u00fans aliados nativos, desembarca en Tenerife por A\u00f1azo.\nChegan a acordos de paz con A\u00f1aterve de G\u00fcimar e cos menceyes de Icod, Daute, Adeje e Abona, que forman o chamado \"bando de paces\". Pero as conversaci\u00f3ns con Beneharo non chegan a acordo alg\u00fan e este re\u00fanese no cabido con outros l\u00edderes guanches. A alianza militar contra os espa\u00f1ois (\"bando de guerra\") queda composta polos menceyatos de Taoro (Bencomo), Tacoronte (Acaymo), e Anaga, representada por Beneharo.\nA ampla superioridade das armas castel\u00e1s fronte \u00f3s bast\u00f3ns, pedras e lanzas de madeira usadas polos ind\u00edxenas, foron a causa das sucesivas derrotas que decidiron o final da resistencia de Beneharo e outros l\u00edderes guanches \u00e1 conquista. Despois dunha primeira e gran vitoria guanche na primeira batalla de Acentejo, as pragas causadas pola corrupci\u00f3n dos cad\u00e1veres insepultos no campo de batalla (a \"modorra dos guanches\"), e a morte do seu principal l\u00edder, o \"mencey\" de Taoro, e dos principais capit\u00e1ns levaron \u00f3 declive da resistencia.\n\u00d3 final, derrotado trala segunda batalla de Acentejo, xunto co resto de menceyes do bando de guerras, Beneharo de Anaga asina o 25 de xullo de 1496 a rendici\u00f3n ante Lugo, xunto con Benytomo de Taoro, Acaymo de Tacoronte. Segundo o pacto os guanches de Tenerife son sometidos e cristianizados, e se confederan \"\u00f3s reinos das Espa\u00f1as\". En setembro de 1496, os distritos de Adeje, Abona, Daute e Icode, s\u00famanse \u00f3 Pacto de Los Realejos, mentres que pequenos grupos residuais de rebeldes permanecen nos montes.\nA representaci\u00f3n m\u00e1is co\u00f1ecida de Beneharo at\u00f3pase na Praza da Patroa das Canarias en Candelaria e na foto de enriba \u00e1 dereita, am\u00f3sase co caracter\u00edstico manto de pel de cabra que utilizaban como vestimenta os guanches. Esta escultura de bronce est\u00e1 acompa\u00f1ada das estatuas dos demais menceyes que gobernaban Tenerife antes da conquista das Canarias.\nFamilia.\nBeneharo II, nado a comezos da segunda metade do s\u00e9culo XV, era o fillo do mencey Serdeto (ou Beneharo I) e neto de Tinerfe, \"O Grande\". Os fillos de Beneharo II foron: Guacimara, Enrique (desco\u00f1\u00e9cese o seu nome precristi\u00e1n) e Guajara."}
{"id": "209333", "revid": "23204", "url": "https://gl.wikipedia.org/wiki?curid=209333", "title": "Beneharo II", "text": ""}
{"id": "209334", "revid": "1131", "url": "https://gl.wikipedia.org/wiki?curid=209334", "title": "Modesto Lamas S\u00e1nchez", "text": "Modesto Lamas S\u00e1nchez, nado en Ourense e finado na Coru\u00f1a o 12 de febreiro de 1933, foi un xornalista e escritor galego.\nTraxectoria.\nFillo de Valent\u00edn Lamas Carvajal, foi director de \"El Eco de Orense\" de 1906 a 1908. Foi funcionario de Facenda na Coru\u00f1a."}
{"id": "209335", "revid": "22795", "url": "https://gl.wikipedia.org/wiki?curid=209335", "title": "Juan Sebasti\u00e1n de Elcano", "text": ""}
{"id": "209336", "revid": "25871", "url": "https://gl.wikipedia.org/wiki?curid=209336", "title": "Maiorga Ram\u00edrez Erro", "text": ""}
{"id": "209338", "revid": "23204", "url": "https://gl.wikipedia.org/wiki?curid=209338", "title": "Jessica Chastain", "text": "Jessica Michelle Chastain, nada o 24 de marzo de 1977 en Sonoma, California, \u00e9 unha actriz estadounidense. \u00c9 co\u00f1ecida polas s\u00faas actuaci\u00f3ns nos filmes \"The Help\", \"The Debt\", \"Take Shelter\", e \"The Tree of Life\"."}
{"id": "209340", "revid": "98629", "url": "https://gl.wikipedia.org/wiki?curid=209340", "title": "40 Days and 40 Nights", "text": "40 Days and 40 Nights \u00e9 un filme estadounidense dirixido por Michael Lehmann que se estreou no 2002.\nSinopse.\nA \u00faltima relaci\u00f3n de Matt (Josh Hartnett) coa s\u00faa moza Nicole (Vinessa Shaw) rematou moi mal, e trala ruptura ad\u00edcase a ter moitas citas, que tan s\u00f3 aumentan a s\u00faa sensaci\u00f3n de baleiro. Ent\u00f3n decide que non quere saber nada de mulleres, polo que se imp\u00f3n un celibato de 40 d\u00edas e 40 noites sen ter sexo, de ningunha clase. O problema xorde cando, \u00f3 terceiro d\u00eda, co\u00f1ece a Erica (Shannyn Sossamon), a muller dos seus so\u00f1os."}
{"id": "209341", "revid": "47401", "url": "https://gl.wikipedia.org/wiki?curid=209341", "title": "Jonathan Jackson", "text": "Jonathan Stevens Jackson, nado o 11 de maio de 1982 en Orlando, Florida, \u00e9 un actor e m\u00fasico estadounidense. Co\u00f1ecido por interpretar o papel de Lucky Spencer na serie \"General Hospital\", e de Jesse Tuck no filme de 2002 \"Tuck Everlasting\"."}
{"id": "209342", "revid": "98629", "url": "https://gl.wikipedia.org/wiki?curid=209342", "title": "Tuck Everlasting (filme)", "text": "Tuck Everlasting \u00e9 un filme estadounidense dirixido por Jay Russell que se estreou no 2002. Bas\u00e9ase no libro \"Tuck Everlasting\" de Natalie Babbitt (1975).\nSinopse.\nA xove Winnie Foster, afogada polo aburrimento e a monoton\u00eda, trata de escapar \u00f3 control dos seus millonarios e dominantes pais pero a s\u00faa vida da un xiro radical cando co\u00f1ece \u00f3s Tuck, unha extravagante familia que parece vivir f\u00f3ra do tempo. Os Tuck viven no m\u00e1is rec\u00f3ndito do bosque e agochan un gran segredo: son inmortais grazas \u00e1 auga dun milagroso manancial que lles proporciona a eterna xuventude. Eles ensinaranlle a Winnie o xeito de desfrutar cada minuto \u00f3 m\u00e1ximo e ser feliz. Un d\u00eda, o tranquilo mundo dos Tuck vese ameazado por un estra\u00f1o que fai demasiadas preguntas. Ent\u00f3n Winnie verase obrigada a elixir entre a s\u00faa antiga vida e o marabilloso mundo que acaba de descubrir."}
{"id": "209343", "revid": "98629", "url": "https://gl.wikipedia.org/wiki?curid=209343", "title": "End of Days", "text": "End of Days \u00e9 un filme estadounidense dirixido por Peter Hyams que se estreou en 1999. Protagonizado por Arnold Schwarzenegger, Robin Tunney, Rod Steiger, Kevin Pollak, CCH Pounder, Udo Kier e Gabriel Byrne.\nSinopse.\nNova York, 1979. Nun hospital de Manhattan acaba de nacer Christine, unha fermosa nena. Ese mesmo d\u00eda, no Vaticano, un xove sacerdote informa \u00f3 Papa do nacemento da nena, que leva a marca do Anticristo. En 1999, Jericho Cane, un ex-polic\u00eda amargado, salva a unha rapaza do asalto duns ladr\u00f3ns: \u00e9 Christine. Dende ent\u00f3n Cane ser\u00e1 v\u00edtima da persecuci\u00f3n de terr\u00edbeis forzas sobrenaturais."}
{"id": "209344", "revid": "98629", "url": "https://gl.wikipedia.org/wiki?curid=209344", "title": "Lady Falc\u00f3n", "text": "Lady Falc\u00f3n (en ) \u00e9 un filme estadounidense dirixido por Richard Donner que se estreou en 1985.\nFoi estreado en galego pola Televisi\u00f3n de Galicia o 3 de agosto de 1998.\nSinopse.\nIdade Media. Unha lenda de car\u00e1cter sobrenatural relata a diab\u00f3lica vinganza do bispo de Aquila, que consiste en facer imposible o amor entre Navarre (Rutger Hauer) e Isabel (Michelle Pfeiffer). Ali\u00e1ndose coas forzas do mal, consegue enfeitizar \u00f3s amantes: ela converterase en falc\u00f3n durante o d\u00eda, e el ser\u00e1 un lobo gris pola noite. Eternamente unidos e separados, atopar\u00e1n un aliado no lacaio Philippe (Matthew Broderick), que intentar\u00e1 axudalos a conxurar a maldici\u00f3n do bispo."}
{"id": "209345", "revid": "5749", "url": "https://gl.wikipedia.org/wiki?curid=209345", "title": "Felipe Fern\u00e1ndez-Armesto (fillo)", "text": ""}
{"id": "209346", "revid": "23204", "url": "https://gl.wikipedia.org/wiki?curid=209346", "title": "Felipe Fern\u00e1ndez-Armesto", "text": "Felipe Ferm\u00edn Ricardo Fern\u00e1ndez-Armesto, co\u00f1ecido como Felipe Fern\u00e1ndez-Armesto, nado en Londres en 1950, \u00e9 un historiador brit\u00e1nico de orixe galega, autor de varias obras moi populares de historia revisionista.\n\u00c9 fillo do periodista Felipe Fern\u00e1ndez Armesto (Augusto Ass\u00eda) e da xornalista inglesa Betty Millian de Fern\u00e1ndez-Armesto, que foi cofundadora e editora de \"The Diplomatist\", diario interno do corpo diplom\u00e1tico acreditado en Londres.\nEst\u00e1 casado con Lesley Patricia Hook, da que ten dous fillos, Federico David Ferm\u00edn Arturo e Sebastian Felipe Xavier, co\u00f1ecido como Sebastian Armesto.\nTraxectoria.\nIniciou os seus estudos na Universidade de Salamanca a finais dos anos 1960, traslad\u00e1ndose despois \u00e1 de Oxford, onde obt\u00e9n o t\u00edtulo de Doutor en Historia e onde desenvolveu gran parte da s\u00faa carreira profesional. Pero tam\u00f1\u00e9n foi profesor en varias universidades e institutos de investigaci\u00f3n en Europa e Am\u00e9rica, impartindo clases na Universidade de Londres (Queen Mary College), na Universidade Tufts de Massachusetts, e nas de Yale, Columbia e Cambridge.\nEn 1982 publicou \"The Canary Islands after the Conquest: The Making of a Colonial Society in the Early Sixteenth Century\" (\"Canarias despois da conquista: a construci\u00f3n dunha sociedade colonial a comezos do s\u00e9culo XVI\"), estudo do primeiro asentamento europeo nas illas, que constitu\u00edu a s\u00faa tese de doutoramento.\nE en 1987, \"Before Columbus: Exploration and Colonization from the Mediterranean to the Atlantic 1229-1492\" (\"Antes de Col\u00f3n: exploraci\u00f3n e colonizaci\u00f3n do Mediterr\u00e1neo at\u00e9 o Atl\u00e1ntico 1229-1492\"), un estudo da primeira fase do imperialismo europeo cando os europeos deixaron o Mediterr\u00e1neo e colonizaron as illas ao longo da costa noroeste de \u00c1frica.\nCon estas d\u00faas obras comezou unha vasta serie de libros e artigos, alg\u00fans traducidos a vinte e tres idiomas, entre os que destacan os t\u00edtulos \"Columbus\" (1992), \"Millennium\" (1995), \"Civilizations\" (2002), \"Barcelona: mil anos de historia\" (2006) e \"Pathfinders: a Global History of Exploration\" (2006), at\u00e9 a m\u00e1is recente, \"Our America: A Hispanic History of the United States\" (2014).\nDesde setembro de 2005 at\u00e9 2009 exerceu a c\u00e1tedra Pr\u00edncipe de Asturias da Universidade Tufts, en Boston (Massachusetts, Estados Unidos de Am\u00e9rica). En 2009 incorporouse ao departamento de historia da Universidade de Notre Dame (Indiana, Estados Unidos de Am\u00e9rica).\nFern\u00e1ndez-Armesto ga\u00f1ou a atenci\u00f3n dos medios en 2007 pola s\u00faa denuncia contra cinco polic\u00edas en Atlanta, Xeorxia, de presunto embrutecemento pola s\u00faa detenci\u00f3n por facer \"jaywalking\" (cruzamento peonil ilegal ou imprudente dunha estrada).\n\u00c9 membro do \"Athenaeum Club (London)\", da \"Hakluyt Society\" e da \"Royal Historical Society\".\nPrincipais obras.\nEn ingl\u00e9s.\nAs s\u00faas principais publicaci\u00f3ns son:\nPremios e honras.\nEntre outras distinci\u00f3ns, Fern\u00e1ndez-Armesto foi galardoado coa medalla John Carter Brown, a medalla Caird do Museo Mar\u00edtimo Nacional do Reino Unido, e a medalla do tricentenario da Sociedade de Anticuarios de Londres.\nAdemais, recibiu o Premio Nacional de Investigaci\u00f3n da Sociedade Xeogr\u00e1fica Espa\u00f1ola, o Premio Nacional de Gastronom\u00eda da Real Academia de Gastronom\u00eda de Espa\u00f1a polo libro \"Historia de la comida\", e o premio da World History Association Book Prize polo libro \"Pathfinders: a Global History of Exploration\" (2007).\nNo ano 2008 foi nomeado doutor \"honoris causa\" pola Universidade dos Andes (Bogot\u00e1, Colombia).\nDesde o 7 de outubro de 2016 \u00e9 Cabaleiro Gran Cruz da Orde de Afonso X o Sabio (Reino de Espa\u00f1a)."}
{"id": "209348", "revid": "5863", "url": "https://gl.wikipedia.org/wiki?curid=209348", "title": "Miguel Castelo", "text": "Miguel \u00c1ngel Castelo Agra, nado en Fre\u00e1s de Eiras (Ramir\u00e1s) o 20 de abril de 1946, \u00e9 un xornalista e cineasta galego.\nTraxectoria.\nLicenciado en Ciencias da Informaci\u00f3n na especialidade de Imaxe. Comezou no audiovisual nos anos setenta realizando curtametraxes. Compaxinou a s\u00faa actividade como cr\u00edtico cinematogr\u00e1fico e teatral coas realizaci\u00f3ns para cine, televisi\u00f3n e v\u00eddeo. En 1979 fundou a distribuidora Rula Difusora Cultural Galega e despois a produtora Video Trama (1983). Dirixiu para Televisi\u00f3n Espa\u00f1ola o primeiro programa dedicado ao cine de Galicia, \"Do cinema galego\" (1984), e colaborou en diversos espazos da Televisi\u00f3n de Galicia. Ten exercido a docencia de medios audiovisuais na Escola T\u00e9cnica Superior de Arquitectura da Coru\u00f1a."}
{"id": "209356", "revid": "27155", "url": "https://gl.wikipedia.org/wiki?curid=209356", "title": "Corpo de Barr", "text": "O corpo de Barr, corp\u00fasculo de Barr, cromatina de Barr ou cromatina sexual \u00e9 o corp\u00fasculo formado polo cromosoma X inactivo que se encontra nas c\u00e9lulas som\u00e1ticas das femias, que se fixo inactivo por un proceso chamado lyonizaci\u00f3n, nas especies que, como a humana, determinan o sexo polo sistema XY ou as que, como as aves, fano polo ZW. Recibe o seu nome do seu descubridor Murray Barr . A hip\u00f3tese de Lyon (de onde v\u00e9n o termo lyonizaci\u00f3n) afirma que nas c\u00e9lulas de mam\u00edferos con varios cromosomas X, todos menos un son inactivados durante a embriox\u00e9nese. Isto ocorre ao chou no desenvolvemento embrionario inicial dos mam\u00edferos (pode inactivarse o X de orixe materna ou paterna), ag\u00e1s en marsupiais e nalg\u00fans tecidos extraembrionarios dalg\u00fans mam\u00edferos placentarios, nos cales \u00e9 o cromosoma X paterno o que sempre se desactiva.\nEn homes e mulleres que te\u00f1en m\u00e1is cromosomas X do normal, o n\u00famero de corpos de Barr visibles na interfase \u00e9 sempre un menos c\u00f3 n\u00famero total de cromosomas X. Por exemplo, os homes cun cariotipo 47,XXY te\u00f1en un s\u00f3 corpo de Barr, e as mulleres co cariotipo 47,XXX te\u00f1en dous corpos de Barr.\nOs corpos de Barr poden verse moi ben no n\u00facleo dos neutr\u00f3filos, onde est\u00e1n nunha estrutura denominada pau de tambor.\nMecanismo.\nUnha muller normal ten s\u00f3 un corpo de Barr en cada c\u00e9lula som\u00e1tica, e un home normal non ten ning\u00fan.\nA inactivaci\u00f3n do cromosoma X de mam\u00edferos in\u00edciase a partir do centro de inactivaci\u00f3n X ou \"Xic\", xeralmente situado preto do centr\u00f3mero. O centro cont\u00e9n doce xenes, sete dos cales codifican prote\u00ednas, cinco orixinan ARN que non ser\u00e1 traducido, dos cales s\u00f3 dous se sabe que xogan un papel activo no proceso de inactivaci\u00f3n X, o \"Xist\" e o \"Tsix\". Este centro tam\u00e9n parece ser importante na contaxe dos cromosomas: asegura que a inactivaci\u00f3n ao chou s\u00f3 ter\u00e1 lugar cando est\u00e1n presentes dous ou m\u00e1is cromosomas X. A provisi\u00f3n dun \"Xic\" extra artificial na embriox\u00e9nese temper\u00e1 pode inducir a inactivaci\u00f3n do \u00fanico cromosoma X que te\u00f1en as c\u00e9lulas dos machos.\nOs papeis do \"Xist\" e \"Tsix\" parecen ser antag\u00f3nicos. A perda da expresi\u00f3n do \"Tsix\" no futuro cromosoma X inactivo d\u00e1 lugar a un incremento dos niveis de \"Xist\" arredor do \"Xic\". Mentres, no futuro cromosoma X activo mant\u00e9\u00f1ense os niveis de \"Tsix\"; e dese xeito os niveis de \"Xist\" permanecen baixos. Este cambio permite ao ARN do \"Xist\" empezar a cubrir o futuro cromosoma inactivo, estend\u00e9ndose desde o \"Xic\". Na inactivaci\u00f3n non aleatoria esta elecci\u00f3n do cromosoma parece estar fixada e as evidencias correntes suxiren que o xene herdado da nai pode experimentar \"impronta xen\u00e9tica\".\nP\u00e9nsase que este \u00e9 o mecanismo para a selecci\u00f3n do cromosoma a inactivar, e permite que procesos ulteriores establezan o estado compacto que presenta o corpo de Barr. Estes cambios incl\u00faen modificaci\u00f3ns de histonas, como a metilaci\u00f3n das histonas H3 e a ubiquitinaci\u00f3n das histonas H2A, xunto con modificaci\u00f3ns directas do propio ADN, por metilaci\u00f3n dos sitios CpG. Estes cambios axudan a inactivar a expresi\u00f3n de xenes no cromosoma X inactivo e a causar a s\u00faa compactaci\u00f3n para formar o corpo de Barr."}
{"id": "209357", "revid": "27155", "url": "https://gl.wikipedia.org/wiki?curid=209357", "title": "Corp\u00fasculo de Barr", "text": ""}
{"id": "209358", "revid": "5132", "url": "https://gl.wikipedia.org/wiki?curid=209358", "title": "Bundesliga alem\u00e1", "text": ""}
{"id": "209360", "revid": "5132", "url": "https://gl.wikipedia.org/wiki?curid=209360", "title": "Fussball-Bundesliga", "text": ""}
{"id": "209361", "revid": "5132", "url": "https://gl.wikipedia.org/wiki?curid=209361", "title": "Fu\u00dfball Bundesliga", "text": ""}
{"id": "209362", "revid": "5132", "url": "https://gl.wikipedia.org/wiki?curid=209362", "title": "Fussball Bundesliga", "text": ""}
{"id": "209364", "revid": "85894", "url": "https://gl.wikipedia.org/wiki?curid=209364", "title": "State of Origin", "text": "O State of Origin \u00e9 unha competici\u00f3n anual de rugby league de Australia, consistente nunha serie de 3 encontros nos que se enfrontan os equipos representativos dos estados de Nova Gales do Sur e Queensland. O torneo naceu en 1980 e representa unha das rivalidades rexionais m\u00e1is fondas do mundo en calquera disciplina deportiva.\nHistoria.\nA NRL \u00e9 unha das d\u00faas ligas profesionais m\u00e1is tradicionais e antigas en Australia. A liga naceu en Sydney, e mant\u00edvose composta s\u00f3 por equipos da cidade durante d\u00e9cadas. Co tempo foise estendendo por outras cidades de Nova Gales do Sur, mentres que en Queensland exist\u00eda outra liga menos profesionalizada, pero tam\u00e9n cun gran nivel. Antes da chegada da primeira franqu\u00eda profesional da NRL a Queensland, no estado xa exist\u00eda unha gran crenza de que o nivel do rugby league de Queensland pod\u00eda ser superior \u00f3 de Nova Gales do Sur. De feito, moitos xogadores de Queensland ti\u00f1an participado na NRL en equipos de Sydney cun grande \u00e9xito. \nNova Gales do Sur e Queensland ti\u00f1an cadans\u00faa federaci\u00f3n independente. \u00c1mbalas d\u00faas chegaron a un acordo para artellar un campionato anual que enfrontase \u00e1s selecci\u00f3n dos dous estados, unha vez analizado que poder\u00eda ser de grande interese nos medios e deportivo. Medios de comunicaci\u00f3n e xente de negocios achegaron o seu apoio, e a competici\u00f3n sa\u00edu adiante. As d\u00faas primeiras edici\u00f3ns levadas a cabo nos anos 1980 e 1981 consistiron nun \u00fanico encontro. Foi a partir de 1982 cando o State of Origin comezou co seu actual formato, consistente en 3 encontros.\nPalmar\u00e9s.\nT\u00e1boa de ga\u00f1adores\nQueensland ga\u00f1ou 8 das 10 primeiras edici\u00f3ns, Nova Gales do Sur f\u00edxose con 10 das seguintes 16, e Queensland acadou 6 t\u00edtulos seguidos entre 2006 e 2011. Antes da disputa da edici\u00f3n 2012, Queensland ten no seu palmar\u00e9s 18 triunfos, por 14 de Nova Gales do Sur."}
{"id": "209366", "revid": "98629", "url": "https://gl.wikipedia.org/wiki?curid=209366", "title": "Expedici\u00f3n Malaspina", "text": "En setembro de 1788, Alessandro Malaspina, xunto co seu amigo Jos\u00e9 de Bustamante y Guerra, propo\u00f1en ao goberno espa\u00f1ol a organizaci\u00f3n dunha expedici\u00f3n pol\u00edtico-cient\u00edfica ao redor do mundo co fin de visitar case todas as posesi\u00f3ns espa\u00f1olas en Am\u00e9rica e Asia.\nEsta viaxe deuse a co\u00f1ecer polos promotores como \"Viaje cient\u00edfico y recreativo alrededor del mundo\". Durante a traves\u00eda foi co\u00f1ecido popular e publicamente como \"Expedici\u00f3n vuelta al mundo\". \u00c1 chegada de volta a Espa\u00f1a, 1794, como non se regresara atravesando o oc\u00e9ano \u00cdndico e o cabo da Boa Esperanza, como consecuencia da sobrevida guerra entre Espa\u00f1a e Francia, denominouse \"Expedici\u00f3n ultramarina iniciada el 30 de julio de 1789\". E cando se publicaron por primeira vez os traballos da expedici\u00f3n (en 1885) polo tenente de nav\u00edo Pedro Novo, foi dada a co\u00f1ecer como \"Viaje recreativo-cient\u00edfico alrededor del mundo por las corbetas Descubierta y Atrevida, al mando de los Capitanes de nav\u00edo don Alejandro Malaspina y don Jos\u00e9 Bustamante y Guerra desde 1789 a 1794\". Posteriormene co\u00f1eceuse como \"Expedici\u00f3n Malaspina\".\nNa actualidade diversas instituci\u00f3ns espa\u00f1olas puxeron en marcha unha gran expedici\u00f3n cient\u00edfica de circunnavegaci\u00f3n que recibiu o nome deste mari\u00f1o en reco\u00f1ecemento \u00e1s s\u00faas achegas ao co\u00f1ecemento xeogr\u00e1fico e cient\u00edfico: a \"Expedici\u00f3n Malaspina (2010-2011)\".\nAntecedentes e preparativos.\nA intensa actividade de exploraci\u00f3n do Pac\u00edfico desenvolvida por Francia e Inglaterra a finais do s\u00e9culo XVIII provocou a reacci\u00f3n do Reino de Espa\u00f1a. Desde que a expedici\u00f3n de Magallanes e Elcano cruzara o Pac\u00edfico e descubrira as Filipinas, Espa\u00f1a considerara o Mar do Sur como da s\u00faa exclusiva propiedade, controlando Filipinas no oeste e a case totalidade da s\u00faa beira leste, desde California at\u00e9 Chile. Pero a inxerencia doutras naci\u00f3ns non foi a principal raz\u00f3n desta expedici\u00f3n. Foi fundamentalmente o car\u00e1cter cient\u00edfico das exploraci\u00f3ns francesas e inglesas o que provocou unha resposta dos intelectuais ilustrados espa\u00f1ois. Era evidente o desexo de emular as viaxes de Cook e La P\u00e9rouse a trav\u00e9s dun oc\u00e9ano que durante dous s\u00e9culos e medio foi considerado como un mar espa\u00f1ol.\nO historiador brit\u00e1nico Felipe Fern\u00e1ndez-Armesto sinalou que:\nOs prop\u00f3sitos da expedici\u00f3n ser\u00edan os seguintes: incrementar o co\u00f1ecemento sobre ciencias naturais (bot\u00e1nica, zoolox\u00eda, xeolox\u00eda), realizar observaci\u00f3ns astron\u00f3micas e \"construir cartas hidrogr\u00e1ficas para las regiones m\u00e1s remotas de Am\u00e9rica\". O proxecto recibiu a aprobaci\u00f3n de Carlos III, dous meses exactos antes da s\u00faa morte.\nA expedici\u00f3n, que contaba coas fragatas \"Atrevida\" e \"Descubierta\", sa\u00edu de C\u00e1diz o 30 de xullo de 1789, levando a bordo \u00e1 flor e nata dos astr\u00f3nomos e hidr\u00f3grafos da Mari\u00f1a espa\u00f1ola, como Juan Guti\u00e9rrez de la Concha, acompa\u00f1ados tam\u00e9n por grandes naturalistas e debuxantes, como o profesor de pintura Jos\u00e9 del Pozo, os pintores Jos\u00e9 Gu\u00edo e Fernando Brambila, o debuxante e cronista Tom\u00e1s de Suria, o bot\u00e1nico Lu\u00eds N\u00e9e, os naturalistas Antonio Pineda e Tadeo Haenke (a calidade da tripulaci\u00f3n non se reduc\u00eda \u00e1 s\u00faa dotaci\u00f3n cient\u00edfica: as\u00ed mesmo participou na expedici\u00f3n, por exemplo, Alcal\u00e1 Galiano, que morrer\u00eda heroicamente en Trafalgar). Os nav\u00edos foron dese\u00f1ados e constru\u00eddos especialmente para a viaxe, e foron bautizados por Malaspina en honor dos nav\u00edos de James Cook \"Resolution\" e \"Discovery\" (Atrevida e Descuberta).\nA expedici\u00f3n.\nDespois de fondear durante uns d\u00edas nas illas Canarias, navegaron polas costas de Suram\u00e9rica at\u00e9 o R\u00edo da Prata, chegando a Montevideo o 20 de setembro. De a\u00ed, seguiron at\u00e9 as illas Malvinas, recalando antes na Patagonia. Dobraron o cabo de Fornos e pasaron ao Pac\u00edfico (13 de novembro), explorando a costa e recalando na illa de Chilo\u00e9, Talcahuano, Valpara\u00edso, Santiago de Chile, El Callao, Guayaquil e Panam\u00e1, para alcanzar finalmente Acapulco en abril de 1791.\nAo chegaren al\u00ed recibiron a encarga do rei Carlos IV de encontrar o Paso do Noroeste, que se supo\u00f1\u00eda un\u00eda os oc\u00e9anos Pac\u00edfico e Atl\u00e1ntico. Malaspina, en lugar de visitar Hawai como pretend\u00eda, seguiu as ordes do rei, chegando at\u00e9 a ba\u00eda de Yakutat e o fiorde Prince William (Alasca), onde se convenceron de que non exist\u00eda tal paso. Volveron cara ao sur, at\u00e9 Acapulco (onde arribaron o 19 de outubro), despois de pasaren polo posto espa\u00f1ol de Nutka (na illa de Vancouver) e o de Monterey, en California.\nEn Acapulco, o vicerrei da Nova Espa\u00f1a ordenou a Malaspina reco\u00f1ecer e cartografar o estreito de Juan de Fuca, ao sur de Nutka. Malaspina requisou dous pequenos nav\u00edos, a \"Sutil\" e a \"Mexicana\", po\u00f1\u00e9ndoos baixo o mando de dous dos seus oficiais, Dionisio Alcal\u00e1 Galiano e Cayetano Vald\u00e9s. Ditos barcos deixaron a expedici\u00f3n dirix\u00edndose ao estreito de Juan de Fuca para cumprir a orde.\nO resto da expedici\u00f3n puxo rumbo ao Pac\u00edfico, navegando a trav\u00e9s das illas Marshall e as Marianas e fondeando en Manila (Filipinas) en marzo de 1792. Al\u00ed, as fragatas separ\u00e1ronse. Mentres que a \"Atrevida\" se dirixiu a Macau, a \"Descubierta\" explorou as costas filipinas. En Manila morrer\u00eda, por unhas febres, o bot\u00e1nico Antonio Pineda. Reunidas de novo, en novembro de 1792, ambas as fragatas deixaron Filipinas e navegaron a trav\u00e9s das illas C\u00e9lebes e as Molucas, dirix\u00edndose posteriormente \u00e1 illa Sur de Nova Zelandia (25 de febreiro de 1793), cartografando o fiorde de Doubtful Sound. A seguinte escala foi a colonia brit\u00e1nica de Sidney, desde onde volveron ao porto de El Callao, tocando na illa de Vava'u e, desde al\u00ed, polo cabo de Hornos, volvendo a fondear nas illas Malvinas.\nA principios de 1794 a corveta \"Atrevida\", comandada polo capit\u00e1n de nav\u00edo Jos\u00e9 de Bustamante y Guerra, separouse da s\u00faa nave xemelga nas illas Malvinas, dirix\u00edndose a verificar os descubrimentos das \"Antillas do Sur\" (nome que recibe, na Arxentina o conxunto insular de orixe volc\u00e1nica que se estende en forma dunha gran sinusoide desde os bordos sudorientais do \"mar Arxentino\" at\u00e9 bordear as costas occidentais da pen\u00ednsula Ant\u00e1rtica, e que comprende as illas Xeorxias do Sur e as Sandwich do Sur), as\u00ed como os das illas de San Pedro (actualmente m\u00e1is co\u00f1ecidas como Xeorxia do Sur).\nA \"Atrevida\" determinou as coordenadas exactas das illas Aurora, avistou \u00e1 principal das \"Cormor\u00e1n\", o 20 de febreiro de dito ano, e seguidamente a todas as outras illas, inclu\u00eddas as \"Rocas Negras\", regresando a C\u00e1diz o 21 de setembro de 1794.\nA expedici\u00f3n levantou mapas, compuxo cat\u00e1logos de minerais e de flora e fauna e realizou outras investigaci\u00f3ns cient\u00edficas. Pero non abordou simplemente cuesti\u00f3ns relativas \u00e1 xeograf\u00eda ou \u00e1 historia natural. En cada escala, os membros da expedici\u00f3n estableceron inmediato contacto coas autoridades locais e cient\u00edficos para ampliar as tarefas de investigaci\u00f3n.\nAo seu regreso a Espa\u00f1a, Malaspina presentou un informe, \"Viaje pol\u00edtico-cient\u00edfico alrededor del mundo\" (1794), que inclu\u00eda un informe pol\u00edtico confidencial, con observaci\u00f3ns cr\u00edticas de car\u00e1cter pol\u00edtico acerca das instituci\u00f3ns coloniais espa\u00f1olas e favor\u00e1bel \u00e1 concesi\u00f3n dunha ampl\u00edsima autonom\u00eda \u00e1s colonias americanas e do Pac\u00edfico, o que lle valeu que, en novembro de 1795, fora acusado por Manuel Godoy de revolucionario e conspirador, e condenado, tras un moi dubidoso xu\u00edzo, a dez anos de prisi\u00f3n no castelo de San Ant\u00f3n da Coru\u00f1a.\nResultados da \"Expedici\u00f3n Malaspina\".\nO obxectivo de Malaspina, e do seu colega e amigo Bustamante, era realmente ambicioso. Aspiraba a debuxar un cadro razoado e coherente dos dominios da Monarqu\u00eda espa\u00f1ola. Para iso, non s\u00f3 contou cos traballos dos seus colaboradores, sen\u00f3n que tam\u00e9n investigou nos materiais dos principais arquivos e fondos da Am\u00e9rica espa\u00f1ola. A trav\u00e9s dos seus diarios e escritos, tiveron cabida os distintos aspectos da realidade do Imperio, desde a minar\u00eda e as virtudes medicinais das plantas, at\u00e9 a cultura, e desde a poboaci\u00f3n da Patagonia at\u00e9 o comercio filipino.\nDesta forma culminou, seguindo os principios da Ilustraci\u00f3n, a experiencia descubridora e cient\u00edfica de tres s\u00e9culos de co\u00f1ecemento do Novo Mundo e a tradici\u00f3n hispana de relaci\u00f3ns xeogr\u00e1ficas e cuestionarios de Indias. E f\u00edxoo baixo unha f\u00f3rmula caracter\u00edstica do per\u00edodo pois, imbu\u00eddo do credo cientifista e naturalista da Ilustraci\u00f3n, o que fixo Malaspina en realidade foi compo\u00f1er unha verdadeira \"f\u00edsica da Monarqu\u00eda\".\nAo seu regreso, a \"Expedici\u00f3n Malaspina\" acumulara unha cantidade inxente de material: a colecci\u00f3n de especies bot\u00e1nicas e minerais, as\u00ed como observaci\u00f3ns cient\u00edficas (cheg\u00e1ronse a trazar setenta novas cartas n\u00e1uticas) e debuxos, bosquexos, esbozos e pinturas, era impresionante e, sen d\u00fabida, a maior que foran capaces de reunir nunha soa viaxe navegantes espa\u00f1ois en toda a s\u00faa historia.\nDe todo ese c\u00famulo de co\u00f1ecementos e da insuper\u00e1bel experiencia apenas se publicou (debido \u00e1 oposici\u00f3n de Godoy) un \"Atlas\" con 34 cartas n\u00e1uticas. Durante o proceso de Malaspina en 1795 pretend\u00e9ranse eliminar os materiais da expedici\u00f3n que, por\u00e9n, foron preservados na Direcci\u00f3n de Hidrograf\u00eda do Ministerio de Mari\u00f1a en Madrid.\nO groso daquel traballo permaneceu in\u00e9dito at\u00e9 1885, cando o tenente de nav\u00edo Pedro de Novo y Colson publicou a s\u00faa obra \"Viaje pol\u00edtico-cient\u00edfico alrededor del mundo de las corbetas Descubierta y Atrevida al mando de los capitanes de nav\u00edo D. Alejandro Malaspina y D. Jos\u00e9 Bustamante y Guerra desde 1789 a 1794\" (desgraciadamente, alg\u00fans materiais, como certas observaci\u00f3ns astron\u00f3micas e de historia natural, perd\u00e9ranse xa para sempre).\nPor\u00e9n, parte das colecci\u00f3ns de historia natural acumuladas durante a Expedici\u00f3n, sobre todo as relacionadas coa Bot\u00e1nica, correron mellor sorte: o herbario de Lu\u00eds N\u00e9e foi doado ao Real Jard\u00edn Bot\u00e1nico de Madrid, onde se conserva actualmente, e moitas especies foron descritas grazas a estes materiais polo seu director naquela \u00e9poca, Antonio Jos\u00e9 Cavanilles.\nUnha expedici\u00f3n-homenaxe: Malaspina 2000.\nAt\u00e9 o s\u00e9culo XX a historia non soubo apreciar a verdadeira magnitude daquela empresa, cuxos obxectivos de superar os logros cient\u00edficos de ingleses e franceses foron plenamente cumpridos. Tan s\u00f3, recentemente, comezouse a reco\u00f1ecer o valor da informaci\u00f3n obtida na expedici\u00f3n de Malaspina, cumio da Ilustraci\u00f3n espa\u00f1ola, pero a\u00ednda segue a estar escurecida na historia polas viaxes de Cook, de La P\u00e9rouse e de Bougainville que, como sinala Felipe Fern\u00e1ndez-Armesto, \"seguen a ter o papel predominante no discurso e na imaxinaci\u00f3n dos historiadores\".\nEn reco\u00f1ecemento \u00e1 contribuci\u00f3n de Malaspina, diversas instituci\u00f3ns espa\u00f1olas puxeron en marcha unha gran expedici\u00f3n cient\u00edfica de circunnavegaci\u00f3n que recibiu o seu nome. A Expedici\u00f3n Malaspina (2010-2011) foi un proxecto de investigaci\u00f3n interdisciplinar cuxos principais obxectivos foron estudar o cambio global e a diversidade no oc\u00e9ano. Desde de decembro de 2010 at\u00e9 xullo de 2011, m\u00e1is de 250 cient\u00edficos a bordo dos buques de investigaci\u00f3n oceanogr\u00e1fica Hesp\u00e9rides (A-33) e Sarmiento de Gamboa levaron a cabo a expedici\u00f3n que unificou a investigaci\u00f3n cient\u00edfica coa formaci\u00f3n de novos investigadores e o fomento das ciencias mari\u00f1as e a cultura cient\u00edfica na sociedade."}
{"id": "209369", "revid": "25871", "url": "https://gl.wikipedia.org/wiki?curid=209369", "title": "Tensor tensi\u00f3n", "text": "En mec\u00e1nica de medios continuos, o tensor tensi\u00f3n ou tensor de tensi\u00f3ns \u00e9 o tensor que d\u00e1 conta da distribuci\u00f3n de tensi\u00f3ns e esforzos internos no medio continuo.\nTipos de tensor tensi\u00f3n.\nTensor tensi\u00f3n de Cauchy.\nO teorema de Cauchy sobre as tensi\u00f3ns dun corpo, establece que dada unha distribuci\u00f3n de tensi\u00f3ns internas sobre a xeometr\u00eda dun medio continuo deformado, que satisfaga as condici\u00f3ns do principio de Cauchy, existe un campo tensorial \"T\" sim\u00e9trico definido sobre a xeometr\u00eda deformada coas seguintes propiedades:\nA terceira propiedade significa que este tensor vir\u00e1 dado sobre as coordenadas especificadas por unha matriz sim\u00e9trica. Cabe sinalar que nun problema mec\u00e1nico a priori \u00e9 dif\u00edcil co\u00f1ecer o tensor tensi\u00f3n de Cauchy xa que este est\u00e1 definido sobre a xeometr\u00eda do corpo unha vez deformado, e esta non \u00e9 co\u00f1ecida de antem\u00e1n. Polo tanto previamente \u00e9 necesario encontrar a forma deformada para co\u00f1ecer exactamente o tensor de Cauchy. Mais, cando as deformaci\u00f3ns son pequenas, en enxe\u00f1ar\u00eda e aplicaci\u00f3ns pr\u00e1cticas empr\u00e9gase este tensor a\u00ednda que definido sobre as coordenadas do corpo sen deformar (o cal non conduce a errores de c\u00e1lculo excesivo se todas as deformaci\u00f3ns m\u00e1ximas son inferiores a 0,01).\nFixado un sistema de referencia ortogonal, o tensor tensi\u00f3n de Cauchy v\u00e9n dado por unha matriz sim\u00e9trica coas compo\u00f1entes:\nA segunda forma \u00e9 a forma com\u00fan de chamar aos compo\u00f1entes do tensor tensi\u00f3n na enxe\u00f1ar\u00eda.\nPrimeiro tensor tensi\u00f3n de Piola-Kirchhoff.\nOs tensores de Piola-Kirchhoff \"TR\" introd\u00facense para evitar a dificultade de ter que traballar cun tensor definido sobre a xeometr\u00eda xa deformada (que normalmente non \u00e9 co\u00f1ecida previamente). A relaci\u00f3n entre ambos tensores v\u00e9n dada por:\nOnde \"F\" \u00e9 o tensor gradiente de deformaci\u00f3n. Este tensor non obstante ten o problema de que non \u00e9 sim\u00e9trico (ver segundo tensor tensi\u00f3n de Piola-Kirchhoff).\nSegundo tensor tensi\u00f3n de Piola-Kirchhoff.\nEste tensor introd\u00facese para lograr un tensor definido sobre a xeometr\u00eda previa \u00e1 deformaci\u00f3n e que ademais sexa sim\u00e9trico, a diferenza do primeiro tensor de Piola-Kirchhoff que non ten por que ser sim\u00e9trico. O segundo tensor tensi\u00f3n de Piola-Kirchhoff v\u00e9n dado por:"}
{"id": "209370", "revid": "1576", "url": "https://gl.wikipedia.org/wiki?curid=209370", "title": "Vector unitario", "text": "En \u00e1lxebra linear e f\u00edsica, un vector unitario ou versor \u00e9 un vector de m\u00f3dulo un. Pode chamarse tam\u00e9n vector normalizado.\nNotaci\u00f3n.\nUn vector unitario den\u00f3tase frecuentemente cun acento circunflexo sobre o seu nome, como formula_1 (lese \"r vector\" ou \"vector r\"). A notaci\u00f3n mediante o uso dunha breve (formula_2) tam\u00e9n \u00e9 com\u00fan, especialmente en manuscritos. A tendencia actual \u00e9 representar o vector na direcci\u00f3n do vector formula_3 na forma formula_4.\nDefinici\u00f3n.\nDefinido o concepto de vector unitario no inicio do artigo e tendo presentado as notaci\u00f3ns habituais na secci\u00f3n anterior, neste apartado d\u00e1se unha definici\u00f3n simb\u00f3lica de vector unitario.\nOu en forma m\u00e1is compacta:\nVersor asociado a un vector.\nCon frecuencia resulta conveniente dispo\u00f1er dun vector unitario que te\u00f1a a mesma direcci\u00f3n que un vector dado formula_7. A tal vector denom\u00ednase \"versor asociado ao vector\" formula_7 e p\u00f3dese representar ben sexa por formula_9 ou por formula_10 e indica unha direcci\u00f3n no espazo.\nA operaci\u00f3n que permite calcular formula_9 \u00e9 a divisi\u00f3n do vector entre o seu m\u00f3dulo.\nO proceso de obter un versor asociado a un vector denom\u00ednase normalizaci\u00f3n do vector, raz\u00f3n pola cal \u00e9 com\u00fan referirse a un vector unitario como \"vector normalizado\".\nO m\u00e9todo para transformar unha base ortogonal (obtida, por exemplo mediante o m\u00e9todo de ortogonalizaci\u00f3n de Gram-Schmidt) nunha base ortonormal (\u00e9 dicir, unha base na que todos os vectores son versores) consiste simplemente en normalizar todos os vectores da base utilizando a ecuaci\u00f3n anterior.\nProduto escalar de dous vectores.\nNo espazo eucl\u00eddeo, o produto escalar de dous vectores unitarios \u00e9 simplemente o coseno do \u00e1ngulo entre eles. Isto \u00e9 consecuencia da definici\u00f3n do produto escalar e do feito de que o m\u00f3dulo de ambos vectores \u00e9 a unidade:\nPero como:\nEnt\u00f3n:\nonde \"\u03b8\" \u00e9 o \u00e1ngulo entre ambos vectores.\nProxecci\u00f3n escalar.\nDo anterior, resulta que o produto dun vector por un vector (ou vector unitario) \u00e9 a proxecci\u00f3n escalar do vector sobre a direcci\u00f3n determinada polo versor.\nComo o m\u00f3dulo do vector formula_16 \u00e9 a unidade, a ecuaci\u00f3n anterior transf\u00f3rmase en:\nde onde \u00e9 evidente o afirmado ao comezo deste apartado.\nEste resultado \u00e9 moi frecuente en f\u00edsica, onde \u00e9 necesario operar, por exemplo, coas compo\u00f1entes ortogonais a unha superficie.\nVectores cartesianos.\nOs versores asociados coas direcci\u00f3ns dos eixes coordenados cartesianos formula_18 des\u00edgnanse por formula_19, respectivamente.\nOs versores cartesianos permiten expresar analiticamente os vectores por medio das s\u00faas compo\u00f1entes cartesianas.\nExemplo: a expresi\u00f3n anal\u00edtica do vector formula_20 \u00e9"}
{"id": "209371", "revid": "56817", "url": "https://gl.wikipedia.org/wiki?curid=209371", "title": "Teorema do seno", "text": "En trigonometr\u00eda, o teorema do seno \u00e9 unha relaci\u00f3n de proporcionalidade entre as lonxitudes dos lados dun tri\u00e1ngulo e os senos dos \u00e1ngulos respectivamente opostos.\nSe nun tri\u00e1ngulo \"ABC\", as medidas dos lados opostos aos \u00e1ngulos \"A\", \"B\" e \"C\" son respectivamente \"a\", \"b\", \"c\", ent\u00f3n;\nDemostraci\u00f3n.\nA pesar de ser dos teoremas trigonom\u00e9tricos m\u00e1is usados e de ter unha demostraci\u00f3n particularmente simple, \u00e9 pouco com\u00fan que se presente.\nDado o tri\u00e1ngulo \"ABC\", denotamos por \"O\" o seu circuncentro e debuxamos a s\u00faa circunferencia circunscrita. Prolongando o segmento \"BO\" at\u00e9 cortar a circunferencia, obtense un di\u00e1metro \"BP\".\nAgora, o tri\u00e1ngulo \"PBC\" \u00e9 recto, posto que \"BP\" \u00e9 un di\u00e1metro, e ademais os \u00e1ngulos \"A\" e \"P\" son iguais, porque ambos son \u00e1ngulos inscritos que abren o segmento \"BC\" (V\u00e9xase definici\u00f3n de arco capaz). Por definici\u00f3n da funci\u00f3n trigonom\u00e9trica seno, tense\nonde \"R\" \u00e9 o radio da circunferencia. Despexando \"2R\" obtemos:\nRepetindo o procedemento cun di\u00e1metro que pase por \"A\" e outro que pase por \"C\", ch\u00e9gase a que as tres fracci\u00f3ns te\u00f1en o mesmo valor \"2R\" e polo tanto son iguais.\nA conclusi\u00f3n que se obt\u00e9n acostuma chamarse teorema dos senos xeneralizado e establece que para un tri\u00e1ngulo \"ABC\" onde \"a, b, c\" son os lados opostos aos \u00e1ngulos \"A, B, C\" respectivamente, se \"R\" denota o radio da circunferencia circunscrita, ent\u00f3n:\nPode enunciarse o teorema dunha forma alternativa:\nAplicaci\u00f3n.\nO teorema do seno \u00e9 utilizado para resolver problemas nos que se co\u00f1ecen dous \u00e1ngulos do tri\u00e1ngulo e un lado oposto a un deles.\nTam\u00e9n se usa cando co\u00f1ecemos dous lados do tri\u00e1ngulo e un \u00e1ngulo oposto a un deles.\nRelaci\u00f3n coa \u00e1rea do tri\u00e1ngulo.\nPara un tri\u00e1ngulo \"ABC\", a \u00e1rea calc\u00falase como \"ah/2\" onde \"h\" \u00e9 a medida da altura sobre a base \"a\". Novamente, por definici\u00f3n de seno, tense sen \"C\" = \"h/b\" ou o que \u00e9 o mesmo \"h\" = \"b\" sen \"C\", de modo que se cumpre:\nMais, o teorema dos senos implica que \"c\" = 2\"R\" sen \"C\", polo que ao substitu\u00edr na expresi\u00f3n anterior obtense un novo teorema:\nformula_2"}
{"id": "209372", "revid": "98629", "url": "https://gl.wikipedia.org/wiki?curid=209372", "title": "Mark Bernes", "text": "Mark Naumovich Bernes (en ruso \"\u041c\u0430\u0301\u0440\u043a \u041d\u0430\u0443\u0301\u043c\u043e\u0432\u0438\u0447 \u0411\u0435\u0440\u043d\u0435\u0301\u0441\"), nado en Nezhin o 8 de outubro de 1911 e finado en Moscova o 16 de agosto de 1969, foi un cantante a actor sovi\u00e9tico de orixe xud\u00eda, que interpretou algunhas das canci\u00f3ns m\u00e1is populares da Uni\u00f3n Sovi\u00e9tica como \"Tyomnaya noch\" (\u0422\u0451\u043c\u043d\u0430\u044f \u043d\u043e\u0447\u044c, \"Noite escura\"; 1943) e \"Zhuravli\" (\u0416\u0443\u0440\u0430\u0432\u043b\u0438, \"Os grous\"; 1969).\nTraxectoria.\nA s\u00faa familia mudouse a Kh\u00e1rkiv en 1916, al\u00ed comezou a actuar nun teatro local xa de moi novo, e en 1928 logo de realizar cursos de teatro marchou a Moscova, onde logrou pequenos papeis primeiro sen texto en varios teatros e a partir de 1932 cun contrato estable no Teatro Dram\u00e1tico, a partir de 1935 actou tam\u00e9n en filmes e a fins desa d\u00e9cada, Mark Bernes actuou en dous filmes \"Chelovek s ruzhyom \" (\"Home cun rifle\"; 1939) e \"Istrebiteli\" (Loitadores; 1939) nas que tam\u00e9n cantaba canci\u00f3ns que se fixeron populares na URSS e el f\u00edxose famoso, eran canci\u00f3ns cheas de esperanza e optimismo e alg\u00fans anos despois, durante a segunda guerra mundial, cant\u00e1ronas os soldados. Durante a guerra realizou espect\u00e1culos para as tropas, en 1943 actou no filme \"Dva boytsa\" (Dous soldados), na que cantaba d\u00faas canci\u00f3ns que tam\u00e9n se fixeron famosas en toda a URSS: \"Tyomnaya noch\" e \"Shalandy polnye kefali\", a primeira converteuse na canci\u00f3n sovi\u00e9tica por excelencia da segunda guerra mundial. O 30 de decembro de 1943 realizou o seu primeiro concerto p\u00fablico ao que lle seguiu unha xira polos Urais ao ano seguinte. Nos anos da posguerra seguiu a cantar canci\u00f3ns sobre a guerra, coidando o seu repertorio realizando moitas colaboraci\u00f3ns con poetas e compositores. Unha das canci\u00f3ns m\u00e1is co\u00f1ecidas, interpretada por vez primeira en 1960 a\u00ednda que escrita en 1945, foi \"Vragi sozhgli rodnuju hatu\", acabou sendo prohibida polo seu ton pesimista e por antisovi\u00e9tica. Xa enfermo de cancro de pulm\u00f3n no ver\u00e1n de 1969 gravou a s\u00faa derradeira canci\u00f3n \"Zhuravli\", baseado nun poema de Rasul Gamzatov."}
{"id": "209373", "revid": "15490", "url": "https://gl.wikipedia.org/wiki?curid=209373", "title": "Jos\u00e9 Domingo Hidalgo", "text": "Jos\u00e9 Domingo Hidalgo, nado en Tui o 21 de abril de 1896 e finado en Par\u00eds o 30 de marzo de 1958, foi un xornalista galego.\nTraxectoria.\nEstablecido en Madrid, exerceu o xornalismo. Foi redactor de \"El Parlamentario\" e de \"Heraldo de Madrid\", onde fixo cr\u00edtica taurina co pseud\u00f3nimo de Pepe Festivo. Foi cr\u00edtico teatral e correspondente do diario \"La Naci\u00f3n\" de Bos Aires. Impulsou festivais con fins ben\u00e9ficos.\nAo rematar a Guerra civil exiliouse en Alema\u00f1a e Francia. Foi locutor de Radiodifusi\u00f3n e Televisi\u00f3n Francesa en Par\u00eds, e redactou os di\u00e1logos \"La rebotica\" e \"La tertulia del Caf\u00e9 Dupont\" e a comedia \"El triunfador\" para a emisi\u00f3n destinada aos republicanos."}
{"id": "209375", "revid": "35560", "url": "https://gl.wikipedia.org/wiki?curid=209375", "title": "Atlas III", "text": "Atlas III foi o nome dun foguete derivado do m\u00edsil Atlas e que tivo como antecesor \u00f3 Atlas II.\nCaracter\u00edsticas.\nO lanzador Atlas III derivou directamente do Atlas II, sendo o cambio m\u00e1is significativo o uso dun motor ruso RD-180. Fabric\u00e1ronse d\u00faas variantes do foguete: o Atlas IIIA e o Atlas IIIB, diferenci\u00e1ndose na segunda etapa Centaur e sendo a do Atlas IIIB m\u00e1is potente. \u00c1 s\u00faa vez o Atlas IIIB foi constru\u00eddo en d\u00faas subversi\u00f3ns: o Atlas IIIB-SEC e o Atlas IIIB-DEC."}
{"id": "209376", "revid": "4817", "url": "https://gl.wikipedia.org/wiki?curid=209376", "title": "Atlas 3", "text": ""}
{"id": "209377", "revid": "4817", "url": "https://gl.wikipedia.org/wiki?curid=209377", "title": "Atlas IIIA", "text": ""}
{"id": "209378", "revid": "4817", "url": "https://gl.wikipedia.org/wiki?curid=209378", "title": "Atlas IIIB", "text": ""}
{"id": "209379", "revid": "4817", "url": "https://gl.wikipedia.org/wiki?curid=209379", "title": "Atlas 3A", "text": ""}
{"id": "209380", "revid": "4817", "url": "https://gl.wikipedia.org/wiki?curid=209380", "title": "Atlas 3B", "text": ""}
{"id": "209382", "revid": "56817", "url": "https://gl.wikipedia.org/wiki?curid=209382", "title": ".as", "text": ".as \u00e9 o Dominio de Nivel Superior xeogr\u00e1fico (ccTLD) para a Samoa Americana.\nNon hai restrici\u00f3n de nacionalidade para os rexistrantes, e moitos .as son empregados por xente, compa\u00f1\u00edas e organizaci\u00f3n que non te\u00f1en ningunha conexi\u00f3n coa Samoa Americana, por exemplo, organizaci\u00f3ns ligadas con Asturias.\n\"AS\" ou \"A/S\" \u00e9 un sufixo que indica sociedade an\u00f3nima nalg\u00fan pa\u00edses como Noruega, Dinamarca ou a Rep\u00fablica Checa, sendo usado este dominio por compa\u00f1\u00edas desta clase. Tam\u00e9n, alg\u00fans sistemas aut\u00f3nomos (en ingl\u00e9s Autonomous System) ou p\u00e1xinas web que ofrecen informaci\u00f3n sobre estes ou BGP, como bgp4.as, rexistraron nomes con este dominio.."}
{"id": "209385", "revid": "7523", "url": "https://gl.wikipedia.org/wiki?curid=209385", "title": "Lizzy Grant", "text": ""}
{"id": "209386", "revid": "89787", "url": "https://gl.wikipedia.org/wiki?curid=209386", "title": "Teorema do coseno", "text": "O teorema do coseno \u00e9 unha xeneralizaci\u00f3n do teorema de Pit\u00e1goras para tri\u00e1ngulos non rect\u00e1ngulos que se utiliza, normalmente, en trigonometr\u00eda.\nO teorema relaciona un lado dun tri\u00e1ngulo cos outros dous e co coseno do \u00e1ngulo formado por estes dous lados:\nNa maior\u00eda dos idiomas, este teorema \u00e9 co\u00f1ecido co nome de teorema ou lei dos cosenos, denominaci\u00f3n non obstante relativamente tard\u00eda. En franc\u00e9s leva o nome do matem\u00e1tico persa Ghiyath al-Kashi que unificou os resultados dos seus predecesores.\nHistoria.\n\"Os Elementos\" de Euclides, que data do s\u00e9culo III\u00a0a.\u00a0C., cont\u00e9n xa unha aproximaci\u00f3n xeom\u00e9trica da xeneralizaci\u00f3n do teorema de Pit\u00e1goras: as proposici\u00f3ns 12 e 13 do libro II, tratan separadamente o caso dun tri\u00e1ngulo obtus\u00e1ngulo e o dun tri\u00e1ngulo acut\u00e1ngulo.\nA formulaci\u00f3n da \u00e9poca \u00e9 arcaica xa que a ausencia de funci\u00f3ns trigonom\u00e9tricas e da \u00e1lxebra obrigou a razoar en termos de diferenzas de \u00e1reas. Por iso, a proposici\u00f3n 12 utiliza estes termos:\nSendo \"ABC\" o tri\u00e1ngulo, co \u00e1ngulo obtuso en \"C\", e \"BH\" a altura respecto do v\u00e9rtice \"B\" (cf. Fig. 2 contigua), a notaci\u00f3n moderna permite formular o enunciado as\u00ed:\nFaltaba esperar a trigonometr\u00eda \u00e1rabe-musulm\u00e1 da Idade Media para ver o teorema evolucionar: o astr\u00f3nomo e matem\u00e1tico al-Battani xeneralizou o resultado de Euclides na xeometr\u00eda esf\u00e9rica a principios do s\u00e9culo X, o que permitiu efectuar os c\u00e1lculos da distancia angular entre o Sol e a Terra. Foi durante o mesmo per\u00edodo cando se estableceron as primeiras t\u00e1boas trigonom\u00e9tricas, para as funci\u00f3ns seno e coseno. Iso permitiulle a Ghiyath al-Kashi, matem\u00e1tico da escola de Samarcanda, de po\u00f1er o teorema baixo unha forma utilizable para a triangulaci\u00f3n durante o s\u00e9culo XV. A propiedade foi popularizada en occidente por Fran\u00e7ois Vi\u00e8te quen, ao parecer, redescubriuno independentemente.\nFoi a finais do s\u00e9culo XVII cando a notaci\u00f3n alx\u00e9brica moderna, canda a notaci\u00f3n moderna das funci\u00f3ns trigonom\u00e9tricas introducida por Euler no seu libro \"Introductio in analysin infinitorum\", permitiron escribir o teorema baixo a s\u00faa forma actual, estend\u00e9ndose o nome de teorema (ou lei) do coseno.\nO teorema e as s\u00faas aplicaci\u00f3ns.\nO teorema do coseno \u00e9 tam\u00e9n co\u00f1ecido polo nome de teorema de Pit\u00e1goras xeneralizado, xa que o teorema de Pit\u00e1goras \u00e9 un caso particular: cando o \u00e1ngulo formula_1 \u00e9 recto ou, dito doutro xeito, cando formula_2, o teorema do coseno red\u00facese a:\nque \u00e9 precisamente a formulaci\u00f3n do teorema de Pit\u00e1goras.\nO teorema empr\u00e9gase en triangulaci\u00f3n (ver Fig. 3) para resolver un tri\u00e1ngulo, e saber determinar\nEstas f\u00f3rmulas son dif\u00edciles de aplicar no caso de medici\u00f3ns de tri\u00e1ngulos moi agudos utilizando m\u00e9todos simples, \u00e9 dicir, cando o lado \"c\" \u00e9 moi pequeno respecto os lados \"a\" e \"b\" \u2014ou o seu equivalente, cando o \u00e1ngulo \"\u03b3\" \u00e9 moi pequeno.\nExiste un corolario do teorema do coseno para o caso de dous tri\u00e1ngulos semellantes ABC e A'B'C'\nDemostraci\u00f3ns.\nPor repartici\u00f3n de \u00e1reas.\nUn certo n\u00famero das demostraci\u00f3ns do teorema fan intervir un c\u00e1lculo de \u00e1reas. Conv\u00e9n en efecto remarcar que \nDado que cos(\u03b3) cambia de signo dependendo de se \u03b3 \u00e9 maior ou menor a 90\u00b0, faise necesario dividir a proba en 2 casos\nA figura 4a (contigua) divide un hept\u00e1gono de d\u00faas maneiras diferentes para demostrar o teorema do coseno no caso dun \u00e1ngulo agudo. A divisi\u00f3n \u00e9 a seguinte:\nIgualando as \u00e1reas e cancelando as figuras iguais obtense que formula_3, equivalente ao Teorema do coseno.\nA figura 4b (contigua) divide un hex\u00e1gono de d\u00faas maneiras diferentes para demostrar o teorema do coseno no caso dun \u00e1ngulo obtuso. A figura mostra\nIgualando \u00e1reas e cancelando as zonas vermellas d\u00e1 formula_4, como quer\u00edamos demostrar.\nPolo teorema de Pit\u00e1goras.\nNotemos que o Teorema de Cosenos \u00e9 equivalente ao Teorema de Pit\u00e1goras cando o \u00e1ngulo formula_5 \u00e9 recto. Polo tanto s\u00f3 \u00e9 necesario considerar os casos cando \"c\" \u00e9 adxacente a dous \u00e1ngulos agudos e cando \"c\" \u00e9 adxacente a un \u00e1ngulo agudo e un obtuso.\nPrimeiro caso: \"c\" \u00e9 adxacente a dous \u00e1ngulos agudos. \nConsideremos a figura adxunta. Polo teorema de Pit\u00e1goras, a lonxitude \"c\" \u00e9 calculada as\u00ed:\nPero, a lonxitude \"h\" tam\u00e9n se calcula as\u00ed: \nSumando ambas ecuaci\u00f3ns e logo simplificando obtemos:\nPola definici\u00f3n de coseno, tense:\ne polo tanto:\nSubstitu\u00edmos o valor de u na ecuaci\u00f3n para formula_6, conclu\u00edndo que:\nco que concl\u00fae a proba do primeiro caso.\nSegundo caso: \"c\" \u00e9 adxacente a un \u00e1ngulo obtuso. \nConsideremos a figura adxunta. O teorema de Pit\u00e1goras establece novamente formula_7 pero neste caso formula_8. Combinando ambas ecuaci\u00f3ns obtemos formula_9 e deste xeito:\nDa definici\u00f3n de coseno, tense formula_10 e polo tanto:\nSubstitu\u00edmos na expresi\u00f3n para \"c\u00b2\" e simplificamos \"c\u00b2 = a\u00b2-b\u00b2 -2b\"(\"a\" cos(\u03b3)-\"b\"), conclu\u00edndo novamente\nIsto concl\u00fae a demostraci\u00f3n.\n\u00c9 importante notar, que se se considera a \"u\" como un segmento dirixido, ent\u00f3n s\u00f3 hai un caso e as d\u00faas demostraci\u00f3ns conv\u00e9rtense na mesma.\nPola potencia dun punto con respecto a un c\u00edrculo.\nConsideremos un c\u00edrculo con centro en \"B\" e radio \"BC\", como na figura 6. Se \"AC\" \u00e9 tanxente ao c\u00edrculo, novamente tense o Teorema de Pit\u00e1goras. Cando \"AC\" non \u00e9 tanxente, existe outro punto \"K\" de corte co c\u00edrculo. A potencia do punto A con respecto a dito c\u00edrculo \u00e9\nPor outro lado, \"AL = c+a\" e \"AP = c-a\" de modo que\nAdemais, \"CK= -2a cos(\u03b3)\" polo que\nIgualando as expresi\u00f3ns obtidas ch\u00e9gase finalmente a:\nContrariamente \u00e1s precedentes, para esta demostraci\u00f3n, non \u00e9 necesario recorrer a un estudo por caso pois as relaci\u00f3ns alx\u00e9bricas son as mesmas para o caso do \u00e1ngulo agudo.\nPolo c\u00e1lculo vectorial.\nUtilizando o c\u00e1lculo vectorial, m\u00e1is precisamente o produto escalar, \u00e9 posible encontrar o teorema do coseno nalgunhas li\u00f1as:\nXeneralizaci\u00f3n en xeometr\u00edas non euclidianas.\nPara unha superficie non euclidiana de curvatura \"K\", sinalamos con \"R\" o radio de curvatura. Este verifica\nDefinimos ent\u00f3n as dimensi\u00f3ns reducidas do tri\u00e1ngulo:\nNo caso dun tri\u00e1ngulo esf\u00e9rico, \"a\", \"b\" e \"c\" corresponden \u00e1 medida angular dos segmentos de circunferencia maximal [BC], [AC] e [AB] (ver Fig. 7).\nXeometr\u00eda esf\u00e9rica.\nCando o radio de curvatura \u00e9 moi grande comparado coas dimensi\u00f3ns do tri\u00e1ngulo, \u00e9 dicir cando\nesta expresi\u00f3n simplif\u00edcase para dar a versi\u00f3n euclidiana do teorema do coseno. Para facelo, :formula_16 etc.\nExiste unha identidade similar que relaciona os tres \u00e1ngulos:\nXeometr\u00eda hiperb\u00f3lica.\nNun tri\u00e1ngulo hiperb\u00f3lico ABC, o teorema do coseno escr\u00edbese\nCando o radio de curvatura se volve moi grande fronte \u00e1s dimensi\u00f3ns do tri\u00e1ngulo, encontramos o teorema do coseno euclidiano a partir dos desenvolvementos limitados\nXeneralizaci\u00f3n no espazo euclidiano.\nConsideremos un tetraedro A1A2A3A4 do espazo euclidiano, sendo:\n(A figura 8, contigua, presenta a notaci\u00f3n dos v\u00e9rtices, caras e \u00e1ngulos do tetraedro).\nEnt\u00f3n, as superficies e \u00e1ngulos verifican:"}
{"id": "209390", "revid": "12452", "url": "https://gl.wikipedia.org/wiki?curid=209390", "title": "Aeroporto da Altet", "text": ""}
{"id": "209391", "revid": "27249", "url": "https://gl.wikipedia.org/wiki?curid=209391", "title": "Castelo da Atalaia", "text": ""}
{"id": "209392", "revid": "27249", "url": "https://gl.wikipedia.org/wiki?curid=209392", "title": "Modernismo (arte)", "text": ""}
{"id": "209394", "revid": "22570", "url": "https://gl.wikipedia.org/wiki?curid=209394", "title": "Segunda divisi\u00f3n espa\u00f1ola 1980/81", "text": "A tempada 1980\u201381 da Segunda Divisi\u00f3n de Espa\u00f1a foi a 49\u00aa edici\u00f3n deste torneo. Comezou o 6 de setembro de 1980\u00a0e finalizou o 24 de maio de 1981. A categor\u00eda estivo composta por 20 equipos, dos cales CD Castell\u00f3n, C\u00e1diz CF e Racing de Santander ascenderon \u00e1 Primeira Divisi\u00f3n mentres que Granada CF, Palencia CF, Barakaldo CF e AgD Ceuta descenderon \u00e1 Segunda Divisi\u00f3n B."}
{"id": "209399", "revid": "23204", "url": "https://gl.wikipedia.org/wiki?curid=209399", "title": "Cromosoma 1", "text": "O cromosoma 1 humano \u00e9 un cromosoma pertencente a un dos 23 pares de cromosomas humanos. \u00c9 o m\u00e1is longo do noso cariotipo. Nas nosas c\u00e9lulas diploides temos d\u00faas copias deste cromosoma (un par) e nas haploides unha, igual que ocorre cos outros autosomas. Pola posici\u00f3n do seu centr\u00f3mero \u00e9 un cromosoma metac\u00e9ntrico. O cromosoma 1 comprende 249 mill\u00f3ns de pares de bases de nucle\u00f3tidos, o que representa arredor do 8% do total de ADN dunha c\u00e9lula humana.\nA identificaci\u00f3n de xenes \u00e9 unha activa \u00e1rea de investigaci\u00f3n na que se usan diferentes m\u00e9todos, que poden dar lugar a estimaci\u00f3ns de n\u00fameros totais de xenes algo diferentes. Actualmente est\u00edmase que o cromosoma 1 ten 4.316 xenes, o que supera as predici\u00f3ns anteriores baseadas no seu tama\u00f1o. Foi o \u00faltimo cromosoma en completar a s\u00faa secuenciaci\u00f3n, rematada d\u00faas d\u00e9cadas despois de comezado o Proxecto Xenoma Humano.\nXenes.\nOs seguintes son alg\u00fans dos xenes situados nos dous brazos do cromosoma 1:\nEnfermidades asociadas.\nCo\u00f1\u00e9cense 890 enfermidades asociadas con este cromosoma. Algunhas son a xordeira, enfermidade de Alzheimer, glaucoma e cancro de mama. Os rearranxos e mutaci\u00f3ns no cromosoma 1 son frecuentes en cancros e outras enfermidades. Os patr\u00f3ns de variaci\u00f3n de secuencia revelan signos dunha selecci\u00f3n recente en xenes espec\u00edficos que poden contribu\u00edr \u00e1 adaptaci\u00f3ns humanas, e tam\u00e9n outras nas que non se ve unha funci\u00f3n evidente.\nAs seguintes enfermidades son algunhas das m\u00e1is importantes asociadas co cromosoma 1:\nTrastornos cromos\u00f3micos.\nOs principais trastornos debidos a cambios na estrutura ou n\u00famero de copias do cromosoma 1 son:"}
{"id": "209407", "revid": "1576", "url": "https://gl.wikipedia.org/wiki?curid=209407", "title": "Funci\u00f3n peri\u00f3dica", "text": "Nas matem\u00e1ticas, unha funci\u00f3n \u00e9 peri\u00f3dica se os valores da funci\u00f3n se repiten conforme se lle engade \u00e1 variable independente un determinado per\u00edodo, \u00e9 dicir:\nonde P \u00e9 o per\u00edodo.\nDo mesmo xeito, pero nun contexto f\u00edsico, as ondas peri\u00f3dicas son aquelas ondas que mostran periodicidade respecto do tempo, \u00e9 dicir, describen ciclos repetitivos. Nunha onda peri\u00f3dica c\u00famprese:\nformula_2\nonde o per\u00edodo propio fundamental formula_3, formula_4 \u00e9 a frecuencia do compo\u00f1ente fundamental da onda peri\u00f3dica e formula_5 un n\u00famero enteiro.\nToda onda peri\u00f3dica \u00e9, por definici\u00f3n, unha \"onda determinista\", pois pode ser descrita matematicamente (mediante un modelo matem\u00e1tico).\nPerspectiva xeral.\nA forma m\u00e1is simple de onda peri\u00f3dica \u00e9 a onda harm\u00f3nica (sinusoidal), que se describe matematicamente:\nformula_6\nEsta onda est\u00e1 completamente caracterizada por tres par\u00e1metros: formula_7 \u00e9 a amplitude da sinusoide, formula_8 \u00e9 a frecuencia en radi\u00e1ns por segundo (rad/s), e formula_9 \u00e9 a fase en radi\u00e1ns. En lugar de formula_8, a mi\u00fado empr\u00e9gase a frecuencia formula_4 ciclos por segundo ou hertzs (Hz), onde formula_12.\nMais o modelo descrito para as ondas harm\u00f3nicas non serve para describir estruturas peri\u00f3dicas m\u00e1is complicadas: as ondas anharm\u00f3nicas. Joseph Fourier demostrou que as ondas peri\u00f3dicas con formas complicadas poden considerarse como unha suma de ondas harm\u00f3nicas (cunhas frecuencias que son sempre m\u00faltiplos enteiros da frecuencia fundamental). As\u00ed, supo\u00f1amos que formula_13 representa o desprazamento peri\u00f3dico dunha onda nunha certa posici\u00f3n. Se formula_13 e a s\u00faa derivada son continuas, pode demostrarse que dita funci\u00f3n pode representarse mediante unha suma do tipo:\nformula_15\nO proceso de determinaci\u00f3n matem\u00e1tica dos coeficientes formula_16 e as constantes de fase formula_17, para unha forma de onda dada ch\u00e1mase an\u00e1lise de Fourier. Ao igual que unha forma de onda peri\u00f3dica pode analizarse como unha serie de Fourier mediante as contribuci\u00f3ns relativas da frecuencia fundamental e os harm\u00f3nicos superiores presentes na forma de onda, tam\u00e9n \u00e9 posible constru\u00edr novas formas de onda peri\u00f3dicas, sumando \u00e1 frecuencia fundamental distintas contribuci\u00f3ns dos seus harm\u00f3nicos superiores. Este proceso denom\u00ednase s\u00edntese de Fourier.\n\u00c9 importante notar que para os sinais de ancho de banda limitado (na pr\u00e1ctica, todas as de interese en telecomunicaci\u00f3ns), a suma de harm\u00f3nicos \u00e9 tam\u00e9n finita:\nformula_18\nsendo formula_19 o n\u00famero total de harm\u00f3nicos dos que se comp\u00f3n a onda peri\u00f3dica. O harm\u00f3nico de frecuencia m\u00e1is baixa denom\u00ednase primeiro harm\u00f3nico ou harm\u00f3nico de frecuencia fundamental (formula_20, polo tanto de amplitude formula_21, frecuencia formula_8 e fase formula_23). De feito, o caso m\u00e1is simple, o dunha onda harm\u00f3nica, \u00e9 un caso particular para un \u00fanico harm\u00f3nico (formula_24). Outros casos requiren un n\u00famero infinito de harm\u00f3nicos que s\u00f3 poden existir nas s\u00faas formas perfectas como abstracci\u00f3ns matem\u00e1ticas debido a que na natureza non se poden crear ou transmitir sinais de ancho de banda infinito. Non obstante, incluso as s\u00faas aproximaci\u00f3ns (descritas como a suma dun n\u00famero limitado de harm\u00f3nicos) son de grande interese na pr\u00e1ctica, especialmente en Telecomunicaci\u00f3ns. Entre estes casos de sinais peri\u00f3dicos compostos por infinitos harm\u00f3nicos enc\u00f3ntranse as ondas cadradas (onda composta exclusivamente por harm\u00f3nicos impares cunha amplitude que \u00e9 inversamente proporcional ao n\u00famero de harm\u00f3nico, \u00e9 dicir, formula_25 ) ou as triangulares.\nEsta propiedade demostrada por Fourier sobre as ondas peri\u00f3dicas \u00e9 importante no estudo da Teor\u00eda da Informaci\u00f3n e, moi especialmente, na demostraci\u00f3n do Teorema de mostraxe de Nyquist-Shannon. Este teorema demostra que toda onda peri\u00f3dica limitada en banda (limitada a compo\u00f1entes harm\u00f3nicos por debaixo dunha frecuencia m\u00e1xima co\u00f1ecida) pode ser descrita na s\u00faa totalidade e sen ambig\u00fcidade por unha serie de mostras non cuantificadas se se cumpre que a frecuencia de mostraxe \u00e9 superior (nunca igual) ao dobre da frecuencia do \u00faltimo harm\u00f3nico que pode conter a onda.\nValores caracter\u00edsticos das ondas peri\u00f3dicas.\nValor medio.\nO valor medio dunha onda formula_13 calc\u00falase sobre un intervalo da funci\u00f3n correspondente a un per\u00edodo propio fundamental completo formula_27 desde calquera instante formula_28.\nformula_29\n\u00c9 moi frecuente que o valor medio dunha onda peri\u00f3dica sexa cero. En electrotecnia e electr\u00f3nica un valor medio non nulo mide a magnitude dun compo\u00f1ente de corrente continua nun sinal.\nValor eficaz.\nO valor eficaz (ra\u00edz cuadr\u00e1tica media ou \"RMS\") dunha onda peri\u00f3dica formula_13 calc\u00falase sobre un intervalo da funci\u00f3n correspondente a un per\u00edodo propio fundamental completo formula_27 desde calquera instante formula_28.\nformula_33\nO valor eficaz dunha onda peri\u00f3dica \u00e9 de especial interese na f\u00edsica cando se aplica a presi\u00f3ns (mec\u00e1nica), tensi\u00f3ns ou intensidades (electrotecnia ou electr\u00f3nica) para c\u00e1lculos relacionados coa enerx\u00eda ou a potencia. Con relaci\u00f3n ao valor m\u00e1ximo (ou valor de crista ou pico) formula_34 nunha onda de valor medio nulo, o c\u00e1lculo do valor eficaz das seguintes formas de onda p\u00f3dense simplificar:\nA relaci\u00f3n entre a amplitude m\u00e1xima e o valor eficaz dunha onda peri\u00f3dica depende, polo tanto, da forma de onda.\nFactor de pico ou crista.\nDef\u00ednese como a relaci\u00f3n entre o valor de pico e o valor eficaz. Exemplos de factores de pico:\nExemplos.\nNa vida diaria existen moitos casos de funci\u00f3ns peri\u00f3dicas cando a variable \u00e9 o tempo; situaci\u00f3ns como o movemento das agullas dun reloxo ou as fases da l\u00faa te\u00f1en un comportamento peri\u00f3dico. Un movemento peri\u00f3dico \u00e9 aquel no que as posici\u00f3ns do sistema se poden expresar en base a funci\u00f3ns peri\u00f3dicas, todas co mesmo per\u00edodo.\nPara unha funci\u00f3n aplicada ao conxunto dos n\u00fameros reais ou ao dos enteiros, significa que a totalidade da s\u00faa gr\u00e1fica pode ser representada a partir de copias dunha determinada porci\u00f3n desta, repetida a intervalos regulares.\nDe forma m\u00e1is expl\u00edcita, dise que unha funci\u00f3n \"f\" \u00e9 peri\u00f3dica con per\u00edodo P maior que cero se cumpre que:\npara todos os valores de \"x\" no dominio de \"f\". De maneira an\u00e1loga, unha funci\u00f3n non peri\u00f3dica \u00e9 aquela que non pos\u00fae dito per\u00edodo \"P\".\nUn exemplo simple \u00e9 a funci\u00f3n \"f\" que devolve a parte fraccional do seu argumento:\nSe unha funci\u00f3n \"f\" \u00e9 peri\u00f3dica con per\u00edodo \"P\", ent\u00f3n para todo \"x\" no dominio de \"f\" e para todo \"n\" enteiro:\nNo exemplo anterior, o valor de \"P\" \u00e9 1, dado que:\nIsto non implica que o per\u00edodo dunha funci\u00f3n te\u00f1a que recibir o menor valor posible que satisfaga a expresi\u00f3n anterior, sen\u00f3n que poder\u00eda tomar calquera outro.\nAs funci\u00f3ns trigonom\u00e9tricas, tales como a funci\u00f3n seno ou coseno, son casos t\u00edpicos de funci\u00f3ns peri\u00f3dicas, nas que o seu per\u00edodo \u00e9 de 360 graos. No caso da tanxente, vemos que o seu per\u00edodo \u00e9 menor, sendo este de 180 graos."}
{"id": "209408", "revid": "27249", "url": "https://gl.wikipedia.org/wiki?curid=209408", "title": "Lei dos cosenos", "text": ""}
{"id": "209409", "revid": "27249", "url": "https://gl.wikipedia.org/wiki?curid=209409", "title": "Lei dos senos", "text": ""}
{"id": "209411", "revid": "27155", "url": "https://gl.wikipedia.org/wiki?curid=209411", "title": "Cromosoma 1 humano", "text": ""}
{"id": "209412", "revid": "98629", "url": "https://gl.wikipedia.org/wiki?curid=209412", "title": "Zhuravli", "text": "Zhuravli (en ruso \u0416\u0443\u0440\u0430\u0432\u043b\u0438, en galego \"os grous\"), \u00e9 unha canci\u00f3n composta en 1968, un dos temas rusos m\u00e1is famosos sobre a segunda guerra mundial.\nDesenvolvemento.\nA orixe \u00e9 un poema do poeta \u00e1varo Rasul Gamzatov escrito na s\u00faa lingua nativa logo de visitar Hiroshima e co\u00f1ecer a historia de Sadako Sasaki, unha rapaza xaponesa que contraeu leucemia en 1954 como consecuencia da explosi\u00f3n at\u00f3mica do 6 de agosto de 1945 e que se propuxo realizar un milleiro de gr\u00faas de papel (origami) antes da s\u00faa morte, convert\u00e9ndose nun s\u00edmbolo das v\u00edtimas inocentes da guerra. O poema traduciuno ao ruso Naum Grebnyov na revista Novy Mir en 1968 interes\u00e1ndose pola historia o cantante Mark Bernes, quen despois de lle revisar a letra pediu a Yan Frenkel que compuxera a m\u00fasica. Foi a derradeira gravaci\u00f3n realizada por Bernes, que enfermo de cancro morreu unha semana despois."}
{"id": "209413", "revid": "98629", "url": "https://gl.wikipedia.org/wiki?curid=209413", "title": "Panga", "text": "O panga (\"Pangasianodon (Pangasius) hypophthalmus\" (Sauvage, 1878) ) \u00e9 un peixe de auga doce, pertencente \u00e1 orde dos Siluriformes e familia dos Pang\u00e1sidos (\"Pangasiidae\", Bleeker 1858).\nTr\u00e1tase dunha especie de grande interese comercial desde que, a partir dos primeiros anos do s\u00e9culo XXI, se converteu nun peixe de cultivo intensivo que se exporta desde Vietnam, principalmente, a numerosos pa\u00edses do mundo, onde se vende en filetes, conxelado ou desconxelado a prezos moi baratos, comparativamente cos doutros peixes.\nDenominaci\u00f3n.\nA falta de denominaci\u00f3n com\u00fan en galego (ou en calquera outra lingua da Uni\u00f3n Europea), o peixe designouse co nome de \"panga\", a partir do seu nome cient\u00edfico . Outras denominaci\u00f3ns comerciais noutros pa\u00edses son as \"peixe gato\", en Portugal , \"swai\" (do seu nome en tailand\u00e9s), \"peixe gato sutchi\" ou \"peixe gato raiado\". En Am\u00e9rica Latina co\u00f1\u00e9cese comercialmente como \"Basa\" ou \"Baza\", mesmo como \"basa superior\", para diferencialo da basa com\u00fan (\"Pangasius bocourti\"), de carne de calidade inferior que se presenta en filetes m\u00e1is delgados.\nDescrici\u00f3n.\nAlcanza en liberdade tama\u00f1os de 1 metro de lonxitude, con m\u00e1ximos descritos de 130\u00a0cm e pesos de 44\u00a0kg. A forma da aleta dorsal e a gran boca ovalada horizontal lembran \u00e1 dun tibur\u00f3n, a\u00ednda que non ten ningunha relaci\u00f3n cos sel\u00e1ceos . O corpo \u00e9 alargado, deprimido lateralmente. A cabeza \u00e9 ancha e a boca frontal, con dous pares de barbas (un par no labio inferior e outro par nos laterais da boca)\nA cor \u00e9 gris ou gris azulento m\u00e1is ou menos escuro nos adultos, co lombo e cabeza m\u00e1is escuros c\u00f3 resto. Presentan unha franxa escura na aleta anal e en cada lobo da caudal; os exemplares xuven\u00eds presentan unha li\u00f1a negra \u00f3 longo da li\u00f1a lateral e outra paralela por baixo desta. A rexi\u00f3n ventral \u00e9 abrancazada. Existen exemplares albinos e semialbinos.\nAs aletas son de cor gris escuro ou negro, sempre m\u00e1is escuras c\u00f3 corpo. A aleta dorsal presenta 2 radios duros e 6-7 radios brandos ramificados. A aleta anal carece de radios duros e ten 29-32 radios brandos.\nNo se aprecian diferenzas morfol\u00f3xicas aparentes entre machos e femias, se ben os machos adoitan ser dunha cor m\u00e1is escura c\u00e1 da femia.\nH\u00e1bitat.\n\u00c9 de costumes omn\u00edvoras, predando crust\u00e1ceos, peixes pequenos e restos vexetais.\nO panga reprod\u00facese no curso alto dos r\u00edos pero mediante a subministraci\u00f3n de hormonas conseguiuse a reproduci\u00f3n nas piscifactor\u00edas situadas no curso baixo. Non se reproduce en catividade.\nDistribuci\u00f3n.\nOrixinalmente era unha especie propia dos grandes r\u00edos de Indonesia, a\u00ednda que foi introducida noutros r\u00edos da \u00e1rea para acuicultura. \u00c9 unha especie migratoria, que ascende para desovar polo r\u00edo Mekong desde \u00e1reas de cr\u00eda hoxe desco\u00f1ecidas, en maio-xullo, e buscan logo \u00e1reas de cr\u00eda en setembro-decembro.\nA totalidade do panga que chega \u00f3s mercados internacionais procede da acuicultura, amplamente desenvolvidas no curso baixo do Mekong. A produci\u00f3n era tan s\u00f3 de 22.000 toneladas en 1997 pero ascend\u00eda a 376.000 toneladas en 2007. O principal produtor mundial \u00e9 Vietnam e outros pa\u00edses onde se cr\u00eda son Tailandia, Camboxa, Laos, Myanmar, Bangladesh e a China.\nA cr\u00eda faise en balsas a alta densidade, practicamente apilados uns sobre outros, e alimentados a base de fari\u00f1a de peixe e outros ingredientes. Estas condici\u00f3ns de cr\u00eda, as\u00ed como a contaminaci\u00f3n ambiental de orixe industrial do r\u00edo Mekong, son a raz\u00f3n das cr\u00edticas que se fan contra o panga na Uni\u00f3n Europea. O Mekong est\u00e1 inclu\u00eddo entre os dez r\u00edos m\u00e1is contaminados do mundo, co Danubio, o R\u00edo de La Plata, o R\u00edo Grande ou o Nilo. A OMS considera que a concentraci\u00f3n de ars\u00e9nico supera os l\u00edmites admisibles .\nA cr\u00eda intensiva, unida \u00e1 adici\u00f3n \u00f3s pensos de altas doses hormonas e antibi\u00f3ticos, ten como consecuencia graves repercusi\u00f3ns medioambientais. Indirectamente, a necesidade de materia prima para elaborar os pensos provoca a sobreexplotaci\u00f3n doutras especies de peixes.\nConsumo e pol\u00e9mica.\nEn 2008, Espa\u00f1a importaba 46.236 toneladas (36.133 en 2007), que se incrementaron a 52.984 toneladas en 2010 , o que colocou o panga no terceiro lugar das importaci\u00f3ns de peixe conxelado . No conxunto da Uni\u00f3n Europea o incremento era similar, do 60% anual entre 2004 e 2007. Naquel mesmo ano de 2008, Alema\u00f1a importaba 41.959 toneladas, Polonia 37.055, Holanda 33.278, o Reino Unido 5.959 e Francia 4.806 toneladas .\nO panga \u00e9 un peixe de auga doce, considerado como peixe branco polo seu baixo contido en graxa. A carne \u00e9 de cor branca e semella \u00e1 do linguado, se ben m\u00e1is consistente. Pres\u00e9ntase \u00e1 venda fileteado, sen pel e sen espi\u00f1a, o que facilita a preparaci\u00f3n culinaria, en estado conxelado ou desconxelado. A forma de presentaci\u00f3n, limpa de pel e espi\u00f1as, reduce a cero os desperdicios. Estas caracter\u00edsticas, e sobre todo o baixo prezo, converteu o panga nun substitutivo barato doutras especies de peixe e explica a masiva presenza que tivo nos men\u00fas escolares -obrigados a inclu\u00edr unha raci\u00f3n de peixe- e hospitalarios.\nEn contraposici\u00f3n, o seu valor nutritivo \u00e9 escaso: achega poucas calor\u00edas (58 kcal/100 g), pouco omega 3 (76\u00a0mg/100g, fronte \u00f3s 2.282 do salm\u00f3n de acuicultura, os 1.259 da robaliza de acuicultura ou os 190 da pescada) e poucas prote\u00ednas (9,9\u00a0mg/100 g, fronte \u00f3s 21,4 g da robaliza, 20 g do salm\u00f3n ou os 18,7 da pescada).\nPero a verdadeira raz\u00f3n das cr\u00edticas \u00e1 importaci\u00f3n do panga base\u00e1base na posible presenza de contaminantes microbiol\u00f3xicos e farmacol\u00f3xicos, derivada das condici\u00f3ns de cr\u00eda e manipulaci\u00f3n. En 2008, o laboratorio vigu\u00e9s de Anfaco detectou a presenza de contaminaci\u00f3n microbiol\u00f3xica nalgunhas mostras de panga no mercado , indicativa dunha manipulaci\u00f3n pouco hixi\u00e9nica nos establecementos de orixe. A Direcci\u00f3n Xeral de Sa\u00fade P\u00fablica realizou un estudo m\u00e1is amplo, sobre t\u00f3dalas marcas que comercializaban esta especie en Galicia, sen poder confirmar estes datos. En calquera caso, estas sospeitas sobre as condici\u00f3ns de produci\u00f3n e manipulaci\u00f3n do panga en Vietnam chegaron \u00e1 Comisi\u00f3n Europea, ante a que o eurodeputado galego Daniel Varela presentou en 2008 distintas iniciativas esixindo maior control sobre estas importaci\u00f3ns. Nesas datas, o Sistema de Alerta R\u00e1pida detectara a presenza de antibi\u00f3ticos en panga procedente de Vietnam en sete ocasi\u00f3ns . Xa en setembro de 2007, nos Estados Unidos prohibiuse a importaci\u00f3n de panga desde a China -as\u00ed como doutras especies procedentes de acuicultura- pola presenza de antibi\u00f3ticos. Prohibici\u00f3ns simlares foron establecidas por Rusia e Exipto, as\u00ed como o Xap\u00f3n. A China \u00e9 o principal pa\u00eds produtor de especies de acuicultura, cun volume de 32.135 toneladas en 2006, sendo o segundo India, con s\u00f3 2.837 toneladas .\nA consecuencia destes achados, a Uni\u00f3n Europea incrementou os controis sobre o peixe de acuicultura procedente de Indonesia e sobre as propias instalaci\u00f3ns de cr\u00eda e fixo p\u00fablico que a inspecci\u00f3n realizada en Indonesia puxo de manifesto deficiencias no sistema de control de residuos medicamentosos presentes en animais de acuicultura e produtos de piscifactor\u00eda, as\u00ed como a falta de capacidade dos laboratorios de Vietnam para detectar residuos de antibi\u00f3ticos, polo que estableceu en abril de 2010 a obriga dos Estados Membros de realizar controis sobre t\u00f3dolos produtos de piscifactor\u00eda procedentes de Indonesia e destinados \u00f3 consumo humano, mediante plans de mostraxe nos Puntos de Inspecci\u00f3n Fronteiriza que abarcasen como m\u00ednimo o 20% das importaci\u00f3ns, investigando a presenza de substancias farmacoloxicamente activas e, en especial, de cloranfenicol, metabolitos de nitrofuranos e tetraciclinas (canto menos, tetraciclina, oxitetraciclina e clorotetraciclina).\nEn 2010, a OCU realizou un estudo sobre os posibles contaminantes presentes no panga comercializado nos distintos supermercados espa\u00f1ois, encontrando mercurio -sempre por debaixo dos l\u00edmites legais- e praguicidas (trifluralina) en varias mostras, polo que concl\u00fae aconsellando reducir o consumo a unha vez por semana nos adultos e unha vez cada d\u00faas semanas nos cativos; non se detectou a presenza de antibi\u00f3ticos.\nOutra cr\u00edtica que se fixo \u00e1 comercializaci\u00f3n do panga foi a posible confusi\u00f3n \u00f3 consumidor, \u00f3 presentalo como linguado, co que realmente se asemella. Este fraude compar\u00e1base coa comercializaci\u00f3n da perca do Nilo, outra especie de piscifactor\u00eda, como se fose cherna.\nEn 2012, a Axencia Espa\u00f1ola de Seguridade Alimentaria (AESAN) publicou que non se poden identificar problemas de seguridade alimentaria para os consumidores de panga -nin de perca-, inclu\u00eddos os grupos vulnerables da poboaci\u00f3n, como ser\u00edan os meni\u00f1os , xa que as cifras de mercurio detectadas nos estudos realizados non superaron en ning\u00fan caso o l\u00edmite legal e que, tendo en conta a composici\u00f3n da dieta habitual, os niveis de trifluralina m\u00e1is altos atopados nas anal\u00edticas do peixe non representar\u00edan nin o 1% da inxesta diaria admisible para esta substancia.\nAcuariolox\u00eda.\nO panga tam\u00e9n se utiliza como especie de acuario, a\u00ednda que esixe vasos de 150\u2013200\u00a0cm como m\u00ednimo e 2.000 litros de capacidade. Esixe temperaturas de 25-30\u00a0\u00b0C e un pH entre 6,5 e 7,5."}
{"id": "209416", "revid": "1888", "url": "https://gl.wikipedia.org/wiki?curid=209416", "title": "El Alerta", "text": "El Alerta foi un semanario editado en Pontevedra entre 1864 e 1865.\nHistoria e caracter\u00edsticas.\nSubtitulado \"Peri\u00f3dico de intereses generales\", apareceu o 6 de marzo de 1864. O seu editor era Ram\u00f3n N\u00fa\u00f1ez Pazos e estivo dirixido por Emilio \u00c1lvarez Gim\u00e9nez. Foron os seus redactores Augusto E. Lorenzana, Emilio \u00c1lvarez Gim\u00e9nez, Severiano Gonz\u00e1lez Regueral, Claudio Cuveiro e Juan Sieiro. Contaba coas secci\u00f3ns: \"Editoriales\", \"Sueltos\", \"Noticias Generales\", \"Variedades\", \"Gacetillas\", \"Telegramas\", \"Anuncios\" e \"Follet\u00edn\". As circunstancias da \u00e9poca obrig\u00e1rono a manifestarse \u00e1 marxe de todo tratamento pol\u00edtico e a reducir as s\u00faas p\u00e1xinas aos temas xerais. Cesou a s\u00faa publicaci\u00f3n en setembro de 1865."}
{"id": "209419", "revid": "51078", "url": "https://gl.wikipedia.org/wiki?curid=209419", "title": "Lotto", "text": "Lotto pode referirse a:"}
{"id": "209420", "revid": "25871", "url": "https://gl.wikipedia.org/wiki?curid=209420", "title": "Jason Clarke", "text": "Jason Clarke, nado o 17 de xullo de 1969 en Winton, Queensland, \u00e9 un actor australiano de cinema e televisi\u00f3n."}
{"id": "209421", "revid": "1888", "url": "https://gl.wikipedia.org/wiki?curid=209421", "title": "Juan Sieiro Gonz\u00e1lez", "text": ""}
{"id": "209422", "revid": "27155", "url": "https://gl.wikipedia.org/wiki?curid=209422", "title": "Pseudoxene", "text": "Os pseudoxenes son secuencias nucleot\u00eddicas similares a xenes pero consideradas non funcionais, que perderon a s\u00faa capacidade de codificar prote\u00ednas ou dalg\u00fan outro modo xa non se expresan na c\u00e9lula. A\u00ednda que alg\u00fans carecen de intr\u00f3ns ou promotores (como ocorre nos pseudoxenes procesados, que foron copiados dun ARNm e incorporados ao cromosoma), a maior\u00eda te\u00f1en algunhas caracter\u00edsticas t\u00edpicas dos xenes, como promotores, illas CpG, e sitios de empalme, pero son considerados non funcionais debido a que non te\u00f1en capacidade de codificar prote\u00ednas como resultado de varias discapacidades xen\u00e9ticas, como cod\u00f3ns de stop prematuros, corremento da pauta de lectura, ou falta de transcrici\u00f3n, ou a s\u00faa incapacidade de codificar ARN (como no caso dos pseudoxenes de ARNr). As\u00ed, o termo acu\u00f1ado en 1977 por Jacq, \"et al.\", significa \"falso xene\".\nComo en xeral se cre que os pseudoxenes son o \u00faltimo paso ao que chega o material xen\u00e9tico que vai ser eliminado do xenoma, frecuentemente se consideran como ADN lixo, a\u00ednda que os indicios de certa funcionalidade atopada nuns poucos pseudoxenes nos \u00faltimos anos poder\u00eda matizar esta idea. Estes \u00faltimos descubrimentos fixeron que haxa unha certa divisi\u00f3n entre os xenetistas sobre a definici\u00f3n precisa de pseudoxene e a natureza do seu produto final (debe ser unha prote\u00edna? pode ser ARN? poden ser pseudoxenes de ARNt ou ARNr?). Unha definici\u00f3n operacional de pseudoxene pode ser a seguinte: \"fragmento de secuencia nucleot\u00eddica que lembra a secuencia de dominios proteicos co\u00f1ecidos pero con cod\u00f3ns de stop ou cambios de pautas de lectura en medio do dominio\".\nMalia a s\u00faa non funcionalidade, os pseudoxenes conte\u00f1en historias biol\u00f3xicas e evolutivas fascinantes nas s\u00faas secuencias. Isto d\u00e9bese a que un pseudoxene comparte un antepasado cun xene funcional: igual que as especies evolucionan a partir doutras especies anteriores e as especies emparentadas te\u00f1en un devanceiro com\u00fan, un pseudoxene e o seu xene funcional asociado tam\u00e9n comparten un xene antepasado com\u00fan e diverxiron como entidades xen\u00e9ticas separadas hai mill\u00f3ns de anos.\nPropiedades dos pseudoxenes.\nOs pseudoxenes est\u00e1n caracterizados pola combinaci\u00f3n de d\u00faas propiedades: homolox\u00eda cun xene co\u00f1ecido e non funcionalidade. Por tanto, a\u00ednda que te\u00f1en secuencias similares a alg\u00fan xene non poden orixinar un produto final funcional. Os pseudoxenes son bastante dif\u00edciles de identificar e caracterizar nos xenomas, porque os dous requirimentos de homolox\u00eda e non funcionalidade usados na s\u00faa identificaci\u00f3n det\u00e9ctanse con c\u00e1lculos de secuencias e ali\u00f1amentos m\u00e1is ca con probas biol\u00f3xicas.\nOs pseudoxenes de xenes de ARN son xeralmente m\u00e1is doados de descubrir. Moitos xenes de ARN aparecen no xenoma como m\u00faltiples copias de xenes, e os pseudoxenes son identificados pola s\u00faa identidade de secuencia e localizaci\u00f3n na rexi\u00f3n.\nTipos e orixe dos pseudoxenes.\nExisten tres tipos principais de pseudoxenes, todos con distintas orixes e caracter\u00edsticas, que son os seguintes:\nOs pseudoxenes poden complicar os estudos de xen\u00e9tica molecular. Por exemplo, un investigador que quere amplificar un xene pola t\u00e9cnica da PCR pode amplificar simultaneamente un pseudoxene que comparte unha secuencia similar. De xeito similar, os pseudoxenes son \u00e1s veces contabilizados como xenes nas secuencias do xenoma.\nOs pseudoxenes procesados a mi\u00fado son un problema para os programas de predici\u00f3n de xenes, e con fecuencia son identificados erradamente como verdadeiros xenes ou ex\u00f3ns. Prop\u00faxose que a identificaci\u00f3n de pseudoxenes procesados pode axudar a mellorar a precisi\u00f3n dos m\u00e9todos de predici\u00f3n de xenes.\nTam\u00e9n se observou que as secuencias orixinais que deron lugar a pseudoxenes procesados perden o seu potencial de codificaci\u00f3n m\u00e1is r\u00e1pido c\u00f3s que dan lugar a pseudoxenes non procesados.\nPosibles pseudoxenes funcionais.\nPor definici\u00f3n, os pseudoxenes carecen de funci\u00f3n. Por\u00e9n, a identificaci\u00f3n e clasificaci\u00f3n dos pseudoxenes xeralmente bas\u00e9ase na an\u00e1lise computacional de secuencias xen\u00f3micas usando complexos algoritmos. Isto leva \u00e1s veces a unha identificaci\u00f3n incorrecta dos pseudoxenes. Por exemplo o xene funcional quim\u00e9rico \"jingwei\" de \"Drosophila\" pens\u00e1base antes que era un pseudoxene procesado, cando en realidade era un xene funcional.\nPor\u00e9n, est\u00e1 establecido que uns poucos pseudoxenes poden realizar o proceso de transcrici\u00f3n, ou ben porque usan o seu propio promotor, que nestes casos est\u00e1 a\u00ednda intacto, ou ben porque noutros casos utilizan o promotor dun xene pr\u00f3ximo. Esta expresi\u00f3n transcricional de pseudoxenes parece ser espec\u00edfica de tecido. En 2003, Hirotsune \"et al.\" identificaron un pseudoxene retrotransposado cuxo transcrito supostamente desempe\u00f1aba unha funci\u00f3n \"trans\"-regulatoria na expresi\u00f3n do seu xene hom\u00f3logo, \"Makorin1\" (MKRN1) (v\u00e9xase tam\u00e9n dominio dedo RING e ubiquitina ligases), e suxeriu que isto era un modelo xeral por medio do cal os pseudoxenes pod\u00edan xogar un importante papel biol\u00f3xico. Posteriormente, outros investigadores hipotetizaron funci\u00f3ns similares para outros pseudoxenes. Unha an\u00e1lise bioinform\u00e1tica mostrou que os pseudoxenes procesados poden ser inseridos en intr\u00f3ns de xenes \"anotados\" e ser incorporados en transcritos que experimentaron splicing alternativo. Os traballos de Hirotsune motivaron que dous bi\u00f3logos moleculares revisasen coidadosamente a literatura cient\u00edfica sobre os pseudoxenes, e para sorpresa de moitos, atoparon alg\u00fans exemplos nos cales os pseudoxenes xogaban un papel na regulaci\u00f3n e expresi\u00f3n x\u00e9nica, o que significaba que o grupo de Hirotsune non fora o primeiro en identificar unha funci\u00f3n para un pseudoxene. Ademais, recentemente, os descubrimentos orixinais de Hirotsune \"et al.\" sobre o xene \"Makorin1\" foron firmemente contraditos; de modo que a posibilidade de que alg\u00fans pseudoxenes puidesen ter unha importante funci\u00f3n biol\u00f3xica foi discutida.\nAdemais, cient\u00edficos da Universidade de Chicago e da de Cincinnati informaron en que un xene considerado pseudoxene procesado chamado fosfoglicerato mutase 3 (xene PGAM3P) realmente produce unha prote\u00edna funcional, e pode ser un exemplo de xene activo orixinado a partir dun pseudoxene durante a evoluci\u00f3n dos primates, que conserva intacto o marco aberto de lectura do xene a pesar de ter moitas deleci\u00f3ns na rexi\u00f3n 3' UTR.\nD\u00faas publicaci\u00f3ns de 2008 na revista \"Nature\" comentan que alg\u00fans siRNAs end\u00f3xenos derivan de pseudoxenes, e deste modo alg\u00fans pseudoxenes desempe\u00f1ar\u00edan un papel na regulaci\u00f3n de transcritos que codifican prote\u00ednas.\nEn xu\u00f1o de 2010, \"Nature\" publicou un artigo que indicaba que os niveis de ARNm do supresor de tumores \"PTEN\" e do oncox\u00e9nico \"KRAS\" son afectados polos seus pseudoxenes \"PTENP1\" e \"KRAS1P\", respectivamente. O traballo demostraba no caso do \"PTEN\" que os transcritos do pseudoxene (\"PTENP1\") secuestran secuencias dos micro ARNs (os cales reducen a expresi\u00f3n deste xene), aumentando por tanto os niveis de \"PTEN\", o que \u00e1 vez identificaba os transcritos do pseudoxene como unidades bioloxicamente activas na biolox\u00eda dos tumores; isto atribu\u00eda un novo papel biol\u00f3xico a pseudoxenes que se expresan, consistente na regulaci\u00f3n da expresi\u00f3n de xenes codificantes, e revela unha funci\u00f3n non codificante dos ARNm na progresi\u00f3n da enfermidade (regular competindo por unirse aos micro ARN).\nResurreci\u00f3n de pseudoxenes.\nO ADN pseudox\u00e9nico duplicado pode ser \"resucitado\" e orixinar unha prote\u00edna funcional en certos casos como un raro caso de fen\u00f3meno evolutivo ocasional. Os pseudoxenes ou partes dos pseudoxenes poden ser reutilizados despois de que durante un certo per\u00edodo da evoluci\u00f3n estiveron derivando xeneticamente ao chou sen estaren sometidos a presi\u00f3n de selecci\u00f3n. Koch postulou por primeira vez a idea dos \u201cintermediatos intraducibles\u201d na evoluci\u00f3n dunha prote\u00edna. A reparaci\u00f3n de danos nos xenes pode acadarse por medio da reinserci\u00f3n dun segmento que fora eliminado, ou pola eliminaci\u00f3n (no marco) dun segmento que fora inserido, ou por outros eventos m\u00e1is improbables como a conversi\u00f3n x\u00e9nica.\nHai varios exemplos que poden utilizarse para apoiar a posibilidade de dita resurrecci\u00f3n. A ribonuclease seminal bovina, que leva en estado dormente desde hai 20 mill\u00f3ns de anos en forma de pseudoxene, parece ter resucitrado como xene funcional. Crese que un fen\u00f3meono chamado conversi\u00f3n x\u00e9nica pode ser a causa desta resurrecci\u00f3n. O gran grupo de pseudoxenes dos receptores olfactorios (ORs) nos metazoos (nos humanos o 60% dos ORs son pseudox\u00e9nicos) son resucitables quizais debido a fen\u00f3menos de conversi\u00f3n x\u00e9nica. Unha agrupaci\u00f3n de ORs que cont\u00e9n 16 xenes OR e 6 pseudoxenes OR situado no cromosoma 17 parece que estivo suxeita a un gran n\u00famero (20) de episodios de conversi\u00f3n x\u00e9nica no decurso da evoluci\u00f3n dos primates. Estes episodios de conversi\u00f3n x\u00e9nica nas agrupaci\u00f3ns de xenes OR poden contribu\u00edr a aumentar a diversidade na capacidade de ligarse ao sitio de uni\u00f3n da mol\u00e9cula olorosa. Finalmente, a resurrecci\u00f3n dun pseudoxene leva tam\u00e9n \u00e1 diversidade dos segmentos x\u00e9nicos da rexi\u00f3n variable das cadeas pesadas das inmunoglobulinas nos polos e parece que se orixinou por un evento de conversi\u00f3n x\u00e9nica dun s\u00f3 xene funcional con m\u00e1is de 80 segmentos x\u00e9nicos pseudox\u00e9nicos.\nAtop\u00e1ronse tam\u00e9n lixeiras diferenzas no complemento de pseudoxenes entre distintos individuos. Por exemplo, na maior\u00eda da xente os pseudoxenes dos receptores olfactorios est\u00e1n mortos pero nunhas poucas persoas son xenes intactos e funcionais. Alg\u00fans estudos suxiren que certos pseudoxenes de prote\u00ednas da superficie celular resucitan debido ao estr\u00e9s producido no organismo por novas condici\u00f3ns ambientais. Os dous pseudoxenes procesados chamados RC9 do citocromo c de rata e o pseudoxene rpL32-4A da prote\u00edna ribos\u00f3mica L 32 de rato poden ser potencialmente funcionais. En recentes experimentos encontrouse que nun xenoma bacteriano un considerable segmento das rexi\u00f3ns interx\u00e9nicas son transcritas activamente. No proxecto ENCODE atopouse que o arredor do 20% das rexi\u00f3ns activas transcricionalmente (TARs) eran producidas a partir de \"xenes non nacidos potenciais\" que non foran previamente detectados, o que indica que hai pseudoxenes funcionais dentro desas rexi\u00f3ns. Para estar seguros de que os pseudoxenes se transcriben a ARN e comprobar a s\u00faa funcionalidade son moi \u00fatiles os estudos en ovocitos de rato nos que os ARN interferentes pequenos (siRNAs) derivados de pseudoxenes son funcionais na regulaci\u00f3n da expresi\u00f3n xen\u00e9tica. Alg\u00fans pseudoxenes est\u00e1n mortos a\u00ednda que con algunhas funci\u00f3ns, o que reforza o feito de que non son \"ADN lixo\".\nA era da paleontolox\u00eda molecular \u00e9 excitante e est\u00e1 comezando. Agora podemos empezar a identificar e estudar moitos m\u00e1is pseudoxenes. Os pseudoxenes moi antigos e deteriorados escapan con frecuencia \u00e1 detecci\u00f3n, a\u00ednda que os pseudoxenes xerados m\u00e1is recentemente son identificados doadamente polas t\u00e9cnicas actuais baseadas na comparaci\u00f3n con secuencias de xenes ben caracterizados. A caracterizaci\u00f3n dos pseudoxenes mellorar\u00e1 cando se refine e po\u00f1a ao d\u00eda a secuencia e anotaci\u00f3n do xenoma humano (inclu\u00edr informaci\u00f3n sobre posici\u00f3n xen\u00f3mica, l\u00edmites intr\u00f3n-ex\u00f3n, secuencias regulatorias, repetici\u00f3ns, nomes de xenes e produtos proteicos). Os indicios recentes de que non todos os pseudoxenes est\u00e1n mortos e das posibilidades da resurrecci\u00f3n dos pseudoxenes (que se fan activos orixinando unha prote\u00edna funcional) poder\u00e1n ser comprobados."}
{"id": "209423", "revid": "23562", "url": "https://gl.wikipedia.org/wiki?curid=209423", "title": "Heineken Cup 2009-2010", "text": ""}
{"id": "209424", "revid": "23562", "url": "https://gl.wikipedia.org/wiki?curid=209424", "title": "Heineken Cup 2008-2009", "text": ""}
{"id": "209425", "revid": "23562", "url": "https://gl.wikipedia.org/wiki?curid=209425", "title": "Heineken Cup 2007-2008", "text": ""}
{"id": "209426", "revid": "23562", "url": "https://gl.wikipedia.org/wiki?curid=209426", "title": "Heineken Cup 2006-2007", "text": ""}
{"id": "209427", "revid": "23562", "url": "https://gl.wikipedia.org/wiki?curid=209427", "title": "Heineken Cup 2005-2006", "text": ""}
{"id": "209428", "revid": "23562", "url": "https://gl.wikipedia.org/wiki?curid=209428", "title": "Heineken Cup 2004-2005", "text": ""}
{"id": "209429", "revid": "23562", "url": "https://gl.wikipedia.org/wiki?curid=209429", "title": "Heineken Cup 2003-2004", "text": ""}
{"id": "209430", "revid": "23562", "url": "https://gl.wikipedia.org/wiki?curid=209430", "title": "Heineken Cup 2002-2003", "text": ""}
{"id": "209431", "revid": "23562", "url": "https://gl.wikipedia.org/wiki?curid=209431", "title": "Heineken Cup 2001-2002", "text": ""}
{"id": "209432", "revid": "23562", "url": "https://gl.wikipedia.org/wiki?curid=209432", "title": "Heineken Cup 2000-2001", "text": ""}
{"id": "209433", "revid": "23562", "url": "https://gl.wikipedia.org/wiki?curid=209433", "title": "Heineken Cup 1999-2000", "text": ""}
{"id": "209434", "revid": "23562", "url": "https://gl.wikipedia.org/wiki?curid=209434", "title": "Heineken Cup 1998-1999", "text": ""}
{"id": "209435", "revid": "23562", "url": "https://gl.wikipedia.org/wiki?curid=209435", "title": "Heineken Cup 1997-1998", "text": ""}
{"id": "209436", "revid": "23562", "url": "https://gl.wikipedia.org/wiki?curid=209436", "title": "Heineken Cup 1996-1997", "text": ""}
{"id": "209437", "revid": "23562", "url": "https://gl.wikipedia.org/wiki?curid=209437", "title": "Heineken Cup 1995-1996", "text": ""}
{"id": "209440", "revid": "22570", "url": "https://gl.wikipedia.org/wiki?curid=209440", "title": "Cab Calloway", "text": "Cabell Calloway III, co\u00f1ecido por Cab Calloway (25 de decembro de 1907 - 18 de novembro de 1994) foi un famoso cantante e m\u00fasico de jazz estadounidense. Calloway foi un importante m\u00fasico de scat e a s\u00faa banda foi unha das orquestras de jazz afroamericanas m\u00e1is populares de Estados Unidos entre os anos 1930 e 1940. A orquestra de Calloway ti\u00f1a a m\u00fasicos como os trompetistas Dizzy Gillespie e Adolphus \"Doc\" Cheatham, saxofonistas Ben Webster e Leon \"Chu\" Berry e o baixista Milt Hinton. Calloway seguiu facendo m\u00fasica ata a s\u00faa morte en 1994 \u00e1 idade de 86 anos."}
{"id": "209442", "revid": "1822", "url": "https://gl.wikipedia.org/wiki?curid=209442", "title": "Pangasianodon hypophthalmus", "text": ""}
{"id": "209443", "revid": "1822", "url": "https://gl.wikipedia.org/wiki?curid=209443", "title": "Pangasius hypophthalmus", "text": ""}
{"id": "209444", "revid": "1822", "url": "https://gl.wikipedia.org/wiki?curid=209444", "title": "Peixe gato tailand\u00e9s", "text": ""}
{"id": "209445", "revid": "56817", "url": "https://gl.wikipedia.org/wiki?curid=209445", "title": "Produto tensorial", "text": "Nas matem\u00e1ticas, o produto tensorial, denotado por formula_1, p\u00f3dese aplicar en diversos contextos de vectores, matrices, tensores e espazos vectoriais. En cada caso a significaci\u00f3n do s\u00edmbolo \u00e9 a mesma: a operaci\u00f3n bilinear m\u00e1is xeral.\nUn caso representativo \u00e9 o produto de Kronecker de d\u00faas matrices calquera. \nExemplo:\nformula_2\nrango resultante = 2, dimensi\u00f3n resultante = 3x4.\nAqu\u00ed o rango denota o n\u00famero de \u00edndices indispensables, mentres que a dimensi\u00f3n conta o n\u00famero de graos de liberdade na matriz que resulta.\nDefinici\u00f3n formal.\nProduto tensorial de grupos abelianos.\nSexan formula_3 e formula_4 dous grupos abelianos. Consideramos o grupo abeliano libre formula_5 de formula_3 e formula_4. Este grupo abeliano \u00e9 o formado por aplicaci\u00f3ns\nde forma que eventualmente formula_9 (p.e., para cada formula_10 excepto para unha cantidade finita de elementos formula_11). Como todo grupo abeliano, podemos consideralo como formula_12-m\u00f3dulo. Baixo esta \u00f3ptica, o grupo abeliano libre formula_5 pode expresarse como o conxunto das combinaci\u00f3ns formula_12-lineares dos elementos:\nonde formula_16 \u00e9 a delta de Kronecker do elemento formula_17, que \u00e9 unha funci\u00f3n formula_18 de forma que formula_19 se e s\u00f3 se formula_20 e formula_21, e 0 en calquera outro caso.\nTomando agora o conxunto dos formula_22 de forma que, calquera que sexan formula_23 e formula_24 \u00e9\npara alg\u00fans formula_26 ou ben\npara alg\u00fans formula_28. Denominamos formula_29 o subgrupo xerado por este conxunto. \u00c9 un subgrupo normal (xa que \u00e9 un subgrupo dun grupo abeliano) de formula_5.\nO produto tensorial de formula_3 e formula_4 \u00e9 o grupo cociente formula_33. Den\u00f3tase por formula_34.\nA clase de equivalencia do elemento formula_35 den\u00f3tase formula_36.\nProduto tensorial de m\u00f3dulos.\nSexan formula_37 un anel unitario, formula_3 un formula_37-m\u00f3dulo a dereitas e N un R-m\u00f3dulo a esquerdas. Consideramos o m\u00f3dulo libre formula_40 de formula_3 e formula_4. Tomando agora o conxunto dos formula_43 de forma que, calquera que sexan formula_23 e todo formula_24 \u00e9\npara alg\u00fans formula_26, ou ben formula_27 para alg\u00fans formula_28, ou ben\npara alg\u00fans formula_51 e formula_52. Denominamos formula_29 o subm\u00f3dulo xerado por este conxunto.\nO produto tensorial de formula_3 e formula_4 \u00e9 o grupo cociente formula_56. Den\u00f3tase por formula_57.\nA clase de equivalencia do elemento formula_35 den\u00f3tase formula_36.\nProduto tensorial de dous tensores.\nHai unha f\u00f3rmula particular para o produto de dous (ou m\u00e1is) tensores \nonde se esta asumindo, para simplificar, tensores ortogonais, sen distinci\u00f3n entre \u00edndices covariantes e contravariantes.\nOs par\u00e1metros introducidos arriba traballan as\u00ed: \nProduto tensorial de funci\u00f3ns multilineares.\nDadas as funci\u00f3ns multilineares \"f(x1... xk)\" e \"g(x1... xm)\" o seu produto tensorial \u00e9 a funci\u00f3n multilinear formula_63\nProduto tensorial de espazos vectoriais.\nO produto formula_64 de dous espazos vectoriais \"V\" e \"W\" te\u00f1en unha definici\u00f3n formal polo m\u00e9todo de \"xeradores e relaci\u00f3ns\". A clase de equivalencia de (v, w) ch\u00e1mase un tensor e \u00e9 denotada por formula_65. Por construci\u00f3n, p\u00f3dese probar s\u00f3 tantas identidades entre os tensores, e as sumas de tensores, como se seguen das relaci\u00f3ns usadas.\nT\u00f3mese o espazo vectorial xerado por \"W x V\" e apl\u00edquense (factorizar os subespazos xerados) as relaci\u00f3ns multilineares detalladas abaixo. Con esta notaci\u00f3n as relaci\u00f3ns toman a forma:\nDadas bases para \"V\" e \"W\", o conxunto de produtos tensoriais dos vectores de base, un de \"V\" e un de \"W\", f\u00f3rmase unha base para formula_64.\nA dimensi\u00f3n do produto tensorial polo tanto \u00e9 o produto de dimensi\u00f3ns.\nPropiedade universal do produto tensorial.\nSexan formula_72 un grupo abeliano, formula_37 un anel unitario, formula_3 un formula_37-m\u00f3dulo a dereitas, formula_4 un formula_37-m\u00f3dulo a esquerdas e formula_78 unha aplicaci\u00f3n formula_37-equilibrada (se formula_3 e formula_4 os consideramos s\u00f3 como grupos abelianos, ent\u00f3n formula_82; se fosen formula_3 e formula_4 espazos vectoriais, ent\u00f3n formula_37 ser\u00eda un corpo, se formula_3 e formula_4 fosen espazos vectoriais reais, ser\u00eda formula_88). Existe un \u00fanico homomorfismo de grupos formula_89 de maneira que formula_90, calquera que sexan formula_23 e formula_24.\nParticularizaci\u00f3n a espazos vectoriais reais.\nO espazo de todos as funci\u00f3ns bilineares desde \"V x W\" a R \u00e9 naturalmente isomorfo ao espazo de todas as funci\u00f3ns lineares de formula_64 a R. Isto \u00e9 por construci\u00f3n: formula_64 te\u00f1en s\u00f3 as relaci\u00f3ns que son necesarias para asegurarse de que un homomorfismo dos formula_64 a R ser\u00e1 bilinear.\nProduto tensorial de espazos de Hilbert.\nO produto tensorial de dous espazos de Hilbert \u00e9 outro espazo de Hilbert, que se define segundo o descrito abaixo.\nDefinici\u00f3n.\nSexan \"H\"1 e \"H\"2 dous espazos de Hilbert cos produtos internos &lt; \u00b7, \u00b7&gt;1 e &lt; \u00b7, \u00b7&gt;2, respectivamente. Constr\u00faese o produto tensorial de \"H\"1 e \"H\"2 como espazos vectoriais segundo o explicado arriba. Podemos converter este produto tensorial de espazos vectoriais nun con produto escalar definindo:\ne estendendo por linearidade. Finalmente, tomamos completaci\u00f3n deste produto interno. O resultado \u00e9 o produto tensorial de \"H\"1 e \"H\"2 como espazos de Hilbert.\nPropiedades.\nSe \"H\"1 e \"H\"2 te\u00f1en bases ortonormais {\u03c6\"k\"} e {\u03c8\"l\"}, respectivamente, ent\u00f3n {\u03c6\"k\"\u2297\u03c8\"l\"} son unha base ortonormal para \"H\"1\u2297\"H\"2.\nExemplos e aplicaci\u00f3ns.\nOs exemplos seguintes mostran que os produtos tensoriais se presentan naturalmente.\nDados dous espazos de medida \"X\" e \"Y\", con \u03bc e \u03bd as medidas respectivamente, un pode considerar L\u00b2(\"X\" \u00d7 \"Y\"), o espazo das funci\u00f3ns en \"X\" \u00d7 \"Y\" que son cadrado-integrables con respecto \u00e1 medida produto \u03bc \u00d7 \u03bd. Se \"f\" \u00e9 unha funci\u00f3n cadrado-integrable en \"X\", e \"g\" \u00e9 unha funci\u00f3n cadrado-integrable en \"Y\", ent\u00f3n podemos definir unha funci\u00f3n \"h\" en \"X\" \u00d7 \"Y\" por \"h\"(\"x\", \"y\") = \"f\"(\"x\") \"g\"(\"y\"). A definici\u00f3n da medida produto aseg\u00faranos que todas as funci\u00f3ns desta forma son cadrado-integrables, as\u00ed que esta define unha funci\u00f3n bilinear de L\u00b2(\"X\") \u00d7 L\u00b2(\"Y\") \u2192 L\u00b2(\"X\" \u00d7 \"Y\"). As combinaci\u00f3ns lineares das funci\u00f3ns da forma \"f\"(\"x\") \"g\"(\"y\") est\u00e1n tam\u00e9n en L\u00b2(\"X\" \u00d7 \"Y\"). Resulta que o conxunto de combinaci\u00f3ns lineares \u00e9 de feito denso en L\u00b2(\"X\" \u00d7 \"Y\"), se L\u00b2(\"X\") e L\u00b2(\"Y\") son separables. Isto demostra que L\u00b2(\"X\") \u2297 L\u00b2(\"Y\") \u00e9 isomorfo a L\u00b2(\"X\" \u00d7 \"Y\"), e tam\u00e9n explica porque necesitamos tomar a completaci\u00f3n na construci\u00f3n do produto tensorial do espazo de Hilbert.\nSemellantemente, podemos demostrar que L\u00b2(\"X\"; \"H\"), denotando o espazo das funci\u00f3ns cadrado-integrables de \"X\" \u2192 \"H\", \u00e9 isomorfo ao L\u00b2(\"X\") \u2297 \"H\" se este espazo \u00e9 separable. O isomorfismo manda \"f\"(\"x\") \u2297\u03c8 \u2208 L\u00b2(\"X\")\u2297 \"H\" a \"f\"(\"x\")\u03c8 \u2208 L\u00b2(\"X\"; \"H\"). Podemos combinar isto co exemplo anterior e conclu\u00edr que L\u00b2(\"X\") \u2297 L\u00b2(\"Y\") e L\u00b2(\"X\" \u00d7 \"Y\") son ambos isomorfos a L\u00b2(\"X\"; L\u00b2(\"Y\")).\nOs produtos tensoriais dos espazos de Hilbert pres\u00e9ntanse a mi\u00fado na mec\u00e1nica cu\u00e1ntica. Se unha certa part\u00edcula \u00e9 descrita polo espazo de Hilbert \"H\"1, e se describe outra part\u00edcula por \"H\"2&lt;/sub &gt;, ent\u00f3n o conxunto que consiste en ambas part\u00edculas \u00e9 descrito polo produto tensorial de \"H\"1 e \"H\"2. Por exemplo, o espazo de estado dun oscilador harm\u00f3nico cu\u00e1ntico \u00e9 L\u00b2(R), as\u00ed que o espazo de estado de dous osciladores \u00e9 L\u00b2(R) \u2297 L\u00b2(R ), o cal \u00e9 isomorfo a L\u00b2(R\u00b2). Polo tanto, o conxunto de d\u00faas part\u00edculas \u00e9 descrito polas funci\u00f3ns da onda da forma \u03c6(\"x\"1, \"x\"2). Un exemplo m\u00e1is intricado \u00e9 proporcionado polos espazos de Fock, que describen un n\u00famero variable de part\u00edculas.\nDescrici\u00f3n intr\u00ednseca.\nNa \u00e1lxebra abstracta, a \u00e1lxebra linear \u00e9 elevada a \u00e1lxebra multilinear introducindo o produto tensorial de dous espazos vectoriais. Introd\u00facese para reducir o estudo dos operadores bilineares ao dos operadores lineares. Isto \u00e9 suficiente para facer o mesmo con todas as funci\u00f3ns multilineares.\nFormalmente, o produto tensorial dos dous espazos vectoriais \"V\" e \"W\" sobre o mesmo corpo base \"F\" \u00e9 definido pola seguinte propiedade universal: \u00e9 un espazo vectorial \"T\" sobre \"F\", xunto cun operador bilinear: formula_97, tales que para cada operador bilinear formula_98 existe un operador linear \"L\" \u00fanico: \"L: T \u2192 X\" con formula_99, i.e. formula_100 para todo \"x\" en \"V\" e \"y\" en \"W\".\nO produto tensorial \u00e9 \u00fanico salvo isomorfismo, especificado univocamente por este requisito, e podemos polo tanto escribir formula_64 en vez de \"T\". Pola construci\u00f3n directa, segundo o suxerido na secci\u00f3n anterior, un pode demostrar que existe o produto tensorial para dous espazos vectoriais calquera. O espazo formula_64 \u00e9 xerado pola imaxe da formula_103 e a\u00ednda m\u00e1is: se \"S\" \u00e9 unha base de \"V\" e \"T\" \u00e9 unha base de \"W\", ent\u00f3n os\nformula_104 (tal que formula_105 e formula_106) son unha base para formula_64.\nA dimensi\u00f3n do espazo polo tanto est\u00e1 dada polo produto das dimensi\u00f3ns de \"V\" e de \"W\". \u00c9 posible xeneralizar a definici\u00f3n a un produto tensorial de calquera n\u00famero de espazos. Por exemplo, a propiedade universal de formula_108 \u00e9 que cada operador tri-linear en formula_109 corresponde a un operador linear \u00fanico en formula_108.\nO produto binario tensorial \u00e9 asociativo: formula_111 \u00e9 naturalmente isomorfo a formula_112.\nO produto tensorial dos tres p\u00f3dese polo tanto identificar con calquera deses: o binario formula_103 ser\u00e1 suficiente. Os espazos tensoriais permiten que utilicemos a teor\u00eda de operadores lineares para estudar operadores multilineares, onde o caso bilinear \u00e9 o principal.\nRelaci\u00f3n co espazo dual.\nN\u00f3tese que o espazo formula_114 (espazo dual de formula_64 que cont\u00e9n todos os funcionais lineares nese espazo) corresponde naturalmente ao espazo de todos os funcionais bilineares nos formula_116. \u00c9 dicir, cada funcional bilinear \u00e9 un funcional no produto tensorial, e viceversa. Cando os espazos formula_117 e formula_118 son de dimensi\u00f3n finita, existe un isomorfismo natural entre formula_119 e formula_120. As\u00ed pois, os tensores dos funcionais lineais son funcionais bilineares. Isto d\u00e1nos unha nova maneira de mirar o espazo de funcionais bilineares: como \"produto tensorial\". No caso de dimensi\u00f3n arbitraria, tan s\u00f3 temos a inclusi\u00f3n formula_121.\nTipos de tensores, v.g. alternantes.\nOs subespazos lineares de operadores bilineares (ou en xeral, operadores multilineares) determinan espazos cociente naturais do espazo tensorial, que son con frecuencia \u00fatiles. Vexa produto cu\u00f1a para o primeiro exemplo principal. Outro ser\u00eda o tratamento das formas alx\u00e9bricas como tensores anti-sim\u00e9tricos.\nSobre aneis m\u00e1is xerais.\n\u00c9 tam\u00e9n posible xeneralizar a definici\u00f3n para os produtos tensoriais de m\u00f3dulos sobre o mesmo anel. Se o anel \u00e9 non conmutativo, necesitaremos ter coidado en distinguir os m\u00f3dulos dereitos e os m\u00f3dulos esquerdos. Escribiremos \"RM\" para un m\u00f3dulo esquerdo, e \"MR\" para un m\u00f3dulo dereito. Se un m\u00f3dulo \"M\" ten unha estrutura esquerda de m\u00f3dulo sobre un anel \"R\" e unha estrutura de m\u00f3dulo dereito sobre un anel \"S\", e ademais para cada \"m\" en \"M\", r en \"R\" e s en \"S\" temos r(ms) = (rm)s, ent\u00f3n diremos que \"M\" \u00e9 un bim\u00f3dulo, e notar\u00e9molo \"RMS&lt;/sub &gt;\". N\u00f3tese que cada m\u00f3dulo esquerdo \u00e9 un bim\u00f3dulo con Z actuando por mn = \"m + m +... +m\" de m como o anel dereito, e viceversa.\nAo definir o produto tensorial, necesitamos ser coidadosos respecto ao anel: a maior\u00eda dos m\u00f3dulos p\u00f3dense considerar como distintos m\u00f3dulos sobre diversos aneis ou sobre o mesmo anel con diversas acci\u00f3ns do anel nos elementos do m\u00f3dulo. A forma m\u00e1is xeral da definici\u00f3n de produto tensorial \u00e9 como segue: Sexan \"MR\" e \"RN\" un m\u00f3dulo dereito e un m\u00f3dulo esquerdo, respectivamente. O seu produto tensorial \"R\" \u00e9 un grupo abeliano \"P\" xunto cun operador \"R\"-bilineal \"T\": \"M\" x \"N\" \u2192 \"P\" tal que para cada operador \"R\"-bilinear \"B\": \"M\" x \"N\" \u2192 \"O\" hai un homomorfismo de grupos \u00fanico \"L\": \"P\" \u2192 \"O\" tales que \"L\" ou \"T\" = \"B\". \"P\" non necesita ser un m\u00f3dulo sobre \"R\". Mais se \"S1MR\" \u00e9 un \"S1-R\"-bim\u00f3dulo, ent\u00f3n hai unha \u00fanica estrutura de \"S1\"-m\u00f3dulo esquerdo en \"P\" que \u00e9 compatible con \"T\". Similarmente \"RMS2\" \u00e9 un \"R-S2\"-bim\u00f3dulo, ent\u00f3n semellantemente hai unha \u00fanica estrutura de \"S2\"-m\u00f3dulo dereito en \"P\" que \u00e9 compatible con \"T\". Se \"M\" e \"N\" son ambos bim\u00f3dulos, ent\u00f3n \"P\" \u00e9 tam\u00e9n un bim\u00f3dulo, outra vez dunha maneira \u00fanica. (\"P\", \"T\") \u00e9 \u00fanico salvo un isomorfismo \u00fanico, e ch\u00e1maselle \"produto tensorial\" de \"M\" e \"N\". Se \"R\" \u00e9 un anel, \"RM\" \u00e9 un \"R\"-m\u00f3dulo esquerdo, e o conmutador rs-sr de dous elementos calquera \"r\" e \"s\" de \"R\" est\u00e1 no anulador de \"M\", ent\u00f3n p\u00f3dese facer de \"M\" un m\u00f3dulo dereito de \"R\" fixando \"mr=rm\". Obs\u00e9rvese que nesta situaci\u00f3n a acci\u00f3n de \"R\" en \"M\" factoriza por unha acci\u00f3n do anel comutativo \"R/Z(R)\", i.e. \"R\" m\u00f3dulo o seu centro. Neste caso o produto tensorial de \"M\" consigo mesmo sobre \"R\" \u00e9 outra vez un \"R\"-m\u00f3dulo. Se \"M\" e \"N\" \u00e9 ambos \"R\"-m\u00f3dulos que satisf\u00e1n esta condici\u00f3n, ent\u00f3n o seu produto tensorial \u00e9 outra vez un \"R\"-m\u00f3dulo. Isto \u00e9 unha t\u00e9cnica moi com\u00fan na \u00e1lxebra comutativa.\nExemplo: Considere os n\u00fameros racionais Q e os enteros m\u00f3dulo \"n\" Z\"n\". Ambos p\u00f3dense considerar como m\u00f3dulos sobre os n\u00fameros enteiros, Z. Sexa \"B\": Q x Z\"n\" \u2192 \"M\" sexa un operador Z-bilinear. Ent\u00f3n \"B(q, i) = B(q/n, n*i) = B(q/p, 0) = 0\", as\u00ed que cada operador bilinear \u00e9 identicamente cero. Polo tanto, se definimos \"P\" como o m\u00f3dulo trivial, e \"T\" como a funci\u00f3n bilinear cero, ent\u00f3n as propiedades para o produto tensorial son satisfeitas. Polo tanto, o produto tensorial de Q e Z\"n\" \u00e9 {0}."}
{"id": "209448", "revid": "47401", "url": "https://gl.wikipedia.org/wiki?curid=209448", "title": "Delta de Kronecker", "text": "En matem\u00e1tica, a delta de Kronecker \u00e9 unha funci\u00f3n de d\u00faas variables, que vale 1 se son iguais, e 0 se son diferentes. Escr\u00edbese co s\u00edmbolo formula_1 e empr\u00e9gase como unha forma abreviada notacional m\u00e1is que como unha funci\u00f3n por partes: \nRecibe ese nome polo matem\u00e1tico Leopold Kronecker (1823-1891).\nEmpr\u00e9gase en moitas \u00e1reas da matem\u00e1tica. Por exemplo, en \u00e1lxebra linear, a matriz identidade pode ser escrita como: "}
{"id": "209449", "revid": "56817", "url": "https://gl.wikipedia.org/wiki?curid=209449", "title": "Operador bilinear", "text": "En matem\u00e1ticas, un operador bilinear \u00e9 unha multiplicaci\u00f3n \"xeneralizada\" que atende \u00e1 propiedade distributiva.\nDefinici\u00f3n.\nDados 3 espazos vectoriais \"V\", \"W\" e \"X\" sobre o mesmo corpo \"F\", un operador bilinear \u00e9 unha funci\u00f3n\ntal que para todo \"w\" en \"W\" (fixa), a asignaci\u00f3n\n\u00e9 un operador linear de \"V\" a \"X\", e para todo \"v\" en \"V\" (fixa), a asignaci\u00f3n\n\u00e9 un operador linear de \"W\" a \"X\"."}
{"id": "209450", "revid": "22570", "url": "https://gl.wikipedia.org/wiki?curid=209450", "title": "Produto de Kronecker", "text": "O produto de Kronecker, denotado con (formula_1) \u00e9 unha operaci\u00f3n entre d\u00faas matrices dun tama\u00f1o arbitrario que da como resultado unha matriz bloque. \u00c9 un caso especial do produto tensorial. O produto de Kronecker non debe ser confundido co produto de matrices com\u00fan, que \u00e9 unha operaci\u00f3n totalmente diferente.\nDefinici\u00f3n.\nSe \"A\" \u00e9 unha matriz de dimensi\u00f3ns \"m\"formula_2\"n\" e \"B\" \u00e9 unha matriz de dimensi\u00f3ns \"p\"formula_2\"q\", ent\u00f3n o produto de Kronecker \"A\" formula_1 \"B\" \u00e9 a matriz bloque \"mp\"formula_2\"nq\"\nM\u00e1is explicitamente,\nPropiedades.\nBilinearidade e asociatividade.\nO produto de Kronecker \u00e9 un caso especial do produto tensorial, e polo tanto, \u00e9 bilinear e asociativo:\nonde \"A\", \"B\" e \"C\" son matrices e onde \"k\" \u00e9 un escalar.\nO produto de Kronecker non \u00e9 commutativo: En xeral, \"A\"formula_1\"B\" e \"B\"formula_1\"A\" son matrices diferentes. Por\u00e9n, \"A\"formula_1\"B\" e \"B\"formula_1\"A\" son intercambios equivalentes, o que quere dicir que hai matrices de permutaci\u00f3n \"P\" e \"Q\" tales que formula_17"}
{"id": "209451", "revid": "1505", "url": "https://gl.wikipedia.org/wiki?curid=209451", "title": "Asociatividade (\u00e1lxebra)", "text": "Sexa A un conxunto no cal def\u00ednese unha operaci\u00f3n binaria interna: formula_1, \u00e9 dicir: \nDise que o conxunto A, coa operaci\u00f3n formula_1, formula_4 ten a propiedade asociativa:\nDito doutro xeito: Para calquera elemento do conxunto A non importa a orde na que se operen as parellas de elementos. Sempre que non se modifique a orde dos elementos, a operaci\u00f3n dar\u00e1 o mesmo resultado. \u00c9 dicir:\nExemplos.\nPartindo do conxunto dos n\u00fameros naturais:\ne a operaci\u00f3n suma, podemos ver que: formula_7 ten a propiedade asociativa, xa que:"}
{"id": "209452", "revid": "23562", "url": "https://gl.wikipedia.org/wiki?curid=209452", "title": "Propiedade asociativa", "text": ""}
{"id": "209453", "revid": "56817", "url": "https://gl.wikipedia.org/wiki?curid=209453", "title": "Conmutatividade", "text": "Unha operaci\u00f3n binaria \u00e9 conmutativa cando o resultado da operaci\u00f3n \u00e9 o mesmo sexa cal sexa a orde dos elementos cos que se opera.\nDefinici\u00f3n alx\u00e9brica.\nSexa E un conxunto no cal foi definida unha operaci\u00f3n binaria ou lei de composici\u00f3n interna *, \u00e9 dicir, unha aplicaci\u00f3n:\nDise que * \u00e9 conmutativa se se comproba para todo (x,y) de E\u00d7E a igualdade x * y = y * x. Escrito formalmente:\nformula_2\n \nEste diagrama ilustra a conmutatividade: p \u00e9 o intercambio das variables \"x\" e \"y\".\nD\u00e1 o mesmo resultado percorrer a frecha horizontal, \u00e9 dicir, aplicala operaci\u00f3n *, que percorrer a frecha vertical (intercambiar as variables) e despois a diagonal (aplicar * ).\nEstes diagramas, onde o resultado non depende do traxecto sen\u00f3n s\u00f3 do punto de partida e do de chegada, ch\u00e1manse diagramas conmutativos.\nPor convenci\u00f3n, se unha operaci\u00f3n est\u00e1 escita co s\u00edmbolo +, suponse sempre que \u00e9 conmutativa. Esta convenci\u00f3n non \u00e9 v\u00e1lida para o produto \u00d7 nin \u00b7 pois, por exemplo, o produto de matrices non \u00e9 conmutativo en dimensi\u00f3ns superiores a 1, nin o produto dos n\u00fameros cuaterni\u00f3ns. O produto vectorial tampouco \u00e9 conmutativo. Unha operaci\u00f3n binaria \u00e9 conmutativa cando o resultado da operaci\u00f3n \u00e9 o mesmo sexa cal sexa a orde dos elementos cos que se opera.\nXeneralizaci\u00f3n.\nXeneral\u00edzase o concepto a toda clase de aplicaci\u00f3ns de d\u00faas ou m\u00e1is variables, e f\u00e1lase de \"simetr\u00eda\" no canto de conmutatividade:\nf(x,y,z) = f(y,z,x) = f(z,x,y) = f(x,z,y) = f(z,y,x) = f(y,x,z).\nEstas propiedades est\u00e1n no seguinte diagrama conmutativo:\nonde p \u00e9 o intercambio de d\u00faas variables, id \u00e9 a aplicaci\u00f3n \"identidade\".\nO diagrama res\u00famese en: f (p\u00d7id) = f (id\u00d7p) = f, onde denota a composici\u00f3n das funci\u00f3ns."}
{"id": "209454", "revid": "98629", "url": "https://gl.wikipedia.org/wiki?curid=209454", "title": "La que se avecina", "text": "La que se avecina \u00e9 unha serie de televisi\u00f3n espa\u00f1ola baseada no humor e producida por Mediaset Espa\u00f1a e \"Infinia\" e emitida por Telecinco desde o 22 de abril de 2006 con bos rexistros de audiencia. A serie, que \u00e9 unha adaptaci\u00f3n da exitosa \"Aqu\u00ed no hay quien viva\", estreouse cun 28,8% de \"share\" e foi l\u00edder de audiencia en case todas as s\u00faas emisi\u00f3ns durante a primeira tempada.\n\"La que se avecina\" conta a historia da comunidade de veci\u00f1os \"\u00abMirador de Montepinar\u00bb\", un bloque de apartamentos. A serie, que ten 144 cap\u00edtulos nas s\u00faas dez tempadas, ademais dun especial de Nadal, foi emitida en varios d\u00edas da semana desde o seu lanzamento. Un dos peores momentos da serie foi na s\u00faa segunda tempada, cando tivo que ser retirada temporalmente despois de dez episodios e de ser trasladados ao \"late night\" da cadea. Actualmente, o equipo e a cadea est\u00e1n satisfeitos cos resultados da comedia, xa que chegou a superar en varias ocasi\u00f3ns a moitas ofertas da competencia.\nEn marzo do 2014 acabou a s\u00e9tima tempada, pero a serie xa est\u00e1 renovada por outra, que ter\u00e1 16 episodios e ser\u00e1 estreada en Telecinco.\nHistoria.\nTelecinco anunciou o 2 de xu\u00f1o de 2006, que chegara a un acordo para adquirir o 15% da produci\u00f3n de Jos\u00e9 Luis Moreno Miram\u00f3n Mendi , por 11 mill\u00f3ns de euros. A declaraci\u00f3n significa que, cando en xullo do mesmo ano, o empresario finalizase o contrato con Antena 3, a produtora xa non poder\u00eda facer m\u00e1is episodios de \"Aqu\u00ed no hay quien viva\" para a cadea. Ent\u00f3n, Telecinco creou a s\u00faa adaptaci\u00f3n, chamada inicialmente \"Atocha 20\" como t\u00edtulo provisional. A serie, que contin\u00faa actualmente en emisi\u00f3n, conta con gran parte do elenco de actores da s\u00faa antecesora, a\u00ednda que en personaxes diferentes, e co mesmo equipo t\u00e9cnico.\nO 13 de decembro de 2006, Telecinco presentou nunha conferencia de prensa o equipo da serie, confirmando, ademais, que ser\u00eda estreada, en principio, durante o primeiro trimestre de 2007. Meses despois, a serie foi presentada o 19 de abril de 2007 e d\u00edas m\u00e1is tarde comezou a ser emitida, cubrindo a franxa do domingo e sendo l\u00edder de audiencia en case todas as emisi\u00f3ns da s\u00faa primeira tempada. A partir de maio de 2010 e ata agora, em\u00edtese diariamente na canle dixital Factor\u00edaDeFicci\u00f3n (competindo coa s\u00faa antecesora \"Aqu\u00ed no hay quien viva\" emitida en Neox), rompendo marcas de audiencia, e superando incluso as grandes cadeas. Tam\u00e9n se emite en Paramount Comedy e nas plataformas ONO e Imagenio.\nElenco para a oitava tempada.\nAqu\u00ed m\u00f3stranse os personaxes da oitava tempada da serie, que se emitir\u00e1 en Telecinco:"}
{"id": "209455", "revid": "22570", "url": "https://gl.wikipedia.org/wiki?curid=209455", "title": "Operaci\u00f3n binaria", "text": "Unha operaci\u00f3n binaria def\u00ednese como aquela operaci\u00f3n matem\u00e1tica que precisa dun operador e de dous operandos (argumentos) para que se poida calcular un valor.\nDados tres conxuntos A, B e C, unha operaci\u00f3n binaria \u00e9 unha aplicaci\u00f3n que asigna a cada par de valores a de A e b de B un s\u00f3 valor c de C, que podemos representar:\nRepresentando a operaci\u00f3n polo signo formula_2 podemos expresar a operaci\u00f3n:\nPor exemplo, o operador de suma \u00ab+\u00bb de n\u00fameros naturais \u00e9 un operador binario, porque require dous argumentos:\ne temos que:\nO n\u00famero de argumentos dunha funci\u00f3n denom\u00ednase aridade.\nClase de operaci\u00f3n binaria.\nSegundo os conxuntos A, B e C podemos diferenciar dous tipos de operaci\u00f3ns, as internas nas que A = B = C, e as externas que son t\u00f3dalas demais.\nOperaci\u00f3n interna.\nSe a cada par de valores (a, b) de formula_6 a operaci\u00f3n lle corresponde un valor c de A:\ndise que esta operaci\u00f3n \u00e9 interna, e as\u00ed, por exemplo, dado o conxunto de vectores de tres dimensi\u00f3ns formula_8, e a suma de vectores, temos:\nque a suma de dous vectores de formula_8 \u00e9 outro vector de formula_8. Por exemplo, dados os vectores:\na s\u00faa suma \u00e9:\nOperaci\u00f3n externa.\nSe a operaci\u00f3n non \u00e9 interna, ent\u00f3n \u00e9 externa, pod\u00e9ndose presentar os seguintes casos:\na esta operaci\u00f3n tam\u00e9n se lle denomina lei de composici\u00f3n externa. Un exemplo sinxelo desta operaci\u00f3n \u00e9 o produto dun vector por un escalar:\nas\u00ed, dado o vector:\no resultado de multiplicalo por un escalar b, ser\u00e1:\nna que a cada par de valores a, b de A se lle asigna un c de B, esta operaci\u00f3n non se denomina lei de composici\u00f3n. Como exemplo podemos po\u00f1er o produto escalar de dous vectores, que da como resultado un n\u00famero real:\nas\u00ed pois, dados os vectores:\no seu produto escalar ser\u00e1:\n\u00e9 o caso m\u00e1is xeral, e tampouco se denomina lei de composici\u00f3n. Podemos ver o exemplo da divisi\u00f3n dun n\u00famero enteiro entre un n\u00famero natural para dar como resultado un n\u00famero racional"}
{"id": "209456", "revid": "22570", "url": "https://gl.wikipedia.org/wiki?curid=209456", "title": "Operando", "text": "En matem\u00e1ticas, un operando \u00e9 unha das entradas (argumentos) dun operador. Por exemplo, en:\n\"formula_2\" \u00e9 o operador, \"formula_3\" e \"formula_4\" son os operandos.\nA cantidade de operandos dun operador denom\u00ednase aridade. Base\u00e1ndose na aridade, os operadores clasif\u00edcanse como unarios, binarios, ternarios etc."}
{"id": "209457", "revid": "23562", "url": "https://gl.wikipedia.org/wiki?curid=209457", "title": "Propiedade conmutativa", "text": ""}
{"id": "209458", "revid": "89787", "url": "https://gl.wikipedia.org/wiki?curid=209458", "title": "Teorema de Tolomeo", "text": "O teorema de Tolomeo \u00e9 unha relaci\u00f3n en xeometr\u00eda euclidiana entre os catro lados e as d\u00faas diagonais dun cuadril\u00e1tero c\u00edclico. Recibe o seu nome do astr\u00f3nomo e matem\u00e1tico grego Claudio Tolomeo.\nSe un cuadril\u00e1tero est\u00e1 dado polos seus catro v\u00e9rtices A, B, C, D, o teorema afirma que:\nOnde a li\u00f1a sobre as Letras indica a lonxitude dos segmentos entre os v\u00e9rtices correspondentes.\nEsta relaci\u00f3n pode ser con palabras do seguinte xeito:\nDemostraci\u00f3n xeom\u00e9trica.\nN\u00f3tese que a demostraci\u00f3n \u00e9 v\u00e1lida s\u00f3 para cuadril\u00e1teros conc\u00edclicos simples. Se o cuadril\u00e1tero \u00e9 complexo ent\u00f3n K encontrarase f\u00f3ra do segmento AC, e polo tanto AK-CK=\u00b1AC, tal como se esperaba.\nExiste unha xeneralizaci\u00f3n deste teorema chamado teorema de Casey, que involucra a catro circunferencias non secantes e tanxentes interiores a unha quinta.\nO teorema de Tolomeo p\u00f3dese demostrar con m\u00e9todos de inversi\u00f3n xeom\u00e9trica con respecto a calquera v\u00e9rtice dun cuadril\u00e1tero.\nExemplo.\nConsid\u00e9rese un pent\u00e1gono regular e a circunferencia circunscrita ao mesmo. No cuadril\u00e1tero ABCD as diagonais son iguais ao lado AD. O teorema de Tolomeo d\u00e1 neste caso,\nDividindo entre formula_3 tense\nDenotando con formula_5 a raz\u00f3n b/a obtense formula_6, ecuaci\u00f3n que coincide coa definici\u00f3n do n\u00famero \u00e1ureo."}
{"id": "209459", "revid": "55340", "url": "https://gl.wikipedia.org/wiki?curid=209459", "title": "Juan Fern\u00e1ndez-Armesto Fern\u00e1ndez-Espa\u00f1a", "text": "Juan Fern\u00e1ndez-Armesto Fern\u00e1ndez-Espa\u00f1a, nado en Nova York (Estados Unidos de Am\u00e9rica) o 2 de xaneiro de 1953, \u00e9 un avogado e xurista espa\u00f1ol de orixe galega.\nTraxectoria.\nFillo de Augusto Ass\u00eda (Felipe Fern\u00e1ndez Armesto) e Victoria Armesto (Mar\u00eda Victoria Fern\u00e1ndez-Espa\u00f1a y Fern\u00e1ndez-Latorre), cursou o bacharelato en Bonn (Alema\u00f1a) e en Madrid. Realizou os seus estudos universitarios no ICADE de Madrid, licenci\u00e1ndose en Dereito en 1977 e en Ciencias Empresariais en 1978. En 1983 obtivo ou t\u00edtulo de doutor en Dereito na Universidade Aut\u00f3noma de Madrid.\nImpartiu clases de Dereito Mercantil na Universidade Pontificia de Comillas-ICADE desde 1978 como profesor adxunto e, despois, profesor agregado, sendo nomeado en 1988 catedr\u00e1tico da mencionada disciplina en dita Universidade, posto no que continuou at\u00e9 o ano 2009.\n\u00c9 membro do Colexio de Avogados de Madrid, do \"International Bar Association\" (\"Colexio de Avogados Internacional\"), da \"London Court of International Arbitration\" (LCIA), do \"Deutsche Institution f\u00fcr Schiedsgerichtsbarkeit e.V.\" (DIS) (\"Instituci\u00f3n alem\u00e1 de Arbitraxe\") e do \"Institut pour l'Arbitrage Internationale\" (IAI), cofundador do Club Espa\u00f1ol de Arbitraxe, do que desde marzo de 2009 \u00e9 vogal da s\u00faa xunta directiva,; ademais, o Comit\u00e9 espa\u00f1ol da C\u00e1mara de Comercio Internacional (CCI) designouno representante espa\u00f1ol na \"Comisi\u00f3n de Arbitraxe\" de dita C\u00e1mara.\nEn outubro de 1996 foi designado polo Consello de Ministros de Espa\u00f1a presidente da recentemente creada Comisi\u00f3n Nacional do Mercado de Valores (CNMV), cesando o ano 2000, ao rematar o seu mandato regulamentario.\nEst\u00e1 en posesi\u00f3n da Gran Cruz da Orde de Isabel la Cat\u00f3lica."}
{"id": "209460", "revid": "98629", "url": "https://gl.wikipedia.org/wiki?curid=209460", "title": "Amazonis Planitia", "text": "Amazonis Planitia \u00e9 unha das planicies m\u00e1is suaves de Marte. Amazonis est\u00e1 situada entre Arcadia Planitia que queda \u00f3 norte, Elysium Planitia que fica \u00f3 oeste, \u00f3 sur p\u00f3dese atopar Terra Sirenum e o leste est\u00e1 a rexi\u00f3n de Tharsis co inmenso Olympus Mons como primeira referencia, local\u00edzase sobre as s\u00faas coordenadas centrais que son 22,85\u00b0 N 196,94\u00b0 E, a \"planitia\" ten un di\u00e1metro medio de 2.372,21\u00a0km, e presenta un relevo moi suave, as\u00ed coma uns accidentes xeol\u00f3xicos moi suaves, redondeados e moi erosionados, ademais dunhas variaci\u00f3ns de altitude extremadamente suaves.\nO seu nome deriva dun antigo accidente xeol\u00f3xico, que a s\u00faa vez fai referencia \u00e1s Amazonas, a m\u00edtica raza de mulleres guerreiras.\nIdade, caracter\u00edsticas e composici\u00f3n.\nCon s\u00f3 100 mill\u00f3ns de anos de idade, \u00e9 unha das poucas planicies que pos\u00faen capas sedimentarias que impiden a observaci\u00f3n do terreo marciano, a s\u00faa composici\u00f3n asemellase moito a que podemos atopar na superficie de Islandia. Formada por grandes coladas de lava que flu\u00edron libremente \u00f3 longo das chairas da planicie, Amazonis foi descrita por William Hartmann coma \"un deserto volc\u00e1nico de po brillante con moitos regueiros e coladas de lava de aparencia recente.\"\nAmazonis converteuse nun dos focos principais de investigaci\u00f3n do planeta vermello. Este interese bas\u00e9ase na particular composici\u00f3n da planitia e na s\u00faa idade relativamente nova se a comparamos con outras rexi\u00f3ns de Marte, as cales te\u00f1en centos de mill\u00f3ns de anos de idade. Hartman indica que esta planicie ten moitas semellanzas con Islandia, con patr\u00f3ns de fendas e fracturas con forma de ara\u00f1eira, que separan anacos de terreo plano coma se fosen anacos de pratos rotos, estas formas son producidas tanto en Islandia coma en Amazonis por coladas de lava que cobren as superficies cunha capa fina de lava endurecida.\nIronicamente, nos tempos en que a \u00c9poca Amaz\u00f3nica recibiu o seu nome, facendo referencia \u00e1 esta \"planitia\", t\u00f3dolos investigadores pensaban incorrectamente que Amazonis Planitia era o expo\u00f1ente representativo de t\u00f3dalas planicies marcianas, as\u00ed como pensaban que a planicie se formara nesa \u00e9poca. Pero, nas d\u00faas \u00faltimas d\u00e9cadas, os investigadores chegaron a conclusi\u00f3n de que est\u00e1 \"planitia\" \u00e9 recente e que a s\u00faa extremada suavidade a fai dela unha \u00e1rea particularmente distinguible respecto da s\u00faa veci\u00f1anza e doutras planicies do hemisferio norte marciano. \u00c9 moi posible que esta planicie posu\u00edse xa caracter\u00edsticas particulares cando Marte estivo baixo a acci\u00f3n da auga.\nA\u00ednda que non se ten determinado con exactitude a idade de Amazonis, a s\u00faa natureza (p.ex. a ausencia de rochas sedimentarias) xa ten proporcionado evidencias de que esta \u00e1rea ser\u00e1 un lugar que proporcionar\u00e1 moitos descubrimentos futuros e foi proposta coma lugar de aterraxe para novas sondas da NASA."}
{"id": "209462", "revid": "23204", "url": "https://gl.wikipedia.org/wiki?curid=209462", "title": "Rutger Hauer", "text": "Rutger Oelsen Hauer, nado o 23 de xaneiro de 1944 en Breukelen e finado o 19 de xullo de 2019 en Beetstersweach, foi un actor neerland\u00e9s de cine, teatro e televisi\u00f3n. Co\u00f1ecido por filmes como \"Flesh + Blood\", \"Blind Fury\", \"Blade Runner\", \"The Hitcher\", \"Sin City\", \"Lady Falc\u00f3n\" ou \"Batman empeza\"."}
{"id": "209463", "revid": "98629", "url": "https://gl.wikipedia.org/wiki?curid=209463", "title": "EVA (filme de 2011)", "text": "EVA \u00e9 un filme hispano-franc\u00e9s dirixido por Kike Ma\u00edllo que se estreou no 2011.\nSinopse.\nAno 2041. Un futuro non moi afastado no que os seres humanos viven acompa\u00f1ados de criaturas mec\u00e1nicas. \u00c1lex, un reputado enxe\u00f1eiro cibern\u00e9tico, regresa a Santa Irene, despois de dez anos de ausencia, para realizar un encargo da Facultat de Ci\u00e8ncies Robotiques: a creaci\u00f3n dun neno robot. Durante ese tempo, o seu irm\u00e1n David, e Lana, a antiga moza de \u00c1lex, casaron. Inesperadamente, a rutineira vida de \u00c1lex verase alterada por Eva, a filla de Lana e David, unha nena extraordinaria, magn\u00e9tica, que dende o primeiro momento establece unha relaci\u00f3n de complicidade con \u00c1lex."}
{"id": "209464", "revid": "23204", "url": "https://gl.wikipedia.org/wiki?curid=209464", "title": "Marta Etura", "text": "Marta Etura Palenzuela, nada en Donostia (Guip\u00fascoa) o 5 de xullo de 1978, \u00e9 unha actriz vasca."}
{"id": "209465", "revid": "111586", "url": "https://gl.wikipedia.org/wiki?curid=209465", "title": "Soviet Supremo da Uni\u00f3n Sovi\u00e9tica", "text": "O Soviet Supremo da Uni\u00f3n Sovi\u00e9tica (en ruso \"\u0412\u0435\u0440\u0445\u043e\u0432\u043d\u044b\u0439 \u0421\u043e\u0432\u0435\u0442 \u0421\u0421\u0421\u0420\", \"Verkh\u00f3vnyj Sov\u00e9t SSSR\") foi o soviet supremo e como tal o corpo lexislativo superior da Uni\u00f3n Sovi\u00e9tica entre 1938 e 1989 e o \u00fanico con capacidade para establecer emendas constitucionais. Entre 1989 e 1991 o Congreso dos Deputados do Pobo da Uni\u00f3n Sovi\u00e9tica designou os seus membros. Elix\u00eda o Presidium, formaba o Consello de Ministros, o Tribunal Supremo, e designaba o Procurador Xeral da Uni\u00f3n Sovi\u00e9tica.\nEstrutura.\nO Soviet Supremo comp\u00fa\u00f1ase de d\u00faas c\u00e1maras, cada unha con iguais poderes lexislativos, e nas d\u00faas os seus membros elix\u00edanse por un per\u00edodo de catro anos.\nO n\u00famero total de membros variou entre os 1556 de 1974 e os 542 de 1989. O Pres\u00eddium levaba os asuntos do d\u00eda a d\u00eda do Soviet Supremo cando non estaba en sesi\u00f3n."}
{"id": "209466", "revid": "31271", "url": "https://gl.wikipedia.org/wiki?curid=209466", "title": "Soviet Supremo da URSS", "text": ""}
{"id": "209467", "revid": "98629", "url": "https://gl.wikipedia.org/wiki?curid=209467", "title": "Veronica Guerin (filme)", "text": "Veronica Guerin \u00e9 un filme dirixido por Joel Schumacher que se estreou no 2003. Bas\u00e9ase na vida da xornalista irlandesa Veronica Guerin, que foi asasinada en 1996 pola s\u00faa investigaci\u00f3n do tr\u00e1fico de drogas en Dubl\u00edn.\nSinopse.\nAnos 90. Veronica Guerin \u00e9 unha xornalista dublinesa que traballa no Sunday Independent. Despois de acudir a un xu\u00edzo por multas de aparcadoiro non pagas, \u00e9 asasinada por dous homes encarrapuchados."}
{"id": "209468", "revid": "98629", "url": "https://gl.wikipedia.org/wiki?curid=209468", "title": "Hard Candy", "text": "Hard Candy \u00e9 un filme estadounidense dirixido por David Slade que se estreou no 2005. Est\u00e1 protagonizado por Ellen Page e Patrick Wilson.\nSinopse.\nJeff (Patrick Wilson), un fot\u00f3grafo de 32 anos, queda con Hayley (Ellen Page), unha rapaza adolescente de 14 anos \u00e1 que co\u00f1eceu a trav\u00e9s de Internet. Despois de tomar un caf\u00e9, l\u00e9vaa \u00e1 s\u00faa casa co prop\u00f3sito de tirarlle unhas fotos."}
{"id": "209469", "revid": "85894", "url": "https://gl.wikipedia.org/wiki?curid=209469", "title": "Sanaa Lathan", "text": "Sanaa McCoy Lathan, nada o 19 de setembro de 1971 en Nova York, \u00e9 unha actriz e actriz de voz estadounidense."}
{"id": "209470", "revid": "25871", "url": "https://gl.wikipedia.org/wiki?curid=209470", "title": "Ken Hutchison", "text": "Ken Hutchison, nado en Leslie, Fife, o 24 de novembro de 1943 e finado o 9 de agosto de 2021, foi un actor escoc\u00e9s de cinema."}
{"id": "209471", "revid": "85894", "url": "https://gl.wikipedia.org/wiki?curid=209471", "title": "Armin Rohde", "text": "Armin Rohde, nado o 4 de abril de 1955 en Gladbeck, \u00e9 un actor alem\u00e1n de cinema."}
{"id": "209472", "revid": "98629", "url": "https://gl.wikipedia.org/wiki?curid=209472", "title": "A\u00f1aterve", "text": "A\u00f1aterve, caudillo guanche do Menceyato de G\u00fc\u00edmar, na illa de Tenerife (Canarias). Foi o mencey ou rei do distrito de G\u00fc\u00edmar, un dos 9 distritos ou menceyatos nos que estaba dividida a Tenerife prehisp\u00e1nica.\nFoi o primeiro mencey tinerfe\u00f1o en chegar a acordos de paz con Alonso Fern\u00e1ndez de Lugo, o adiantado dos Reis Cat\u00f3licos.\nBiograf\u00eda.\nA\u00f1aterve \"O Bo\" era o fillo do mencey Acaymo de G\u00fcimar e neto, por tanto, de Tinerfe, \"O Grande\". Naceu a comezos da segunda metade do s\u00e9culo XV. En maio de 1494, unha expedici\u00f3n capitaneada polo mesmo Alonso de Lugo e formada por 30 nav\u00edos, 190 cabaleiros e entre 1.000 e 2.000 infantes castel\u00e1ns, m\u00e1is alg\u00fans aliados nativos, desembarca en Tenerife por A\u00f1aza.\nAlonso chega a acordos de paz con A\u00f1aterve, \u00f3 que se une o Menceyato de Icode, o de Daute, o de Adeje e o de Abona, que forman o chamado \"bando de paces\", o cal acepta o dominio dos castel\u00e1ns.\nA\u00f1aterve axudou \u00f3s castel\u00e1ns en diferentes ocasi\u00f3ns, aportando tropas auxiliares, especialmente na Primeira Batalla de Acentejo, na Batalla de Aguere e na Segunda Batalla de Acentejo."}
{"id": "209473", "revid": "35560", "url": "https://gl.wikipedia.org/wiki?curid=209473", "title": ".aw", "text": ".aw \u00e9 o Dominio de Nivel Superior xeogr\u00e1fico (ccTLD) para Aruba. Est\u00e1 administrado polo SETAR.\nSon permitidos os rexistros de segundo nivel, pero hai tam\u00e9n un subdominio .com.aw para sitios comerciais."}
{"id": "209474", "revid": "98629", "url": "https://gl.wikipedia.org/wiki?curid=209474", "title": "Bencomo", "text": "Bencomo ou Benchomo foi mencey de Taoro, sendo un dos 9 menceyes que gobernaban a illa de Tenerife durante o ano 1494, estando o seu menceyato cronoloxicamente dentro do episodio hist\u00f3rico co\u00f1ecido como Conquista das Canarias.\nHistoria.\nBencomo, tam\u00e9n alcumado como \"Rei Grande\", foi unha figura representativa da resistencia dos ind\u00edxenas de Tenerife, sobre todo, pola s\u00faa vitoria na Primeira Batalla de Acentejo ante as tropas castel\u00e1s.\nNo momento que precede \u00e1 conquista, a illa de Tenerife atop\u00e1base en conflito entre os distintos menceyatos. Bencomo pretend\u00eda constitu\u00edr un poder hexem\u00f3nico en toda a illa, o que produciu un enfrontamento entre os menceyatos do sur, de menor riqueza. A presenza europea nas illas acelerou un proceso de loita na organizaci\u00f3n do poder, tendente a unha maior xerarquizaci\u00f3n.\nMorreu con aproximadamente 70 anos na Batalla de Aguere contra o adiantado Alonso Fern\u00e1ndez de Lugo, xunto co seu irm\u00e1n Tinguaro, o que representou a fin da resistencia guanche ante a conquista de Tenerife e das Illas Canarias por parte da Coroa de Castela.\nO primeiro enfrontamento de Bencomo coas tropas castel\u00e1s primeira batalla de Acentejo, en maio de 1494, produciuse preto de Acentejo, no fondo da carricova do mesmo nome, no punto por onde hoxe discorre o Cami\u00f1o de Santo Domingo. Os espa\u00f1ois levaban consigo todo o gando que recolleran na s\u00faa marcha dende o real situado no que hoxe \u00e9 Santa Cruz de Tenerife, lugar dende onde partiran en incursi\u00f3n cara \u00f3 interior da illa. Tinguaro agard\u00e1baos, por indicaci\u00f3n de Bencomo, con 300 guerreiros nos altos do barranco, dende os que provocaron cos seus silbos e chuvia de pedras unha espantosa desorganizaci\u00f3n nas tropas castel\u00e1s, impedidas nunha defensa efectiva polos movementos do gando roubado, sendo finalmente masacradas polos 2000 campesi\u00f1os voluntarios de refresco que acompa\u00f1aban a Bencomo e que pecharon a sa\u00edda do barranco.\nMeses despois, o 14 de novembro do mesmo ano, volveron a enfrontarse os guerreiros \u00f3 mando de Bencomo cos de Lugo, no que se denomina Batalla de Aguere ou de La Laguna.\nO campo que cubr\u00eda o ex\u00e9rcito guanche (de seis a doce mil guerreiros) abarcaba dende onde hoxe est\u00e1 edificada a ermida de San Crist\u00f3bal de la Laguna ata a Cruz de Piedra. Bencomo ordenou o ex\u00e9rcito en tres partes: o centro estaba dirixido polo propio Bencomo, a \u00e1 dereita por Acaymo, rei de Tacoronte e a \u00e1 esquerda por Tinguaro. A batalla debeu celebrarse na chaira que hoxe ocupa o chamado Barrio del Timple, Barrio Nuevo ou Vi\u00f1a Nava e a Urbanizaci\u00f3n de la Verdellada\nO ex\u00e9rcito castel\u00e1n de Alonso, formado por uns 1300 homes, formou preto da actual San Crist\u00f3bal de La Laguna: a vangarda espa\u00f1ola de arcabuceiros e ballesteros desordenou as filas guanches, entrando logo en acci\u00f3n piqueiros e cabaleiros, ferindo e matando \u00f3s fuxitivos. A \u00e1 esquerda de Tinguaro foi arrollada pola cabaler\u00eda castel\u00e1 e o centro, a cargo de Bencomo, foi posto en fuga. Acaymo, sen sufrir tantas baixas, tivo que retroceder igualmente.\nAs mortes de Bencomo e Tinguaro produc\u00edronse probablemente durante o intento de fuxida cara \u00f3s cerros para protexerse das cargas da cabaler\u00eda de Alonso.\nTrala batalla, na que os guanches deixaron sobre o terreo m\u00e1is de 2000 mortos e feridos, os superviventes elixiron \u00f3 seu fillo Bentor como sucesor, como mencey de Taoro e l\u00edder do \"bando de guerras\". Suicidouse un mes despois, trala \u00faltima gran batalla da Conquista das Canarias, a Segunda Batalla de Acentejo, final da resistencia militar das illas Canarias."}
{"id": "209475", "revid": "5863", "url": "https://gl.wikipedia.org/wiki?curid=209475", "title": "Augusto Ulloa Casta\u00f1\u00f3n", "text": "Augusto Ulloa Casta\u00f1\u00f3n, nado en Santiago de Compostela o 22 de abril de 1823 e finado en Madrid o 26 de marzo de 1879, foi un avogado, xornalista e pol\u00edtico galego.\nTraxectoria.\nLicenciado en Dereito pola Universidade de Santiago de Compostela, foi profesor de Dereito Pol\u00edtico e Penal na Universidade Central de Madrid, cargo que abandonou para dedicarse ao xornalismo e \u00e1 pol\u00edtica. Afiliouse \u00e1 Uni\u00f3n Liberal e, logo do triunfo da Revoluci\u00f3n de 1854, foi elixido deputado por Lugo (1854), A Fonsagrada (1858, 1863, 1864, 1871, 1872 e 1876), A Coru\u00f1a (1865) e Mondo\u00f1edo (1869). Foi director xeral de Ultramar (1858-1863), subsecretario de Estado (1856) e ministro de Mari\u00f1a (1863), de Fomento (1864) e de Estado (1874) ata a Restauraci\u00f3n. Colaborou con distintos xornais como \"El Tribuno\", \"El Clamor P\u00fablico\" e \"El Voto Nacional\" (que tam\u00e9n dirixiu) e publicou \"Revista de Indias\" (1868). Participou na Revoluci\u00f3n de 1868 e votou a favor de Amadeu I. Foi membro da Real Academia de Ciencias Morales y Pol\u00edticas."}
{"id": "209476", "revid": "35560", "url": "https://gl.wikipedia.org/wiki?curid=209476", "title": ".ax", "text": ".ax \u00e9 o Dominio de Nivel Superior xeogr\u00e1fico (ccTLD) para as Illas \u00c5land, introducido no 2006. Previamente, a maior\u00eda das p\u00e1xinas web de \u00c5land estaban baixo o subdominio .aland.fi.\nHistoria.\nO 17 de febreiro de 2006, o parlamento finland\u00e9s aprobaba unha modificaci\u00f3n das leis de regulaci\u00f3n dos nomes de dominios fineses para inclu\u00edr o .ax como dominio de nivel superior. Durante tres anos, o subdominio aland.fi ser\u00eda sendo mudado mentres se empregaba o .ax, sen que se aceptasen m\u00e1is rexistros baixo o subdominio aland.fi.\nO 17 de marzo de 2006, o presidente de Finlandia Tarja Halonen asinaba a modificaci\u00f3n como lei, torn\u00e1ndose efectiva o 27 de marzo de 2006. O goberno de \u00c5land comezou a aceptar rexistros inmediatamente despois de cambiarse a lei.\nO 9 de xu\u00f1o de 2006, o ICANN aprobou delegar o dominio .ax para o goberno de \u00c5land. O .ax foi adherido \u00e1 \"root zone\" o 21 de xu\u00f1o de 2006, e tornouse activo o 15 de agosto de 2006.\nRequirimentos de rexistro.\nOs nomes de dominio poden ser outorgados a:"}
{"id": "209477", "revid": "35560", "url": "https://gl.wikipedia.org/wiki?curid=209477", "title": ".az", "text": ".az \u00e9 o Dominio de Nivel Superior xeogr\u00e1fico (ccTLD) para Acerbaix\u00e1n. Est\u00e1 administrado por Azerbaijan Communications. Alg\u00fans dos dominios de segundo nivel baixo .az son com.az, net.az, int.az, gov.az, org.az, .edu.az, .info.az, .pp.az, .mil.az, .name.az, .pro.az, biz.az e co.az."}
{"id": "209478", "revid": "89787", "url": "https://gl.wikipedia.org/wiki?curid=209478", "title": "Instituto Cat\u00f3lico de Administraci\u00f3n y Direcci\u00f3n de Empresas", "text": "O Instituto Cat\u00f3lico de Administraci\u00f3n y Direcci\u00f3n de Empresas (ICADE= foi unha instituci\u00f3n desaparecida en 1978 ao integrarse na Universidade Pontificia Comillas dando lugar a d\u00faas facultades de dita universidade, a Facultade de Dereito e a Facultade de Ciencias Econ\u00f3micas e Empresariais, facultades ambas que foran fundadas en 1956.\nNa actualidade, segundo o \"Manual de Identidade Corporativa\", s\u00f3 se pode engadir o acr\u00f3nimo entre par\u00e9nteses a continuaci\u00f3n do nome oficial de cada unha destas d\u00faas facultades, en recordo ao nome da desaparecida instituci\u00f3n.\nHistoria.\nO ICADE ten a s\u00faa orixe en 1956, \u00e9poca na que desenvolve as s\u00faas actividades no marco do \"Colegio Universitario del Buen Consejo\", un Seminario T\u00e9cnico de Direcci\u00f3n de Empresas que, nun principio, limit\u00e1base \u00e1 formaci\u00f3n de posgraduados que desexaban acceder a postos directivos das empresas.\nEn 1960 \u00fanese ao ICAI para formaren ICADE-ICAI. Este mesmo ano inaugura o seu \"programa estrella\" E-3, exixente programa de estudos que combina as d\u00faas licenciaturas, Ciencias Econ\u00f3micas e Empresariales e Dereito, convert\u00e9ndose as\u00ed na primeira instituci\u00f3n acad\u00e9mica de Espa\u00f1a en ofrecer un programa conxunto deste tipo.\nEn 1978 ICADE-ICAI int\u00e9grase na Universidade Pontificia de Comillas. A marca ICADE an\u00e9xase a d\u00faas facultades da universidade.\nFacultade de Dereito.\nNa actualidade (2012) o seu Decano \u00e9 \u00cd\u00f1igo Navarro Mendiz\u00e1bal.\nTitulaci\u00f3ns.\nTitulaci\u00f3ns adaptadas ao Espazo Europeo de Educaci\u00f3n Superior:\nCentro de Innovaci\u00f3n do Dereito (CID-ICADE).\nO Centro de Innovaci\u00f3n do Dereito (CID-ICADE) \u00e9 un centro pertencente \u00e1 Facultade de Dereito (ICADE) que se encarga da promoci\u00f3n, coordinaci\u00f3n e execuci\u00f3n de actividades universitarias dirixidas a fomentar a innovaci\u00f3n, a facilitar a formaci\u00f3n permanente e a fortalecer a relaci\u00f3n da Facultade de Dereito cos colexios profesionais e outras instituci\u00f3ns do \u00e1mbito xur\u00eddico.\nFacultade de Ciencias Econ\u00f3micas e Empresariais.\nNa actualidade (2012) o seu decano \u00e9 Alfredo Arahuetes Garc\u00eda.\nTitulaci\u00f3ns.\nTitulaci\u00f3ns adaptadas ao Espazo Europeo de Educaci\u00f3n Superior:\nICADE Business School.\nO ICADE Business School \u00e9 un centro docente pertencente \u00e1 la Facultade de Ciencias Econ\u00f3micas e Empresariais (ICADE) que se ocupa da formaci\u00f3n de posgrao empresarial."}
{"id": "209481", "revid": "102241", "url": "https://gl.wikipedia.org/wiki?curid=209481", "title": "Lingua samoana", "text": "O idioma samoano \"(gagana Samoa)\" \u00e9 unha lingua austronesia do grupo malaio-polinesio oriental, orixinaria de Samoa e falada principalmente nese pa\u00eds, na veci\u00f1a colonia estadounidense de Samoa Americana e en Nova Zelandia.\nClasificaci\u00f3n.\nO samoano \u00e9 unha das linguas polinesias, grupo que teoricamente se orixinou a partir dunha lingua chamada protopolinesio. Crese que esta protolingua xurdiu na \u00e1rea de Fidxi, Tonga e Samoa arredor do 1500\u00a0a.\u00a0C. e que un milenio despois ou algo m\u00e1is tarde deuse a separaci\u00f3n entre o protot\u00f3nguico, lingua nai do tongano e o niuano e o protopolinesio nuclear, orixe \u00e1 s\u00faa vez de todas as demais linguas do grupo. Os falantes destas protolinguas iniciaron a s\u00faa expansi\u00f3n cara ao leste desde Tonga e Samoa e alcanzaron primeiro a Polinesia Central (Illas da Sociedade, Illas Cook e as Marquesas); e uns s\u00e9culos m\u00e1is tarde continuaron as s\u00faas migraci\u00f3ns e chegaron finalmente \u00e1s illas Hawai, a illa de Pascua e a Nova Zelandia.\nDe acordo co sistema de clasificaci\u00f3n tradicional de linguas polinesias, o samoano forma parte das linguas samoicas que son unha das d\u00faas p\u00f3las descendentes do protopolinesio nuclear. Segundo un sistema de clasificaci\u00f3n revisado, proposto por Jeff Marck en \"Topics in Polynesian language and culture history\" (2000), o samoano descende do protoelliseano, que \u00e1 s\u00faa vez ser\u00eda unha das once ramas do protopolinesio nuclear e incluir\u00eda ademais o elliseano exterior e as linguas polinesias orientais.\nEntre os cambios de son que presenta o samoano con respecto \u00e1s formas reconstru\u00eddas do propopolinesio at\u00f3panse a neutralizaci\u00f3n de /\u027e/ e /l/ nun \u00fanico son /l/ e a mudanza de /k/ pola oclusiva glotal /\u0294/. Pola contra, permaneceu a fricativa /s/ que noutras linguas foi substitu\u00edda por /h/.\nFonolox\u00eda e escritura.\nOs fonemas do samoano son 16, 5 vogais e 10 consoantes. Escr\u00edbese cun alfabeto latino de 16 letras, unha para representar cada fonema: a, f, g, i, l, m, n, o, p, s, t, u, v e ' . Adicionalmente existen as letras h, k e r para escribir pr\u00e9stamos doutras linguas.\nAs cinco vogais poden ser breves ou longas, no segundo caso m\u00e1rcanse cun macron ( \u00af ). Estas diferenzas de lonxitude voc\u00e1lica te\u00f1en car\u00e1cter fon\u00e9tico e permiten distinguir palabras.\nA consoante nasal velar /\u014b/ escr\u00edbese cun g e a oclusiva glotal xorda /\u0294/ mediante o s\u00edmbolo \u02bb . As demais letras representan os mesmos valores que te\u00f1en no Alfabeto Fon\u00e9tico Internacional.\nA formaci\u00f3n de s\u00edlabas \u00e9 bastante restritiva pois, como en todas as linguas polinesias, as consoantes s\u00f3 poden estar no principio da s\u00edlaba e non poden estar en grupos. As vogais poden ir soas ou acompa\u00f1adas dunha consoante e outra vogal. Segundo isto, as s\u00edlabas posibles son vogal, vogal-vogal, consoante-vogal e consoante-vogal-vogal.\nO acento usualmente ponse na pen\u00faltima s\u00edlaba, a\u00ednda que existen varias excepci\u00f3ns: acent\u00faase a \u00faltima s\u00edlaba de palabras terminadas en vogal longa, en ditongo ou cando se desexa salientar un termo. Ademais as palabras compostas rete\u00f1en os seus acentos.\nGram\u00e1tica.\nX\u00e9nero e n\u00famero.\nNo samoano non existe o x\u00e9nero gramatical, que \u00e9 unha divisi\u00f3n das palabras en clases frecuente en moitos idiomas e que non necesariamente coincide co x\u00e9nero natural (sexo).\nO sexo de persoas, animais e algunhas plantas ind\u00edcase por medios l\u00e9xicos, xa sexa usando termos diferentes (\"tane\", \"home\", \"fafine\", \"muller\") ou antepo\u00f1endo os adxectivos \"po'a\", \"macho\" e \"fafine\", \"femia\".\nNos pronomes persoais e posesivos existen tres gradaci\u00f3ns de n\u00famero: singular, dual e plural, que se indican mediante palabras diferentes para cada unha. En cambio, nos substantivos o singular e o plural sin\u00e1lanse por medio de artigos e outros determinantes e non hai o dual propiamente dito.\nPronomes.\nOs pronomes persoais do samoano te\u00f1en tres persoas: primeira, segunda e terceira; tres gradaci\u00f3ns de n\u00famero: singular, dual e plural. Ademais, fai distinci\u00f3n entre primeira persoa inclusiva (o o\u00ednte forma parte dela) e primeira persoa exclusiva (o o\u00ednte non forma parte)."}
{"id": "209483", "revid": "6279", "url": "https://gl.wikipedia.org/wiki?curid=209483", "title": "Niger", "text": ""}
{"id": "209484", "revid": "35560", "url": "https://gl.wikipedia.org/wiki?curid=209484", "title": "Atlas LV-3B", "text": "Atlas LV-3B, tam\u00e9n denominado Atlas-D Mercury, foi o nome du foguete derivado do m\u00edsil Atlas e que foi usado no programa Mercury para lanzar c\u00e1psulas non tripuladas e tripuladas.\nCaracter\u00edsticas.\nO Atlas LV-3B foi, xunto co Redstone, un dos foguetes usados no programa Mercury, usado tanto para voos de proba non triuplados como para lanzamentos orbitais tripulados."}
{"id": "209485", "revid": "35560", "url": "https://gl.wikipedia.org/wiki?curid=209485", "title": ".ba", "text": ".ba \u00e9 o Dominio de Nivel Superior xeogr\u00e1fico (ccTLD) para Bosnia e Hercegovina. Est\u00e1 administrado pola Universidade Teleinformation Center.\nPos\u00fae os seguintes dominios de segundo nivel:\nOs tr\u00e1mites de rexistro para o dominio \u00e9 lixeiramente m\u00e1is complicado que outros dominios, e est\u00e1 regulado polas leis das instituci\u00f3ns de Bosnia e Hercegovina."}
{"id": "209487", "revid": "12452", "url": "https://gl.wikipedia.org/wiki?curid=209487", "title": "Baix Vinalop\u00f3", "text": ""}
{"id": "209488", "revid": "2338", "url": "https://gl.wikipedia.org/wiki?curid=209488", "title": "Comarca de Baixo Vinalop\u00f3", "text": ""}
