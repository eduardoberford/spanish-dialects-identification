{"id": "204603", "revid": "7596", "url": "https://gl.wikipedia.org/wiki?curid=204603", "title": "\u00c1cido acetoac\u00e9tico", "text": "O \u00e1cido acetoac\u00e9tico (tam\u00e9n chamado \u00e1cido diac\u00e9tico ou \u00e1cido 3-oxobutanoico) \u00e9 un composto org\u00e1nico do grupo dos ceto\u00e1cidos, e \u00e9 un dos corpos cet\u00f3nicos que se forman no noso metabolismo. Ten catro carbono, un grupo carboxilo e un grupo cetona no carbono 3. \u00c9 o beta-ceto\u00e1cido m\u00e1is simple que existe, e igual c\u00f3s demais membros desta clase \u00e9 un composto inestable. Cando est\u00e1 ionizado ch\u00e1mase acetoacetato, igual que os seus sales.\nS\u00edntese e propiedades.\nO \u00e1cido acetoac\u00e9tico \u00e9 un \u00e1cido feble (igual c\u00e1 maior\u00eda dos \u00e1cidos carbox\u00edlicos alqu\u00edlicos). Pode obterse quimicamente por hidr\u00f3lise do etil acetoacetato seguida de acidificaci\u00f3n do ani\u00f3n.\nEn xeral, o \u00e1cido acetoac\u00e9tico x\u00e9rase a 0\u00a0\u00b0C e util\u00edzase in situ inmediatamente. Descomponse a velocidade moderada a acetona e di\u00f3xido de carbono:\nA forma \u00e1cida ten unha vida media de 140 minutos a 37\u00a0\u00b0C en auga, e a forma b\u00e1sica (o ani\u00f3n) \u00e9 m\u00e1is estable e ten unha vida media de 130 horas, o cal quere dicir que reacciona 50 veces m\u00e1is amodo.\nMetabolismo.\nA pH celular normal act\u00faa como acetoacetato. Xunto coa acetona e o beta-hidroxibutirato \u00e9 un dos corpos cet\u00f3nicos do metabolismo. No f\u00edgado humano e doutros mam\u00edferos o exceso de acetil-CoA formado durante a beta-oxidaci\u00f3n dos \u00e1cidos graxos desv\u00edase \u00e1 formaci\u00f3n de corpos cet\u00f3nicos. En tres pasos encim\u00e1ticos o acetil-CoA orixina acetoacetato, o cal pode transformarse despois en acetona e beta-hidroxibutirato. O acetoacetato e o beta-hidroxibutirato poden ser transportados polo sangue a outros tecidos, onde poden ser oxidados pola v\u00eda do ciclo do \u00e1cido c\u00edtrico para producir enerx\u00eda. Durante o xex\u00fan ou en certas circunstancias (diabetes mellitus por exemplo) os corpos cet\u00f3nicos acum\u00falanse no sangue orixinando cetose .\nOs amino\u00e1cidos cetox\u00e9nicos durante a s\u00faa degradaci\u00f3n poden orixinar acetoacetil-CoA e este pode ser transformado en acetoacetato. Ditos amino\u00e1cidos son: tript\u00f3fano, lisina, leucina, tirosina, e fenilalanina .\nDetecci\u00f3n.\nCando queremos detectar a presenza de corpos cet\u00f3nicos na urina, en realidade est\u00e1 presente na urina unha mestura de acetona, beta-hidroxibutirato e acetoacetato, pero xeralmente o que se detecta nas probas \u00e9 o acetoacetato. Isto faise utilizando tiras reactivas cubertas de \"nitroprusside\" ou un reactivo similar. Este reactivo muda de cor de rosa a p\u00farpura en presenza de acetoacetato."}
{"id": "204604", "revid": "27155", "url": "https://gl.wikipedia.org/wiki?curid=204604", "title": "Acetoacetato", "text": ""}
{"id": "204605", "revid": "72012", "url": "https://gl.wikipedia.org/wiki?curid=204605", "title": "Veh\u00edculo deportivo utilitario", "text": "O termo veh\u00edculo deportivo utilitario (en ingl\u00e9s SUV, de \"sport utility vehicle\") designa a aqueles veh\u00edculos semellantes aos veh\u00edculos familiares pero cun chasis m\u00e1is lixeiro e normalmente equipado con tracci\u00f3n \u00e1s catro rodas coa pretensi\u00f3n de ser utilizado nalgunha medida como veh\u00edculo todo terreo, a s\u00faa orixe est\u00e1 nos veh\u00edculos militares tales como os jeeps e os Land Rover. Foi un veh\u00edculo popular na d\u00e9cada de 1990 e 2000 nos Estados Unidos, Canad\u00e1 e Australia e en menor medida en Europa. Desde aquela declinou polo aumento do prezo do combustible e a crise econ\u00f3mica substitu\u00eddo polo crossover que conta ademais cunha mellor eficiencia no consumo de combustible."}
{"id": "204606", "revid": "1131", "url": "https://gl.wikipedia.org/wiki?curid=204606", "title": "Henrique Harguindey", "text": "Henrique Harguindey Banet, nado en Lugo o 4 de xaneiro de 1946, \u00e9 un escritor e tradutor galego.\nIrm\u00e1n do antigo senador Gerardo Harguindey, casou coa escritora Maruxa Barrio. \u00c9 o pai de Breixo Harguindey, editor e cr\u00edtico de banda dese\u00f1ada. \nTraxectoria.\nLicenciado en Filolox\u00eda Francesa e catedr\u00e1tico de franc\u00e9s, foi un dos promotores da Agrupaci\u00f3n Cultural O Facho. Foi concelleiro en Cangas polo Partido Socialista Galego-Esquerda Galega entre 1987 e 1995."}
{"id": "204607", "revid": "1888", "url": "https://gl.wikipedia.org/wiki?curid=204607", "title": "Henrique Harguindey Banet", "text": ""}
{"id": "204608", "revid": "5312", "url": "https://gl.wikipedia.org/wiki?curid=204608", "title": "Espaguetes", "text": "Os espaguetes (en italiano, \"spaghetti\"; singular \"spaghetto\", diminutivo de \"spago\", 'cord\u00f3n') son un tipo de pasta con forma de cord\u00f3ns longos e delgados, de secci\u00f3n circular.\nP\u00f3dense distinguir doutros similares polo seu di\u00e1metro. De menor a maior enc\u00f3ntranse os \"spaghettini\" (n\u00ba 3), os \"spaghetti\" (n\u00ba 5) e os \"spaghettoni\" (n\u00ba 8).\nIntegran a \"familia\" dos macarr\u00f3ns ou \"maccheroni\", e son semellantes aos tallar\u00edns.\nA\u00ednda que son un prato t\u00edpico da coci\u00f1a italiana, conta a tradici\u00f3n que foron introducidos en Italia por Marco Polo, ao seu regreso da China.\nAo igual que outras pastas, son bos para a sa\u00fade, xa que non te\u00f1en graxas trans (sempre e cando, obviamente, non se engadan na s\u00faa preparaci\u00f3n ingredientes como a margarina, por exemplo).\nSon populares na gastronom\u00eda de case todos os pa\u00edses, non s\u00f3 na de Italia.\nPreparaci\u00f3n dos espaguetes.\nA maior\u00eda dos espaguetes que se consomen habitualmente est\u00e1n preparados industrialmente e deshidratados. Estes coc\u00ed\u00f1anse fervendo a pasta en auga salgada at\u00e9 que abranden, o que leva aproximadamente uns 10 minutos desde que se introducen na auga.\nA consistencia e a textura cambian en funci\u00f3n do tempo de cocci\u00f3n. A m\u00e1is popular en Italia \u00e9 \"al dente\", que leva menor tempo. De desexarmos facelos ben cocidos, conv\u00e9n deitar un chorri\u00f1o de aceite, evitando as\u00ed que se peguen ao fondo da ola.\nOs que son frescos deber\u00e1n prepararse con fari\u00f1a '00'. Os de menor calidade elab\u00f3ranse habitualmente con outros tipos de fari\u00f1a.\nAdoitan servirse con diversas salsas de recitas tradicionais, habitualmente con salsa de tomate e salferindo con queixo relado como, por exemplo, o \"parmesano\" ou o \"reggiano\". Unha das variantes m\u00e1is com\u00fan \u00e9 \"\u00e1 bolo\u00f1esa\" (\"spaghetti bolognese\"), onde \u00e1 salsa de tomate se lle engade carne de vac\u00fan picada.\nNa sociedade.\nNo teatro e no cinema.\nOs espaguetes son os memor\u00e1beis heroes dunha comedia, \"Miseria e nobilt\u00e0\", de Eduardo Scarpetta, interpretada tam\u00e9n no cinema por Tot\u00f2, na que terminan nun momento determinado nos petos do miser\u00e1bel protagonista que, para ocultalos, ponos nun lugar seguro na s\u00faa chaqueta.\nUn prato de espaguetes \u00e9 tam\u00e9n o \"protagonista\" dunha secuencia moi famosa e divertida da pel\u00edcula \"Un americano en Roma\", cun Alberto Sordi mozo no papel de \"yankee\" enfrontado a un moi italiano prato, extra grande, de espaguetes con (moito) tomate, exclama:\nEn \"O regreso de Don Camilo\", no minuto 17, Peppone, sentado ante os espaguetes, lle ofrece un prato a Don Camilo.\nEncontramos tam\u00e9n aos espaguetes como un compo\u00f1ente central da escena do restaurante no filme \"Lady and the Tramp\" (A dama e o vagabundo) de Walt Disney.\nE porque simbolizan a Italia, os espaguetes deron o seu nome a un x\u00e9nero cinematogr\u00e1fico, o ironicamente chamado \"Spaghetti western\", \u00e9 dicir, un \"western\" producido e dirixido por un italiano. O director de cine m\u00e1is famoso deste x\u00e9nero, entre os moitos que o cultivaron, foi Sergio Leone: \"Per un pugno di dollari\" (Por unha manchea de d\u00f3lares), \"Per qualche dollaro in pi\u00f9\" (\"A morte ti\u00f1a un prezo\"), \"O bo, o feo e o malo\".\nEn infraestruturas.\nOs espaguetes son, aplicados \u00e1s infraestruturas, grandes n\u00f3s de intercomunicaci\u00f3n entre varias v\u00edas de transporte. Adoita aplicarse o termo sobre todo \u00e1s autoestradas e autov\u00edas. Os espaguetes viais son t\u00edpicos dos grandes cruzamentos de autoestradas estadounidenses, a\u00ednda que tam\u00e9n poden verse en bifurcaci\u00f3ns de autoestradas europeas.\nEn computaci\u00f3n.\nO c\u00f3digo \"spaguetti\" \u00e9 un termo pexorativo para os programas de computaci\u00f3n que te\u00f1en unha estrutura de control de fluxo complexa e incomprens\u00edbel. O seu nome deriva do feito de que este tipo de c\u00f3digo parece asemellarse a un prato de espaguetes, \u00e9 dicir, unha morea de f\u00edos intricados e enguedellados.\nEn parodias.\nO pastafarismo, ou relixi\u00f3n do Monstro de Espaguete Voador, \u00e9 unha parodia relixiosa creada en Kansas para protestar contra o ensino nas escolas p\u00fablicas deste estado da teor\u00eda creacionista (creacionismo)."}
{"id": "204609", "revid": "15490", "url": "https://gl.wikipedia.org/wiki?curid=204609", "title": "Wolf Vostell", "text": "Wolf Vostell, nado en Leverkusen o 14 de outubro de 1932 e finado en Berl\u00edn o 3 de abril de 1998, foi un artista alem\u00e1n.\nTraballou con varios medios e t\u00e9cnicas como pintura, escultura, instalaci\u00f3n, \"happening\", fluxus e v\u00eddeo. \u00c9 considerado un dos artistas alem\u00e1ns m\u00e1is influentes da segunda metade do s\u00e9culo XX."}
{"id": "204621", "revid": "5863", "url": "https://gl.wikipedia.org/wiki?curid=204621", "title": "Mondariz - Balneario", "text": ""}
{"id": "204622", "revid": "22570", "url": "https://gl.wikipedia.org/wiki?curid=204622", "title": "Segunda divisi\u00f3n espa\u00f1ola 1996/97", "text": "A tempada 1996\u201397 da Segunda Divisi\u00f3n de Espa\u00f1a foi a 66\u00aa edici\u00f3n desta competici\u00f3n. Comezou o 31 de agosto de 1996 e finalizou o 15 de xu\u00f1o de 1997."}
{"id": "204628", "revid": "5863", "url": "https://gl.wikipedia.org/wiki?curid=204628", "title": "SUV", "text": ""}
{"id": "204632", "revid": "98293", "url": "https://gl.wikipedia.org/wiki?curid=204632", "title": "Segunda divisi\u00f3n espa\u00f1ola 1995/96", "text": "A tempada 1995\u201396 da Segunda Divisi\u00f3n de Espa\u00f1a foi a 65\u00aa edici\u00f3n desta competici\u00f3n. Comezou o 2 de setembro de 1995 e finalizou o 19 de maio de 1996.\nClasificaci\u00f3n.\n1 \"O Real Madrid B non puido xogar a promoci\u00f3n de ascenso por ser o equipo filial do Real Madrid.\"\n2 \"O Sestao foi descendido \u00e1 Terceira Divisi\u00f3n por non pagar aos seus xogadores. Posteriormente, o club desapareceu.\""}
{"id": "204633", "revid": "1888", "url": "https://gl.wikipedia.org/wiki?curid=204633", "title": "Enrique Harguindey", "text": ""}
{"id": "204641", "revid": "98293", "url": "https://gl.wikipedia.org/wiki?curid=204641", "title": "Segunda divisi\u00f3n espa\u00f1ola 1994/95", "text": "A tempada 1994\u201395 da Segunda Divisi\u00f3n de Espa\u00f1a foi a 64\u00aa edici\u00f3n desta competici\u00f3n. Comezou o 3 de setembro de 1994 e finalizou o 18 de xu\u00f1o de 1995.\nClasificaci\u00f3n.\n1 \"O Palam\u00f3s foi descendido \u00e1 Terceira Divisi\u00f3n por non pagar aos seus xogadores.\"\n2 \"Ao finalizar a tempada de Primeira Divisi\u00f3n, o Sevilla e o Celta de Vigo foron descendidos \u00e1 Segunda Divisi\u00f3n B por non realizar correctamente o tr\u00e1mite de conversi\u00f3n en sociedade an\u00f3nima deportiva. Para ocupar a s\u00faa praza ascendeuse \u00e1 Primeira Divisi\u00f3n ao Albacete (que descendera na promoci\u00f3n) e ao Valladolid, pen\u00faltimo clasificado, que descendera \u00e1 Segunda Divisi\u00f3n. Posteriormente, Sevilla e Celta foron devoltos \u00e1 Primeira Divisi\u00f3n, polo que a categor\u00eda configurouse con 22 equipos. Para ocupar as vacantes deixadas por Albacete e Valladolid ascendeuse ao Getafe e Legan\u00e9s, que descenderan \u00e1 Segunda Divisi\u00f3n B.\""}
{"id": "204657", "revid": "35560", "url": "https://gl.wikipedia.org/wiki?curid=204657", "title": "Axencia Atlas", "text": "Atlas \u00e9 unha axencia de informaci\u00f3n audiovisual pertencente ao Grupo Mediaset Espa\u00f1a Comunicaci\u00f3n, constitu\u00edda en 1998. Nos seus cinco primeiros anos converteuse na principal provedora de novas de televisi\u00f3n para os medios locais. Dende os seus inicios na sede de Telecinco, Atlas naceu coma unha axencia multimedia e multisoporte, cubrindo diariamente m\u00e1is de 100 informaci\u00f3ns. A axencia filial a Mediaset Espa\u00f1a Comunicaci\u00f3n produce noticias nacionais, internacionais (con acordos con axencias estranxeiras coma Reuters), acontecementos, pol\u00edtica, econom\u00eda e deportes entre outros temas. As redacci\u00f3ns de Informativos Telecinco e Noticias Cuatro inf\u00f3rmanse diariamente a trav\u00e9s dela.\nEvoluci\u00f3n.\nDende os seus principios a axencia produc\u00eda a informaci\u00f3n para Informativos Telecinco, pero dende a chegada de Cuatro a Mediaset Espa\u00f1a Comunicaci\u00f3n a axencia produce informaci\u00f3n diaria para \u00e1mbalas d\u00faas redacci\u00f3ns. Paolo Vasile definiu este concepto coma \"Unha coci\u00f1a para dous restaurantes\".\nO 24 de xaneiro do 2012 despediuse a 14 traballadores da axencia debido \u00e1 profunda crise do sector."}
{"id": "204658", "revid": "23204", "url": "https://gl.wikipedia.org/wiki?curid=204658", "title": "Uhlsport", "text": "Uhlsport GmbH \u00e9 unha empresa t\u00e9xtil alem\u00e1, adicada \u00e1 fabricaci\u00f3n de equipamento deportivo. Fundouse en 1948 como \"Haase &amp; Uhl OHG\", posteriormente renomeada \"Karl Uhl GmbH\". En 1994 adoptou o nome actual. A s\u00faa sede est\u00e1 en Balingen, en Baden-W\u00fcrttemberg.\nXogadores patrocinados por Uhlsport.\n&lt;/div style&gt;"}
{"id": "204659", "revid": "89787", "url": "https://gl.wikipedia.org/wiki?curid=204659", "title": "Marca TV", "text": "Marca TV foi unha canle de televisi\u00f3n tem\u00e1tica espa\u00f1ola, que emit\u00eda informaci\u00f3n deportiva case todo o d\u00eda en aberto. Tivo a s\u00faa orixe no xornal de informaci\u00f3n deportiva Marca e na emisora de radio Radio Marca. Anteriormente formaba parte do \"Mundo Marca\" xunto \u00f3 peri\u00f3dico, a radio e a p\u00e1xina web www.marca.com. A cadea de televisi\u00f3n pertenc\u00eda \u00f3 Grupo Unidad Editorial e a Mediapro.\nFinalmente, tras cerca de tres anos de emisi\u00f3ns, a canle cesou as s\u00faas emisi\u00f3ns o m\u00e9rcores 31 de xullo de 2013, tras varios meses nos que a s\u00faa continuidade estivo no aire. A canle establecera como data l\u00edmite para o seu peche o 30 de xu\u00f1o, a\u00ednda que logrou unha pr\u00f3rroga do seu contrato para un mes m\u00e1is.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por TNS. Est\u00e1n en letra grosa e vermello os meses en que foi l\u00edder de audiencia."}
{"id": "204660", "revid": "98629", "url": "https://gl.wikipedia.org/wiki?curid=204660", "title": "James Jones", "text": "James Andrew Jones, nado en Miami (Florida) o 4 de outubro de 1980, \u00e9 un ex xogador americano de baloncesto profesional que xogou 14 tempadas na National Basketball Association (NBA). Actualmente \u00e9 o vicepresidente de operaci\u00f3ns baloncest\u00edsticas dos Phoenix Suns da NBA.\nTraxectoria deportiva.\nJones foi seleccionado na 49\u00aa posici\u00f3n do Draft da NBA de 2003 polos Indiana Pacers, tras sa\u00edr da Universidade de Miami. Tras xogar tan s\u00f3 26 minutos en seis partidos durante a s\u00faa tempada coma rookie, xogou case a tempada enteira na 2004-05, facendo 4.9 puntos por partido, e quedando 25\u00aa na liga en porcentaxe de triplas anotadas (39.8%).\nO 25 de agosto de 2005, foi traspasado aos Phoenix Suns, a cambio dunha elecci\u00f3n de segunda rolda do Draft de 2008.\nEn xu\u00f1o de 2007, foi traspasado aos Portland Trail Blazers xunto cos dereitos de Rudy Fern\u00e1ndez, a cambio de di\u00f1eiro. Durante a s\u00faa primeira tempada en Portland, Jones mant\u00edvose no m\u00e1is alto nas listas de porcentaxe de anotaci\u00f3n de triplas, e rematou 3\u00ba cunha porcentaxe dun 44.4%. Malia a s\u00faa alta porcentaxe en triplas, non foi escollido para participar no concurso de triplas do All-Star Weekend da NBA de 2008.\nO 26 de xu\u00f1o de 2008, Jones usou a s\u00faa opci\u00f3n de xogador para converterse en axente libre e deixar Portland ao remate da tempada. O 9 de xullo de 2008, Jones asinou un contrato cos Miami Heat por 5 anos, cun valor de 23.2 mill\u00f3ns de d\u00f3lares.\nO 29 de xu\u00f1o de 2010, foi cortado polos Heat para liberar espazo salarial, pero o 19 de xullo asinou de novo con Miami co salario m\u00ednimo.\nO 19 de febreiro de 2011, ga\u00f1ou o concurso de triplas do All-Star Weekend de 2010, no Staples Center dos \u00c1nxeles. Ao ano seguinte, participou de novo en Orlando, pero quedou eliminado na primeira rolda do concurso.\nO 5 de agosto de 2014, asinou cos Cleveland Cavaliers."}
{"id": "204661", "revid": "56817", "url": "https://gl.wikipedia.org/wiki?curid=204661", "title": "Erre\u00e0", "text": "Erre\u00e0 (das letras \"R\" e \"A\") \u00e9 unha empresa t\u00e9xtil italiana, adicada \u00e1 fabricaci\u00f3n de equipamento deportivo, fundada en 1988 en Torrile (Parma).\nPatrocinio.\nOs uniformes dos seguintes equipos est\u00e1n fabricados por Erre\u00e0:\nF\u00fatbol.\nEuropa.\n&lt;/div style&gt;"}
{"id": "204662", "revid": "98629", "url": "https://gl.wikipedia.org/wiki?curid=204662", "title": "Stadio Tommaso Fattori", "text": "O Stadio Tommaso Fattori \u00e9 un estadio multi\u00fasos italiano, situado na cidade de L'Aquila (os Abruzos). Actualmente os seus usos son os partidos de f\u00fatbol e rugby union, servindo de local\u00eda ao L'Aquila Calcio\u00a0e L'Aquila Rugby. Ten unha capacidade de 9.285 espectadores.\nAlbergou alg\u00fans partidos de f\u00fatbol preliminares dos Xogos Ol\u00edmpicos de 1960."}
{"id": "204663", "revid": "895", "url": "https://gl.wikipedia.org/wiki?curid=204663", "title": "L'Aquila Calcio", "text": ""}
{"id": "204664", "revid": "23204", "url": "https://gl.wikipedia.org/wiki?curid=204664", "title": "Albert Riera", "text": "Albert Riera Ortega, nado en Manacor o 15 de abril de 1982, \u00e9 un futbolista espa\u00f1ol que xoga na demarcaci\u00f3n de interior esquerdo.\nTraxectoria.\nComezou a s\u00faa carreira no RCD Mallorca, onde xogou ata o ano 2003. No ver\u00e1n dese mesmo ano, Riera fichou polo Girondins de Bordeaux, onde foi titular nas d\u00faas primeiras tempadas. Xogou m\u00e1is de 50 partidos para o equipo franc\u00e9s, e anotou 4 goles.\nRiera volveu a Espa\u00f1a no ano 2005, cando fichou polo RCD Espanyol. Na s\u00faa primeira tempada xogou s\u00f3 oito partidos, antes de ser cedido ao Manchester City en xaneiro de 2006, onde tampouco foi capaz de asentarse no once titular. Volveu ao Espanyol ao remate da tempada 2006-07.\nO 1 de setembro de 2008, fichou polo Liverpool FC a cambio de 8 mill\u00f3ns de libras, e asinou co club ingl\u00e9s un contrato de catro anos. Ata a s\u00faa marcha no ano 2010, xogou 40 partidos e anotou 3 goles. Foise o 23 de xullo ao Olympiakos FC, fichando por catro anos co club grego.\nO 3 de setembro de 2011, Riera fichou polo Galatasaray S.K. da Superliga de Turqu\u00eda a cambio de 3 mill\u00f3ns de euros, asinando un contrato por 4 anos.\nSelecci\u00f3n de Espa\u00f1a.\nRiera fixo o seu debut coa selecci\u00f3n espa\u00f1ola o 13 de outubro de 2007, nun partido correspondente \u00e1 clasificaci\u00f3n para a Eurocopa de 2008 contra Dinamarca. Sa\u00edu dende o banco e anotou un gol na vitoria de Espa\u00f1a por 3-1. Por\u00e9n, non foi seleccionado para disputar a Eurocopa, onde a s\u00faa selecci\u00f3n ga\u00f1ou o campionato."}
{"id": "204665", "revid": "7523", "url": "https://gl.wikipedia.org/wiki?curid=204665", "title": "Albert Riera Ortega", "text": ""}
{"id": "204668", "revid": "23204", "url": "https://gl.wikipedia.org/wiki?curid=204668", "title": "Juan Dom\u00ednguez Fontenla", "text": "Juan Dom\u00ednguez Fontenla, nado na Guarda o 8 de outubro de 1869 e finado en Santiago de Compostela o 11 de marzo de 1942, foi un sacerdote, arque\u00f3logo e historiador galego.\nTraxectoria.\nDoutor en Teolox\u00eda, foi profesor no Seminario de Tui, capel\u00e1n das carmelitas da Guarda, p\u00e1rroco do Rosal, de San Francisco de Vigo e da Guarda, e c\u00f3engo nas catedrais de Burgos, Ourense e Tui. Foi profesor da Universidade Pontificia, da Sociedad Arqueol\u00f3gica de Santander e conservador do Museo Provincial de Ourense. Fixo escavaci\u00f3ns no monte de Santa Trega, colaborou con Florencio Cervi\u00f1o, bispo de Ourense, na restauraci\u00f3n do mosteiro de Oseira, descubriu o arquivo da catedral de Tui, oculto nunha b\u00f3veda desde 1808 e traballou na Comisi\u00f3n Provincial de Monumentos de Ourense. Colaborou en \"La Voz del Tecla\", \"Bolet\u00edn da Real Academia Galega\", \"Bolet\u00edn de la Comisi\u00f3n de Monumentos de Orense\", \"La Regi\u00f3n\" e \"Faro de Vigo\". Entre os seus artigos destacan \u201cEtimolog\u00eda de la palabra \u201cPanj\u00f3n\u201d, nombre de un pueblo de la r\u00eda de Bayona\u201d, \u201cTuronium. Estudio hist\u00f3rico de esta antigua ciudad\u201d, \u201cDescubrimientos arqueol\u00f3gicos en Santa Tecla\u201d e \u201cEl monasterio beneditino de La Guardia\u201d. Ingresou na Real Academia Galega o 22 de abril de 1939 e foi correspondente da Real Academia de la Historia."}
{"id": "204669", "revid": "89787", "url": "https://gl.wikipedia.org/wiki?curid=204669", "title": "Bornholm\u00e9s", "text": "O Bornholmsk ou bornholm\u00e9s \u00e9 a fala tradicional da illa de Bornholm, considerada un dialecto da lingua dinamarquesa pertencente ao grupo oriental (\"\u00d8stdansk\" en dinamarqu\u00e9s) e estreitamente relacionado cos dialectos de Escania.\nSituaci\u00f3n.\nDesde a d\u00e9cada de 1950 o bornholmsk comezou a recuar, especialmente entre a poboaci\u00f3n m\u00e1is nova da illa, que en gran parte fala a norma est\u00e1ndar do dinamarqu\u00e9s. A organizaci\u00f3n Bevar Bornholmsk pertencente \u00e1 KulturBornholm traballa na preservaci\u00f3n e desenvolvemento da fala, concedendo premios, editando materiais e favorencendo a s\u00faa introduci\u00f3n nos medios de comunicaci\u00f3n, malia existiren diversos dicionarios bornholmsk-dinamarqu\u00e9s a produci\u00f3n escrita \u00e9 escasa e non existe unha ortograf\u00eda normalizada."}
{"id": "204671", "revid": "1888", "url": "https://gl.wikipedia.org/wiki?curid=204671", "title": "Amandine Aurore Lucile Dupin", "text": ""}
{"id": "204672", "revid": "1131", "url": "https://gl.wikipedia.org/wiki?curid=204672", "title": "Terceira divisi\u00f3n espa\u00f1ola 2010/11", "text": "A tempada 2010\u201311 da Terceira Divisi\u00f3n de Espa\u00f1a foi a 77\u00aa edici\u00f3n desta competici\u00f3n. Empezou o 27 de agosto de 2010 e finalizou o 26 de xu\u00f1o de 2011 coas finais da promoci\u00f3n de ascenso \u00e1 Segunda Divisi\u00f3n B."}
{"id": "204673", "revid": "89787", "url": "https://gl.wikipedia.org/wiki?curid=204673", "title": "Gran Premio de Australia de 2012", "text": "O Gran Premio de Australia de 2012 (oficialmente 2012 Formula 1 Qantas Australian Grand Prix) foi unha carreira de F\u00f3rmula 1 que se celebrou o 18 de marzo de 2012 no Circu\u00edto Albert Park en Melbourne. Foi a carreira n\u00famero 77 na historia combinada do Gran Premio de Australia, que se remonta \u00e1 100 Miles Road Race de 1928. Foi a primeira carreira do Campionato Mundial de F\u00f3rmula 1 de 2012.\nInforme.\nAntecedentes.\nA carreira foi a primeira desde o Gran Premio de Alema\u00f1a de 1973 que non contou cun piloto italiano na grella, Foi o primeiro Gran Premio no que correr\u00e1n seis Campi\u00f3ns do Mundo de Pilotos.\nLogo de usar unha zona de (DRS) en 2011, o circu\u00edto contou con d\u00faas zonas na carreira de 2012.\nClasificaci\u00f3n.\nCualificaci\u00f3n.\nNa metade da Q2, Alonso pisou a herba ao tomar unha curva derrapou e acabou enterrado na grava da zona de freada. Como o coche non puido regresar ao circu\u00edto polos seus propios medios, imped\u00eduselle tomar parte no resto da cualificaci\u00f3n. Nese momento ocupaba o cuarto lugar, pero aos poucos foi perdendo posici\u00f3ns e foi eliminado na Q2, clasific\u00e1ndose finalmente en duod\u00e9cima posici\u00f3n detr\u00e1s de Vergne."}
{"id": "204676", "revid": "98629", "url": "https://gl.wikipedia.org/wiki?curid=204676", "title": "Banda dese\u00f1ada do Oeste", "text": "A banda dese\u00f1ada do Oeste, historieta do Oeste ou c\u00f3mic do Oeste pode considerarse tanto un subx\u00e9nero da banda dese\u00f1ada hist\u00f3rica, na medida en que a s\u00faa acci\u00f3n transcorre nun tempo e lugar moi concretos do pasado, ou un x\u00e9nero en si mesmo, dada a cantidade de obras que se encadran nel, e a posibilidade de trasladar os seus arquetipos a outros contextos espazo-temporais.\nHistoria.\nInicios.\nAs primeiras series de historietas dedicadas aos \"cowboys\" apareceron nos anos vinte do s\u00e9culo XX nos Estados Unidos, logrando xa desde o principio un \u00e9xito not\u00e1bel. Unha das pioneiras foi \"Young Buffalo Bill\" (O B\u00fafalo Bill mozo), cuxo autor era Harry O\u2019Neill. Tam\u00e9n foi das primeiras series que ofreceu a \"United Features\". A principios dos anos trinta, converteuse en \"Buckaroo Bill\" e, m\u00e1is tarde, cambiou o nome polo de \"Broncho Bill\". A historia acabou centr\u00e1ndose nas aventuras que levaban a cabo os \"Rangers\", un grupo de vixilantes xuven\u00eds armados con rev\u00f3lveres e comandados por Bill.\nOutras series ambientadas no \"salvaxe Oeste\" escrib\u00edronas homes que antes tam\u00e9n montaran a cabalo. Foi o caso de Fred Harman (1902-1982) que foi criado no rancho que o seu pai ti\u00f1a en Colorado. Cando se trasladou a Kansas City xunto ao seu irm\u00e1n, Harman interesouse pola novidosa arte da animaci\u00f3n e durante un tempo traballou canda Walt Disney, outro \"cartoonist\" (creador de debuxos animados) da cidade. Pero cando Walt se trasladou a Hollywood, Harman non o seguiu. Quedou para realizar unha serie de moito \u00e9xito chamada \"Bronc Peeler\". Bronc era un mozo langr\u00e1n e rubio que se converteu, pasado un tempo, nun \"cowboy\" moi dotado no manexo do cabalo e a pistola, bo loitador e, por suposto, moi atractivo. A Bronc deulle un compa\u00f1eiro indio m\u00e1is novo, chamado Little Beaver, coa intenci\u00f3n de chegar tam\u00e9n a un p\u00fablico m\u00e1is novo. M\u00e1is tarde, o nome de Bronc cambiouno polo de \"Red Ryder\".\nUnha serie not\u00e1bel foi \"White Boy\", de Garreth Price (1896-1979). Era a historia das aventuras dun rapaz ao que capturaran os s\u00edux e que logo rescatou unha tribo rival. Price experimentaba moito e os seus debuxos eran moi atrevidos polo que non puido conquistar un p\u00fablico moi numeroso. A serie en cuesti\u00f3n cambiou de nome por \"Skull Valley\" e daquela pasou a narrar historias de foraxidos galopantes e heroes enmascarados. Conclu\u00edu en 1936.\nDurante a d\u00e9cada dos trinta apareceron m\u00e1is series cuxa historia transcorr\u00eda no vello Oeste. Da radio chegou \"The lone Ranger\" (O chairego solitario) e Stephen Slesinger creou \"King of the Royal Mounted\", un c\u00f3mic sobre a Polic\u00eda Montada do Canad\u00e1. En M\u00e9xico, apareceu \"Adelita y las guerrillas\".\nPopularidade en Europa.\nA ra\u00edz das s\u00faas estreas cinematogr\u00e1ficas, o c\u00f3mic do Oeste adquiriu unha gran relevancia en Europa, con series tan populares como \"El Peque\u00f1o Luchador\" (1945), \"Tex\" (1948), \"Yuki el Temerario\" (1958), \"Apache\" (1958) ou \"Flecha Roja\" (1962).\nO \"western\" moderno.\nA mediados dos 60, tres grandes revistas franco-belgas compet\u00edan con tres t\u00edtulos do x\u00e9nero: \"Spirou\" coa cl\u00e1sica \"Jerry Spring\" (1954) de Jij\u00e9, \"Pilote\" con \"O tenente Blueberry\" (1963) de Charlier/Jean Giraud e \"Tint\u00edn\" con \"Comanche\" (1969), de Greg/Hermann. As d\u00faas \u00faltimas series estaban orientadas cara a un p\u00fablico menos infantil e vincul\u00e1banse \u00e1s pel\u00edculas de Robert Altman, Sergio Leone ou Sam Peckinpah.\nNun ton sarc\u00e1stico, hai que destacar \"Les aventures d'Al Crane\" de Lauzier e Alexis.\n\"El Sheriff King\" (1964), \"Sunday\" (1968), \"Manos Kelly\" (1971), \"Lobo\" (1965), \"Jonah Hex\" (1972), \"Jim Cutlass\" (1981) etc."}
{"id": "204677", "revid": "22795", "url": "https://gl.wikipedia.org/wiki?curid=204677", "title": "Historieta do Oeste", "text": ""}
{"id": "204678", "revid": "22795", "url": "https://gl.wikipedia.org/wiki?curid=204678", "title": "C\u00f3mic do Oeste", "text": ""}
{"id": "204680", "revid": "27155", "url": "https://gl.wikipedia.org/wiki?curid=204680", "title": "Bile", "text": "A bile \u00e9 unha substancia l\u00edquida, verdosa-amarela, amarga, e lixeiramente alcalina producida polo f\u00edgado de moitos vertebrados. Interv\u00e9n nos procesos de dixesti\u00f3n das graxas funcionando como emulsionante dos \u00e1cidos graxos, \u00e9 dicir, converten a graxa en finas pingui\u00f1as que poden ser atacadas con maior facilidade polos encimas dixestivos. Cont\u00e9n principalmente sales biliares, prote\u00ednas, colesterol, e auga (que \u00e9 o maior compo\u00f1ente e sup\u00f3n case o 97% do total).\nA s\u00faa produci\u00f3n \u00e9 continua e real\u00edzase nos hepatocitos do f\u00edgado, e nos per\u00edodos interdixestivos almac\u00e9nase na ves\u00edcula biliar, e v\u00e9rtese no duodeno tras a inxesti\u00f3n de alimentos. Na ves\u00edcula biliar a bile conc\u00e9ntrase por absorci\u00f3n de auga e i\u00f3ns e queda reducida \u00e1 10\u00aa parte do seu volume. A intensidade da secreci\u00f3n de bile pode modificarse por estimulaci\u00f3n vagal, a hormona secretina, o rego sangu\u00edneo hep\u00e1tico e a presenza de moitos sales biliares no sangue. No baleiramento da ves\u00edcula biliar infl\u00fae principalmente a hormona colecistoquinina. Cando comemos, a bile sae da ves\u00edcula biliar polas v\u00edas biliares ao intestino, vert\u00e9ndose na s\u00faa luz pola papila da ampola de Vater, a uns 10\u00a0cm do p\u00edloro, e mest\u00farase coas graxas dos alimentos. Os \u00e1cidos biliares emulsionan as graxas no contido acuoso do intestino, dun modo semellante a como act\u00faan os deterxentes ao lavaren a graxa. Cando as graxas xa est\u00e1n emulsionadas, os encimas do p\u00e1ncreas e da mucosa intestinal dix\u00edrenas. Segr\u00e9ganse de 600 a 700 mL de bile diarios.\nComposici\u00f3n.\nA bile est\u00e1 composta de auga, colesterol, lecitina (un fosfol\u00edpido), pigmentos biliares (bilirrubina e biliverdina), sales biliares (glicocolato de sodio e taurocolato de sodio), taurina e i\u00f3ns inorg\u00e1nicos como o bicarbonato. Cont\u00e9n tam\u00e9n algunhas prote\u00ednas, como a mucina e outras, pero non cont\u00e9n encimas, polo que o seu papel na dixesti\u00f3n \u00e9 indirecto, como emulsionante (a excepci\u00f3n son algunhas aves que conte\u00f1en unha amilase).\nFunci\u00f3ns da bile.\nA bile ten un funcionamento parecido ao dun deterxente, axudando a emulsionar os gl\u00f3bulos de graxas diminu\u00edndo a s\u00faa tensi\u00f3n superficial, o que fai que se dividan en gotas m\u00e1is pequenas con maior superficie en conxunto que as gotas grandes, o que facilita a acci\u00f3n dos encimas dixestivos, e facilita tam\u00e9n as\u00ed a s\u00faa absorci\u00f3n no intestino delgado.\nOs compostos m\u00e1is importantes da bile son os sales biliares de \u00e1cido tauroc\u00f3lico e \u00e1cido desoxic\u00f3lico. Os sales biliares comb\u00ednanse con fosfol\u00edpidos para romperen os gl\u00f3bulos de graxa no proceso de emulsi\u00f3n, asociando o seu lado hidrof\u00f3bico (aneis esteroides) cos l\u00edpidos e o seu lado hidrof\u00edlico (grupo carboxilo polar) coa auga circundante. Os \u00e1cidos graxos e monoglic\u00e9ridos resultantes da dixesti\u00f3n son empaquetados en micelas polos sales biliares, retir\u00e1ndoos da superficie dos gl\u00f3bulos de graxa en dixesti\u00f3n. As micelas formadas no duodeno adoitan ter 14-33 microns de di\u00e1metro. Como a bile aumenta a absorci\u00f3n de graxas, \u00e9 importante tam\u00e9n para a absorci\u00f3n das vitaminas liposolubles: D, E, K e A.\nA dispersi\u00f3n das graxas incrementa a superficie de ataque por parte da lipase pancre\u00e1tica e a lipase ent\u00e9rica, encimas hidrosolubles que act\u00faan na superficie das gotas, e dixiren os triglic\u00e9ridos, divid\u00edndoos en \u00e1cidos graxos e monoglic\u00e9ridos, os cales son levados polas micelas aos \"villi\" (vilosidades) da parede intestinal, onde xa poden ser absorbidos. As micelas deixan estas substancias no bordo ciliado dos enterocitos e volven ao quimo para ser utilizadas de novo. Despois, nas c\u00e9lulas intestinais rexen\u00e9ranse os triglic\u00e9ridos e pasan aos vasos linf\u00e1ticos (quil\u00edferos) da parede intestinal en forma de quilomicrons. Sen os sales biliares a maior parte dos l\u00edpidos non poder\u00edan ser dixeridos.\nAdemais da s\u00faa funci\u00f3n dixestiva e facilitadora da absorci\u00f3n, a bile serve como ruta de excreci\u00f3n para o produto resultante da degradaci\u00f3n da hemoglobina (bilirrubina) orixinado no bazo, que lle d\u00e1 \u00e1 bile a s\u00faa cor caracter\u00edstica. A acumulaci\u00f3n de bilirrubina no corpo produce ictericia. Tam\u00e9n axuda a neutralizar o exceso de \u00e1cidos procedente do est\u00f3mago antes de que chegue ao \u00edleo (porque ten bicarbonato).\nOs sales biliares son bactericidas, e eliminan os microbios que entran coa comida e tam\u00e9n son detoxificantes, en especial para o alcohol en exceso e para alg\u00fans f\u00e1rmacos.\nA maior parte dos sales biliares da bile reabs\u00f3rbense no intestino e volven ao f\u00edgado pola vea porta, onde son de novo utilizadas para producir m\u00e1is bile. Esta recirculaci\u00f3n entero-hep\u00e1tica dos sales biliares \u00e9 importante para manter a produci\u00f3n constante de bile.\nTrastornos asociados coa bile.\nO colesterol e os pigmentos biliares contidos na bile poden acumularse en masas na ves\u00edcula biliar, formando c\u00e1lculos biliares.\nEn ausencia de bile, ata o 50% das graxas non se dixiren e excr\u00e9tanse nas feces, o que se chama esteatorrea. Neste caso, as feces non te\u00f1en a s\u00faa caracter\u00edstica cor casta\u00f1a, sen\u00f3n que son brancas ou cincentas, con aspecto graxento. Isto causa problemas significativos na parte distal (final) do intestino xa que normalmente todas as graxas son absorbidas antes no tracto gastrointestinal. A flora bacteriana non est\u00e1 adaptada ao procesamento das graxas. A esteatorrea pode orixinar unha falta de \u00e1cidos graxos esenciais e de vitaminas liposolubles.\nA bile na Antig\u00fcidade.\nSegundo as teor\u00edas m\u00e9dicas da antiga Grecia, que prevaleceron en Europa durante toda a Idade Media e ata tempos m\u00e1is recentes, a sa\u00fade do corpo depend\u00eda do equilibrio entre catro \"humores\" corporais: sangue, flegma, bile amarela (bile) e bile negra (atrabile). O exceso dos dous \u00faltimos produc\u00eda agresividade e depresi\u00f3n, respectivamente."}
{"id": "204681", "revid": "1888", "url": "https://gl.wikipedia.org/wiki?curid=204681", "title": "Xos\u00e9 Manuel Lema Mouzo", "text": "Xos\u00e9 Manuel Lema Mouzo, nado na Ponte do Porto (Camari\u00f1as) o 6 de agosto de 1974, \u00e9 un escritor galego.\nTraxectoria.\nParticipou no Colectivo Po\u00e9tico Blas Esp\u00edn. Foi un dos fundadores e vocalista do grupo musical \"Sobrekarga\".\nLocutor de radio, \u00e9 tam\u00e9n director do diario dixital Adiante Galicia e A Nosa Costa , tendo colaborado tam\u00e9n noutros medios como \"Dorna\", \"Gume\" ou \"Luzes de Galiza\"."}
{"id": "204684", "revid": "23204", "url": "https://gl.wikipedia.org/wiki?curid=204684", "title": "Consello Mundial de Automobilismo da FIA", "text": "O Consello Mundial de Automobilismo ou (FIA World Motor Sport Council) \u00e9 o \u00f3rgano m\u00e1is poderoso da Federaci\u00f3n Internacional do Autom\u00f3bil (FIA). Dec\u00edde sobre as normas e regulamentos para todas as carreiras diferentes da FIA, desde o karting \u00e1 F\u00f3rmula Un. Os seus membros son elixidos pola Asemblea Xeral da FIA, que conta con representantes dos clubs de autom\u00f3biles nacionais (ASN) de todo o mundo, \u00e9 un dos dous Consellos Mundiais da FIA. O outro ocupase de cuesti\u00f3ns tales como o turismo.\nO Consello Mundial de Automobilismo re\u00fanese tres ou catro veces ao ano para ter en conta as propostas das Comisi\u00f3ns especializadas FIA. Conta actualmente con 26 membros, inclu\u00edndo o presidente da FIA Jean Todt e o propietario dos dereitos comerciais da F\u00f3rmula Un Bernie Ecclestone."}
{"id": "204687", "revid": "1888", "url": "https://gl.wikipedia.org/wiki?curid=204687", "title": "Pedro Gal\u00e1n Calvete", "text": "Pedro Gal\u00e1n Calvete, nado na Coru\u00f1a o 18 de xullo de 1917 e finado na Corveira (Culleredo) o 16 de setembro de 1936, foi un pol\u00edtico galego.\nTraxectoria.\nFillo de Pedro Gal\u00e1n Cort\u00e9s, camareiro nos transatl\u00e1nticos, foi o maior de catro fillos. Cursou os estudos primarios na Escola de Insi\u00f1o Galego da Coru\u00f1a. Instituci\u00f3n creada polas Irmandades da Fala e onde impart\u00eda aulas \u00c1nxel Casal, para continuar despois na Escola Profesional de Comercio.\nO seu compromiso pol\u00edtico apareceu nun manifesto publicado na revista \"A Nosa Terra\" en outubro de 1933. Neste, xunto a Jenaro Marinhas del Valle entre outros, dir\u00edxense \"aos mozos cru\u00f1eses\" para lles anunciar a constituci\u00f3n da Federaci\u00f3n de Mocedades Galeguistas, baixo a disciplina do Partido Galeguista. Foi Secretario de Organizaci\u00f3n da Mocedade Galeguista da Coru\u00f1a. Representou as mocidades da Coru\u00f1a na asemblea fundacional da Federaci\u00f3n de Mocedades Galeguistas celebrada en Ourense en xaneiro de 1934, e formou parte do seu Consello Nacional en representaci\u00f3n da comarca da Coru\u00f1a.\nTraballou no departamento de contabilidade da empresa de xabr\u00f3ns \u00abLa Toja\u00bb, ao tempo que realizou un intenso traballo pol\u00edtico e social. Participou en actos p\u00fablicos na Comarca da Coru\u00f1a con Ram\u00f3n Su\u00e1rez Picallo, Ant\u00f3n Villar Ponte, Ux\u00edo Carr\u00e9 Naya, Jos\u00e9 Villaverde Velo e Javier Pose. Tam\u00e9n estivo vencellado \u00e1 creaci\u00f3n do Club do Mar, xa que formou parte da s\u00faa directiva en 1935 como vogal do comit\u00e9 de propaganda. Colaborou en \"A Nosa Terra\", con artigos como \"Camb\u00f3 Falou\" e \"A Hespa\u00f1a d-eles\".\nCo golpe de Estado de 1936 rexeitou a oportunidade de fuxir embarcado a Am\u00e9rica que lle ofreceu o seu pai e, seguindo coa s\u00faa vida con normalidade, iniciou estudos de Dereito. Foi detido o 10 de setembro de 1936 e levado ao C\u00e1rcere da Coru\u00f1a e despois ao cuartel da polic\u00eda no Orz\u00e1n. O 16 de setembro atoparon o seu corpo nunha gabia da Corveira, xunto cos de Manuel Andrade Deibe, Joaqu\u00edn Iglesias Cabana e Jos\u00e9 Manuel \u00c1lvarez \u00c1lvarez."}
{"id": "204690", "revid": "22795", "url": "https://gl.wikipedia.org/wiki?curid=204690", "title": "Spaghetti western", "text": ""}
{"id": "204691", "revid": "85894", "url": "https://gl.wikipedia.org/wiki?curid=204691", "title": "Ram\u00f3n Garc\u00eda N\u00fa\u00f1ez", "text": "Ram\u00f3n Garc\u00eda N\u00fa\u00f1ez, nado en Vilagarc\u00eda de Arousa en 1906 e finado en Lugo o 21 de outubro de 1936, foi un pol\u00edtico galego.\nTraxectoria.\nEmpregado de banca, na Rep\u00fablica militou en Izquierda Republicana. Foi nomeado gobernador civil de Lugo o 5 de xullo de 1936. Xulgado en Lugo por traiz\u00f3n o 14 de outubro de 1936, foi condenado a pena de morte e multa mancomunada de 1 mill\u00f3n e medio de pesetas. Foi executado en Lugo \u00e1s 18:00 horas do 21 de outubro de 1936 con Jos\u00e9 Ramos L\u00f3pez, Perfecto Abelairas Castro, \u00c1ngel P\u00e9rez L\u00f3pez e Rafael de Vega Barrera."}
{"id": "204692", "revid": "2074", "url": "https://gl.wikipedia.org/wiki?curid=204692", "title": "Rodrigo Cort\u00e9s Gir\u00e1ldez", "text": ""}
{"id": "204697", "revid": "1888", "url": "https://gl.wikipedia.org/wiki?curid=204697", "title": "Tom\u00e1s L\u00f3pez de la Torre", "text": ""}
{"id": "204700", "revid": "23204", "url": "https://gl.wikipedia.org/wiki?curid=204700", "title": "Western (cinema)", "text": "O western \u00e9 un dos x\u00e9neros cinematogr\u00e1ficos m\u00e1is populares do cinema estadounidense. A palabra \"western\", orixinariamente un adjectivo derivado de \"West\" (Oeste, en ingl\u00e9s), substantivouse para facer referencia \u00e1s obras, fundamentalmente cinematogr\u00e1ficas, a\u00ednda que tam\u00e9n literarias (v\u00e9xase Novela do Oeste) e de banda dese\u00f1ada (v\u00e9xase Banda dese\u00f1ada do Oeste, que est\u00e1n ambientadas no antigo Oeste estadounidense.\nEn galego, \"western\" \u00e9 un anglicismo, de amplo uso, a\u00ednda que non aceptado de momento polo Dicionario da Real Academia Galega, polo que debe escribirse sempre en cursiva, como se fai con todo estranxeirismo.\nNon existe ningunha outra voz para facer referencia ao concepto que a palabra \"western\" representa, polo que habitualmente moitos falantes usan expresi\u00f3ns como \"pel\u00edcula do oeste\" ou \"pel\u00edcula de vaqueiros\".\nX\u00e9nero.\nEn principio un filme inclu\u00edase neste x\u00e9nero simplemente por estar a s\u00faa acci\u00f3n nun contexto determinado: a exploraci\u00f3n e o desenvolvemento do territorio centrooccidental dos Estados Unidos de Am\u00e9rica durante o s\u00e9culo XIX. \nPor\u00e9n, co tempo, as caracter\u00edsticas de dito contexto hist\u00f3rico f\u00f3ronse estendendo aos personaxes desas historias, condicionando o seu modo de vida e definindo a s\u00faa idiosincrasia.\nAo estaren as pel\u00edculas moitas veces ambientadas en territorios inexplorados ou ind\u00f3mitos baixo a ameaza latente dun ataque dos indios, ou en cidades sen lei nas que os bandidos viv\u00edan a dout\u00e1n, o x\u00e9nero foise enfocando cara \u00e1 confrontaci\u00f3n dos diversos personaxes, adquirindo un car\u00e1cter cada vez m\u00e1is psicol\u00f3xico.\n\u00c9 habitual tam\u00e9n que alg\u00fans deses personaxes representen o ben sen ambaxes, daquelas xentes que viaxaban esperanzadas a esas terras coa utop\u00eda de forxar un hogar e vivir en paz, e outros, pola contra, representasen o lado malvado, os que se aproveitaban dos indefensos para faceren a s\u00faa propia vida m\u00e1is f\u00e1cil. Por toda esta serie de temas fundamentais e trazos com\u00fans \u00e9 polo que non se considera necesario que unha pel\u00edcula estea ambientada necesariamente no oeste estadounidense para que poida ser cualificarla de \"western\", a\u00ednda que iso poida ser sempre unha apreciaci\u00f3n algo \"sui generis\".\nO \"western\" usaouse a m\u00ed\u00fado polo cine estadounidense para escribir a \u00e9pica do seu propio pa\u00eds, unha narraci\u00f3n lendaria do proceso de fundaci\u00f3n dos Estados Unidos protagonizada por heroes que encarnan alg\u00fans dos valores m\u00e1is arraigados da s\u00faa cultura, sempre baixo a inspiraci\u00f3n do destino manifesto e cunha iconograf\u00eda caracter\u00edstica (sombreiro texano, pistolas, chalecos, cabalos, deserto, cidades-r\u00faa, \"saloon\", ranchos, dilixencias, indios...).\nDentro do \"western\" \u00e9 habitual diferenciar diversas tendencias ou subx\u00e9neros, tales como o chamado \"western\" crepuscular (Arthur Penn e \"Pequeno gran home\"; Sam Peckinpah e \"Maior Dundee\"; Clint Eastwood e \"Sen perd\u00f3n\" ou Lawrence Kasdan e \"Silverado\"), o \"spaghetti western\", cuxo m\u00e1is importante director foi Sergio Leone (\"Per qualche dollaro in pi\u00f9\", \"O bo, o feo e o malo\" etc.) ou o \"chili western\" realizado en M\u00e9xico.\nAlg\u00fans directores e actores especializ\u00e1ronse no x\u00e9nero at\u00e9 o punto de converterse en iconas modernas d este tipo de cine como, por exemplo John Ford, Randolph Scott ou John Wayne.\nHistoria.\nOrixe.\nO pai do \"western\" cinematogr\u00e1fico foi Edwin S. Porter, quen, en 1903, realizou \"The Great Train Robbery\" (O gran roubo do tren) [v\u00e9xase fotograma no cabezallo], pel\u00edcula que iniciou o x\u00e9nero. Este filme pode considerarse como a primeira obra importante, con argumento de ficci\u00f3n, do cinema americano. A pel\u00edcula emprega, de forma algo rudimentaria, a montaxe paralela e, a\u00ednda que a acci\u00f3n adoita transcorrer de cara ao espectador, obs\u00e9rvase un uso narrativo da profundidade. A s\u00faa \u00faltima escena, un primeiro plano dun pistoleiro disparando as s\u00faas armas cara ao espectador, causou unha impresi\u00f3n parecida \u00e1 que puido facer no seu d\u00eda o tren dos irm\u00e1ns Lumi\u00e8re. A pel\u00edcula foi un grande \u00e9xito.\nIdade de ouro.\nConsid\u00e9rase que a \u00e9poca dourada (e cl\u00e1sica) do \"western\" corresponde fundamentalmente ao cinema estadounidense dos anos 1950 e anteriores. O director m\u00e1is reco\u00f1ecido do x\u00e9nero \u00e9 John Ford, autor de pel\u00edculas como \"A dilixencia\", 1939; \"My darling Clementine\", 1945; \"Centauros do deserto\" , 1956; ou \"O home que matou a Liberty Valance\", 1962.\nOutros t\u00edtulos e autores de especial relevancia son Howard Hawks, cos seus \"r\u00edos\" (\"Red River\", \"R\u00edo Bravo\"...); William Wellman (\"Caravana de mulleres\"); Bud Boetticher (\"Os cativos\"); Anthony Mann (\"Winchester '73\"), as\u00ed como directores que se acercaron ocasionalmente ao x\u00e9nero, como Raoul Walsh (\"Morreron coas botas postas\"); Fred Zinnemann, con \"S\u00f3 ante o perigo\" (1952); Nicholas Ray (\"Johnny Guitar\"); Delmer Daves (\"Frecha rota\"); King Vidor (\"Duelo ao sol\"); George Stevens (\"Ra\u00edces profundas\"); Robert Aldrich (\"Veracruz\") etc\u00e9tera.\nDecadencia.\nCoincidindo cunha sensaci\u00f3n progresiva de perda de interese por parte do p\u00fablico f\u00f3ronse desenvolvendo novas vertentes, \u00e1s veces dentro do conxunto dos directores m\u00e1is cl\u00e1sicos, por exemplo, o \"western\" crepuscular, que adoita falar con nostalxia e romanticismo sobre o fin desa \u00e9poca, contrapo\u00f1\u00e9ndoa case sempre \u00e1 chegada dunha civilizaci\u00f3n personificada na locomotora e, outras veces, \"desde f\u00f3ra\", xa fose desde outros pa\u00edses (Italia: o \"spaghetti western\", que se centraba no aspecto m\u00e1is elex\u00edaco e autopar\u00f3dico) ou desde a visi\u00f3n dunha xeraci\u00f3n m\u00e1is nova que introduciu novos elementos no x\u00e9nero.\nActualidade.\nCabe tam\u00e9n agregar que o \"western\" como x\u00e9nero novel\u00edstico adquiriu especiais caracter\u00edsticas durante a chamada \"Guerra silenciosa\". Durante esta, por exemplo, os caracteres manifi\u00e9stanse de formas m\u00e1is marcadamente dicot\u00f3micas.\nEn canto ao cine, o n\u00famero de \"westerns\" foi descendiendo conforme ao paso dos anos, at\u00e9 o punto de ser un dos x\u00e9neros do cinema cl\u00e1sico estadounidense que case desapareceu (ao igual que os musicais, por exmplo).\nAs\u00ed e todo, nos \u00faltimos anos houbo espor\u00e1dicos intentos de resucitar o x\u00e9nero (tam\u00e9n o musical), ben tratando de recuperar as ra\u00edces cl\u00e1sicas (\"Sen perd\u00f3n\", \"Open Range\") ou aproxim\u00e1ndose a formas narrativas e/ou visuais experimentais (\"Dead Man\", \"Blueberry\").\nAdemais, o legado do \"western\" consid\u00e9rase de grande importancia e non \u00e9 dif\u00edcil ver as s\u00faas pegadas no cine contempor\u00e1neo (por exemplo en pel\u00edculas como \"Unha historia de violencia\", \"Non \u00e9 un pa\u00eds para vellos\" ou \"Os tres enterros de Melquiades Estrada\", a\u00ednda que os exemplos ser\u00edan incont\u00e1beis)."}
{"id": "204705", "revid": "5863", "url": "https://gl.wikipedia.org/wiki?curid=204705", "title": "Manuel Vicente", "text": "Manuel Vicente Alonso, nado en Est\u00e1s (Tomi\u00f1o) en 1875, foi un comerciante e pol\u00edtico galego.\nTraxectoria.\nComerciante establecido no Cotro. Secretario de La Aurora del Porvenir na ditadura de Primo de Rivera. De filiaci\u00f3n agraria, coa proclamaci\u00f3n de Rep\u00fablica foi elixido concelleiro de Tomi\u00f1o. Foi nomeado alcalde de Tomi\u00f1o en setembro de 1934. Foi cesado como alcalde a finais de outubro de 1934. O 6 de outubro de 1935 foi nomeado presidente do Padroado da Fundaci\u00f3n Peir\u00f3polis de Est\u00e1s institu\u00edda por Abd\u00f3n Alonso Alonso. Foi reposto como alcalde logo do triunfo do Frente Popular en febreiro de 1936. Logo do golpe de Estado do 18 de xullo de 1936, foi detido polos sublevados. Xulgado en Vigo por adhesi\u00f3n \u00e1 rebeli\u00f3n, foi condenado a pena de morte. Foille conmutada a pena pola de cadea perpetua. Foi destitu\u00eddo do Padroado da Fundaci\u00f3n Peir\u00f3polis polas autoridades franquistas en xaneiro de 1938. Sufriu expediente de responsabilidades pol\u00edticas resultando cunha sanci\u00f3n econ\u00f3mica."}
{"id": "204706", "revid": "1888", "url": "https://gl.wikipedia.org/wiki?curid=204706", "title": "Manuel Vicente Alonso", "text": ""}
{"id": "204719", "revid": "98629", "url": "https://gl.wikipedia.org/wiki?curid=204719", "title": "Mesa (hom\u00f3nimos)", "text": "A palabra mesa pode facer referencia a:"}
{"id": "204721", "revid": "127505", "url": "https://gl.wikipedia.org/wiki?curid=204721", "title": "Mesa de mesturas de v\u00eddeo", "text": "A mesa de mesturas de v\u00eddeo ou, simplemente, mesa de v\u00eddeo, \u00e9 un sistema que permite seleccionar, mesturar e manipular diferentes fontes de v\u00eddeo. \u00c9 similar \u00e1 mesa de mesturas de son.\nA mesa de mesturas de v\u00eddeo representa o coraz\u00f3n das canles de televisi\u00f3n, os estudos de produci\u00f3n e posproduci\u00f3n de televisi\u00f3n, ben sexan como elementos f\u00edsicos ou simulados dentro dun sistema de edici\u00f3n de v\u00eddeo, tanto realizado ex profeso para iso, ou como aplicaci\u00f3n inform\u00e1tica.\nNa bibliograf\u00eda estadounidense util\u00edzase o concepto de \"conmutaci\u00f3n\" en vez do de \"mestura\", que \u00e9 m\u00e1is \"europeo\"; por iso adoitan aparecer coa denominaci\u00f3n inglesa de \"video switcher\", en lugar da m\u00e1is europea, tam\u00e9n en ingl\u00e9s, de \"video mixer\"."}
{"id": "204722", "revid": "22795", "url": "https://gl.wikipedia.org/wiki?curid=204722", "title": "Mesa de v\u00eddeo", "text": ""}
{"id": "204724", "revid": "22795", "url": "https://gl.wikipedia.org/wiki?curid=204724", "title": "Mesa de audio", "text": ""}
{"id": "204731", "revid": "23204", "url": "https://gl.wikipedia.org/wiki?curid=204731", "title": "August Ferdinand M\u00f6bius", "text": "August Ferdinand M\u00f6bius, nado en Schulpforta (Saxonia) o 17 de novembro de 1790 e finado en Leipzig o 26 de setembro de 1868, foi un matem\u00e1tico e astr\u00f3nomo te\u00f3rico alem\u00e1n, co\u00f1ecido polo descubrimento xunto ao matem\u00e1tico alem\u00e1n Johann Benedict Listing da banda de M\u00f6bius, superficie de d\u00faas dimensi\u00f3ns non orient\u00e1beis cun s\u00f3 lado cando est\u00e1 somerxido no espazo euclidiano tridimensional.\nM\u00f6bius foi o primeiro en introducir as coordenadas homox\u00e9neas en xeometr\u00eda proxectiva. A transformaci\u00f3n de M\u00f6bius, importante en xeometr\u00eda proxectiva, non se ha confundir coa transformada de M\u00f6bius, usada na teor\u00eda de n\u00fameros, que tam\u00e9n leva o seu nome. Interesouse tam\u00e9n pola teor\u00eda de n\u00fameros, a importante funci\u00f3n aritm\u00e9tica de M\u00f6bius \u03bc(n) e a f\u00f3rmula de inversi\u00f3n de M\u00f6bius, nomeadas as\u00ed por el. Era descendente de Marti\u00f1o Lutero.\nV\u00e9xase tam\u00e9n.\nLigaz\u00f3ns externas.\nBiograf\u00eda, por \"J. J. O'Connor\" e \"E. F. Robertson\""}
{"id": "204732", "revid": "98629", "url": "https://gl.wikipedia.org/wiki?curid=204732", "title": "Syrtis Major Planum", "text": "Syrtis Major Planum \u00e9 unha \"mancha escura\" do planeta Marte, situada na parte m\u00e1is oriental de Terra Sabaea e lindando con Isidis Planitia e Terra Thyrrena. Foi descuberta a trav\u00e9s dos datos proporcionados pola sonda Mars Global Surveyor, os cales levan a pensar que se pode tratar dun volc\u00e1n de escudo cun relevo moi suave, pero formalmente \u00e9 reco\u00f1ecida coma unha planicie, tam\u00e9n \u00e9 co\u00f1ecida coma Syrtis Major Planitia. A cor escura procede do basalto da rexi\u00f3n \u00e9 da ausencia de po que cubra a superficie da rexi\u00f3n\nXeograf\u00eda e xeolox\u00eda.\nSyrtis Major est\u00e1 centrada sobre as coordenadas 9,2\u00b0 N 67,1\u00b0 E, estendese por unha area dun di\u00e1metro aproximado de 1.200\u00a0km na parte m\u00e1is oriental de Terra Sabaea e lindando con Isidis Planitia e Terra Thyrrena, o cuadrante MC-13 de Marte leva o seu nome. Polo oeste e pegada a Arabia Terra comeza a elevarse moi suavemente ata caer case en picado cando chega \u00f3 bordo de Isidis Planitia. A chaira incl\u00fae un avultamento que case acada os 6\u00a0km de altitude. A meirande parte de Syrtys Major ten unha inclinaci\u00f3n menor dun grao, unha inclinaci\u00f3n incluso moito menor c\u00e1 dos volc\u00e1ns de escudo de Tharsis. Practicamente no centro da rexi\u00f3n p\u00f3dese atopa-la depresi\u00f3n alongada que cont\u00e9n as caldeiras de Nili Patera e Meroe Patera, as cales acadan os 2\u00a0km de profundidade. Os chans destas paterae non son elevados se os comparamos cos terreos que rodean a Syrtis Major. O chan de Nili Patera est\u00e1 menos craterizado, e polo tanto \u00e9 o m\u00e1is novo dos dous. Nili Patera \u00e9 de especial interese para os cient\u00edficos, xa que a diferenza da meirande parte de Marte, neste patera atopouse dacita, a parte de basalto. As medici\u00f3ns por sat\u00e9lite do campo gravitatorio da zona indican unha anomal\u00eda centrada no complexo das caldeiras, suxerindo a presenza dunha gran caldeira extinta de magma baixo a superficie, que conter\u00eda densos minerais no seu fondo (probablemente e principalmente piroxeno, con algo de olivina), que ter\u00edan precipitado no fondo da caldeira antes da sa\u00edda do magma. A meirande parte dos cr\u00e1teres de Syrtis Major son de principios da idade Hesp\u00e9rica; posteriores \u00e1 formaci\u00f3n por un grande impacto da cunca (planitia) de Isidis Planitia.\nDescubrimento e nome.\nO nome de Syrtis Major procede do nome \"Syrtis maior\" que os romanos usaban para o Golfo de Sidra, na costa de Libia (a antiga provincia romana de Cyrenaica).\nSyrtis Major foi o primeiro accidente xeol\u00f3xico documentado doutro planeta do Sistema Solar. Foi descuberto por Christiaan Huygens, quen inclu\u00edu esta rexi\u00f3n nun debuxo de Marte que fixo no ano 1659. Syrtis Major recibiu orixinalmente o nome de Mar do reloxo de area, pero recibir\u00eda moitos outros de distintos cart\u00f3grafos. En 1840, Johann Heinrich von M\u00e4dler confeccionou un mapa de Marte a partir das s\u00faas observaci\u00f3ns e doulle a \"Syrtis\" o nome de Atlantic Canale. No mapa de Richard Proctor do ano 1867, \"Syrtis\" recibir\u00eda o nome de Kaiser Sea (en honra a Frederik Kaiser do Observatorio de Leiden). Camille Flammarion chamouno Mer du Sablier (en franc\u00e9s \"Mar do reloxo de area\") cando no ano 1876 revisou a nomenclatura de Proctor. O nome de \"Syrtis Major\" foi escollido por Giovanni Schiaparelli cando creou un mapa de Marte feito na m\u00e1xima aproximaci\u00f3n do planeta vermello \u00e1 Terra do ano 1877.\nVariaci\u00f3ns estacionais.\nSyrtis Major foi obxecto de moitas observaci\u00f3ns debido \u00f3s seus cambios estacionais e as s\u00faas variaci\u00f3ns de longo tempo. Antigamente isto levou a teor\u00edas que dic\u00edan que se trataba dun mar pouco profundo ou que estas variaci\u00f3n eran debidas a existencia de vexetaci\u00f3n que mudaba coas estaci\u00f3ns. Pero coa chegada da era das sondas, os cient\u00edficos comprobaron que estas variaci\u00f3ns eran debidas a area e o po transportados polo vento. Moitos destes dep\u00f3sitos incl\u00faen halos e estelas de cores vivos que se forman a sotavento dos cr\u00e1teres de impacto. Estes dep\u00f3sitos son o resultado das alteraci\u00f3ns e desviaci\u00f3ns que os ventos sofren \u00f3 atoparse coas cristas m\u00e1is elevadas dos cr\u00e1teres de impacto."}
{"id": "204733", "revid": "56817", "url": "https://gl.wikipedia.org/wiki?curid=204733", "title": "3-hidroxi-3-metilglutaril-coencima A", "text": "O 3-hidroxi-3-metilglutaril-coencima A , ou HMG-CoA, tam\u00e9n chamado \u03b2-hidroxi-\u03b2-metilglutaril-coencima A (\u00e1s veces abreviado como hidroximetilglutaril-CoA) \u00e9 unha mol\u00e9cula formada por un hidroxi\u00e1cido metilado de 4 carbonos unido ao coencima A (derivado dun nucle\u00f3tido). Funciona como un intermediato na ruta de formaci\u00f3n de corpos cet\u00f3nicos (cetox\u00e9nese) e na v\u00eda do mevalonato para a formaci\u00f3n de terpenos e esteroides, onde se forma a partir de acetoacetil-CoA e acetil-CoA. Tam\u00e9n interv\u00e9n como intermediario no metabolismo do amino\u00e1cido leucina, onde o seu precursor \u00e9 o 3-metilglutaconil-CoA.\nNa v\u00eda do mevalonato.\nNa v\u00eda do mevalonato o HMG-CoA util\u00edzase para formar mevalonato, o cal despois orixinar\u00e1 en varios pasos o isopreno activo necesario para a s\u00edntese de terpenos e esteroides. Nesta ruta o HMG-CoA orix\u00ednase pola uni\u00f3n do acetoacetil-CoA e o acetil-CoA catalizada pola HMG-CoA sintase.\nDespois o HMG-CoA perde o seu coencima e red\u00facese e d\u00e1 lugar a mevalonato pola acci\u00f3n do encima HMG-CoA redutase localizado no ret\u00edculo endoplasm\u00e1tico con gasto de NADPH .\nNa cetox\u00e9nese.\nNa cetox\u00e9nese o HMG-CoA util\u00edzase para a formaci\u00f3n do corpo cet\u00f3nico acetoacetato. Orix\u00ednase a partir do acetoacetil-CoA, que se une a unha mol\u00e9cula de acetil-CoA nunha reacci\u00f3n catalizada pola HMG-CoA sintase.\nPosteriormente, o HMG-CoA formado rompe rendendo acetoacetato e acetil-CoA nunha reacci\u00f3n catalizada pola HMG-CoA liase.\nNo metabolismo da leucina.\nNa degradaci\u00f3n oxidativa do amino\u00e1cido leucina, esta d\u00e1 lugar finalmente a acetil-CoA e acetoacetato, polo que \u00e9 un amino\u00e1cido cetox\u00e9nico. A 4\u00aa reacci\u00f3n desta ruta orixina 3-metilglutaconil-CoA, que se hidrata orixinando HMG-CoA, o cal experimenta a \u00faltima reacci\u00f3n da ruta, catalizada pola HMG-CoA liase, na que a mol\u00e9cula rompe formando acetil-CoA e acetoacetato."}
{"id": "204734", "revid": "56817", "url": "https://gl.wikipedia.org/wiki?curid=204734", "title": "Jean Calas", "text": "Jean Calas, nado en 1698 e finado en 1762, era un comerciante t\u00e9xtil de Tolosa co\u00f1ecido por ser xulgado polo seu protestantismo e condenado a morte, convert\u00e9ndose nun s\u00edmbolo da intolerancia relixiosa en Francia canda Pierre-Paul Sirven e Jean-Fran\u00e7ois de la Barre.\nTraxectoria.\nJean Calas e a s\u00faa dona eran protestante nunha Francia que ti\u00f1a como relixi\u00f3n oficial o catolicismo e a\u00ednda que as persecuci\u00f3ns iniciadas no tempo de Lu\u00eds XIV na \u00e9poca recuaran e hab\u00eda unha certa tolerancia cara ao protestantismo a\u00ednda exist\u00eda intolerancia no seo da sociedade francesa, as\u00ed a pesar que dos seus fillos xa se convertera ao catolicismo en 1756 ao aparecer morto na noite do 13 ao 14 de outubro de 1761 comezaron os rumores que fora o pai quen o matara para evitar a s\u00faa abxuraci\u00f3n da fe protestante; interrogada a familia primeiro declararon que fora asasinado por un intruso pero logo reco\u00f1eceron que o atoparan morto e para evitar a denigraci\u00f3n que na \u00e9poca ti\u00f1a o suicidio finxiran que fora un crime violento. Non llo creron e o 9 de marzo de 1762 o parlamento de Tolosa condenouno a morte na roda que se cumpriu o d\u00eda seguinte mentres o axustizado clamaba a s\u00faa inocencia, outro dos seus fillos, Pierre, tivo que marchar ao desterro. Voltaire, co\u00f1ecedor do caso, sospeitando que se trataba dun caso de fanatismo antiprotestante visitou ao fillo m\u00e1is pequeno, Donat, que estaba refuxiado en Xenebra e tras falar con el e solicitar m\u00e1is informaci\u00f3n a co\u00f1ecidos de Tolosa quedou convencido que se resolvera inxustamente , obsesionado co caso comezou unha campa\u00f1a para revisar a sentecia afirmando que o fillo cometera suicidio por d\u00e9bedas de xogo e non ser capaz de rematar a universidade se o confesaba, Voltaire escribiu m\u00e1is de 100 cartas sobre o asunto tivo \u00e9xito e en 1765 declarouse ao finado Jean Calas inocente de todos os cargos e a s\u00faa familia recibiu 36000 francos do rei como compensaci\u00f3n."}
{"id": "204735", "revid": "12452", "url": "https://gl.wikipedia.org/wiki?curid=204735", "title": "3-hidroxi-3-metilglutaril-CoA", "text": ""}
{"id": "204736", "revid": "12452", "url": "https://gl.wikipedia.org/wiki?curid=204736", "title": "Beta-hidroxi-beta-metilglutaril-CoA", "text": ""}
{"id": "204754", "revid": "5863", "url": "https://gl.wikipedia.org/wiki?curid=204754", "title": "August M\u00f6bius", "text": ""}
{"id": "204755", "revid": "5863", "url": "https://gl.wikipedia.org/wiki?curid=204755", "title": "R\u00edo Gandari\u00f1a", "text": ""}
{"id": "204758", "revid": "56817", "url": "https://gl.wikipedia.org/wiki?curid=204758", "title": "Sweet Children", "text": "Sweet Children \u00e9 o terceiro EP da banda estadounidense de punk rock Green Day, editado no ver\u00e1n de 1990 a trav\u00e9s do selo Skene! Records.O nome do EP fai referencia ao nome orixinal de Green Day."}
{"id": "204759", "revid": "5863", "url": "https://gl.wikipedia.org/wiki?curid=204759", "title": "Francisco Rodr\u00edguez Otero", "text": "Francisco Rodr\u00edguez Otero, co\u00f1ecido como Paqui\u00f1o de Figueir\u00f3, nado en Tomi\u00f1o o 1 de novembro de 1897 e finado en Mondariz o 4 de outubro de 1936, foi un pol\u00edtico galego.\nTraxectoria.\nFarmac\u00e9utico de profesi\u00f3n, foi un pol\u00edtico agrarista que presidiu a Federaci\u00f3n Municipal Agraria de Tomi\u00f1o. Na ditadura de Primo de Rivera foi concelleiro de Tomi\u00f1o e presidente da Uni\u00f3n Patri\u00f3tica. En 1926 renunciou como concelleiro de Tomi\u00f1o e foi nomeado presidente da Entidade Local Menor de Goi\u00e1n. Foi correspondente de \"El Pueblo Gallego\" en Goi\u00e1n. Foi coorganizador e tesoureiro do Congreso Provincial Agrario (1929). Directivo da Sociedad Aurora del Porvenir en Tomi\u00f1o. Ocupou o cargo de Secretario do Xulgado de Paz de Tomi\u00f1o. Foi concelleiro en Tomi\u00f1o en 1931. En decembro de 1933 abandonou a s\u00faa militancia no agrarismo. Foi membro do Partido Galeguista.\nCo golpe de Estado do 18 de xullo de 1936 acompa\u00f1ou a Ant\u00f3n Alonso R\u00edos a Tui e A Guarda en calidade de enlaces entre os diferentes Comit\u00e9s de Defensa da Rep\u00fablica do baixo Mi\u00f1o. Cando entraron as tropas en Tui fuxiu a Portugal o d\u00eda 25 de xullo cami\u00f1o do Brasil onde viv\u00edan as s\u00faas irm\u00e1s. Cando entrou nun bar a tomar caf\u00e9 un veci\u00f1o falanxista reco\u00f1eceuno e denunciouno \u00e1 polic\u00eda lusa que o entregou a polic\u00eda espa\u00f1ola polo posto internacional de Tui. Detido o 29 de xullo, o 6 de agosto foi internado no Seminario de Tui, que funcionaba como prisi\u00f3n. Ti\u00f1a causa aberta en Vigo por traiz\u00f3n. O 4 de outubro de 1936 foi sacado da prisi\u00f3n e levado polos falanxistas ata Mondariz onde foi paseado con Hip\u00f3lito Gallego Camarero, Fernando Rubio Est\u00e9vez, Manuel Pi\u00f1eiro Z\u00fa\u00f1iga, Domingo P\u00e1ramos N\u00fa\u00f1ez e Manuel P\u00e9rez Besada, aparecendo o seu corpo tirado na cuneta.\nFoi un dos fundadores e xogador (capit\u00e1n) de Goi\u00e1n F\u00fatbol Club.\nVida persoal.\nCasou con Isaura G\u00f3mez P\u00e9rez en 1927 e foi pai de Mar\u00eda Ivonne e Mario Rodr\u00edguez G\u00f3mez."}
{"id": "204762", "revid": "23204", "url": "https://gl.wikipedia.org/wiki?curid=204762", "title": "Kelme", "text": "Kelme \u00e9 unha empresa t\u00e9xtil espa\u00f1ola, adicada \u00e1 fabricaci\u00f3n de equipamento deportivo, fundada en 1977 en Elx.\nPatrocinio.\nOs uniformes dos seguintes equipos est\u00e1n fabricados por Kelme:"}
{"id": "204764", "revid": "54334", "url": "https://gl.wikipedia.org/wiki?curid=204764", "title": "Cejudo", "text": "Cejudo \u00e9 a marca deportiva da empresa t\u00e9xtil espa\u00f1ola Hijos de Ildefonso Cejudo Parre\u00f1o, adicada \u00e1 fabricaci\u00f3n de equipamento deportivo, fundada en 1925 en Valverde del Camino (Huelva)."}
{"id": "204765", "revid": "98629", "url": "https://gl.wikipedia.org/wiki?curid=204765", "title": "Loudest Love", "text": "Loudest Love \u00e9 un EP da banda estadounidense de grunge Soundgarden, editado en outubro de 1990 a trav\u00e9s do selo A&amp;M Records. Foi inicialmente publicado no Xap\u00f3n e posteriormente nos Estados Unidos."}
{"id": "204767", "revid": "25871", "url": "https://gl.wikipedia.org/wiki?curid=204767", "title": "Songs from the Superunknown", "text": "Songs from the Superunknown \u00e9 un EP da banda estadounidense de grunge Soundgarden, editado o 21 de novembro de 1995 a trav\u00e9s do selo A&amp;M Records.\nListaxe de canci\u00f3ns.\nTodos os temas compostos por Chris Cornell, ag\u00e1s onde se indique."}
{"id": "204768", "revid": "895", "url": "https://gl.wikipedia.org/wiki?curid=204768", "title": "Liceo de Monelos SD", "text": ""}
{"id": "204769", "revid": "50011", "url": "https://gl.wikipedia.org/wiki?curid=204769", "title": "Liceo de Monelos Secciones Deportivas", "text": "O Liceo de Monelos Secciones Deportivas \u00e9 un club de f\u00fatbol galego do barrio de Monelos, da cidade da Coru\u00f1a. Durante certo tempo tivo a s\u00faa sede social no Barrio das Flores. Fundouse en 1939 e compite na Terceira Auton\u00f3mica de Galicia."}
{"id": "204770", "revid": "56817", "url": "https://gl.wikipedia.org/wiki?curid=204770", "title": "Hunted Down", "text": "\"Hunted Down\" \u00e9 unha canci\u00f3n da banda estadounidense de grunge Soundgarden, editada como sinxelo do seu EP \"Screaming Life\" en xu\u00f1o de 1987. \"Hunted Down\" foi o primeiro sinxelo da banda e tam\u00e9n foi inclu\u00eddo no recompilatorio do 2010 \"Telephantasm\".\nListaxe de canci\u00f3ns.\nTodo sos temas compostos por Chris Cornell e Kim Thayil."}
{"id": "204771", "revid": "56817", "url": "https://gl.wikipedia.org/wiki?curid=204771", "title": "Flower", "text": "\"Flower\" \u00e9 unha canci\u00f3n da banda estadounidense de grunge Soundgarden, editada como sinxelo do seu \u00e1lbum \"Ultramega OK\" en maio de 1989, sendo o \u00fanico sinxelo publicado dese disco. O tema foi inclu\u00eddo no seu \u00e1lbum de grandes \u00e9xitos de 1997 \"A-Sides\". Unha versi\u00f3n alternativa gravada o 14 de maio de 1989 aparece no recompilatorio de 2010 \"Telephantasm\"."}
{"id": "204772", "revid": "22570", "url": "https://gl.wikipedia.org/wiki?curid=204772", "title": "Loud Love", "text": "\"Loud Love\" \u00e9 unha canci\u00f3n da banda estadounidense de grunge Soundgarden, editada como primeiro sinxelo do seu \u00e1lbum \"Louder Than Love\" o 30 de agosto de 1989. O tema foi inclu\u00eddo no \u00e1lbum de grande \u00e9xitos de 1997 \"A-Sides\".\nListaxe de canci\u00f3ns.\nTodos os temas compostos por Chris Cornell, ag\u00e1s onde se indique."}
{"id": "204773", "revid": "1131", "url": "https://gl.wikipedia.org/wiki?curid=204773", "title": "Palau de les Arts Reina Sof\u00eda", "text": "O Palau de les Arts Reina Sof\u00eda \u00e9 un teatro de \u00f3pera da cidade de Valencia. Foi dese\u00f1ado polo arquitecto Santiago Calatrava e forma parte do complexo da Cidade das Artes e as Ciencias. \u00c9 ademais sede da Orquestra Simf\u00f2nica de la Comunitat Valenciana. Foi inaugurado o 8 de outubro de 2005, e a primeira \u00f3pera representada foi \"Fidelio\" de Beethoven o 25 de outubro de 2006.\nLocalizaci\u00f3n.\nO Palau de les Arts Reina Sof\u00eda forma parte do conxunto arquitect\u00f3nico da Cidade das Artes das Ciencias, ao sueste da cidade de Valencia (terceira cidade do Estado espa\u00f1ol en poboaci\u00f3n). Est\u00e1 situada dentro do Xard\u00edn do Turia, unha \u00e1rea axardi\u00f1ada no antigo leito do r\u00edo Turia, que foi desviado polo risco de inundaci\u00f3ns. \u00c9 o edificio situado m\u00e1is ao oeste e ao norte do complexo.\nO edificio.\nO Palau de les Arts Reina Sof\u00eda, dese\u00f1ado polo arquitecto valenciano Santiago Calatrava, \u00e9 un teatro de \u00f3pera destacable en canto a volumetr\u00eda e estrutura, pres\u00e9ntase unha dobre intenci\u00f3n: a construci\u00f3n dun auditorio e facer do edificio un s\u00edmbolo arquitect\u00f3nico da cidade. O edificio est\u00e1 integrado dentro do complexo da Cidade das Artes e as Ciencias, no antigo leito do r\u00edo Turia.\nInaugurado o 8 de outubro de 2005, o estudo inicial de Calatrava data xa de 1995.\nEste edificio, de estilo futurista, conta con m\u00e1is de 40.000 m\u00b2 de superficie repartida en catro espazos esc\u00e9nicos destinados \u00e1 interpretaci\u00f3n de \u00f3pera, m\u00fasica, ballet e teatro. O edificio ten unha altitude de 75 m (o que o converte no teatro de \u00f3pera m\u00e1is alto do mundo) distribu\u00eddos nun m\u00e1ximo de 14 andares e habendo 3 andares m\u00e1is por debaixo da planta baixa e est\u00e1 rodeado por m\u00e1is de 60.000 m\u00b2 de xard\u00edn e 11.000 m\u00b2 de l\u00e1minas de auga con paseos circundantes.\nDisp\u00f3n de plataformas en beiril a diferentes alturas, con paseos e vexetaci\u00f3n, \u00e1s cales se accede por medio ascensores panor\u00e1micos e escaleiras situadas no interior das carcasas met\u00e1licas que hai aos lados do edificio. O contraste entre o opaco das carcasas de chapa de aceiro e a transparencia dos espazos acristalados produce sensaci\u00f3ns cambiantes ao percorrer o edificio.\nUnha estrutura met\u00e1lica en forma de pluma arranca dun p\u00edo de formig\u00f3n armado situado na pasarela de acceso e que rodea o edificio sen tocalo cun \u00fanico punto de apoio. Dita pasarela elevada ten 56 m de lonxitude e est\u00e1 situada na parte oeste do edificio. Dende o acceso principal, onde se encontra a zona de portelos, aparecen dous corredores laterais sim\u00e9tricos que desembocan no gran vest\u00edbulo da Sala Principal.\n\u00c9 salientable a forma global do edificio, cunha aparencia lenticular e que se desenv\u00f3lve baixo unha gran cascada met\u00e1lica que se sost\u00e9n en dous apoios, quedando a zona leste da cuberta en beiril. O material por excelencia \u00e9 Formig\u00f3n branco (a mesma cor que o resto de edificios do complexo), xa que cobre os grandes soportes estruturais do edificio, mentres que o mosaico \u00e9 o segundo material de maior uso ao revestir as cubertas do Palau.\nSalas.\nCunha capacidade para a 1.700 prazas distribu\u00eddas entre patio e catro niveis de lonxas, concibido fundamentalmente para a representaci\u00f3ns de \u00f3pera.\nDisp\u00f3n dunha plataforma hidr\u00e1ulica e dunhas instalaci\u00f3ns que permiten a representaci\u00f3n alternativa de d\u00faas \u00f3peras, reducindo o tempo necesario entre a representaci\u00f3n de d\u00faas \u00f3peras diferentes. A boca ten unha amplitude de 17 metros, unha profundidade de 20 metros e unha alzada de 36 metros. O foso da orquestra \u00e9 de 166 metros cadrados (o segundo m\u00e1is grande de mundo despois da Bastille).\nOs primeiros meses da s\u00faa existencia presentaron alg\u00fans problemas, o primeiro dos cales foi a avar\u00eda da plataforma principal do escenario que acabou esborrall\u00e1ndose coa escenograf\u00eda da \u00f3pera \"Don Giovanni\" en decembro de 2006. Iso obrigou a suspender a \u00faltima representaci\u00f3n da \u00f3pera \"La Boh\u00e8me\", t\u00f3dalas de \"La Belle et la B\u00eate\", ademais de planear de nova a tempada inaugural ao completo.\nEn novembro de 2007 padeceu un par de inundaci\u00f3ns que supuxeron unha nova paralizaci\u00f3n da plataforma esc\u00e9nica xa que, a pesar que a avar\u00eda do ano anterior estaba reparada, os case 2 metros de auga que entraron na caixa esc\u00e9nica avariaron por completo as m\u00e1quinas e a electr\u00f3nica do complexo sistema esc\u00e9nico, co conseguinte barullo na programaci\u00f3n da segunda tempada oper\u00edstica, retardo da estrea de \"Carmen\" e suspensi\u00f3n da \u00f3pera \"1984\".\nCunha capacidade para a 400 persoas e unha sala destinada a conferencias ou concertos de c\u00e1mara\nO anfiteatro ou auditorio ten unha capacidade para 1500 persoas. Cedido oficialmente \u00e1 fundaci\u00f3n que xestiona o recinto na tempada 2007-2008, tr\u00e1tase dun espectacular recinto para a multitude de acontecementos. Dende concertos de m\u00fasica cl\u00e1sica at\u00e9 mitins pol\u00edticos. Dende a s\u00faa inauguraci\u00f3n tam\u00e9n padece graves problemas de illamento ac\u00fastico que provocan que o ru\u00eddo exterior traspase considerablemente a cuberta do edificio e sexa aud\u00edbel durante as representaci\u00f3ns.\nEdificio adxacente ao Palau e independente deste, cunha capacidade para 400 persoas. Recibe o seu nome do famoso compositor valenciano e \u00e9 unha sala destinada a teatro experimental e a espazo de perfeccionamento. Lamentablemente sufriu consider\u00e1beis danos nas inundaci\u00f3ns de 2007 e atrasouse a s\u00faa inauguraci\u00f3n a\u00ednda m\u00e1is do previsto. Por sorte non contaba con equipamento esc\u00e9nico polo que o custe da s\u00faa reparaci\u00f3n foi menor.\nHistoria art\u00edstica.\nO teatro foi inaugurado o 8 de outubro de 2005 cun concerto da orquestra titular do teatro e a Orquestra de Val\u00e8ncia, no que se interpretaron: a abertura de \"L'isola del piacere\" de Mart\u00edn i Soler, dous fragmentos do \"Capricho espa\u00f1ol\" de Nikolai Rimski-K\u00f3rsakov, a estrea de \"Raps\u00f2dia sobre temes valencians\" de Andr\u00e9s Valero, a suite de \"O paxaro de lume\" de Igor Stravinski e a \"Sinfon\u00eda fant\u00e1stica\" de H\u00e9ctor Berlioz.\nA primeira \u00f3pera representada foi \"Fidelio\", de Ludwig van Beethoven, o d\u00eda [[28 de outubro de [[2006]] baixo a direcci\u00f3n de [[Lorin Maazel]].\nAdoitanse representar unhas sete ou oito [[\u00f3pera]]s por tempada, unha [[zarzuela]] e diversos recitais vocais, as\u00ed como concertos coa orquestra e o coro e concertos de c\u00e1mara. Tam\u00e9n se realizan actividades relacionadas, como conferencias, concertos tem\u00e1ticos relacionados coas obras representadas e concertos e actividades para os nenos.\nEntre os solistas que te\u00f1en actuado no Palau salientan nomes como os de: [[Pl\u00e1cido Domingo]], [[Christopher Ventris]], [[Vittorio Grigolo]], [[Maria Guleghina]] ou [[Cristina Gallardo-Dom\u00e1s]].\nDurante a tempada 2006/2007 comezou a programarse a primeira das catro \u00f3peras de [[Das Ring des Nibelungen]] de [[Richard Wagner]], cunha escenograf\u00eda e direcci\u00f3n esc\u00e9nica de [[La Fura dels Baus]]. En [[xu\u00f1o]] de [[2009]], durante o \"Festival del Mediterrani\", realizouse por primeira vez o ciclo completo das catro \u00f3peras seguidas.\nEstreas en Espa\u00f1a de obras musicais.\nNa s\u00faa breve historia, o Palau de les Arts tentou renovar o repertorio, estreando obras que a\u00ednda non se representaran en [[Espa\u00f1a]]. Entre elas (se non se indica outra cousa, son \u00f3peras; entre par\u00e9ntese e a continuaci\u00f3n do t\u00edtulo, a data e o lugar da estrea absoluta da obra):\nOrganizaci\u00f3n e orquestra.\nPara a xesti\u00f3n do Palau de les Arts, as raz\u00f3ns relacionadas coa propia natureza do proxecto aconsellaron a adopci\u00f3n da figura xur\u00eddica da fundaci\u00f3n. Deste xeito abr\u00e1nguense aspectos como, por unha banda, a persecuci\u00f3n do interese xeral, e por outra, a axilidade no seu funcionamento, no que cobra unha especial atenci\u00f3n a autonom\u00eda da xesti\u00f3n.\nO [[26 de xaneiro]] de [[2005]] constitu\u00eduse a \"Fundaci\u00f3 Palau de les Arts Reina Sof\u00eda\", presidido polo Presidente da Generalitat Valenciana xunto cun m\u00e1ximo establecido estatutariamente de 25 patronos, entre os que salientan, amais dos mecenas, ilustres representantes da cultura valenciana.\nO labor do Padroado \u00e9 executado ordinariamente por unha Comisi\u00f3n Executiva.\nA administraci\u00f3n da entidade est\u00e1 nas mans dun xerente; o actual, dende a inauguraci\u00f3n \u00e9 [[Helga Schmidt]], que entre [[1973]] e [[1981]] dirixira a [[Royal Opera House]] de [[Londres]]. Schmidt contratou a alg\u00fans grandes nomes como persoal estable do Palau: [[Zubin Mehta]] \u00e9 o director dun festival anual de m\u00fasica e \u00f3pera, o Festival del Mediterrani, iniciado en [[2007]], mentres que [[Lorin Maazel]] foi o director musical ata o final da tempada [[2007]]-[[2008]]. [[Pl\u00e1cido Domingo]] levou o concurso de canto Operalia, que el promove, en [[outubro]] de [[2007]].\nA orquestra residente \u00e9 a [[Orquestra Simf\u00f2nica de la Comunitat Valenciana]], creada co teatro en [[2006]] e que en pouco tempo conseguiu un alto nivel. Os directores titulares foron os nomeados Maazel e Mehta.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Teatros de \u00f3pera de Espa\u00f1a]]\n[[Categor\u00eda:Teatros de Espa\u00f1a]]\n[[Categor\u00eda:Arquitectura en Valencia]]"}
{"id": "204778", "revid": "19415", "url": "https://gl.wikipedia.org/wiki?curid=204778", "title": "Copa do Rei de balonm\u00e1n", "text": "A Copa do Rei de balonm\u00e1n \u00e9 unha competici\u00f3n espa\u00f1ola de balonm\u00e1n entre clubs, organizada desde 1991 pola ASOBAL (Asociaci\u00f3n de Clubs Espa\u00f1ois de Balonm\u00e1n), e que se disputa cada ano desde 1957. \u00c9 a segunda competici\u00f3n m\u00e1is importante do balonm\u00e1n espa\u00f1ol, tras a Liga ASOBAL.\nHistoria.\nA Copa do Rei recibe este nome desde 1975 na honra ao Xefe de Estado de Espa\u00f1a. Entre 1957 e 1975 a competici\u00f3n recibiu a denominaci\u00f3n de \"Copa do Xeneral\u00edsimo\" e nalgunhas edici\u00f3ns non enfrontou a clubs sen\u00f3n a selecci\u00f3ns provinciais. Con anterioridade, disput\u00e1base anualmente o Campionato de Espa\u00f1a de Balonm\u00e1n a sete, torneo en formato copeiro que comezou a celebrarse en 1952 e que nalgunhas edici\u00f3ns tam\u00e9n recib\u00eda o subt\u00edtulo de \"Copa do Xeneral\u00edsimo\".\nOutra modalidade de balonm\u00e1n, denominado \"de campo\" ou \"a once\", disputou de xeito descontinuo e en formato copeiro os Campionatos de Espa\u00f1a da especialidade entre 1942 e 1959, en ocasi\u00f3ns baixo o nome de \"Copa do Xeneral\u00edsimo\".\nSistema de competici\u00f3n.\nO sistema de competici\u00f3n da Copa do Rei variou ao longo dos anos. Actualmente, disp\u00fatase durante catro d\u00edas nunha soa cidade. Participan oito equipos: un equipo anfitri\u00f3n-organizador, e os sete primeiros clasificados da Liga ASOBAL \u00e1 finzalizaci\u00f3n da primeira volta. Un sorteo establece os emparellamentos dos equipos no cadro de competici\u00f3n. Disp\u00fatanse catro partidos de cuartos de final; os ga\u00f1adores clasif\u00edcanse para as d\u00faas semifinais. Os vencedores das semifinais enfr\u00f3ntanse na final, que se disputa a partido \u00fanico. Cabe dicir que os dous primeiros clasificados da Liga ASOBAL \u00e1 finalizaci\u00f3n da primeira volta son considerados \"cabezas de serie\" no sorteo inicial, de maneira que non poden ser emparellados entre eles e s\u00f3 poden atoparse na final, en caso que ga\u00f1en os seus partidos de cuartos e semifinais."}
{"id": "204784", "revid": "4817", "url": "https://gl.wikipedia.org/wiki?curid=204784", "title": "AE-A", "text": ""}
{"id": "204785", "revid": "4817", "url": "https://gl.wikipedia.org/wiki?curid=204785", "title": "S-6", "text": ""}
{"id": "204786", "revid": "1410", "url": "https://gl.wikipedia.org/wiki?curid=204786", "title": "Manuel Noya", "text": "Manuel Noya Gil, nado na Guarda en 1897 e finado en Oia o 25 de agosto de 1936, foi un pol\u00edtico republicano galego.\nTraxectoria.\nIrm\u00e1n de Xo\u00e1n Noya, era xastre. Foi militante da Federaci\u00f3n Obrera da Guarda adscrita \u00e1 CNT dende finais de 1933. Como consecuencia da folga xeral revolucionaria de 1934 foi detido. Coa vitoria da Fronte popular foi nomeado alcalde da Guarda. Despois do golpe de Estado do 18 de xullo de 1936 estivo agochado, pero foi descuberto e levado a Tui. Foi asasinado en Oia."}
{"id": "204787", "revid": "98629", "url": "https://gl.wikipedia.org/wiki?curid=204787", "title": "American Recordings", "text": "American Recordings \u00e9 un selo discogr\u00e1fico estadounidense baseado nos \u00c1nxeles dirixido polo produtor musical Rick Rubin. Antigamente era co\u00f1ecida como Def American Recordings (nirmalmente simplificado como Def American), e polo selo est\u00e1n ou pasaron artistas como Slayer, The Black Crowes, ZZ Top, Danzig, Trouble, Tom Petty, Johnny Cash e System of a Down."}
{"id": "204788", "revid": "89787", "url": "https://gl.wikipedia.org/wiki?curid=204788", "title": "Amphetamine Reptile Records", "text": "Amphetamine Reptile Records (ou AmRep Industries) \u00e9 un selo discogr\u00e1fico independente estadounidense fundado en 1986 por Tom Hazelmyer no estado de Washington. A etiqueta \u00e9 co\u00f1ecida polos seus artistas da escena noise rock e pola s\u00faa serie de recompilatorios \"Dope, Guns 'n' Fucking In The Streets\".\nHazelmyer orixinalmente creou o selo para editar discos do seu grupo, Halo of Flies. Finalmente os artistas do selo aumentaron para inclu\u00edr edici\u00f3ns de Helmet, The Melvins, The Cows, Helios Creed, Chokebore ou Servotron entre outros. Hazelmyer posteriormente trasladou o selo a Minneapolis."}
{"id": "204789", "revid": "865", "url": "https://gl.wikipedia.org/wiki?curid=204789", "title": "Def American Recordings", "text": ""}
{"id": "204790", "revid": "23204", "url": "https://gl.wikipedia.org/wiki?curid=204790", "title": "Blanco y Negro Records", "text": "Blanco y Negro Records foi un selo discogr\u00e1fico creado en 1983 por Geoff Travis de Rough Trade Records e Mike Alway de Cherry Red. Michel Duval de Les Disques du Cr\u00e9puscule tam\u00e9n estivo involucrado na etiqueta. Cando Alway deixou o selo, Alan McGee de Creation Records uniuse a Blanco y Negro.\nBlanco y Negro foi o fogar de artistas como Bananarama, Everything but the Girl, The Jesus and Mary Chain, Eddi Reader, The Dream Academy, Dinosaur Jr., Sudden Sway, Bernth\u00f8ler, A House, Catatonia e The Veils entre outros."}
{"id": "204791", "revid": "865", "url": "https://gl.wikipedia.org/wiki?curid=204791", "title": "Amphetamine Reptile", "text": ""}
{"id": "204792", "revid": "23204", "url": "https://gl.wikipedia.org/wiki?curid=204792", "title": "Club Deportivo B\u00e1sico Balonmano Neptuno", "text": "O Club Deportivo B\u00e1sico Balonmano Neptuno, denominado Club Balonmano Atl\u00e9tico de Madrid por raz\u00f3ns de patrocinio, foi un equipo de balonm\u00e1n da cidade de Madrid, en Espa\u00f1a, fundado en 2011. Debido a unha infrutuosa negociaci\u00f3n dunha serie de non pagamentos con facenda, o club desapareceu o 9 de xullo de 2013.\nEn 2011 Domingo D\u00edaz de Mera, presidente do BM Ciudad Real, fundou o Club Balonmano Madrid S.L. coa intenci\u00f3n de recibir os dereitos deportivos do club manchego, pois este non ti\u00f1a patrocinadores en Cidade Real. Rexistrado na \"Real Federaci\u00f3n Espa\u00f1ola de Balonmano\" como \"Club Deportivo B\u00e1sico Balonmano Neptuno\", na s\u00faa primeira tempada luce os s\u00edmbolos e emprega o nome do Club Atl\u00e9tico de Madrid como resultado dun acordo de patrocinio. Dito acordo de colaboraci\u00f3n ten unha duraci\u00f3n dun ano, a\u00ednda que non se desbota a posibilidade de que nun futuro este novo club pase a estar integrado dentro do Club Atl\u00e9tico de Madrid, convert\u00e9ndose as\u00ed na s\u00faa secci\u00f3n de balonm\u00e1n, o que significar\u00eda a volta dunha das secci\u00f3ns m\u00e1is laureadas do club e dun dos clubs de balonm\u00e1n m\u00e1is laureados do pa\u00eds. A directiva do club, o seu corpo t\u00e9cnico e o cadro de xogadores que compo\u00f1en o equipo, son herdados integramente do agora desaparecido BM Ciudad Real.\nO equipo xogaba os seus encontros como local no Palacio de Vistalegre de Madrid, un pavill\u00f3n con capacidade para 15.000 seareiros.\nPalmar\u00e9s.\nXa na s\u00faa primeira tempada acadou a vitoria na Copa do Rei batendo na final \u00f3 FC Barcelona por 37 goles a 31."}
{"id": "204793", "revid": "23562", "url": "https://gl.wikipedia.org/wiki?curid=204793", "title": "Club Balonmano Atl\u00e9tico de Madrid", "text": ""}
{"id": "204794", "revid": "23562", "url": "https://gl.wikipedia.org/wiki?curid=204794", "title": "BM Atl\u00e9tico de Madrid", "text": ""}
{"id": "204795", "revid": "23562", "url": "https://gl.wikipedia.org/wiki?curid=204795", "title": "Copa do Rei de Balonm\u00e1n", "text": ""}
{"id": "204797", "revid": "1576", "url": "https://gl.wikipedia.org/wiki?curid=204797", "title": "Beggars Banquet Records", "text": "Beggars Banquet Records \u00e9 un selo independente ingl\u00e9s que apareceu como unha cadea de tendas de discos dirixidas por Martin Mills e Nick Austin, e \u00e9 parte do grupo de selos Beggars Group. En 1977, estimulados pola imperante est\u00e9tica \"DIY\" do movemento punk rock brit\u00e1nico (ent\u00f3n na cima da s\u00faa popularidade), decidiron crear un selo independente e editar discos baixo a etiqueta Beggars Banquet. A primeira banda da discogr\u00e1fica foi o grupo ingl\u00e9s de punk The Lurkers; a primeira edici\u00f3n do selo ser\u00eda o sinxelo desta banda \"Shadow/Love Story\". Posteriormente nesa d\u00e9cada e a comezos dos 80, \u00e9xitos con Tubeway Army e Gary Numan aseguraron o futuro da discogr\u00e1fica. Dende ent\u00f3n publicaron m\u00fasica de Biffy Clyro, Buffalo Tom, The Charlatans, The Cult, The Go-Betweens, The National e Tindersticks. En 2008, Beggars Banquet deixou de contratar a novos artistas e os que pertenec\u00edan ao selo pasaron ao seu afiliado, 4AD."}
{"id": "204866", "revid": "4817", "url": "https://gl.wikipedia.org/wiki?curid=204866", "title": "Explorer 32", "text": "Explorer 32, tam\u00e9n denominado AE-B (\"Atmospheric Explorer B\"), foi un sat\u00e9lite cient\u00edfico da NASA pertencente \u00e1 serie Atmosphere Explorer lanzado o 25 de maio de 1966 desde o Centro Espacial de Cabo Ca\u00f1averal a bordo dun foguete Delta.\nCaracter\u00edsticas.\nExplorer 32 ti\u00f1a forma de esfera de 0,889 m de di\u00e1metro feita de aceiro inoxidable e estabiliz\u00e1base mediante xiro. Foi selado no baleiro para evita-la contaminaci\u00f3n da atmosfera local e inxectado inicialmente nunha \u00f3rbita de 2722\u00a0km de apoxeo, 283\u00a0km de perixeo e unha inclinaci\u00f3n orbital de 64,65 graos.\nA alimentaci\u00f3n el\u00e9ctrica proced\u00eda de bater\u00edas de cinc e prata alimentadas por c\u00e9lulas solares montadas no exterior do sat\u00e9lite.\nLevaba sensores \u00f3pticos e magn\u00e9ticos para a determinaci\u00f3n da actitude e para os sistemas de control de xiro. Para os momentos nos que o sat\u00e9lite non se atopaba dentro do alcance dalgunha das estaci\u00f3ns de terra levaba a bordo unha grabadora de datos en cinta para retransmitir os datos posteriormente. Como sistema de comunicaci\u00f3ns empregaba dous sistemas de telemetr\u00eda por modulaci\u00f3n de pulso.\nAos dez meses o sat\u00e9lite deixou de funcionar debido \u00e1 despresurizaci\u00f3n da esfera causada polo fallo das bater\u00edas.\nInstrumentos.\nExplorer 32 levaba un espectr\u00f3metro de masas para i\u00f3ns e dous para part\u00edculas neutras, tres medidores de densidade e d\u00faas sondas electrost\u00e1ticas. Os dous espectr\u00f3metros neutros deixaron de funcionar aos seis d\u00edas do lanzamento. O resto de instrumentos funcionaron ben durante toda a vida do sat\u00e9lite.\nDespois do lanzamento un dos medidores de presi\u00f3n e un dos espectr\u00f3metros fallaron. O outro espectr\u00f3metro funcionou intermitentemente.\nResultados.\nEntre outros, os datos de Explorer 32 permitiron demostrar que as ondas de gravedade na termosfera est\u00e1n asociadas \u00e1 estrutura en forma de onda da densidade de electr\u00f3ns na rexi\u00f3n F da ionosfera."}
{"id": "204867", "revid": "98629", "url": "https://gl.wikipedia.org/wiki?curid=204867", "title": "Western Union", "text": "Western Union (WU) \u00e9 unha compa\u00f1\u00eda multinacional que ofrece servizos financeiros e de comunicaci\u00f3n. Ten a s\u00faa sede nos Estados Unidos, en Greenwood Village, Colorado, e a sede de mercadotecnia internacional e servizos financeiros en Montvale, Nova Jersey.\nA\u00ednda que na actualidade non se ofrece, o servizo de transmisi\u00f3n de telegramas da Western Union foi o m\u00e1is co\u00f1ecido do mercado estadounidense.\nA empresa ofrece varios servizos, como transferencias de di\u00f1eiro \"persoa a persoa\", ordes de di\u00f1eiro e servizos comerciais. O 5 de decembro de 2005 a empresa contaba con m\u00e1is de 250.000 puntos de venda en 195 pa\u00edses diferentes do mundo, xerando ese ano uns beneficios da orde dos 3.000 mill\u00f3ns de d\u00f3lares.\nHistoria.\nA Western Union foi fundada en Rockester, Nova York, en 1851, co nome de The New York and Mississippi Valley Printing Telegraph Company.\nDespois de que Jeptha Wade adquirira unha serie de compa\u00f1\u00edas da competencia, a empresa cambiou o nome para Western Union Telegraph Company en 1856 despois da insistencia de Ezra Cornell (un dos fundadores da Universidade Cornell) para que o nome da compa\u00f1\u00eda reflectira a uni\u00f3n das li\u00f1as telegr\u00e1ficas que \u00edan \"de costa a costa\".\nE as\u00ed, en 1861, a Western Union completou a primeira li\u00f1a telegr\u00e1fica transcontinental. En 1865 fundou a compa\u00f1\u00eda Tel\u00e9grafo Ruso Americano, nun intento de unir Am\u00e9rica con Europa. Esta li\u00f1a pasaba por Alasca, Siberia e finalmente chegaba a Moscova.\nEn 1871 a compa\u00f1\u00eda introduciu o seu servizo de transferencia de di\u00f1eiro, sobre a base da s\u00faa extensa rede de tel\u00e9grafos.\nEn 1879, a Western Union sa\u00edu do negocio da telefon\u00eda despois de perder un preito de patentes con Bell. Como o tel\u00e9fono estaba empezando a substitu\u00edr o tel\u00e9grafo, a transferencia de di\u00f1eiro pasou a ser o seu principal negocio.\nA partir de 1974 a Western Union converteuse na primeira empresa de telecomunicaci\u00f3ns de Am\u00e9rica en manter a s\u00faa propia frota de sat\u00e9lites de comunicaci\u00f3ns xeosincr\u00f3nica.\nDebido \u00e1 diminuci\u00f3n dos beneficios e \u00e1s d\u00e9bedas, Western Union comezou lentamente a desfacerse das telecomunicaci\u00f3ns a partir de comezos do decenio de 1980. E grazas \u00e1 desregulaci\u00f3n no momento, a compa\u00f1\u00eda comezou a enviar di\u00f1eiro f\u00f3ra do pa\u00eds.\nParticipaci\u00f3n nas primeiras redes de computadoras.\nWestern Union participou na \"Automatic Digital Network\" (AUTODIN), unha aplicaci\u00f3n militar para a comunicaci\u00f3n que empezou a desenvolverse na d\u00e9cada de 1960 e que se converteu na precursora da moderna Internet (que xurdiu nos anos 1990). Nos Estados Unidos, o \"Defense Message System\" (DMS) substitu\u00edu a AUTODIN no ano 2000.\nAUTODIN era un servizo moi primitivo que utilizaba lectores de tarxetas perforadas para enviar e recibir datos a trav\u00e9s de li\u00f1as de transmisi\u00f3n sim\u00e9trica.\nWestern Union fracasou nos seus intentos de enxe\u00f1ar un substituto (o AUTODIN II), o que permitiu o desenvolvemento dun acept\u00e1bel sistema de conmutaci\u00f3n de paquetes de rede BBN (o promotor de ARPANET), que se converteu no fundamento da actual Internet.\nAUTODIN deixou de funcionar en 2000, cando hab\u00eda anos que xa estaba obsoleto.\nA fin dos telegramas.\nA principios de 2006, a Western Union fixo p\u00fablico o seguinte anuncio na s\u00faa web:\nIsto puxo fin \u00e1 era dos telegramas, que se iniciara en 1851 coa fundaci\u00f3n da compa\u00f1\u00eda, \"The New York and Mississippi Valley Printing Telegraph Company\", e que abarcou 155 anos de servizos ininterrompidos. A Western Union informou de que o env\u00edo de telegramas se reducira a un total de s\u00f3 20.000 ao ano, debido \u00e1 competencia doutros servizos de comunicaci\u00f3n como o correo electr\u00f3nico. Os empregados foron informados da decisi\u00f3n a mediados de xaneiro.\nUn problema novo: o bloqueo dalgunhas transacci\u00f3ns.\nWestern Union bloquea as transacci\u00f3ns sospeitosas de conexi\u00f3ns terroristas, como parte da s\u00faa participaci\u00f3n na guerra contra o terrorismo. Na pr\u00e1ctica, isto significa que moitas veces se denega o servizo a alg\u00fans remitentes que especifican destinatarios con nome \u00e1rabe. Tam\u00e9n se bloquean transacci\u00f3ns de persoas sen eses nomes, base\u00e1ndose en criterios que a empresa se nega a revelar.\nActualmente, nas transferencias que se env\u00edan pola Western Union \u00e9 obrigatorio confirmar a identidade do remitente. Ocasionalmente, a transferencia falla, e o servizo de atenci\u00f3n ao cliente informara ao remitente de que a transacci\u00f3n \"no se axusta aos nosos requisitos\". O custo da transacci\u00f3n, por\u00e9n, segue sendo a cargo do cart\u00f3n bancario do remitente, que se devolve posteriormente.\nLoita contra as fraudes electr\u00f3nicas.\nA Western Union aconsella aos seus clientes que non env\u00eden di\u00f1eiro a persoas desco\u00f1ecidas. A pesar dos seus esforzos en concienciar aos seus usuarios do problema, os estafadores seguen usando a Western Union para a fraude electr\u00f3nica.\nA Western Union foi obrigada a manter rexistros das transferencias para evitar o lavado de di\u00f1eiro. Por\u00e9n, esta informaci\u00f3n s\u00f3 se pode obter cunha orde xudicial, e por iso casos como a estafa nixeriana ou a estafa romanesa s\u00e9guense producindo a trav\u00e9s da Western Union, porque unha vez que o di\u00f1eiro chega ao estafador estranxeiro, resulta case impos\u00edbel de recuperar. A compa\u00f1\u00eda puxo a disposici\u00f3n dos clientes que pensan que puideron ser estafados unha direcci\u00f3n de correo electr\u00f3nico: \"spoof@westernunion.com\".\nPor esta raz\u00f3n, prohibiuse como m\u00e9todo de pago en eBay."}
{"id": "204868", "revid": "1888", "url": "https://gl.wikipedia.org/wiki?curid=204868", "title": "\u00c1ngel de Lema Marina", "text": "\u00c1ngel de Lema Marina, nado en Vigo en 1820 e finado na mesma cidade o 9 de abril de 1884, foi un editor e impresor galego, cofundador do xornal \"Faro de Vigo\".\nTraxectoria.\nIniciou a s\u00faa actividade profesional coa edici\u00f3n de diversas publicaci\u00f3ns, como o folleto \"Informe sobre el c\u00f3lera morbo asi\u00e1tico\" (1848), de Nicol\u00e1s Taboada Leal.\nA partir do 3 de novembro de 1853 a s\u00faa imprenta ded\u00edcase case exclusivamente \u00e1 edici\u00f3n do \"Faro de Vigo\", fundado polos xuristas Jos\u00e9 Carvajal Pereira e Jos\u00e9 Mar\u00eda Posada. Co tempo pasou a ser da s\u00faa propiedade, chegando a exercer como director en 1861, cargo no que foi relevado en 1881 polo seu fillo Eladio de Lema Mart\u00edn (1853-1928)."}
{"id": "204869", "revid": "98629", "url": "https://gl.wikipedia.org/wiki?curid=204869", "title": "Hindmarsh Stadium", "text": "O Hindmarsh Stadium \u00e9 un estadio de f\u00fatbol multi\u00fasos, principalmente util\u00edzase para o f\u00fatbol. Enc\u00f3ntrase en Adelaida, en Australia e ten unha capacidade de 17.000 espectadores. Foi constru\u00eddo en 1960 para albergar os partidos do Adelaide United."}
{"id": "204870", "revid": "25871", "url": "https://gl.wikipedia.org/wiki?curid=204870", "title": "Western Union (filme)", "text": "Western Union \u00e9 unha pel\u00edcula estadounidense, do x\u00e9nero \"western\", producida en 1941 pola 20th Century Fox e dirixida por Fritz Lang, que foi estreada en Espa\u00f1a co t\u00edtulo \"Esp\u00edritu de conquista\".\nO gui\u00f3n \u00e9 de Robert Carson, que adaptou unha novela de Zane Grey. O seu elenco integr\u00e1bano Robert Young, Randolph Scott, Dean Jagger, Virginia Gilmore e John Carradine, entre outros.\nSinopse.\nEn 1861, o ladr\u00f3n Vance Shaw, que est\u00e1 en fuga polo deserto, encontra un home ferido. Ax\u00fadao a conseguir asistencia e despois foxe co cabalo do ferido.\nAlg\u00fan tempo despois Vance, que est\u00e1 tratando de escapar do seu pasado de f\u00f3ra da lei, busca traballo na compa\u00f1\u00eda de tel\u00e9grafos Western Union, que estaba constru\u00edndo unha li\u00f1a para conectar as cidades de Omaha e Salt Lake City. Al\u00ed descobre que o home ao que axudara (e ao que lle roubara o cabalo), Edward Creighton, \u00e9 o respons\u00e1bel da contrataci\u00f3n de empregados. Creighton reco\u00f1\u00e9ceo e resolve darlle unha oportunidade a Vance para que este mostre que est\u00e1 verdadeiramente rexenerado. M\u00e1is tarde Vance co\u00f1ece a irm\u00e1 de Creighton, Sue, da que se enamora.\nEdward planifica o traballo, que consiste en colocar os postes e os f\u00edos polas grandes planicies norteamericanas. Nese momento aparece Richard Blake, un mozo fillo dun dos donos da compa\u00f1\u00eda, que tam\u00e9n se interesa por Sue, provocando a antipat\u00eda de Vance. Iniciado o traballo, Edward leva os seus homes, inclu\u00eddos Blake e Vance, ao territorio salvaxe, enfrontando a indios e pistoleiros. Estes \u00faltimos fan que Edward e Blake desconf\u00eden de Vance, que non di que eran da s\u00faa antiga cuadrilla."}
{"id": "204871", "revid": "22795", "url": "https://gl.wikipedia.org/wiki?curid=204871", "title": "WU", "text": ""}
{"id": "204872", "revid": "89787", "url": "https://gl.wikipedia.org/wiki?curid=204872", "title": "Meridiani Planum", "text": "Meridiani Planum \u00e9 unha chaira de Marte localizada nas coordenadas 0,04\u00b0 S 356,86\u00b0 E , dentro da porci\u00f3n occidental de Terra Meridiani. Alberga un raro fen\u00f3meno da hematita, unhas esferas grises cristalinas, pequenas e duras. Na Terra, a hematita \u00e9 atopada moi a mi\u00fado nas augas termais ou en grandes estanques de auga; as\u00ed pois, moitos cient\u00edficos cren que a hematita de Meridiani Planum poder\u00eda ser un indicador de antigas augas termais ou dun contorno con abundante presenza de auga l\u00edquida. A hematita \u00e9 parte das capas de rochas sedimentarias que te\u00f1en grosores que abarcan dende os 200 \u00f3s 800 metros. Meridiani Planum alberga tam\u00e9n cr\u00e1teres de impacto e chans de basalto volc\u00e1nico.\nResumo do traballo da \"Mars Rover Opportunity\".\nNo ano 2004, Meridiani Planum foi o lugar de aterraxe da segunda sonda da NASA das s\u00faas sondas Mars Exploration Rovers, a sonda recibiu o nome de \"Opportunity\". Meridiani tam\u00e9n era o sito de aterraxe escollido para a Mars Surveyor 2001 Lander, o env\u00edo desta sonda foi cancelado despois do fallos nas misi\u00f3ns Mars Climate Orbiter e Mars Polar Lander.\nOs datos obtidos pola \"Opportunity\" indican que a rexi\u00f3n na que aterrou estivo nun pasado remoto saturada de auga l\u00edquida, posiblemente cunha alta salinidade e cunha alta acidez. Evidencias que indican este feito ser\u00edan capas de sedimentos non horizontais, a presenza de moitisimas esferas pequenas de hematita, a aparici\u00f3n nas rochas de recuncos e formas poligonais, as\u00ed coma a presenza de grandes cantidades de sulfato de magnesio e outros minerais ricos en sulfatos coma a xarosita.\nO contacto con Opportunity perdeuse o 10 de xu\u00f1o de 2018.\nAchegas de datos e descubrimentos da \"Opportunity Rover\" sobre os minerais e rochas de Meridiani Planum.\nA Opportunity Rover atopou en Meridiani Planum un chan moi semellante \u00f3s chans do cr\u00e1ter Gusev e de Ares Vallis; a\u00ednda que en moitos lugares de Meridiani o chan esta cuberto con moitas pequenas esferas duras, pequenas e grises alcumas en ingl\u00e9s \"blueberries\". (arando, uvas da raposa) Estas \"blueberries\" est\u00e1n practicamente compostas na s\u00faa totalidade de hematita. Chegouse a conclusi\u00f3n de que a aparici\u00f3n dun sinal 'granulado\" no espectro obtido dende a Mars Odyssey era debido a estas esferas. Estudos posteriores evidenciaron que estas esferas se formaron no subsolo gracias a presencia de auga e moi preto da superficie. Co tempo, os sedimentos que rodeaban a estas esferas foron retirados pola erosi\u00f3n, deixando as\u00ed unha gran concentraci\u00f3n destas esferas sobre a superficie. Alg\u00fans estudos indican que esta alta concentraci\u00f3n de esferas puido nacer da erosi\u00f3n e retirado de capas de sedimento que rodeaban a estas esferas de menos dun metro de grosor . A meirande parte do solo consiste en area de olivina bas\u00e1ltica que non procede das rochas das inmediaci\u00f3ns. O lugar da procedencia desta area \u00e9 desco\u00f1ecido.\"\nMinerais do po.\nF\u00edxose unha espectroscopia M\u00f6ssbauer co po recollido magneticamente pola Opportunity, os resultados atop\u00e1ronse coa presenza de titanomagnetita, no canto de s\u00f3 atoparse con magnetita, que era o que se supo\u00f1\u00edan que se \u00eda atopar. Tam\u00e9n se atoparon pequena cantidades de olivina que indican a presenza dun longo per\u00edodo \u00e1rido sobre o planeta. Por outra parte tam\u00e9n se atoparon pequenas cantidades de hematita que indicar\u00edan a presenza de auga nun pasado moi remoto do planeta vermello.\nComa \u00f3 aparato de abrasi\u00f3n da Opportunity chamado Rock Abrasion Tool (RAT) lle foi moi sinxelo perforar no leito rochoso, pensase que as rochas da zona son moito m\u00e1is brandas c\u00e1s rochas do cr\u00e1ter Gusev.\nMinerais das rochas superficiais.\nAlgunhas rochas est\u00e1n a vista no lugar da aterraxe da Opportunity, pero o m\u00e1is interesante \u00e9 que o leito de rochas que quedou exposto nos cr\u00e1teres foi estudado cos instrumentos a bordo do \"Rover\". Este leito de rochas atopado \u00e9 de car\u00e1cter sedimentario cunha alta concentraci\u00f3n de xofre en forma de sulfatos de calcio e magnesio. Alg\u00fans dos sulfatos que poder\u00edan estar presente no leito de rochas ser\u00edan a kieserita, anhidrita, basanita, hexahidrita, epsomita, e xeso. Sales coma a halita, bischofita, cloruro de calcio, bloedita, 3Na 2 SO 4\u00b7MgSO 4 (vanthoffita), ou glauberita tam\u00e9n poder\u00edan estar presentes.\nAs rochas que conte\u00f1en sulfatos te\u00f1en unha tonalidade clara se son comparadas coas rochas illadas e as rochas examinadas noutros lugares de Marte. O espectro destas rochas de cores claras que conte\u00f1en sulfuros \u00e9 moi semellante \u00f3 espectro obtido polo espectr\u00f3metro termal a bordo da Mars Global Surveyor. Este mesmo espectro foi atopado sobre unha extensa \u00e1rea, polo que se cre que esta rexi\u00f3n tivo auga nalg\u00fan momento do seu pasado remoto, e non s\u00f3 a pequena \u00e1rea explorada pola \"Opportunity Rover\".\nO espectr\u00f3metro \"Alpha Particle X-ray Spectrometer\" (APXS) atopou altos niveis de f\u00f3sforo nas rochas. Niveis semellantes \u00f3s atopados por outras sondas en Ares Vallis e no cr\u00e1ter Gusev, o cal levou a teorizar sobre a posibilidade de que o manto de Marte fose rico en f\u00f3sforo. Os minerais das rochas tam\u00e9n puideron terse orixinado por \"erosi\u00f3n \u00e1cida\" do basalto, xa que o f\u00f3sforo ten unha solubilidade parecida a do uranio, a do torio, e a doutros elementos raros na Terra, os cales se espera que tam\u00e9n te\u00f1an enriquecido estas rochas.\nCando a \"Opportunity Rover\" viaxou ata bordo do cr\u00e1ter Endeavour, atopou unha veta branca que m\u00e1is tarde ser\u00eda identificado coma xeso puro. Formouse cando a auga transportou o xeso disolto para depositalo nunha fenda na rocha. Na galer\u00eda inferior p\u00f3dese ver unha imaxe desta formaci\u00f3n, alcumada co nome ingl\u00e9s \"Homestake\" (estaca).\nEvidencias da presenza de auga.\nNos exames das rochas de Meridiani atop\u00e1ronse fortes evidencias dunha presenza no pasado de auga. O mineral chamado xarosita que s\u00f3 se forma en presenza de auga, aparece por todas partes. Este descubrimento proba a existencia no pasado de auga en Meridiani Planum Ademais, algunhas rochas amosan laminaci\u00f3ns e sucos con formas que s\u00f3 poder\u00edan estar feitas polo fluxo de auga. Estas laminaci\u00f3ns e sucos foron atopados por primeira vez na rocha chamada \u201cThe Dells\u201d. Alg\u00fan xe\u00f3logos afirman que esta estratificaci\u00f3n cruzada \u00e9 consecuencia do transporte de auga \u00e1s cascadas ou regatos no subsolo. Na galer\u00eda de imaxes que est\u00e1 un pouco m\u00e1is abaixo, p\u00f3dese atopar unha proba gr\u00e1fica deste fen\u00f3meno.\nExisten nalgunhas rochas, buracos e recunchos con forma c\u00fabicas e poli\u00e9dricas causadas polos sulfatos que formaron grandes cristais, e que cando se disolveron, deixaron atr\u00e1s esas formas nas rochas. A concentraci\u00f3n do bromo nestas rochas \u00e9 moi variable xa que \u00e9 moi soluble en auga. A auga puido concentralo nalg\u00fans lugares m\u00e1is que noutros antes de evaporarse. Outro mecanismo para a concentraci\u00f3n de composto baseados no bromo altamente soluble ser\u00eda a consecuencia do deposito de xeo durante a noite que crear\u00eda finas capas de auga que axudar\u00edan a concentra-lo bromo en zonas concretas.\nRocha procedente dun impacto.\nUnha rocha, a \u201cBounce Rock\u201d atopada nas planicies areosas de \"Meridiani\" foi expulsada por mor dun impacto. A s\u00faa qu\u00edmica \u00e9 diferente a das rochas que compo\u00f1en o chan. Cont\u00e9n principalmente piroxeno e plaxioclasio e nada de olivina, semellase en boa parte, a Litolox\u00eda B, do meteorito EETA 79001 do tipo \"Shergatito\", meteorito procedente de Marte. \"Bounce Rock\" recibiu o seu nome por que estaba preto dunha das marcas deixadas polos \"airbags\" da Opportunity.\nMeteoritos.\nA sonda Opportunity Rover atopou meteoritos xusto nas planicies nas que aterrou. O primeiro en ser analizado polo instrumentos da Opportunity foi o meteorito \u201cHeatshield Rock,\u201d que foi atopado preto de onde caeu o escudo t\u00e9rmico frontal da Opportunity. Examinando o meteorito co \"Miniature Thermal Emission Spectrometer\" (un espectr\u00f3metro que mide emisi\u00f3ns termais moi febles), cun espectr\u00f3metro Mossbauer, e co APXS, chegouse a conclusi\u00f3n que era un meteorito de ferro tipo IAB. O APXS determinou que estaba composto dun 93 % ferro e dun 7 % n\u00edquel. Pensase que outro meteorito chamado \u201cFig Tree Barberton\u201d est\u00e1 composto de rocha ou de rochas con ferro, mentres c\u00f3s meteoritos \u201cAllan Hills\u201d e \u201cZhong Shan\u201d poder\u00edan se meteoritos f\u00e9rricos.\nHistoria xeol\u00f3xica.\nAs observaci\u00f3n feitas sobre o terreo levaron \u00f3s cient\u00edficos a pensar que esa \u00e1rea estivo varias veces cuberta de auga e que estivo suxeita a varios procesos de evaporaci\u00f3n e drenado. \u00d3 longo deste proceso foron depositados sulfatos, posteriormente estes sulfatos compactar\u00edan os sedimentos, c\u00e1lculos e concreci\u00f3ns de hematita crecer\u00edan grazas \u00e1s augas subterr\u00e1neas. Alg\u00fans destes sulfatos formar\u00edan grandes cristais, que m\u00e1is tarde se disolver\u00edan para crear recunchos e buratos. Moitas li\u00f1as de investigaci\u00f3n apuntan a un clima \u00e1rido nos \u00faltimos 1.000 mill\u00f3ns de anos, pero por alg\u00fan tempo, o clima da zona tivo presenza auga, iso si, nun pasado remoto."}
{"id": "204874", "revid": "98629", "url": "https://gl.wikipedia.org/wiki?curid=204874", "title": "Pocahontas (filme de 1995)", "text": "\"Para o artigo referido \u00e1 personaxe hist\u00f3rica , ver\" \"Pocahontas.\"\nPocahontas \u00e9 un filme de animaci\u00f3n estadounidense dos estudios Disney dirixido por Mike Gabriel e Eric Goldberg que se estreou en 1995.\nSinopse.\nPocahontas, a filla do Xefe Powhatan, vix\u00eda a chegada dun gran grupo de colonos ingleses, guiados polo cobizoso gobernador Radcliff e o valente capit\u00e1n John Smith. Co seu xoguet\u00f3n compa\u00f1eiro Meeko, un inquedo mapache, e con Flit, un colibr\u00ed, Pocahontas faise axi\u00f1a amiga do Capit\u00e1n Smith. Pero cando comezan a xurdir tensi\u00f3ns entre as d\u00faas culturas, Pocahontas recorre \u00e1 sabedor\u00eda da Avoa Sauce para atopar un xeito de levar a paz entre o seu pobo e os conquistadores."}
{"id": "204875", "revid": "98629", "url": "https://gl.wikipedia.org/wiki?curid=204875", "title": "Cathy Freeman", "text": "Catherine Astrid Salome \"Cathy\" Freeman nada en Mackay, Queensland, o 16 de febreiro de 1973, \u00e9 unha atleta australiana especialista nos 400 metros lisos. A s\u00faa mellor marca persoal \u00e9 de 48,63 segundos, o que a converte na novena muller m\u00e1is veloz de t\u00f3dolos tempos, marca que conseguiu cando quedou segunda tras Marie-Jos\u00e9 P\u00e9rec nos Xogos de 1996. Converteuse en campioa ol\u00edmpica da proba feminina de 400\u00a0metros nos Xogos Ol\u00edmpicos de 2000, nos cales foi a portadora da lapa ol\u00edmpica.\nTraxectoria.\nFoi a primeira atleta aborixe que representou a Australia nos Xogos Ol\u00edmpicos de 1996 en Atlanta e que ga\u00f1ou o Campionato do Mundo de Atletismo 1997 en Atenas. A\u00ednda segue a ostentar o r\u00e9cord de Ocean\u00eda nos 400m coa marca de 48 segundos e 63 cent\u00e9simas acadado o 29 de xullo de 1996 nos Xogos Ol\u00edmpicos de 1996."}
{"id": "204877", "revid": "27155", "url": "https://gl.wikipedia.org/wiki?curid=204877", "title": "HMG-CoA", "text": ""}
{"id": "204881", "revid": "98629", "url": "https://gl.wikipedia.org/wiki?curid=204881", "title": "The Hunchback of Notre Dame (filme de 1996)", "text": "The Hunchback of Notre Dame (en galego: \" O Chepudo de Notre Dame\") \u00e9 un filme de animaci\u00f3n estadounidense dos estudios Disney dirixido por Gary Trousdale e Kirk Wise, e estreado en 1996. Bas\u00e9ase no libro \"Notre-Dame de Par\u00eds\" de Victor Hugo.\nSinopse.\nOculto \u00e1s olladas de todos os cidad\u00e1ns de Par\u00eds, no alto do campanario da Catedral de Notre-Dame de Par\u00eds, vive Quasimodo. O seu titor, o xu\u00edz Frollo, non lle permite baixar nunca do Campanario. En compa\u00f1a de tres simp\u00e1ticas g\u00e1rgolas de pedra, Victor, Hugo e Laverne, Quasimodo pasa as horas observando o bulicioso ir e vir da xente. Ata que un d\u00eda, decide baixar \u00e1s agochadas e co\u00f1ece \u00e1 bela xitana Esmeralda, coa que vivir\u00e1 unha grande aventura."}
{"id": "204882", "revid": "89787", "url": "https://gl.wikipedia.org/wiki?curid=204882", "title": "Androstenediona", "text": "A androstenediona, tam\u00e9n chamada 4-androstenediona, \u00e9 unha hormona esteroide de 19 carbonos producida polas gl\u00e1ndulas suprarrenais e os test\u00edculos e ovarios como un intermediario da ruta de formaci\u00f3n do andr\u00f3xeno testosterona e dos estr\u00f3xenos estrona e estradiol.\nNos test\u00edculos prod\u00facena as c\u00e9lulas de Leydig. Na gl\u00e1ndula suprarrenal prod\u00facese principalmente na zona reticular do c\u00f3rtex suprarrenal. Nos ovarios prod\u00facese nas c\u00e9lulas tecais.\nS\u00edntese.\nA androstenediona \u00e9 o precursor com\u00fan das hormonas sexuais masculinas e femininas. Tam\u00e9n se segrega como tal ao sangue unha certa cantidade de androstenediona, e pode ser convertida en testosterona ou estr\u00f3xeno nos tecidos perif\u00e9ricos.\nA androstenediona pode ser sintetizada de d\u00faas maneiras. A v\u00eda principal implica a conversi\u00f3n da 17-hidroxipregnenolona en deshidroepiandrosterona por acci\u00f3n da 17,20-liase, coa posterior conversi\u00f3n da deshidroepiandrosterona en androstenediona catalizada polo encima 3beta-hidroxiesteroide deshidroxenase. A v\u00eda secundaria implica a conversi\u00f3n da 17-hidroxiproxesterona, que xeralmente \u00e9 precursora do cortisol, a androstenediona directamente pola acci\u00f3n da 17,20-liase. Por tanto, a 17,20-liase \u00e9 requirida sempre para a s\u00edntese da androstenediona, independentemente da forma en que se sintetice.\nA androstenediona \u00e9 convertida en testosterona ou estr\u00f3xeno. A conversi\u00f3n da androstenediona en testosterona require o encima 17 beta hidroxiesteroide deshidroxenase, entanto que a conversi\u00f3n da androstenediona en estr\u00f3xeno (por exemplo, na estrona ou estradiol) require o encima aromatase.\nA produci\u00f3n da androstenediona suprarrenal est\u00e1 regulada pola hormona adrenocorticotropa (ACTH), e a produci\u00f3n da androstenediona gonadal est\u00e1 regulada polas gonadotropinas. Nas mulleres premenop\u00e1usicas, as gl\u00e1ndulas suprarrenais e os ovarios producen cada un arredor da metade da androstenediona total (arredor de 3\u00a0mg/d\u00eda). Despois da menopausa, a produci\u00f3n de androstenediona red\u00facese aproximadamente \u00e1 metade, principalmente debido \u00e1 reduci\u00f3n dos esteroides secretados polos ovarios. Por\u00e9n, a androstenediona \u00e9 o esteroide principal producido polo ovario posmenop\u00e1usico.\nFunci\u00f3n end\u00f3crina.\nNas mulleres, a androstenediona \u00e9 liberada ao torrente sangu\u00edneo polas c\u00e9lulas da teca folicular ov\u00e1rica. A funci\u00f3n que ten \u00e9 fornecer substratos de androstenediona para a produci\u00f3n de estr\u00f3xeno nas c\u00e9lulas da granulosa, xa que estas c\u00e9lulas carecen de 17,20-liase, que se require para a s\u00edntese de androstenediona. De igual xeito, as c\u00e9lulas tecais carecen do encima aromatase requirido para a produci\u00f3n de estr\u00f3xenos. Por tanto, as c\u00e9lulas tecais e granulosas traballan conxuntamente para formaren o estr\u00f3xeno.\nAndrostenediona como suplemento.\nHistoria.\nA androstenediona foi fabricada como un suplemento diet\u00e9tico, a mi\u00fado chamado andro (ou \"andros\") e vendida en pa\u00edses como EEUU. O \"andro\" nos Estados Unidos era legal e pod\u00eda mercarse sen receita m\u00e9dica e era de uso com\u00fan polos bateadores nas Grandes Ligas de B\u00e9isbol na d\u00e9cada de 1990. Por\u00e9n, desde 1997 a androstenediona est\u00e1 prohibida pola Axencia Mundial Antidopaxe, e nos Xogos Ol\u00edmpicos.\nAdemais, nos Estados Unidos a Lei de Control de Esteroides Anab\u00f3licos de 2004 (\"Anabolic Steroid Control Act of 2004\") e a modificaci\u00f3n da Lei de Substancias Controladas (\"Controlled Substance Act\") prohibiu o uso de esteroides anabolizantes, e a androstenediona foi considerada como tal (sorprendentemente, dada a pouca evidencia que hai de que te\u00f1a propiedades anabolizantes), polo que tam\u00e9n est\u00e1 prohibida desde 2005. A s\u00faa venda foi xa prohibida al\u00ed en 2004 pola FDA, alegando que o medicamento pos\u00fae riscos significativos para a sa\u00fade asociados comunmente cos esteroides.\nO Proxecto Andro.\nO \"Proxecto Andro\", levado a cabo por investigadores m\u00e9dicos da \"East Tennessee State University\", mostrou que o suplemento \"Andro\" (androstenediona/androstenediol) non incrementa a masa nin a forza muscular.\nEfectos biol\u00f3xicos.\nUn estudo indicou que a androstenediona incrementa os niveis s\u00e9ricos de testosterona durante un per\u00edodo de oito horas en homes cunha dose de 300\u00a0mg por d\u00eda, pero unha dose de 100\u00a0mg non ten efectos significativos nos niveis de testosterona. Por\u00e9n, os niveis de estradiol aumentaron despois de administrar doses de 100\u00a0mg ou de 300\u00a0mg. O estudo tam\u00e9n informou que os niveis s\u00e9ricos de estr\u00f3xenos e testosterona produciron efectos moi distintos entre individuos. Unha revisi\u00f3n de 2006 resumiu varios estudos que examinaron os efectos da androstenediona no adestramento de forza. A doses entre 50\u00a0mg e 100\u00a0mg por d\u00eda, o \"andro\" non tivo efectos na forza nin no tama\u00f1o muscular nin tampouco nos niveis de graxa corporal. Outro estudo utilizou unha dose diaria de 300\u00a0mg de androstenediona combinado con varios outros suplementos, e tam\u00e9n encontrou que non hab\u00eda un incremento na forza muscular comparado cun grupo control que non tomou os suplementos. Os autores do estudo especularon que niveis suficientemente altos poder\u00edan levar a un incremento no tama\u00f1o e forza muscular. Por\u00e9n, debido \u00e1 prohibici\u00f3n federal dos suplementos con androstenediona, \u00e9 dif\u00edcil levar a cabo novas investigaci\u00f3ns sobre os seus efectos positivos e negativos. Os autores do estudo tam\u00e9n conclu\u00edron que a xente non deber\u00eda usar suplementos con androstenediona debido \u00e1 falta de evidencia de efectos beneficiosos, e pola ampla variaci\u00f3n na resposta individual ao suplemento, e o risco de efectos secundarios desco\u00f1ecidos.\nComo a androstenediona \u00e9 en parte convertida en estr\u00f3xenos, as persoas que tomen este suplemento poden ter efectos secundarios estrox\u00e9nicos, a\u00ednda que ning\u00fan dos estudos citados no par\u00e1grafo anterior usaron doses suficientemente altas para tiraren conclusi\u00f3ns."}
{"id": "204883", "revid": "98629", "url": "https://gl.wikipedia.org/wiki?curid=204883", "title": "Tarzan (filme de 1999)", "text": "Tarzan \u00e9 un filme de animaci\u00f3n estadounidense dos estudios Disney dirixido por Chris Buck e Kevin Lima, e estreado en 1999.\nSinopse.\nCando Kala, un gorila femia, atopa un neno orfo na xungla, decide adoptalo como o seu propio fillo a pesar da oposici\u00f3n de Kerchak, o xefe da manda. Xunto a Terk e Tantor, Tarz\u00e1n medrar\u00e1 na xungla desenvolvendo os seus instintos animais e aprendendo a desprazarse entre as \u00e1rbores a velocidade de vertixe. Pero cando unha expedici\u00f3n se interna na xungla e Tarz\u00e1n co\u00f1ece a Jane, descubrir\u00e1 quen \u00e9 realmente a cal \u00e9 o mundo \u00f3 que pertence."}
{"id": "204884", "revid": "4817", "url": "https://gl.wikipedia.org/wiki?curid=204884", "title": "Explorer 51", "text": "Explorer 51, tam\u00e9n denominado AE-C (\"Atmospheric Explorer C\"), foi un sat\u00e9lite cient\u00edfico da NASA pertencente \u00e1 seria Atmosphere Explorer lanzado o 16 de decembro de 1973 desde o Centro Espacial de Cabo Ca\u00f1averal a bordo dun foguete Delta 1900.\nCaracter\u00edsticas.\nA misi\u00f3n de Explorer 51 foi estudar a termosfera, a transferencia de enerx\u00eda na mesma e os procesos que determinan o seu estado. Tam\u00e9n estudou os procesos fotoqu\u00edmicos asociados \u00e1 absorci\u00f3n da radiaci\u00f3n solar ultravioleta facendo medici\u00f3ns coordinadas dos reactivos e a enerx\u00eda solar incidente.\nO sat\u00e9lite ti\u00f1a forma poli\u00e9drica cun di\u00e1metro duns 1,4 metros. Foi inxectado nunha \u00f3rbita inicial de 4263\u00a0km de apoxeo, 150\u00a0km de perixeo e 68,1 graos de inclinaci\u00f3n orbital que foi cambiada varias veces durante o primeiro ano de misi\u00f3n mediante o sistema de propulsi\u00f3n de a bordo para baixar o perixeo ata os 129\u00a0km. M\u00e1is tarde o perixeo foi aumentado de novo ata os 390\u00a0km e a \u00f3rbita foi circularizada. A \u00f3rbita volv\u00eda a elevarse cada vez que o arrastre atmosf\u00e9rico fac\u00eda que o sat\u00e9lite baixara ata os 250\u00a0km de altura.\nExplorer 51 estabiliz\u00e1base mediante xiro, co eixo de xiro perpendicular \u00f3 plano orbital. A alimentaci\u00f3n el\u00e9ctrica era proporcionada por c\u00e9lulas solares e os datos obtidos pod\u00edan enviarse ou en tempo real ou ser gardados na grabadora de a bordo para ser transmitidos m\u00e1is tarde.\nExplorer 51 reentrou na atmosfera o 12 de decembro de 1978.\nInstrumentos.\nO sat\u00e9lite levaba instrumentos para medi-la radiaci\u00f3n solar ultravioleta, a temperatura, composici\u00f3n e densidade dos i\u00f3ns positivos, das part\u00edculas neutras e dos electr\u00f3ns, para medir as emisi\u00f3ns do resplandor atmosf\u00e9rico, os espectros de enerx\u00eda dos fotoelectr\u00f3ns e dos fluxos de prot\u00f3ns e electr\u00f3ns con enerx\u00edas de ata 25 keV.\nResultados.\nOs datos de Explorer 51 serviron, entre outras cousas, para obter a distribuci\u00f3n angular de carga arredor do sat\u00e9lite e poder comparala cos datos de Explorer 31 e modelar as emisi\u00f3ns do i\u00f3n hidroxilo na atmosfera terrestre."}
{"id": "204885", "revid": "1888", "url": "https://gl.wikipedia.org/wiki?curid=204885", "title": "Manuel Noya Gil", "text": ""}
{"id": "204886", "revid": "98629", "url": "https://gl.wikipedia.org/wiki?curid=204886", "title": "HRT F112", "text": "O HRT F112 \u00e9 un monopraza de competici\u00f3n constru\u00eddo por HRT F1 Team para competir na tempada de F\u00f3rmula 1 de . Ser\u00e1 pilotado polo espa\u00f1ol Pedro de la Rosa e o indio Narain Karthikeyan e presentouse o 5 de marzo en Montmel\u00f3.\nPresentaci\u00f3n.\nHRT non participou en ningunha das sesi\u00f3ns de pr\u00e1cticas programadas co b\u00f3lido deste ano por falta de tempo, polo que as tan ansiadas primeiras imaxes do F112 non se puideron observar ata un ensaio privado o 5 de marzo. Antes da presentaci\u00f3n do monopraza definitivo do equipo espa\u00f1ol, a escuadra quer\u00eda participar nos primeiros test de pretempada para facer rodaxe co equipo, completamente renovado. Por iso, en Xerez, Pedro de la Rosa pilotou o F111 do ano anterior, completamente branco. \nA\u00ednda que a aparici\u00f3n do novo monopraza f\u00edxose esperar, xa era previsible un cambio nas cores da carrocer\u00eda, consecuente ao cambio de logotipo do equipo, que agora \u00e9 de cor dourada.\nO motivo de que a\u00ednda non sexa desvelado o novo modelo \u00e9 que os coches deben pasar probas de impacto antes da s\u00faa presentaci\u00f3n e as s\u00faas probas en pista. A primeira data de presentaci\u00f3n prevista era o 21 de febreiro, data de inicio das segundas sesi\u00f3ns de adestramento de pretempada. Dado que o chasis non superou d\u00faas das 16 probas \u00e1s que foi sometido, por unha estreita marxe segundo portavoces da escuadra, impediuse a realizaci\u00f3n da 17\u00aa e \u00faltima. As probas que fallou foron as de choque fronto-lateral e a de envorco, por iso o equipo ten que emendar erros no morro e na barra anti-envorco. De todos os xeitos, o equipo afirmou non estar preocupado, xa que desde un tempo atr\u00e1s a maior\u00eda do traballo c\u00e9ntrase neste obxectivo, pero implica cambiar os plans de fabricaci\u00f3n, xa que hai que realizar novas pezas.\nNos tres anos que HRT leva participando do mundial de F\u00f3rmula 1, nunca puido chegar a tempo co novo monopraza aos test de pretempada (estreando o F110 e F111 no primeiro Gran Premio da tempada, e o F112 nunhas probas privadas d\u00edas antes da primeira cita do calendario).\nFinalmente o F112, realizou as s\u00faas primeiras voltas no Circu\u00edto de Catalu\u00f1a, en Barcelona o 5 de marzo de 2012. \nLogo de superar as \u00faltimas probas de impacto e ser homologado, o equipo realizou quendas de traballo para cubrir as 24h de modo que puidesen chegar facendo unha rodaxe previa ao primeiro Gran Premio da tempada, por primeira vez na s\u00faa historia. Esta rodaxe foi posible aproveitando unha das xornadas promocionais das que os equipos disp\u00f3\u00f1en durante o ano.\nDese\u00f1o.\nA falta de d\u00faas semanas para a data prevista da s\u00faa presentaci\u00f3n, o piloto Pedro de la Rosa desvelou durante os primeiros adestramentos de pretempada que o F112 ten un morro graduado, tam\u00e9n co\u00f1ecido como pico de ornitorrinco, como a maior\u00eda dos coches correspondentes ao mesmo ano. Con todo, este non ser\u00e1 tan pronunciado como noutros exemplos. Esp\u00e9rase que as s\u00faas prestaci\u00f3ns perm\u00edtanlle achegarse m\u00e1is ao resto de rivais que o F111.\nTam\u00e9n se co\u00f1ece desde a pasada tempada que equipar\u00e1 o tren traseiro do Williams FW33, inclu\u00eddo o sistema KERS. Isto d\u00e9bese a un acordo entre as d\u00faas escuder\u00edas, mediante o cal HRT benef\u00edciase da tecnolox\u00eda e os co\u00f1ecementos aplicados a un coche dun equipo con m\u00e1is experiencia, pero co que comparte o motor Cosworth, e Williams recibe un importante ingreso econ\u00f3mico ao vender produtos e tecnolox\u00edas que foron dese\u00f1ados para ser aplicados a veh\u00edculos de r\u00faa, pero que non conseguiron froitos. Est\u00edmase que este acordo custe ao redor de 5 mill\u00f3ns de euros.\nPiloto probador.\nO d\u00eda 13 de febreiro do 2012, o equipo HRT fixo oficial a contrataci\u00f3n do piloto espa\u00f1ol Dani Clos como terceiro piloto da escuder\u00eda. Prevese que acuda a todas as carreiras, co fin de que realice varias sesi\u00f3ns de adestramentos dos venres. E parece ser que este tam\u00e9n ser\u00e1 o rol do outro piloto que actualmente se atopa en negociaci\u00f3ns co equipo. Vitantonio Liuzzi, sen un rol a\u00ednda determinado, completa a n\u00f3mina de pilotos.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "204887", "revid": "56817", "url": "https://gl.wikipedia.org/wiki?curid=204887", "title": "Ba\u00f1o turco", "text": "O ba\u00f1o turco ou hammam \u00e9 unha modalidade de ba\u00f1o de vapor que incl\u00fae limpar o corpo e relaxarse. Desempe\u00f1aron un importante papel nas culturas do Medio oriente como punto de reuni\u00f3n social, ritual de hixiene e como elementos arquitect\u00f3nicos. Os europeos co\u00f1ec\u00e9ronos polos seus contactos cos otom\u00e1ns e en Europa Oriental foron populares durante a Era Victoriana.\nHistoria e caracter\u00edsticas.\nO proceso de tomar un ba\u00f1o turco \u00e9 unha variante h\u00famida dunha sauna, pero est\u00e1 m\u00e1is relacionado coas pr\u00e1cticas de ba\u00f1o dos romanos. Tomar un ba\u00f1o turco primeiro esixe a relaxaci\u00f3n nun cuarto (co\u00f1ecido como cuarto morno) quentado cun fluxo continuo de aire quente que permite que o ba\u00f1ista respire libremente. Logo, pasan a un cuarto a\u00ednda m\u00e1is quente (co\u00f1ecido como cuarto quente) antes de mergullarse nunha piscina fr\u00eda. Despois de facerse un lavado completo de corpo e recibir unha masaxe; finalmente ret\u00edranse ao cuarto de arrefriado para un per\u00edodo de relaxaci\u00f3n. A imaxe inferior mostra os Ba\u00f1os do Almirante, un edificio de estilo mud\u00e9xar constru\u00eddo en 1313, situado xunto ao Palacio dos Almirantes de Arag\u00f3n, no centro urbano de Valencia.\nOs ba\u00f1os turcos foron unha continuaci\u00f3n dos ba\u00f1os romanos que persistiron na cultura oriental e populariz\u00e1ronse sobre todo co Imperio Otom\u00e1n. Aos europeos que visitaron estes pa\u00edses gust\u00e1ronlles os ba\u00f1os turcos e lev\u00e1ronos\" a Europa onde se popularizaron.\nOs ba\u00f1os turcos foron introducidos nas Illas Brit\u00e1nicas por David Urquhart, diplom\u00e1tico e, ocasionalmente, membro do Parlamento de Stafford, quen por raz\u00f3ns pol\u00edticas e persoais desexaba popularizar a cultura turca. En 1850 escribiu \"The Pillars of Hercules\", un libro sobre as s\u00faas viaxes a Espa\u00f1a e Marrocos durante 1848, no cal describe o sistema de quecemento do aire dos ba\u00f1os usados al\u00ed, e no Imperio otom\u00e1n, os que foran moi populares na \u00e9poca romana con lixeiros cambios.\nEn 1856, Richard Barter, lendo o libro de Urquhart e traballado con el na construci\u00f3n dos ba\u00f1os, abriu o primeiro ba\u00f1o turco moderno en Gran Breta\u00f1a no Establecemento de Hidroterapia de St. Ann preto de Blarney, County Cork, Irlanda. Ao ano seguinte, o primeiro en Inglaterra desde a \u00e9poca romana abriuse na Cidade de Manchester, e a idea expandiuse rapidamente no norte de Inglaterra. Chegou a Londres en xullo de 1860 cando Roger Evans, membro do Comit\u00e9 de Estranxeiros dos Asuntos de Urquhart, abriu un na r\u00faa 5 Bell, preto de Arco de M\u00e1rmore.\nDurante os seguintes 150 anos, abr\u00edronse en Gran Breta\u00f1a ao redor de 600 ba\u00f1os m\u00e1is, e outros similares noutras cidades do Imperio Brit\u00e1nico. O Dr. John Lle Gai Brereton, que dera consello m\u00e9dico aos ba\u00f1istas do ba\u00f1o localizado en Bradford do que era dono o Comit\u00e9 de Estranxeiros dos Asuntos de Urquhart, viaxou a S\u00eddney (Australia) e abriu un propio na r\u00faa Spring en 1859, mesmo antes de que se instalasen en Londres. Canad\u00e1 abriu un en 1869, e o primeiro en Nova Zelandiaa abriuse en 1874. A influencia de Urquhart sentiu mesmo fose do Imperio cando en 1863, o Dr. Charles Shepard inaugurou o primeiro nos Estados Unidos na r\u00faa Columbia n\u00famero 63, nos altos de Brooklyn, Nova York.\nHoxe existen preto de vinte ba\u00f1os turcos abertos nas Illas Brit\u00e1nicas, a\u00ednda que os ba\u00f1os de aire quente a\u00ednda prosperan nas variantes de ba\u00f1os de vapor rusos e sauna finesa. Ultimamente prosperan en todas as culturas occidentais como outra das actividades de relax e culto ao corpo, levados pola onda de moda dos \"spas\" e os balnearios urbanos das capitais."}
{"id": "204888", "revid": "23204", "url": "https://gl.wikipedia.org/wiki?curid=204888", "title": "Chris Bosh", "text": "Christopher Wesson Bosh, nado o 24 de marzo de 1984 en Dallas, Texas, \u00e9 un xogador americano de baloncesto profesional.\nNa s\u00faa \u00e9poca no instituto foi nomeado \"Mr. Basketball\" en Texas, e deixou a universidade de Georgia Tech despois de xogar unha tempada para entrar no Draft da NBA de 2003. Foi seleccionado na cuarta posici\u00f3n polos Toronto Raptors nunha promoci\u00f3n moi competitiva. En Toronto, converteuse nunha das novas estrelas da liga. Al\u00ed se converteu no xogador franqu\u00eda dos Raptors, foi elixido 5 veces All-Star, foi inclu\u00eddo unha vez no segundo equipo All-NBA, e xogou coa selecci\u00f3n dos Estados Unidos, coa cal ga\u00f1ou a medalla de ouro nos Xogos Ol\u00edmpicos de Pequ\u00edn 2008. Na tempada 2006-07, Bosh levou \u00f3s Raptors \u00e1 s\u00faa primeira clasificaci\u00f3n para Playoffs en cinco anos, e \u00f3 seu primeiro t\u00edtulo de divisi\u00f3n da historia. Deixou Toronto en 2010 coma l\u00edder hist\u00f3rico da franqu\u00eda en puntos, rebotes, tap\u00f3ns, dobres-dobres, tiros libres intentados e anotados, e minutos xogados.\nNa s\u00faa etapa en Miami foi elixido All-Star noutras catro ocasi\u00f3ns e chegou a tres Finais da NBA. Na primeira ocasi\u00f3n, na 2010-11, perderon 4-2 contra os Dallas Mavericks; na segunda, Bosh ga\u00f1ou o seu primeiro t\u00edtulo da NBA con Miami, despois de ga\u00f1ar \u00f3s Oklahoma City Thunder por 4-1, na tempada 2011-12; na terceira ocasi\u00f3n, na tempada 2012-13, conseguiu o seu segundo anel consecutivo despois de que os Heat ga\u00f1aran por 4-3 \u00f3s San Antonio Spurs.\nTraxectoria deportiva.\nToronto Raptors (2003-2010).\nTempada Rookie (2003-04).\nNunha clase de Draft moi forte, inclu\u00edndo os futuros All-Stars LeBron James, Carmelo Anthony e Dwyane Wade, Bosh foi seleccionado na cuarta posici\u00f3n do Draft da NBA de 2003 polos Toronto Raptors, e asinou con eles o 8 de xullo de 2003. Antes de asinar o seu contrato, outros equipos da NBA fixeron ofertas por Bosh ao saber que Toronto necesitaba un anotador veter\u00e1n, e a estrela dos Raptors Vince Carter fixo presi\u00f3n para ser traspasado. Por\u00e9n, o director xeral Glen Grunwald, rexeitou todas as ofertas.\nNa s\u00faa tempada coma rookie, Bosh viuse forzado a xogar coma pivote, debido \u00e1 marcha de Antonio Davis aos Chicago Bulls. Esta situaci\u00f3n fixo que se tivera que enfrontar a pivotes moito m\u00e1is altos e fortes ca el, o cal compensaba con traballo e esforzo. Os seus n\u00fameros tampouco pasaron desapercibidos, acadando 11.5 puntos, 7.4 rebotes e 1.4 tap\u00f3ns en 33.5 minutos de xogo, en 75 partidos. Liderou aos rookies en rebotes e tap\u00f3ns, e conseguiu o r\u00e9cord da franqu\u00eda en rebotes capturados por un rookie, con 557. Bosh foi seleccionado no primeiro equipo de rookies da tempada.\nA nova esperanza dos Raptors (2004-06).\nCoa marcha do xogador franqu\u00eda do equipo, Vince Carter, en decembro de 2004, Bosh converteuse automaticamente no novo l\u00edder do equipo, arredor de quen Toronto construir\u00eda o equipo. Nos partidos restantes tras a marcha de Carter, o ala-pivote acadou 18.4 puntos, 9.5 rebotes, 1.6 tap\u00f3ns e 38.1 minutos por partido, mellorando en todas as apartado das estat\u00edsticas. Ga\u00f1ou o seu primeiro premio ao xogador da semana da Conferencia Leste polos partidos xogados entre o 3 e o 9 de xaneiro de 2005. Mentres se achegaba o remate da tempada, os analistas consideraron a Bosh coma un futuro All-Star. Bosh rematou a tempada 2004-05 coma l\u00edder en anotaci\u00f3n e en rebotes capturados do equipo.\nAntes da tempada 2005-06, Bosh foi nomeado coma un dos capit\u00e1ns do equipo. Bosh continuou traballando o seu xogo, liderando ao equipo en anotaci\u00f3n, rebotes, e porcentaxe de tiros de campo na primeira metade da tempada. O 9 de febreiro de 2006, por primeira vez na s\u00faa carreira, foi seleccionado para xogar o NBA All-Star Game de 2006 en Houston, Texas, coma xogador reserva da Conferencia Leste. Foi o terceiro Raptor en converterse en All-Star, tras Carter e Antonio Davis. A elecci\u00f3n de Bosh produciuse tres d\u00edas despois de ser nomeado xogador da semana da Conferencia Leste por segunda vez na s\u00faa carreira. En marzo de 2006, tras unha lesi\u00f3n que lle fixo perder o resto da tempada, os Raptors conseguiron unha marca de 1-10 sen Bosh. Isto puxo en evidencia a importancia coma peza clave do ataque dos Raptors, as\u00ed coma o seu papel como l\u00edder do equipo. Os Raptors remataron a tempada con 27-55, e Bosh fixo 22.5 puntos, 9.2 rebotes e 2.6 asistencias por partido.\nMalia o gran cambio no equipo dos Raptors, inclu\u00edndo a marcha dos seus amigos Mike James e Charlie Villanueva, Bosh asinou unha extensi\u00f3n de contrato por tres anos con opci\u00f3n do xogador a un cuarto, o 14 de xullo de 2006. O acordo f\u00edxose por valor de 65 mill\u00f3ns de d\u00f3lares en 4 anos. \nCampi\u00f3ns de divisi\u00f3n (2006-07).\nTras un comezo bastante inseguro na tempada 2006-07, os Raptors pasaron do 50% de vitorias \u00f3 chegar \u00f3 par\u00f3n do All-Star Weekend. O xogo e o liderado de Bosh foron fundamentais para a boa xeira do equipo, e como reco\u00f1ecemento \u00e1s s\u00faas habilidades, o 25 de xaneiro de 2007, foi nomeado titular para a Conferencia Leste no All-Star. Bosh recibiu o segundo m\u00e1ximo n\u00famero de votos entre todos os aleiros e ala-pivotes da Conferencia Leste. Esta foi a primeira vez de Bosh coma titular no All-Star, e a s\u00faa segunda aparici\u00f3n no partido. En xaneiro de 2007, foi nomeado xogador do mes da Conferencia Leste, debido ao seu gran momento de forma. Nese mes, liderou aos Raptors con 25.4 puntos e 9.1 rebotes por partido, levando a Toronto a unha marca de 10 vitorias e 5 derrotas. O 7 de febreiro de 2007, Bosh anotou a maior anotaci\u00f3n da s\u00faa carreira ata ent\u00f3n, con 41 puntos, facendo que os seus seareiros lle dedicaran c\u00e1nticos de \"MVP\", un feito sen precedentes no Air Canada Centre. Dous d\u00edas m\u00e1is tarde, anotou 29 puntos e colleu 11 rebotes contra os Los Angeles Lakers, anotando 10 tiros de 10 intentos na segunda parte.\nMiami Heat (2010-presente).\nTras o remate da 2009-10, hab\u00eda unha grande expectaci\u00f3n sobre onde \u00edan xogar axentes libres do nivel de LeBron James, Dwyane Wade ou Bosh na seguinte tempada. O 9 de xullo de 2010, Bosh completou oficialmente un sign-and-trade para irse \u00f3s Miami Heat, e formar equipo con Wade e James. Bosh deixou Toronto non s\u00f3 liderando practicamente todas as estat\u00edsticas, sen\u00f3n que tam\u00e9n foi un dos tan s\u00f3 tres xogadores na liga en facer 10.000 puntos, 4.500 rebotes e 600 tap\u00f3ns nas s\u00faas sete tempadas cos Raptors.\nMalia ser considerados coma favoritos \u00f3 campionato, os Heat comezaron cunha marca de 9-8, e o rendemento de Bosh estaba por debaixo do que se agardaba. Por\u00e9n, os Heat conseguiron unha xeira de 21-1, e loitaban cos Boston Celtics e cos Chicago Bulls pola primeira posici\u00f3n na Conferencia Leste \u00f3 chegar \u00f3 ecuador da tempada. Miami rematou a tempada regular con 58 vitorias e se enfrontaron \u00f3s Philadelphia 76ers na primeira rolda dos playoffs. Miami ga\u00f1ou a serie en cinco partidos, e tam\u00e9n ga\u00f1aron en cinco partidos as semifinais contra Boston. Nas Finais de Conferencia contra Chicago, Bosh foi particularmente importante, acadando 23.2 puntos por partido, para levar \u00f3s Heat \u00e1 vitoria nas series por 4-1. Nas Finais contra os Dallas Mavericks, Bosh tivo unha porcentaxe de tiro de menos dun 30% de acerto nos dous primeiros partidos, pero anotou a canastra ga\u00f1adora no terceiro partido, para darlle a Miami unha vantaxe de 2-1. Ese foi o \u00faltimo partido que ga\u00f1ou Miami, xa que Dallas conseguiu ga\u00f1ar os tres seguintes, para conseguir o primeiro campionato da NBA da s\u00faa historia.\nNa tempada 2011-12, os Heat part\u00edan outra vez coma favoritos \u00f3 t\u00edtulo. Sen facer grandes cambios no seu equipo, quedaron segundos na Conferencia Leste con 46 partidos ga\u00f1ados, s\u00f3 por detr\u00e1s dos Chicago Bulls. Na primeira rolda eliminaron os New York Knicks por 4-1. No primeiro partido das semifinais de conferencia contra os Indiana Pacers, Bosh lesionouse na primeira parte, e a predicci\u00f3n apuntaba a que se perder\u00eda o resto das series. Grazas \u00f3 gran traballo de Wade e James, os Heat conseguiron ga\u00f1ar a serie por 4-2. Bosh volveu no quinto partido das finais de conferencia contra os Celtics, pero a s\u00faa axuda non foi suficiente para evitar a derrota de Miami, que supor\u00eda o 3-2 no global da serie a favor de Boston. Miami conseguiu finalmente ga\u00f1ar a serie por 4-3, en parte grazas a un gran partido de Bosh no s\u00e9timo encontro, e accederon por segunda vez consecutiva \u00e1s Finais da NBA. Desta vez conseguiron ga\u00f1ar por 4-1 \u00f3s Oklahoma City Thunder, e Bosh conseguiu o seu primeiro anel da NBA, segundo na historia dos Heat.\nTraxectoria internacional.\nA carreira internacional de Bosh comezou no ano 2002 cando foi seleccionado coma membro da selecci\u00f3n estadounidense para o Campionato do Mundo J\u00fanior, que conseguiu a medalla de bronce cunha marca de 4-1.\nTras o comezo da s\u00faa carreira na NBA, Bosh foi elixido en marzo de 2006 para formar parte do equipo nacional na xira previa \u00f3 Campionato do Mundo, e axudou \u00f3 equipo a alcanzar un r\u00e9cord de 5-0. En agosto de 2006, Bosh foi elixido no equipo estadounidense para o Mundial do Xap\u00f3n de 2006. Xunto a outros compa\u00f1eiros da s\u00faa mesma promoci\u00f3n de 2003 coma Dwyane Wade, LeBron James, Carmelo Anthony e Kirk Hinrich, conseguiron a medalla de bronce, tras derrotar \u00e1 selecci\u00f3n da Arxentina. Bosh quedou na sexta posici\u00f3n en porcentaxe de tiros de campo.\nTras a tempada 2006-07, Bosh foi elixido para competir no Campionato FIBA Americas de 2007. Por\u00e9n, unha lesi\u00f3n nun p\u00e9 apartouno do equipo. O 23 de xu\u00f1o de 2008, foi inclu\u00eddo no equipo que competir\u00eda nos Xogos Ol\u00edmpicos de Pequ\u00edn 2008. Durante o torneo, Bosh foi o substituto principal do p\u00edvot Dwight Howard. Os Estados Unidos remataron invictos tras oito partidos e conseguiron a medalla de ouro, derrotando \u00e1 selecci\u00f3n espa\u00f1ola na final. Bosh acadou 9.1 puntos por partido, e liderou \u00f3 equipo en rebotes, con 6.1 por partido.\nO 29 de xu\u00f1o de 2012, Bosh chamou \u00f3 adestrador do equipo nacional Mike Krzyzewski e \u00f3 presidente Jerry Colangelo para comunicarlles a s\u00faa intenci\u00f3n de non participar nos Xogos Ol\u00edmpicos de Londres de 2012 debido \u00f3 proceso de recuperaci\u00f3n da lesi\u00f3n que lle mantivo f\u00f3ra durante varios partidos dos Playoffs de 2012."}
{"id": "204889", "revid": "4817", "url": "https://gl.wikipedia.org/wiki?curid=204889", "title": "AE-B", "text": ""}
{"id": "204890", "revid": "72012", "url": "https://gl.wikipedia.org/wiki?curid=204890", "title": "AE-C", "text": ""}
{"id": "204891", "revid": "4817", "url": "https://gl.wikipedia.org/wiki?curid=204891", "title": "Explorer 54", "text": "Explorer 54, tam\u00e9n denominado AE-D (\"Atmospheric Explorer D\"), foi un sat\u00e9lite cient\u00edfico da NASA pertencente \u00e1 serie Atmosphere Explorer lanzado o 6 de outubro de 1975 desde a base Vandenberg da Forza A\u00e9rea a bordo dun foguete Delta 2910.\nCaracter\u00edsticas.\nA misi\u00f3n de Explorer 54 foi continuar os estudos comezados por Explorer 51 sobre os procesos procesos qu\u00edmicos e os mecanismos de transferencia de enerx\u00eda que controlan a estrutura e o comportamento da atmosfera terrestre e da ionosfera na rexi\u00f3n de m\u00e1xima absorci\u00f3n de enerx\u00eda solar. O sat\u00e9lite foi inxectado nunha \u00f3rbita case polar para estuda-las rexi\u00f3ns a latitudes altas ao mesmo tempo que Explorer 55 (AE-E) estudaba as rexi\u00f3ns ecuatoriais e a latitudes baixas.\nO sat\u00e9lite era do mesmo tipo que Explorer 51 e usaba os mesmos instrumentos salvo o medidor de radiaci\u00f3n solar ultravioleta e o espectr\u00f3metro de masas para i\u00f3ns, que si voaron no Explorer 55.\nUn fallo no panel solar deu por finalizada a misi\u00f3n prematuramente o 29 de xaneiro de 1976, tras apenas catro meses en \u00f3rbita. Para continuar coas medici\u00f3ns simult\u00e1neas reactivouse o Explorer 51, a\u00ednda en \u00f3rbita, o 28 de febreiro de 1976. Explorer 54 reentrou na atmosfera o 12 de marzo de 1976."}
{"id": "204893", "revid": "27155", "url": "https://gl.wikipedia.org/wiki?curid=204893", "title": "1,3-bisfosfoglicerato", "text": ""}
{"id": "204914", "revid": "98629", "url": "https://gl.wikipedia.org/wiki?curid=204914", "title": "ATP Recordings", "text": "ATP Recordings \u00e9 un selo discogr\u00e1fico fundado en 2001 polo promotor de concertos londiniense Barry Hogan de Foundation/All Tomorrow's Parties. Orixinalmente creouse para realizar un CD recompilatorio (ATPRCD01) despois de que Tortoise fose o comisario do evento All Tomorrow's Parties. En primeiro lugar, a todos os que asistiron ao festival entregouselles un sampler promocional de edici\u00f3n limitada (PROATPFCD01), cuxo embalaxe fac\u00edase eco do estilo de Peter Saville de Factory Records. A recompilaci\u00f3n completa seguiulle m\u00e1is adiante, e de feito outros festivais de ATP tam\u00e9n ter\u00edan as s\u00faas compilaci\u00f3ns, o \u00faltimo deles o Nightmare Before Christmas de 2006, para o cal o selo e a revista \"Plan B Magazine\" nun CD gratu\u00edto para os asistentes.\nO selo finalmente pasou de realizar recompilatorios do festival a asinar con bandas como Threnody Ensemble, Bardo Pond, The Magic Band, Jackie-O Motherfucker, Deerhoof e White Out (con Jim O'Rourke). Nos \u00faltimos anos ATP Recordings medrou e agora tam\u00e9n ten no seu cat\u00e1logo a Apse, Alexander Tucker, Death Vessel, The Drones, Fuck Buttons, Fursaxa, The Scientists, Sleepy Sun, Built To Spill e Autolux.\nM\u00e1is recentemente, cara finais do ano 2007, anunciaron plans de publicar unha nova serie de sinxelos dobre de 7\" chamada \"Custom Made\", onde os artistas poder\u00edan elixir catro canci\u00f3ns: unha algo antiga, unha nova, unha versi\u00f3n e outra a s\u00faa elecci\u00f3n. Os priemiros artistas en lanzar os seus sinxelos con este formato foron The Drones, Alexander Tucker and Deerhoof."}
{"id": "204925", "revid": "1888", "url": "https://gl.wikipedia.org/wiki?curid=204925", "title": "Jos\u00e9 Calvi\u00f1o Ozores", "text": "Jos\u00e9 Calvi\u00f1o Ozores, nado en Lal\u00edn o 31 de decembro de 1895 e finado en Madrid o 24 de outubro de 1987, foi un enxe\u00f1eiro e pol\u00edtico galego.\nTraxectoria.\nFillo de Benito Antonio Calvi\u00f1o Mejuto. Estudou enxe\u00f1er\u00eda industrial en Madrid e B\u00e9lxica. Foi xefe de negociado do Ministerio de Facenda en Madrid e incorporouse \u00e1 Agrupaci\u00f3n Socialista da capital entre xullo de 1934 e febreiro de 1936. Durante a Guerra Civil foi un dos encargados de xestionar a compra de armas para a Rep\u00fablica como xefe de negociado do Ministerio de Facenda. Foi director da sociedade espa\u00f1ola CAMPSA-Gentilbus. Foi un dos fundadores da Casa de Galicia de Par\u00eds en 1956. Vinculado ao PSOE, rompeu con el para apoiar ao Partido Socialista Galego, financiando a publicaci\u00f3n do seu voceiro \"Adiante\", impreso en Perpi\u00f1\u00e1n en 1965."}
{"id": "204926", "revid": "23204", "url": "https://gl.wikipedia.org/wiki?curid=204926", "title": "Mario Orjales Pita", "text": "Mario Orjales Pita, nado na Coru\u00f1a o 1 de abril de 1937 e finado en Pontevedra o 8 de xullo de 2020, foi un xurista, soci\u00f3logo e pol\u00edtico galego.\nTraxectoria.\nEstudou dereito na Universidade de Santiago de Compostela. Ingresou no Instituto Nacional de Reforma y Desarrollo Agrario e ampliou co\u00f1ecementos en Italia sobre a reforma agraria. Foi fundador das agrupaci\u00f3ns culturais O Galo (1961) e O Facho (1963), e do Partido Socialista Galego (1963). Foi o candidato n\u00famero dous do PSG pola provincia de Pontevedra nas elecci\u00f3ns xerais de 1977. O 7 de agosto de 2020 celebrouse unha homenaxe p\u00f3stuma, onde participaron Xos\u00e9 Manuel Beiras e Guillermo Corral entre outros."}
{"id": "204927", "revid": "89787", "url": "https://gl.wikipedia.org/wiki?curid=204927", "title": "Dihidrotestosterona", "text": "A dihidrotestosterona (DHT), tam\u00e9n chamada 5\u03b1-dihidrotestosterona (5\u03b1-DHT) ou androstanolona (DCI), \u00e9 un andr\u00f3xeno, metabolito biol\u00f3xico activo da hormona esteroide testosterona. A DHT sintet\u00edzase principalmente na pr\u00f3stata, test\u00edculos, fol\u00edculos pilosos e gl\u00e1ndulas suprarrenais por acci\u00f3n do encima 5\u03b1-redutase. Este encima reduce o dobre enlace entre os carbonos 4 e 5 da hormona testosterona.\nEfectos no desenvolvemento sexual.\nNos homes, aproximadamente o 5% da testosterona \u00e9 sometida a unha reduci\u00f3n-5\u03b1 para formar un andr\u00f3xeno m\u00e1is potente, a dihidrotestosterona. A DHT ten unha afinidade polo receptor androg\u00e9nico tres veces m\u00e1is alta ca a testosterona e de 15-30 veces m\u00e1is alta c\u00f3s andr\u00f3xenos suprarrenais. Durante a embriox\u00e9nese, a DHT desempe\u00f1a un papel esencial na formaci\u00f3n dos xenitais externos masculinos, e no adulto act\u00faa como o andr\u00f3xeno principal na pr\u00f3stata e fol\u00edculos pilosos.\nUn exemplo que ilusta a importancia da DHT para o desenvolvemento das caracter\u00edsticas sexuais secundarias \u00e9 a doenza conx\u00e9nita deficiencia de 5-alfa-redutase. Esta doenza pode orixinar pseudohermafroditismo. Os individuos con esta condici\u00f3n presentan xeralmente tanto pr\u00f3statas coma xenitais masculinos subdesenvolvidos. Estes individuos son usualmente criados como nenas debido \u00e1 falta dun \u00f3rgano xenital masculino visible. No inicio da puberdade, estes individuos te\u00f1en niveis de DHT moi baixos, pero os seus niveis de testosterona el\u00e9vanse normalmente. A s\u00faa musculatura desenv\u00f3lvese igual ca no resto dos adultos. Despois da puberdade, os homes con esta condici\u00f3n te\u00f1en unha grande deficiencia de pelo p\u00fabico e corporal, e non te\u00f1en alopecia androx\u00e9nica.\nA diferenza doutros andr\u00f3xenos como a testosterona, a DHT non pode ser transformada en estradiol polo encima aromatase. Este feito pode utilizarse en investigaci\u00f3n para distinguir entre os efectos da testosterona unida a un receptor de andr\u00f3xenos e os causados pola testosterona transformada en estradiol e posteriormente unida aos receptores de estr\u00f3xenos.\nPatolox\u00eda.\nNo home, a DHT \u00e9 o factor principal na aparici\u00f3n de alopecia androx\u00e9nica. Por\u00e9n, a alopecia feminina \u00e9 m\u00e1is complexa, e a DHT \u00e9 s\u00f3 unha das varias causas posibles. Os niveis elevados de DHT na muller poden provocar o desenvolvemento de caracteres sexuais masculinos andr\u00f3xinos, inclu\u00edndo un agravamento da voz ou a presenza de pilosidade facial. \nA DHT ten un papel no desenvolvemento e exacerbaci\u00f3n da hiperplasia benigna de pr\u00f3stata, e tam\u00e9n no c\u00e1ncer prost\u00e1tico por medio do agrandamento desta gl\u00e1ndula. Por\u00e9n, existen evidencias de que a DHT ten, paradoxalmente, efectos case nulos sobre o crecemento da pr\u00f3stata. Este descubrimento abriu o debate sobre o uso da DHT en vez da testosterona en terapias de substituci\u00f3n de andr\u00f3xenos. O crecemento e diferenciaci\u00f3n prost\u00e1ticos son altamente dependentes das hormonas sexuais, especialmente da DHT.\nA DHT tam\u00e9n participa no desenvolvemento dalg\u00fans casos de acne.\nTratamento.\nOs inhibidores da 5\u03b1-redutase son principalmente utilizadas para o tratamento de d\u00faas condici\u00f3ns, a alopecia androx\u00e9nica e a hiperplasia benigna de pr\u00f3stata. Estes incl\u00faen a \"finasterida\", prescrita para ambas as condici\u00f3ns, e a \"dutasterida\", prescrita principalmente para a hiperplasia benigna prost\u00e1tica. A dutasterida \u00e9 tres veces m\u00e1is potente ca a finasterida, e inhibe o encima de tipo II produtor de DHT e \u00e9 100 veces m\u00e1is potente inhibindo o encima de tipo I. Actualmente, a administraci\u00f3n de DHT non \u00e9 frecuente no tratamento contra a deficiencia de andr\u00f3xenos.\nInvestigaci\u00f3n recente.\nSegundo os cient\u00edficos da Escola de Medicina da Universidade de Boston, os f\u00e1rmacos do tipo inhibidores da 5\u03b1-redutase (5\u03b1-RIs) entre os que se encontran a finasterida (de nome comercial \"Propecia\" e \"Proscar\") e a dutasterida poder\u00edan causar perda de libido, disfunci\u00f3n er\u00e9ctil, disfunci\u00f3n exaculatoria e potencial depresi\u00f3n nalg\u00fans homes.\nMetabolismo.\nA DHT conv\u00e9rtese en 3\u03b1-androstanodiol e 3\u03b2-androstanodiol."}
{"id": "204928", "revid": "1888", "url": "https://gl.wikipedia.org/wiki?curid=204928", "title": "Ces\u00e1reo Saco", "text": "Ces\u00e1reo Saco L\u00f3pez, nado en Ousende (O Savi\u00f1ao) o 9 de decembro de 1905 e finado en Monforte de Lemos o 28 de outubro de 1994, foi un avogado e pol\u00edtico galego.\nTraxectoria.\nIngresou canda o seu irm\u00e1n Camilo no Seminario Menor de Monterroso. En 1919 pasaron ao Seminario Maior de Lugo onde fixeron catro anos de estudos eclesi\u00e1sticos. Cara a 1923 deixan o Seminario e pasan a estudar o Bacharelato no Instituto de Lugo. En 1928 trasladouse a Ourense para traballar como profesor ao tempo que estudaba na Escola Normal, onde obtivo o t\u00edtulo de mestre en 1933. Ingresou no Partido Galeguista en 1931. Aprobou as oposici\u00f3ns ao Maxisterio en 1934 e despois duns meses destinado en Palas de Rei, obtivo destino na escola de Ousende. Foi presidente das Mocedades Galeguistas e do PG de Monforte de Lemos.\nCo golpe de Estado do 18 de xullo de 1936 foi detido o 20 de xullo e encarcerado, xunto ao seu irm\u00e1n Camilo no c\u00e1rcere de Lugo. Foron xulgados por rebeli\u00f3n na causa 176/36 e condenados a cadea perpetua. O 20 de marzo de 1937 foron trasladados ao c\u00e1rcere da Coru\u00f1a onde desenvolveron un intenso labor pedag\u00f3xico entre os presos. En liberdade, dende 1940 dedicouse ao ensino privado en Monforte de Lemos. En 1944 foi detido e confinado en B\u00f3veda por un ano e en 1946 tivo que fuxir de Monforte debido a unha nova orde de detenci\u00f3n, pero foi apresado en Madrid, xunto con Ram\u00f3n Pi\u00f1eiro, e encerrado no c\u00e1rcere de Alcal\u00e1 de Henares, no que permaneceu ata 1948. As clases de galego que deu aos presos en 1947, no c\u00e1rcere de Yeser\u00edas, son as primeiras das que se ten constancia en toda a historia da lingua. Despois da s\u00faa posta en liberdade, rematou a carreira de Dereito na Universidade de Oviedo e asentouse en Monforte como avogado.\nParticipou na fundaci\u00f3n do Partido Socialista Galego (1963) e na sociedade cultural Escola Aberta (1978). Nas elecci\u00f3ns municipais de 1979 foi o n\u00famero 2 da candidatura de Unidade Galega \u00e1 alcald\u00eda de Monforte que encabezaba Ant\u00f3n Arias Curto, e resultou elixido concelleiro. Recibiu o Pedr\u00f3n de Ouro en 1986. Finou en Monforte de Lemos o 28 de outubro de 1994.\nVida persoal.\nCasou con Cristina Nuevo Fern\u00e1ndez."}
{"id": "204929", "revid": "1888", "url": "https://gl.wikipedia.org/wiki?curid=204929", "title": "Ces\u00e1reo Saco L\u00f3pez", "text": ""}
{"id": "204949", "revid": "89787", "url": "https://gl.wikipedia.org/wiki?curid=204949", "title": "Claudio L\u00f3pez Garrido", "text": "Claudio L\u00f3pez Garrido, nado en Vigo o 20 de abril de 1948, \u00e9 un economista e pol\u00edtico galego.\nTraxectoria.\nInvestigador no Centro de Investigaci\u00f3ns Agrarias de Mabegondo. Militante do PSG, nas elecci\u00f3ns auton\u00f3micas de 1981 foi elixido deputado do Parlamento de Galicia pola coalici\u00f3n electoral BNPG-PSG, pero foi expulsado da C\u00e1mara auton\u00f3mica por negarse a acatar a Constituci\u00f3n espa\u00f1ola de 1978. Foi subdirector xeral de Formaci\u00f3n e transferencia tecnol\u00f3xica da Conseller\u00eda de Medio Rural (2005-2009)."}
{"id": "204951", "revid": "27155", "url": "https://gl.wikipedia.org/wiki?curid=204951", "title": "DHT", "text": ""}
{"id": "204957", "revid": "83328", "url": "https://gl.wikipedia.org/wiki?curid=204957", "title": "Adiante", "text": "Adiante pode referirse a:"}
{"id": "204958", "revid": "56817", "url": "https://gl.wikipedia.org/wiki?curid=204958", "title": "Adiante (Perpi\u00f1\u00e1n)", "text": "Adiante foi o voceiro do Partido Socialista Galego entre 1965 e 1976.\nHistoria e caracter\u00edsticas.\nGrazas \u00e1 colaboraci\u00f3n do Moviment Socialista de Catalunya, con quen o Partido Socialista Galego establecera relaci\u00f3n, comezouse a editar en Perpi\u00f1\u00e1n a partir do mes de outubro de 1965. No primeiro n\u00famero decl\u00e1rase: \u00abNon somos marxistas. Somos socialistas europeos modernos. E non somos nacionalistas porque non somos reaccionarios\u00bb. Ao principio \u00e9 un peri\u00f3dico biling\u00fce; a partir de 1976 cambiou o seu t\u00edtulo por \"Galicia Socialista\" e pasou a escribirse unicamente en galego. En 1988 pasou a chamarse \"Galiza Socialista\"."}
{"id": "204959", "revid": "5863", "url": "https://gl.wikipedia.org/wiki?curid=204959", "title": "Restauraci\u00f3n borb\u00f3nica espa\u00f1ola", "text": ""}
{"id": "204969", "revid": "98629", "url": "https://gl.wikipedia.org/wiki?curid=204969", "title": "Amando Losada", "text": "Amando Losada D\u00edaz, nado en Seg\u00e1n (O Savi\u00f1ao) o 24 de decembro de 1908 e finado en Escair\u00f3n o 9 de xaneiro de 1980, foi un avogado e pol\u00edtico galego.\nTraxectoria.\nCursou o bacharelato no Instituto de Lugo e colaborou en \"Alborada\" e m\u00e1is adiante en \"Heraldo de Galicia\" de Ourense. Licenciouse en Dereito en 1928, sendo un dos organizadores da Federaci\u00f3n Universitaria de Estudiantes (FUE). Entre 1931 e 1936 exerceu a avogac\u00eda, foi oficial primeiro do concello do Savi\u00f1ao, e coordinou a pol\u00edtica e administraci\u00f3n municipal na comarca de Terra de Lemos.\nCoa sublevaci\u00f3n do 18 de xullo de 1936 foi encarcerado, sendo condenado en 1939 \u00e1 pena de confinamento en Palas de Rei, onde residiu ata a s\u00faa morte.\nO exercicio profesional levouno ao estudo e co\u00f1ecemento das instituci\u00f3ns do Dereito galego, escribindo numerosos traballos, sobre todo na revista \"Foro Gallego\", nos que analiza a compa\u00f1\u00eda familiar galega, a aparcer\u00eda, o dereito de labrar e posu\u00edr, as comunidades de augas e outras, destacando a s\u00faa comunicaci\u00f3n sobre \"O contrato do vitalizo\", presentada no I Congreso de Dereito Galego (A Coru\u00f1a, 1972). Tam\u00e9n deixou un traballo in\u00e9dito sobre o curso do r\u00edo Mi\u00f1o.\nNos anos sesenta integrouse no Partido Socialista Galego. Foi vicepresidente da Comisi\u00f3n Mixta de Transferencias Xunta-Deputaci\u00f3ns, membro do Consello de Cultura na provincia de Lugo e vocal da Comisi\u00f3n de Toponimia de Galicia.\nPremio Amando Losada.\nEn 2003 o Consello da Avogac\u00eda Galega institu\u00edu o Premio Xur\u00eddico \"Amando Losada\" para premiar un traballo xur\u00eddico en lingua galega entre avogados xoves e alumnos das escolas de pr\u00e1ctica xur\u00eddica de Galicia."}
{"id": "204970", "revid": "1888", "url": "https://gl.wikipedia.org/wiki?curid=204970", "title": "Amando Losada D\u00edaz", "text": ""}
{"id": "204975", "revid": "54334", "url": "https://gl.wikipedia.org/wiki?curid=204975", "title": "Domingo Pombo", "text": "Domingo Pombo L\u00f3pez, nado en Ferrol en 1908 e finado o 2 de outubro de 2002 en Santiago de Compostela, foi un pol\u00edtico galego\nTraxectoria.\nMilitante do Partido Galeguista, foi nomeado Presidente do Partido Galeguista de Ferrol en 1935. Pertenceu ao Comit\u00e9 Executivo da Fronte Popular de Ferrol en representaci\u00f3n do Partido Galeguista. Coa sublevaci\u00f3n do 18 de xullo de 1936 fuxiu e ocultouse, primeiro en Vigo e despois en Santiago de Compostela, no faiado dunha casa.\nEstando agochado en Vigo, o 23 de abril de 1937, Pombo e nove camaradas ti\u00f1an unha cita na ba\u00eda de Vigo, no bou Eva, para fuxir a Francia pero foron delatados. Pombo, que fora informado con pouca precisi\u00f3n, chegou tarde, circunstancia que o salvou da morte.\nViviu agochado nun faiado en Vigo durante cinco anos e logo marchou a Compostela, onde estivo outros cinco anos tam\u00e9n oculto noutro faiado. En 1945 puido sa\u00edr. Nos anos sesenta integrouse no Partido Socialista Galego."}
{"id": "204977", "revid": "1888", "url": "https://gl.wikipedia.org/wiki?curid=204977", "title": "Domingo Pombo L\u00f3pez", "text": ""}
{"id": "205029", "revid": "89787", "url": "https://gl.wikipedia.org/wiki?curid=205029", "title": "Eduardo Seijas", "text": "Eduardo Seijas V\u00e1zquez, nado en Chantada o 23 de marzo de 1907 e finado en Palas de Rei o 22 de decembro de 1978, foi un farmac\u00e9utico, historiador e xenealoxista galego.\nTraxectoria.\nEstudou Farmacia na Universidade de Santiago de Compostela e exerceu a s\u00faa profesi\u00f3n en Monforte de Lemos (1930-1942) e Palas de Rei (1942-1978). Desde 1940 foi inspector farmac\u00e9utico e membro do Colexio de Farmac\u00e9uticos. Organizou os mapas hidrol\u00f3xicos das provincias de Ourense, Lugo, A Coru\u00f1a, Logro\u00f1o, Guip\u00fascoa, Cidade Real e Xa\u00e9n. Deixou in\u00e9dita a obra \"Peque\u00f1a historia de un gran caf\u00e9\"."}
{"id": "205031", "revid": "1888", "url": "https://gl.wikipedia.org/wiki?curid=205031", "title": "Eduardo Seijas V\u00e1zquez", "text": ""}
{"id": "205032", "revid": "22795", "url": "https://gl.wikipedia.org/wiki?curid=205032", "title": "Mesa Redonda", "text": ""}
{"id": "205033", "revid": "27155", "url": "https://gl.wikipedia.org/wiki?curid=205033", "title": "Proxest\u00e1xeno", "text": "Os proxest\u00e1xenos ou xest\u00e1xenos son un grupo de hormonas esteroides entre as que se incl\u00fae a proxesterona.\nOs proxest\u00e1xenos son un dos cinco grupos principais de hormonas esteroides, xunto cos estr\u00f3xenos, andr\u00f3xenos, mineralocorticoides, e glicocorticoides \nTodos os proxest\u00e1xenos caracter\u00edzanse por ter un esqueleto b\u00e1sico de 21 carbonos, chamado esqueleto de pregnano (C21). De igual maneira, os estr\u00f3xenos pos\u00faen un esqueleto de estrano (C18), e os andr\u00f3xenos un esqueleto de andrano (C19).\nOs proxest\u00e1xenos denom\u00ednanse as\u00ed pola s\u00faa funci\u00f3n no mantemento do embarazo (funci\u00f3n proxestacional), a\u00ednda que est\u00e1n presentes tam\u00e9n noutras fases do ciclo menstrual ou estral. A clase das hormonas proxest\u00e1xenas comprende todos os esteroides que te\u00f1an esqueleto de pregnano, tanto naturais como sint\u00e9ticos. As substancias con efecto hormonal similar a este ex\u00f3xenas ou sint\u00e9ticas denom\u00ednanse xeralmente proxestinas.\nOs termos \"proxesterona\", \"proxest\u00e1xeno\" e \"proxestina\" son \u00e1s veces usados de forma errada indistinta como sin\u00f3nimos na literatura cient\u00edfica e en contextos cl\u00ednicos. As \"proxestinas\" son \"proxest\u00e1xenos sint\u00e9ticos\" e usados en medicina. Exemplos importantes de proxestinas son o derivado da 17\u03b1-hidroxiproxesterona medroxiproxesterona acetato e o derivado da 19-nortestosterona noretisterona. As proxestinas son an\u00e1logos estruturais da proxesterona e te\u00f1en actividade proxestax\u00e9nica igualmente, pero difiren da proxesterona nas s\u00faas propiedades farmacol\u00f3xicas en varios modos. \nFunci\u00f3ns.\nOs proxest\u00e1xenos como precursores doutros esteroides.\nOs esteroides sintet\u00edzanse a partir do colesterol. A ruta esteroidox\u00e9nica comeza cando unha mol\u00e9cula de colesterol se converte en pregnenolona (P5). A pregnenolona e outros membros do grupo dos esteroides proxest\u00e1xenos serven de precursores de todos os outros esteroides, inclu\u00edndo estr\u00f3xenos, andr\u00f3xenos, mineralocorticoides, e glicocorticoides . A P5, P4, 17\u03b1-hidroxipregnenolona, e a 17\u03b1-hidroxiproxesterona son todos intermediatos desta ruta producidos endoxenamente. Deste modo, todos os tecidos produtores de hormonas esteroides, como as gl\u00e1ndulas adrenais, ovarios, e test\u00edculos, poden producir proxest\u00e1xenos.\nNalg\u00fans tecidos, os encimas requiridos para obter o produto final non est\u00e1n todos localizados nunha soa c\u00e9lula, polo que deben colaborar na s\u00edntese varios tipos celulares. Por exemplo, nos fol\u00edculos ov\u00e1ricos, o colesterol conv\u00e9rtese no andr\u00f3xeno androstenediona nas c\u00e9lulas da teca folicular, o cal \u00e9 despois convertido en estr\u00f3xeno nas c\u00e9lulas da granulosa pr\u00f3ximas . Nalgunhas especies, as gl\u00e1ndulas adrenais fetais tam\u00e9n producen pregnenolona (P5), a cal se converte en proxesterona (P4) e estr\u00f3xenos pola placenta (como se explica m\u00e1is abaixo). Nos humanos, as gl\u00e1ndulas adrenais fetais producen deshidroepiandrosterona pola ruta da pregnenolona (P5).\nProduci\u00f3n de proxest\u00e1xenos no ovario.\nA proxesterona (P4) \u00e9 o principal proxest\u00e1xeno producido polo corpo l\u00fateo en todas as especies de mam\u00edferos. As c\u00e9lulas l\u00fateas pos\u00faen os encimas precisos para converteren o colesterol en pregnenolona (P5), a cal \u00e9 seguidamente convertida en proxesterona (P4) . A secreci\u00f3n de P4 chega ao seu m\u00e1ximo na fase de diestro do ciclo estral dos mam\u00edferos.\nProduci\u00f3n de proxest\u00e1xenos na placenta.\nO papel da placenta na produci\u00f3n de proxest\u00e1xenos var\u00eda entre especies. Nas ovellas, cabalos e humanos, unha vez establecido o embarazo, a placenta asume a maior parte da produci\u00f3n de proxest\u00e1xenos , pero noutras especies o corpo l\u00fateo do ovario segue sendo a principal fonte de proxest\u00e1xenos. Nas ovellas e nos humanos, a proxesterona (P4) \u00e9 o principal proxest\u00e1xeno placentario.\nA placenta equina produce unha variedade de proxest\u00e1xenos, principalmente a 5\u03b1DHP e a 20\u03b15P, comezando no d\u00eda 60 de xestaci\u00f3n. O cambio completo l\u00fateo-placentario na produci\u00f3n ocorre entre os d\u00edas 120-150.\nAplicaci\u00f3ns.\nControl da natalidade.\nAs proxestinas, substancias sint\u00e9ticas con actividade proxest\u00e1xena , util\u00edzanse na contracepci\u00f3n hormonal nas p\u00edlulas anticonceptivas, implantes e no sistema intrauterino (\"Mirena\").\nAntiandr\u00f3xeno.\nA proxestina sint\u00e9tica \"ciproterona\" utilizase como antiandr\u00f3xeno . Outras proxestinas, polo contrario, te\u00f1en propiedades androx\u00e9nicas .\nRegulaci\u00f3n da hemorraxia menstrual.\nNun ciclo menstrual normal, a diminuci\u00f3n dos niveis de proxesterona desencadea a menstruaci\u00f3n. A noretindrona acetato (nome comercial \"Aygestin\") e a medroxiproxesterona acetato (nome comercial \"Provera\") poden utilizarse para regular a hemorraxia menstrual.\nCaquexia.\nEn moitas persoas que presentan tumores s\u00f3lidos malignos ou SIDA e te\u00f1en caquexia (gran debilidade e perda de peso), especialmente en casos de c\u00e1nceres g\u00e1stricos e pancre\u00e1ticos, as proxestinas poden utilizarse para mellorar o apetito e reducir as perdas de peso. En xeral, util\u00edzanse en combinaci\u00f3n con outros esteroides como dexametasona. Os seus efectos tardan varias semanas en facerse apreciables, pero te\u00f1en unha duraci\u00f3n relativamente longa comparada coa dos corticosteroides. Ademais, incrementan a masa muscular corporal. O \"mexestrol acetato\" \u00e9 o f\u00e1rmaco l\u00edder deste tipo para o tratamento da caquexia ."}
{"id": "205034", "revid": "98629", "url": "https://gl.wikipedia.org/wiki?curid=205034", "title": "Mesa de Salom\u00f3n", "text": "A Mesa de Salom\u00f3n (de Salom\u00f3n, rei de Israel, 978-931\u00a0a.\u00a0C.), mito co\u00f1ecido tam\u00e9n polos nomes de T\u00e1boa de Salom\u00f3n e Espello de Salom\u00f3n, \u00e9 o motivo dunha lenda que conta que nela o rei escribiu todo o co\u00f1ecemento do universo, a f\u00f3rmula da creaci\u00f3n e o nome verdadeiro de Deus: o \"Shem Shemaforash\", que non pode escribirse xamais e que s\u00f3 debe pronunciarse para provocar o acto de crear.\nSegundo a tradici\u00f3n cabal\u00edstica, Salom\u00f3n conf\u00edao a unha forma xerogl\u00edfica de alfabeto sagrado que, a\u00ednda que evita a escritura do \"Nome\", cont\u00e9n as pegadas necesarias para a s\u00faa deduci\u00f3n. Este xer\u00f3glifo ten como soporte material un obxecto: a chamada \"Mesa de Salom\u00f3n\".\nDe acordo con esta lenda, a transcendencia da t\u00e1boa est\u00e1 en que dar\u00e1 ao seu propietario o co\u00f1ecemento absoluto (xa que o pronunciar o nome de Deus significa abarcar toda a s\u00faa creaci\u00f3n), pero o d\u00eda que sexa encontrada a fin do mundo estar\u00e1 pr\u00f3xima.\nDescrici\u00f3n.\nHai tantas descrici\u00f3ns da Mesa como cronistas do mito:\nExiste a teor\u00eda de que a \"Mesa de Salom\u00f3n\" descrita polos musulm\u00e1ns espa\u00f1ois era a \"Tabula Smaragdina\", atribu\u00edda a Hermes Trismegisto:"}
{"id": "205035", "revid": "22795", "url": "https://gl.wikipedia.org/wiki?curid=205035", "title": "T\u00e1boa de Salom\u00f3n", "text": ""}
{"id": "205036", "revid": "22795", "url": "https://gl.wikipedia.org/wiki?curid=205036", "title": "Espello de Salom\u00f3n", "text": ""}
{"id": "205038", "revid": "5749", "url": "https://gl.wikipedia.org/wiki?curid=205038", "title": "Augusto De Luca", "text": "Augusto De Luca, nado en N\u00e1poles\u202c en 1955, \u00e9 un fot\u00f3grafo e artista italiano, reco\u00f1ecido principalmente para unha serie de retratos fotogr\u00e1ficos das celebridades contempor\u00e1neas. Est\u00e1 dedicado tanto \u00e1 fotograf\u00eda tradicional\n como \u00e1 experimental. Destacou fundamentalmente como fot\u00f3grafo, especialmente das series dedicadas \u00e1s grandes cidades italianas: Roma, Mil\u00e1n, Florencia e N\u00e1poles."}
{"id": "205039", "revid": "98629", "url": "https://gl.wikipedia.org/wiki?curid=205039", "title": "Mesa (xeomorfolox\u00eda)", "text": "Unha mesa ou monta\u00f1a tabular \u00e9 unha zona elevada de terreo con cumio plano e cuxos lados adoitan seren acantilados abruptos. O seu nome deriva da s\u00faa forma distintiva, semellante ao taboleiro superior dunha mesa.\nTr\u00e1tase dun accidente xeogr\u00e1fico caracter\u00edstico de ambientes \u00e1ridos, particularmente do suroeste dos Estados Unidos en norte de M\u00e9xico, sendo numerosas nas \"bad lands\" (terras bald\u00edas, terras ermas) e nas rexi\u00f3ns de Colorado.\nTam\u00e9n se encotran moitos exemplos na Espa\u00f1a seca, Sarde\u00f1a, norte e sur de \u00c1frica, Arabia, India e Australia.\nConsid\u00e9rase que a \"Grand Mesa\", situada no oeste de Colorado, \u00e9 a maior mesa do mundo.\nO termo \"mesa\", en orixinal en espa\u00f1ol, util\u00edzase nos Estados Unidos para describir unha cima plana dunha monta\u00f1a ou outeiro. En castel\u00e1n \u00e1s veces este accidente xeomorfol\u00f3xico engl\u00f3base no m\u00e1is xen\u00e9rico de meseta, pero en galego c\u00f3mpre distinguirmos entre ambos os termos, xa que meseta, a\u00ednda que derivado (e diminutivo) de mesa, adoita reservarse para amplas zonas xeogr\u00e1ficas elevadas, e que non presentan claros bordos acantilados.\nFormaci\u00f3n.\n[[Ficheiro:La Moleta est.jpg|miniatura|\"La Moleta\" ([[Alfara (Tarragona)|Alfara]], [[Provincia de Tarragona|Tarragona]]). Nalgunhas rexi\u00f3ns de [[Espa\u00f1a]] as mesas reciben o nome de \"moas\" (\"muelas\" ou \"molas\"), xa que a s\u00faa forma recorda ese tipo de [[dente]].]]\n[[Ficheiro:Cerro Negro Nequ\u00e9n Argentina.JPG|miniatura|dereita|\"Cerro Negro\", unha das poucas mesas cerca de [[Zapala]], [[Arxentina]].]]\n[[Ficheiro:Gamsberg.jpg|miniatura|[[Gamsberg]], [[Namibia]].]]\n[[Ficheiro:Lilienstein herbstabend.jpeg|miniatura|[[Lilienstein]], [[Su\u00edza Saxona]], [[Alema\u00f1a]].]]\n[[Ficheiro:Szczeliniec Wielki.JPG|miniatura|[[Szczeliniec Wielki]], [[Polonia]].]]\n[[Ficheiro:Aerial Picture Of Thule Air Base.jpg|miniatura|\"[[Thule Air Base]]\" (\u00e1 dereita), [[Groenlandia]].]]\nAs mesas f\u00f3rmanse pola [[meteorizaci\u00f3n]] e [[erosi\u00f3n]] de rochas estratificadas horizontalmente, levantadas pola actividade [[tect\u00f3nica]].\nAs variaci\u00f3ns na capacidade dos diferentes tipos de rochas para resistiren a intemperie e a erosi\u00f3n \u00e9 o que causa que os tipos de rochas m\u00e1is d\u00e9biles sexan erosionados, deixando as rochas m\u00e1is resistentes topograficamente m\u00e1is altas en relaci\u00f3n ao seu contorno. Este proceso ch\u00e1mase [[erosi\u00f3n diferencial]].\nOs tipos de rochas m\u00e1is resistentes son os [[arenito]]s, os [[conglomerado]]s, a [[cuarcita]], o [[basalto]], o [[cuarzo]], a [[pedra calcaria]], as [[lava]]s e [[L\u00e1mina (xeolox\u00eda)|mantos]]. Os fluxos de lava e os mantos, en particular, son moi resistentes ao desgaste e a erosi\u00f3n, e con frecuencia forman a parte superior plana dunha mesa. As capas de rocha menos resistentes comp\u00f3\u00f1ense principalmente de [[xisto]]s, rochas m\u00e1is suaves que o mal tempo erosiona con maior facilidade.\nAs diferenzas de resistencia dos distintos niveis de rocha \u00e9 o que d\u00e1 \u00e1s mesas a s\u00faa forma caracter\u00edstica. As rochas menos resistentes son erosionadas en superficie formando vales, que despois recollen a drenaxe da auga dos arredores, mentres que as capas m\u00e1is resistentes quedan en p\u00e9 f\u00f3ra. Unha gran superficie de rocha moi resistente, como unha [[L\u00e1mina (xeolox\u00eda)|manto]], pode proteger as capas inferiores da erosi\u00f3n, mentres que a rocha circundante m\u00e1is suave \u00e9 erosionada en vales, formando as\u00ed unha tapa rochosa (en ingl\u00e9s, \"caprock\").\nAs diferenzas nos tipos de rocha tam\u00e9n se reflicten nos lados das mesas, que en lugar de suaves pendentes poden dar lugar a un patr\u00f3n en escaleira chamado \"topograf\u00eda de acantilado e banco\" (en ingl\u00e9s, \"cliff-and-bench topography\").\nAs capas m\u00e1is resistentes forman os acantilados, ou chanzos, mentres que as capas menos resistentes forman suaves pendentes, ou bancos, entre os acantilados. Os acantilados ret\u00edranse e finalmente sep\u00e1ranse da rocha principal, ou meseta, por erosi\u00f3ns basais destrutivas. Cando o bordo do acantilado non retrocede de maneira uniforme, sen\u00f3n que se sangra por efecto da [[erosi\u00f3n remontante]] dos arroios, unha secci\u00f3n da rocha principal pode ser cortada, formando unha mesa.\nA zapa basal ocorre cando a auga que fl\u00fae ao redor das capas de rocha da mesa erosiona as suaves capas de lousa da base, xa sexa como [[escorregamento]] da cima da mesa ou das [[augas subterr\u00e1neas]] en movemento a trav\u00e9s das capas perme\u00e1beis cubertas, o que leva \u00e1 deformaci\u00f3n e pregamento das lousas. Cando o xisto subxacente se erosiona, xa non pode sustentar as capas do acantilado superior, que colapsa e se retira.\nCando a tapa rochosa cedeu at\u00e9 o punto en que s\u00f3 queda un pouco, co\u00f1\u00e9cese en ingl\u00e9s como un \"[[butte]]\".\nExemplos de mesas.\nHai moitos exemplos de mesas ao longo do mundo, sendo algunhas das m\u00e1is co\u00f1ecidas as que seguen:\nMesas en Marte.\nHai unha zona de transici\u00f3n en [[Marte]] que se encontra entre as terras elevadas con moitos cr\u00e1teres e as terras baixas con moitos menos cr\u00e1teres. As terras baixas m\u00e1is recentes mostran paredes en chanzos, mesas e \"[[knobs]]\". As mesas e \"knobs\" est\u00e1n separados por terras baixas planas.\nCrese que se formaron a partir de procesos de remoci\u00f3n de masas facilitados polo xeo, desde o solo ou fontes atmosf\u00e9ricas. As mesas e \"knobs\" dimin\u00faen en tama\u00f1o ao aumentar a distancia \u00e1 escarpa elevada.\nO relevo das cordilleiras das mesas marcianas vai desde case os 2\u00a0km aos 100 m, dependendo da distancia a que estean da escarpa.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Xeomorfolox\u00eda]]\n[[Categor\u00eda:Erosi\u00f3n]]\n[[Categor\u00eda:Accidentes xeogr\u00e1ficos]]"}
{"id": "205041", "revid": "89787", "url": "https://gl.wikipedia.org/wiki?curid=205041", "title": "Teresa P\u00e0mies", "text": "Teresa P\u00e0mies i Bertran, nada en Balaguer (provincia de Lleida) en 1919 e finada en Granada o 13 de marzo de 2012, foi unha escritora catal\u00e1.\nTraxectoria.\nFoi dirixente das Mocidades Socialistas Unificadas de Catalu\u00f1a (1937) e unha das fundadoras da Alian\u00e7a Nacional de la Dona Jove (1937-1939).\nEstivo casada con Gregorio L\u00f3pez Raimundo, Secretario Xeral do PSUC, \u00e9 foi nai do tam\u00e9n escritor Sergi P\u00e0mies.\nEntre as s\u00faas obras, sempre cun fondo autobiogr\u00e1fico, destaca \"Testament a Praga\" (1971), (Premio Josep Pla, 1970) en colaboraci\u00f3n co seu pai, \"Quan \u00e9rem capitans\" (1974), \"Vai ploure tot o d\u00eda\" (1974), \"Gent del meu exili\" (1975) ou \"Jard\u00ed enfonsat\" (1992), entre outras.\nEn 2001 foi galardoada co Premio de Honra das Letras Catal\u00e1s."}
{"id": "205043", "revid": "98629", "url": "https://gl.wikipedia.org/wiki?curid=205043", "title": "Rasul Gamzatov", "text": "Rasul Gamzatovich Gamzatov, nado en Tsada o 8 de setembro de 1923 e finado en Moscova o 3 de novembro de 2003, foi un escritor, poeta e pol\u00edtico \u00e1varo.\nTraxectoria.\nNaceu nunha aldea no distrito de Khunzakhsky no Daguest\u00e1n fillo do poeta Gamzat Tsadasa, quen foi tam\u00e9n o seu primeiro mestre; os once anos escribiu o seu primeiro poema e nos anos seguintes publicou poemas en diversos xornais \u00e1varos; despois de estudar maxisterio volveu en 1940 \u00e1 escola da s\u00faa aldea, dando clases durante un certo tempo, logo realizou diferentes traballos, as\u00ed foi axudante de direcci\u00f3n no teatro \u00e1varo, xornalista en peri\u00f3dicos e na radio. En 1943 publicou a primeira recolleita de poemas. Entre 1945 e 1950 estudou no Instituto de Literatura Maxim Gorki de Moscova. En 1947 publicou o primeiro libro de poemas en ruso. Segu\u00edronlle vinte e cinco libros m\u00e1is en \u00e1varo e ruso, lingua \u00e1 que traduciu a escritores rusos, cl\u00e1sicos e modernos, como Alexander Pushkin, Mikhail L\u00e9rmontov, Vladimir Maiakovski e Sergei Yesenin. Os seus poemas serv\u00edronlle de inspiraci\u00f3n de compositores como Polad B\u00fclb\u00fclo\u011flu, Murad Kajlayev, Dmitry Kabalevsky, Yan Frenkel, Raimonds Pauls, Iurii Antonov e Aleksandra Pakhmutova ou foron musicados por cantantes da consideraci\u00f3n de Anna German, M\u00fcsl\u00fcm Maqomayev, Valery Leontiev, Sergei Zakharov, Sofia Rotaru, Rashid Behbudov, Vakhtang Kikabidze, Sergei Agababov, Maqomad Omarov, Galina Vishnevskaya, Joseph Kobzon, mesmo un dos seus poemas, \"Os cranios\" publicado orixinalmente en \u00e1varo e traducido ao ruso en 1969 na revista \"Novy Mir\" converteuse nunha das canci\u00f3ns rusas m\u00e1is populares sobre a segunda guerra mundial na versi\u00f3n cantada por Mark Bernes con m\u00fasica composta por Yan Frenkel co t\u00edtulo de \"Zhuravli\".\nRasul Gamzatov foi deputado do Soviet Supremo da Rep\u00fablica Aut\u00f3noma Socialista do Daguest\u00e1n, chegando a ser o seu vicepresidente, foi tam\u00e9n membro do Presidium do Soviet Supremo da URSS (1962-66 e 1971) e representante do Daguest\u00e1n no Congreso de Escritores da RSFR e da URSS. Durante a s\u00faa vida recibiu numerosas premios e condecoraci\u00f3ns tanto do estado sovi\u00e9tico como do estado ruso sucesor daquel, entre elas Premio Stalin (1952), Premio Lenin (1963), Heroe do Traballo Socialista (1974) e maila Orde de Santo Andr\u00e9 (2003). Foi ata a s\u00faa morte presidente da Uni\u00f3n de Escritores do Daguest\u00e1n"}
{"id": "205044", "revid": "27155", "url": "https://gl.wikipedia.org/wiki?curid=205044", "title": "Esteroidox\u00e9nese", "text": ""}
{"id": "205045", "revid": "23204", "url": "https://gl.wikipedia.org/wiki?curid=205045", "title": "Central Coast Mariners Football Club", "text": "Central Coast Mariners Footbal Club e un club f\u00fatbol de Australia, a s\u00faa sede enc\u00f3ntrase na Costa Central de Nova Gales do Sur en Australia. O club foi campi\u00f3n da liga regular en 2005 e d\u00faas veces finalista polo campionato.\nNa tempada 2012-2013 logrou o seu primeiro t\u00edtulo ante o Western Sydney Wanderers F.C. por dous goles ha cero.\nEquipamento.\nO fabricante dos equipamentos \u00e9 Reebok, e o seu patrocinador \u00e9 o portal web \"The Coast\", que forma parte da delegaci\u00f3n do medio ambiente de Nova Gales do Sur."}
{"id": "205046", "revid": "127505", "url": "https://gl.wikipedia.org/wiki?curid=205046", "title": "Mesa redonda de debate", "text": "Unha mesa redonda (de debate) \u00e9 un grupo de discusi\u00f3n de persoas en torno a un tema relevante, dirixida por un moderador, ante un auditorio constitu\u00eddo por persoas interesadas no tema. O moderador abre a sesi\u00f3n, concede a palabra alternativamente aos opo\u00f1entes, formula preguntas, controla o tempo de participaci\u00f3n e pecha a sesi\u00f3n cunha s\u00edntese e un comentario persoal."}
{"id": "205047", "revid": "23204", "url": "https://gl.wikipedia.org/wiki?curid=205047", "title": "Discusi\u00f3n", "text": "Unha discusi\u00f3n \u00e9 unha conversa ou debate entre d\u00faas ou m\u00e1is persoas na que intercambian puntos de vista, suxesti\u00f3ns e propostas sobre un tema determinado de discusi\u00f3n. Frecuentemente os grupos pos\u00faen ideas ou visi\u00f3ns contrapostas sobre o tema que se discute. Para reforzar a opini\u00f3n sobre o problema \u00e1s veces rec\u00f3rrese a elementos de axuda visuais durante a formulaci\u00f3n dunha discusi\u00f3n (paneis, proxecci\u00f3ns de diapositivas, presentaci\u00f3ns de power points, visionado de v\u00eddeos)."}
{"id": "205049", "revid": "4817", "url": "https://gl.wikipedia.org/wiki?curid=205049", "title": "AE-D", "text": ""}
{"id": "205050", "revid": "23204", "url": "https://gl.wikipedia.org/wiki?curid=205050", "title": "HANS", "text": "HANS \u00e9 a abreviatura de \"Head And Neck Support\" (en galego: \"Soporte para cabeza e pescozo\"). Este dispositivo, relativamente novo no mundo do motor, ten por obxecto reducir considerablemente o risco de lesi\u00f3ns e fracturas cervicais provocadas pola enorme desaceleraci\u00f3n que sofren os pilotos de automobilismo ao chocar bruscamente a altas velocidades. Tam\u00e9n \u00e9 \u00fatil en golpes laterais xa que impide que a cabeza do piloto se golpee contra os bordos do habit\u00e1culo do piloto, en caso de accidente.\nFabr\u00edcanse principalmente con fibra de carbono e te\u00f1en un peso de entre uns cincocentos e seiscentos gramos. O HANS col\u00f3case sobre os ombreiros e tras a caluga do piloto, quen vai \u00e1 s\u00faa vez ancorado ao casco e ao respaldo do asento do veh\u00edculo mediante cintos e ganchos. A pesar de que son practicamente imprescindibeis para evitar lesi\u00f3ns graves, presenta diversos inconvenientes. Este dispositivo limita moito o movemento do pescozo dentro do coche, polo que os pilotos deben exercitar e incrementar a forma f\u00edsica dos m\u00fasculos do pescozo e ombreiros para evitar cambras e dores musculares. Doutra banda, a maior n\u00famero de cintos e ancoraxes que pos\u00faa o piloto, maior ser\u00e1 o tempo que tarde en abandonar o veh\u00edculo en caso de accidente ou incendio.\nNo entanto, e a pesar destas desvantaxes, os beneficios son tales e a s\u00faa eficacia tan demostrada que se fixo obrigatorio na F\u00f3rmula 1 desde a tempada . Noutros deportes, como o Campionato do Mundo de Rally, tam\u00e9n son obrigatorios.\nHistoria.\nA invenci\u00f3n do HANS foi realizada polo profesor estadounidense de biomec\u00e1nica da Universidade de M\u00edchigan Robert Hubbard, quen o desenvolveu na d\u00e9cada dos 80. Dese\u00f1ou este dispositivo como consecuencia do accidente mortal que sufriu un piloto amigo seu, no que por mor da forte desaceleraci\u00f3n se fracturou os \u00f3sos cervicais.\nNotables pilotos que morreron por mor de fracturas no pescozo:\nNormalmente os accidentes que provocan danos cervicais adoitan provocar a morte do piloto, a\u00ednda que en ocasi\u00f3ns alg\u00fans logran sobrevivir como \u00e9 o caso do piloto de NASCAR Ernie Irvan.\nO Dr. Robert Hubbard colaborou coa compa\u00f1\u00eda General Motors no seu programa de seguridade automobil\u00edstica. O seu primeiro prototipo foi desenvolvido en 1985 e foi sometido a probas de choque en 1989, logrando reducir a enerx\u00eda liberada tras o impacto nun 80%.\nO Dr. Hubbard fundou a empresa Hubbard Downing Inc. que se encargou do desenvolvemento, fabricaci\u00f3n, manufactura, venda e promoci\u00f3n do HANS en 1991.\nResultados.\nUnha das primeiras persoas en comprobar a eficacia do HANS foi o gobernador de Carolina do Norte Mike Easley. No ano 2003 o gobernador estaba competindo nunha carreira ben\u00e9fica, cando perdeu o control do seu veh\u00edculo chocando contra o muro a uns 200\u00a0km/h. Afortunadamente sa\u00edu ileso do accidente e apenas unha hora m\u00e1is tarde volveu subirse a outro autom\u00f3bil.\nO primeiro piloto en comprobar a eficacia do HANS na F\u00f3rmula 1 foi Fernando Alonso, durante o Gran Premio do Brasil de 2003. Mark Webber sufriu un accidente antes e deixou a pista chea de restos. Pouco despois pasou Fernando Alonso que \u00eda a uns 250 quil\u00f3metros por hora, pero chocou cunha das rodas de Mark Webber, chocando a continuaci\u00f3n contra un muro a 200\u00a0km/h e realizou 3 trompos, quedando o coche inutilizable. A carreira parouse totalmente e Fernando Alonso puido quedar en terceira posici\u00f3n, porque cando se para a carreira antes de que chegue o final desc\u00f3ntase unha volta. Finalmente Alonso s\u00f3 sufriu unha dor na perna, e salvouse de facerse moito dano no pescozo grazas a este aparello.\nEse mesmo ano, a Ralph Asinan, nos libres do Gran Premio de Hungr\u00eda de 2003 desprend\u00e9uselle o aler\u00f3n traseiro e chocou lateralmente a 250 Kmph. S\u00f3 quedou inconsciente por un momento.\nRalf Schumacher no Gran Premio dos Estados Unidos de 2004 sufriu unha picada na roda traseira e impactou a 250 quil\u00f3metros por hora pola parte de atr\u00e1s do coche, e librouse de sufrir unha rotura de pescozo porque as forzas G poder\u00edan haberlle xogado moi mala pasada. grazas ao HANS, o seu pescozo quedou suxeito e non sufriu feridas nesa parte do corpo, a\u00ednda que se partiu 2 vertebras.\nYuji Ide no Gran Premio de San Marino de 2006, catapultou a Christijan Albers e fixo que dese 3 voltas de camp\u00e1, chegando a s\u00faa cabeza a rozar a grava. Christijan Albers s\u00f3 declarou que a F\u00f3rmula 1 \u00e9 cada vez m\u00e1is segura e que non hab\u00eda porque preocuparse.\nDurante o Gran Premio do Canad\u00e1 de 2007 o piloto Robert Kubica do equipo BMW Sauber perdeu o control do seu monopraza, chocando de fronte contra un muro de formig\u00f3n a 300\u00a0km/h, tras o cal realizou unha volta de camp\u00e1 para terminar semienvorcado na pista. Tras realizar un exame m\u00e9dico no hospital s\u00f3 lle detectaron algunhas contusi\u00f3ns e unha escordadura de nocello. Foi un accidente similar ao que lle custou a vida a Roland Ratzenberger.\nUnhas semanas m\u00e1is tarde na GP2, no circu\u00edto franc\u00e9s de Magny-Cours, Ernesto Viso sufriu un espectacular accidente ao sa\u00edr voando o seu monopraza e chocar contra un muro. S\u00f3 sufriu contusi\u00f3ns e un brazo dorido. Ernesto nunha entrevista posterior revelou que moi probablemente o HANS salvara a s\u00faa vida.\nHeikki Kovalainen, durante o Gran Premio de Espa\u00f1a de 2008, meteu medio coche dentro da barreira de pneum\u00e1ticos a 150 kmph. Ao d\u00eda seguinte, Heikki sa\u00edu do hospital.\nTimo Glock na cualificaci\u00f3n do Gran Premio do Xap\u00f3n de 2009. Debido a un erro de piloto, foise longo na \u00faltima curva do circu\u00edto (que \u00e9 unha curva demasiado aberta) e chocou a uns 200 quil\u00f3metros hora. Foi un accidente tan forte que Timo non puido evitar meter a cabeza baixo o muro de pneum\u00e1ticos, o cal sen o HANS puido haberlle roto o pescozo. S\u00f3 sufriu unha rotura de v\u00e9rtebra e unha brecha na perna, pero nada no pescozo.\nDurante o transcurso do Gran Premio de Europa de 2010 o piloto de GP2 Josef Kral sufriu un espectacular accidente no Circu\u00edto urbano de Valencia logo de sa\u00edr voando, catapultado tras chocar contra a parte posterior do monopraza de Rodolfo Gonz\u00e1lez. Ao \"aterrar\", sufriu un forte golpe seco nas costas que lle fracturou d\u00faas v\u00e9rtebras (e ademais despois chocou fortemente contra os pneum\u00e1ticos), pero afortunadamente o HANS salvouno de posibles lesi\u00f3ns no pescozo.\nEse mesmo d\u00eda, xa na carreira de F\u00f3rmula 1, ocorreu un accidente practicamente id\u00e9ntico ao sucedido na ma\u00f1\u00e1. O australiano Mark Webber chocou contra a parte traseira do coche de Heikki Kovalainen e fixo un \"looping\" no aire, para a continuaci\u00f3n dar unha volta de camp\u00e1 no chan e posteriormente chocar a gran velocidade contra as protecci\u00f3ns. Afortunadamente, e ao contrario do caso de Kral, o monopraza non golpeou a pista coa parte traseira logo de realizar o looping e Webber non sufriu ningunha fractura. \u00c9 m\u00e1is, o piloto puido sa\u00edr do coche polo seu propio p\u00e9 con m\u00e1is nada ca un simple mareo.\nSergio P\u00e9rez, durante a clasificaci\u00f3n do Gran Premio de M\u00f3naco de 2011 sufriu unha desaceleraci\u00f3n de 80 Ges debido a un forte impacto lateral contra as protecci\u00f3ns da Nouvelle Chicane tras perder o control do seu Sauber na sa\u00edda do t\u00fanel. O piloto perdeu o co\u00f1ecemento brevemente, pero non sufriu ningunha lesi\u00f3n de gravidade. Foi un accidente moi parecido ao que deixou dous meses en coma ao austr\u00edaco Karl Wendlinger en ."}
{"id": "205054", "revid": "127505", "url": "https://gl.wikipedia.org/wiki?curid=205054", "title": "Mesa de braseiro", "text": "A mesa de braseiro, \u00e9 unha mesa, xeralmente circular, pero que tam\u00e9n pode ser rectangular ou cadrada, provista xeralmente, na parte inferior, dunha tarima.\nTr\u00e1tase dunha mesa de madeira normalmente redonda, a\u00ednda que non exclusivamente, cuberta por un pano de tea xeralmente grosa que pode chegar at\u00e9 o chan; na parte inferior pode levar unha tarima de madeira cun burato circular central para colocar un braseiro.\nA mesa de braseiro foi un sistema de abrigo moi com\u00fan, antes da popularizaci\u00f3n da calefacci\u00f3n central e, \u00e1s veces, como complemento desta. A familia reun\u00edase ao seu redor, po\u00f1endo as pernas baixo as faldras da mesa para mantelas quentes. Isto produc\u00eda \u00e1s veces queimaduras superficiais na pel.\nActualmente s\u00e9guese comercializando, en formato redondo ou rectangular, e adoitan utilizarse braseiros el\u00e9ctricos, ou mesmo se usan sen braseiro.\nEn Galicia, por mor da contaminaci\u00f3n do galego polo castel\u00e1n, moitas persoas adoitan designala polo seu nome curto nesta lingua, \"camilla\", sendo famosa a \"camilla\" (ou \"mesa de braseiro\") de Pi\u00f1eiro polos faladoiros que al\u00ed se celebraban."}
{"id": "205056", "revid": "1888", "url": "https://gl.wikipedia.org/wiki?curid=205056", "title": "Domingo Quiroga", "text": "Domingo Antonio Quiroga R\u00edos, nado na Coru\u00f1a o 27 de xu\u00f1o de 1900 e finado na mesma cidade o 4 de outubro de 1991, foi un investigador e xornalista galego, experto pesqueiro, e defensor dunha pesca respons\u00e1bel e da protecci\u00f3n do medio ambiente mari\u00f1o.\nTraxectoria.\nEstudou no Seminario de Santiago de Compostela sete cursos, pero abandonou para emigrar. Entre 1920 e 1930 permaneceu en EEUU, M\u00e9xico e Cuba, traballando como redactor de \"Eco de Galicia\" (da que foi subdirector) e \"Heraldo de Galicia\" e como colaborador de \"El Pa\u00eds\". Foi fundador da Alianza Republicana Espa\u00f1ola de Cuba en 1929. Ao seu regreso a Galicia en 1930 retomou os seus traballos na prensa en \"El Noroeste\". Na Rep\u00fablica aprobou as oposici\u00f3ns a administrativo da Subsecretar\u00eda da Mari\u00f1a Civil en 1933, sendo destinao primeiro a Ribeseya, pasando posteriormente \u00e1 Delegaci\u00f3n Mar\u00edtima da Coru\u00f1a e en 1936 \u00e1 Axudant\u00eda de Mari\u00f1a de Noia. Colaborou en \"La Voz de Galicia\" e \"Industrias Pesqueras\" e foi correspondente de peri\u00f3dicos de Cuba en Galicia. Co golpe de Estado do 18 de xullo de 1936 refuxiouse en Vilagarc\u00eda de Arousa onde foi detido o 25 de agosto. Foi sometido a consello de guerra na Coru\u00f1a e condenado a prisi\u00f3n. Estivo reclu\u00eddo na prisi\u00f3n provincial da Coru\u00f1a. En maio de 1938 foi cesado como auxiliar de oficinas da Mari\u00f1a Civil. Despois da guerra foi xulgado polo Tribunal Especial de Represi\u00f3n da Masoner\u00eda e do Comunismo e inhabilitado. Exiliouse en Cuba.\nEn 1955 foi nomeado Oficial de Pesquer\u00edas pola FAO, dous anos despois foi trasladado ao Esquema de Integraci\u00f3n Centroamericana, con residencia no Salvador, e en 1958, tam\u00e9n pola FAO, foi enviado ao Instituto Nacional de Pesca de Cuba. Dende 1961 ata 1965 permaneceu no Instituto Nacional de Pesca de Ecuador. Experto mundial en recursos pesqueiros pola FAO (Organizaci\u00f3n das Naci\u00f3ns Unidas para a Alimentaci\u00f3n e a Agricultura), foi o primeiro presidente da Asociaci\u00f3n para a Defensa Ecol\u00f3xica de Galicia (ADEGA) e cofundador da Asociaci\u00f3n de Armadores da Coru\u00f1a. Ademais, tivo un papel sobranceiro na defensa dos recursos naturais e do medio ambiente de Galicia.\nA partir de 1968 foi escritor habitual en \"La Voz de Galicia\" dende a columna titulada \"Panes y Paces\", chamou a atenci\u00f3n sobre a necesidade de preservar a integridade ambiental da nosa costa, defendendo a pesca e os pescadores artesanais fronte \u00e1 actividade pesqueira intensiva.\nVida persoal.\nCasou con Aida Lorenzo Rodr\u00edguez (finada o 2 de marzo de 1994) e foi pai de Ricardo e H\u00e9ctor Quiroga Lorenzo."}
{"id": "205057", "revid": "1888", "url": "https://gl.wikipedia.org/wiki?curid=205057", "title": "Domingo Quiroga R\u00edos", "text": ""}
{"id": "205058", "revid": "127505", "url": "https://gl.wikipedia.org/wiki?curid=205058", "title": "Mesa de cabeceira", "text": "Unha mesa de cabeceiro ou mesa de noite \u00e9 unha pequena mesa que se coloca ao lado do cabeceiro da cama.\nAdoita ter caix\u00f3ns, ou caix\u00f3ns e andeis, nos que se colocan obxectos persoais, facilit\u00e1ndolle \u00e1s persoas deitadas na cama o acceso \u00e1s mesmas.\nSobre a mesa col\u00f3case usualmente unha l\u00e1mpada pequena, co obxecto de permitir unha luz adecuada para poder ler, e un espertador, entre outros obxectos.\nAs mesas de noite antigas ti\u00f1an usualmente, debaixo do caix\u00f3n, unha pequena lacena onde se gardaba o ouri\u00f1al."}
{"id": "205059", "revid": "22795", "url": "https://gl.wikipedia.org/wiki?curid=205059", "title": "Mesa de noite", "text": ""}
{"id": "205062", "revid": "127505", "url": "https://gl.wikipedia.org/wiki?curid=205062", "title": "Mesa de debuxo", "text": "Unha mesa de debuxo ou un taboleiro de debuxo \u00e9 unha prancha de madeira ou contraplacado (tam\u00e9n pode ser met\u00e1lica ou de pl\u00e1stico) de diferentes dimensi\u00f3ns, estritamente rectangular, onde se pode fixar unha folla de papel para facer un debuxo t\u00e9cnico ou art\u00edstico.\nDebuxo t\u00e9cnico.\nNo marco do debuxo de planos ou de arquitectura, agora substitu\u00eddo polo CAD ou DAO e outras aplicaci\u00f3ns inform\u00e1ticas, \u00e1 mesa de debuxo pod\u00eda aplicarse nos bordos un T, mediante o que se pod\u00edan debuxar li\u00f1as rectas paralelas ou perpendiculares.\nComercial\u00edzanse taboeiros de debuxo de pl\u00e1stico, que incorporan un sistema para a fixaci\u00f3n do papel e unhas regras para trazar li\u00f1as rectas paralelas ou perpendiculares, dedicadas a alumnos de escolas t\u00e9cnicas ou de afeccionados.\nO nivel m\u00e1is alto da mesa de debuxo \u00e9 a \"mesa profesional\", coa a altura e a inclinaci\u00f3n axust\u00e1beis facilmente cun contrapeso e un pedal, e que pode ser equipada cun \"paralex\", unha ferramenta para debuxar, utilizada por dese\u00f1adores e arquitectos antes da chegada dos ordenadores.\nNoutros dispositivos en lugar da regra paralela hai un soporte cun dispositivo chamado \"tecn\u00edgrafo\" que ten d\u00faas regras en \u00e1ngulo recto (montadas nunha r\u00f3tula axust\u00e1bel) que poden moverse por toda a mesa mantendo sempre a mesma inclinaci\u00f3n.\nDebuxo art\u00edstico.\nNo debuxo art\u00edstico, a mesa de debuxo serve como soporte para:"}
{"id": "205063", "revid": "22795", "url": "https://gl.wikipedia.org/wiki?curid=205063", "title": "Taboleiro de debuxo", "text": ""}
{"id": "205064", "revid": "22570", "url": "https://gl.wikipedia.org/wiki?curid=205064", "title": "Leis de Clarke", "text": "As leis de Clarke son tres leis que o escritor brit\u00e1nico de ciencia ficci\u00f3n Arthur C. Clarke (1917-2008) formulou ao redor do avance cient\u00edfico, e enuncian o seguinte:\nClarke formulou a primeira destas leis no ensaio \"\", que se atopa no libro \"Profiles of the Future\" (1962).\nNunha edici\u00f3n revisada dese mesmo libro (de 1973), Clarke desenvolveu a segunda lei e propuxo a terceira, coa idea de redondear o n\u00famero: \u00abSe tres leis foron suficientes para Newton, modestamente decido parar aqu\u00ed\u00bb, agregou.\nDestas leis, a m\u00e1is amplamente co\u00f1ecida \u00e9 a terceira."}
{"id": "205102", "revid": "26585", "url": "https://gl.wikipedia.org/wiki?curid=205102", "title": "Rally do Cocido", "text": "O Rally do Cocido \u00e9 unha proba de rally que se celebra anualmente nos arredores de Lal\u00edn, organizada pola Escuder\u00eda Lal\u00edn Deza dende 1996, e que \u00e9 puntuable para o Copa de Espa\u00f1a de Rallys de Asfalto.\nDende o seu nacemento formou parte do Campionato de Galicia de Rally durante m\u00e1is de 20 anos, ata que en 2018 entrou a formar parte do Campionato de Espa\u00f1a de Rallys. Tras d\u00faas edici\u00f3ns, a finais de 2019 a Real Federaci\u00f3n Espa\u00f1ola de Automobilismo anunciou a s\u00faa decisi\u00f3n de exclu\u00edr o Rally do Cocido do calendario nacional para facer sitio ao Rally Catalu\u00f1a, que foi \u00e1 s\u00faa vez exclu\u00eddo do calendario do Campionato do Mundo. Deste xeito a proba pasou a ser de novo parte do campionato galego.\nOs piloto m\u00e1is laureados do Rally do Cocido son o dumbri\u00e9s Manuel Senra e o cambr\u00e9s Iv\u00e1n Ares, con cinco vitorias cada un, seguidos de Bamarti con tres."}
{"id": "205104", "revid": "23204", "url": "https://gl.wikipedia.org/wiki?curid=205104", "title": "F\u00f3rum Universal das Culturas 2004", "text": "O F\u00f3rum Universal das Culturas 2004 ou F\u00f3rum de Barcelona 2004 foi a primeira edici\u00f3n do F\u00f3rum Universal das Culturas, que se organizou entre o 9 de maio e o 26 de setembro de 2004 en Barcelona (Espa\u00f1a). A idea de organizar este evento xurdiu en 1996, cando o ent\u00f3n alcalde de Barcelona, Pasqual Maragall propuxo a celebraci\u00f3n dun grande acontecemento cultural durante o ano 2004. En novembro do ano 1997 a 29\u00aa Conferencia Xeral da Unesco aprobou o proxecto do F\u00f3rum Barcelona 2004 por unanimidade. Durante este per\u00edodo traballouse na definici\u00f3n do acontecemento e do recinto onde este deb\u00eda celebrarse. O orzamento foi de 324 mill\u00f3ns de euros.\nO F\u00f3rum Barcelona baseouse en tres eixos tem\u00e1ticos, o desenvolvemento sostible, as condici\u00f3ns para a paz e a diversidade cultural. Estes temas foron tratados mediante exposici\u00f3ns, espect\u00e1culos e congresos internacionais, que se concentraron especialmente nun recinto de 30 hect\u00e1reas, constru\u00eddo especialmente para albergar este acontecemento.\nAo longo dos 141 d\u00edas que durou dito evento, o recinto do F\u00f3rum recibiu a visita de 3\u00a0323\u00a0123 persoas. A pesar de que durante as \u00faltimas semanas, tivo que pechar portas alg\u00fans d\u00edas pola excesiva afluencia de p\u00fablico, o c\u00f3mputo final de visitas estivo por baixo das estimaci\u00f3ns iniciais, que calculaban cinco mill\u00f3ns de visitantes. No conxunto de actividades do F\u00f3rum, tanto dentro como f\u00f3ra do recinto, participaron m\u00e1is de seis mill\u00f3ns de persoas.\nAs actividades celebradas f\u00f3ra do recinto e que m\u00e1is persoas mobilizaron foron o Entroido de Carlinhos Brown e o Festival do Mar, unha gran concentraci\u00f3n de veleiros que foi acompa\u00f1ada de actividades diversas.\nOrganizaci\u00f3n do evento.\nO evento foi organizado polo concello de Barcelona, a Generalitat de Catalu\u00f1a, o Goberno espa\u00f1ol e a Unesco. Tras a celebraci\u00f3n do F\u00f3rum, constitu\u00eduse unha organizaci\u00f3n, a Fundaci\u00f3n F\u00f3rum, formada por representantes destas catro instituci\u00f3ns, que se encargar\u00e1 de avalar e ditaminar as futuras sedes do evento.\nConferencias e participantes.\nContou coa participaci\u00f3n de 246 ONGs, entre as que destacan Save the Children, Manos Unidas e Oxfam Interm\u00f3n, as\u00ed como tam\u00e9n de axencias da ONU e organismos internacionais, como a UNESCO, ACNUR, UN-HABITAT e o Comit\u00e9 Internacional da Cruz Vermella. Estas organizaci\u00f3ns colaboraron na instalaci\u00f3n dalgunhas exposici\u00f3ns e de tendas de comercio xusto.\nOs congresos e conferencias contaron con m\u00e1is de 2.400 relatoras, todos eles personalidades do mundo pol\u00edtico, cultural, espiritual e cient\u00edfico, destacando a presenza de varios premios Nobel. Alg\u00fans dos participantes m\u00e1is co\u00f1ecidos foron Mikhail Gorbachev, Luiz In\u00e1cio Lula da Silva, Angelina Jolie, Rigoberta Mench\u00fa, Carlos Fuentes, Jos\u00e9 Saramago, Salman Rushdie, Pedro Duque, Lionel Jospin, Romano Prodi, Val\u00e9ry Giscard d'Estaing, Frank Gehry ou Felipe Gonz\u00e1lez. Os principais congresos que se celebraron foron o Parlamento Mundial das Relixi\u00f3ns e o Festival Mundial da Mocidade. Tras finalizar o F\u00f3rum elaborouse unha carta onde se recolleron as principais ideas xurdidas destas conferencias, que se deu a co\u00f1ecer como Declaraci\u00f3n de Barcelona, as\u00ed como tam\u00e9n todas as propostas xurdidas nunha listaxe de compromisos e acordos.\nNo marco deste F\u00f3rum celebrouse o IV Foro de Autoridades Locais para a Inclusi\u00f3n Social de Porto Alegre que aprobou o 8 de maio de 2004 a Axenda 21 da cultura.\nNo que refire aos discursos de inauguraci\u00f3n e clausura do F\u00f3rum Barcelona 2004, intervi\u00f1eron o rei de Espa\u00f1a, Xo\u00e1n Carlos I; o Presidente do Goberno de Espa\u00f1a, Jos\u00e9 Luis Rodr\u00edguez Zapatero; o director xeral da Unesco, Koichiro Matsuura; o Presidente da Generalitat de Catalu\u00f1a, Pasqual Maragall; o alcalde de Barcelona, Joan Clos; e o alcalde de Sant Adri\u00e0 de Bes\u00f2s, Jes\u00fas Mar\u00eda Canga. A cerimonia de clausura contou coa participaci\u00f3n de altos representantes da pol\u00edtica mexicana, que tomaron a substituci\u00f3n do F\u00f3rum, para a celebraci\u00f3n no ano 2007 da segunda edici\u00f3n na cidade de Monterrey.\nRecinto.\nO recinto do F\u00f3rum situouse nun espazo pr\u00f3ximo \u00e1 desembocadura do r\u00edo Bes\u00f2s, en terreos gandos ao mar fronte ao litoral do Barrio do Bes\u00f2s e do Maresme de Barcelona e en Sant Adri\u00e0 de Bes\u00f2s, nunha \u00e1rea constru\u00edda e remodelada en profundidade especialmente para a celebraci\u00f3n do acontecemento. Este espazo consta de d\u00faas grandes edificaci\u00f3ns: o Edificio F\u00f3rum dos arquitectos su\u00edzos Jacques Herzog e Pierre de Meuron e o Centro de Convenci\u00f3ns Internacional de Barcelona. Nestes espazos celebr\u00e1ronse os congresos e diversas exposici\u00f3ns de gran formato.\nSobre os edificios est\u00e9ndese unha inmensa praza de 16 hect\u00e1reas, a segunda m\u00e1is grande do mundo, que ocupaba a maior parte do recinto do F\u00f3rum. Al\u00ed desenvolv\u00e9ronse as principais actividades do acontecemento. A praza esconde no seu subsolo unha estaci\u00f3n depuradora e disp\u00f3n de tomas de servizos e dunha rede de fibra \u00f3ptica que permite a celebraci\u00f3n de grandes actos. Tras a celebraci\u00f3n do evento foi constru\u00edda unha estrutura con paneis de captaci\u00f3n solar, que se suman a outra gran placa solar fotovoltaica, xa constru\u00edda, situada nun dos extremos da chaira. Ademais, este espazo lev\u00e1ntase parcialmente sobre terreo ga\u00f1ado ao mar. Por estes motivos, esta praza foi galardoada co premio ao mellor Hiper-Proxecto na Bienal de arquitectura de Venecia.\nO recinto do F\u00f3rum ocupaba tam\u00e9n un gran porto deportivo que acolleu diversas exposici\u00f3ns, zonas de xogo, carpas de circo, un cabaret e zonas de restauraci\u00f3n. Neste espazo atop\u00e1base a exposici\u00f3n estrela do F\u00f3rum, \"Os Guerreiros de Xi'an\" e o espect\u00e1culo inaugural, que se repetiu cada noite.\nFinalmente, constitu\u00edano dous parques e unha zona de ba\u00f1os, formada por diversas piscinas de auga do mar. Un dos parques, dese\u00f1ado polo prestixioso arquitecto espa\u00f1ol Alejandro Zaera Polo, aproveita o desnivel que hai entre a praza e o mar para xerar un sistema de dunas artificiais onde se integran dous auditorios ao aire libre, que acoll\u00edan dous dos principais espect\u00e1culos do F\u00f3rum.\nActualmente o recinto do F\u00f3rum pretende compaxinar a s\u00faa actividade congresual e de negocios, coas actividades l\u00fadicas e tur\u00edsticas. A mi\u00fado, cualificouse este espazo de fr\u00edo pola gran magnitude deste e pola imposibilidade de plantar vexetaci\u00f3n na chaira, debido \u00e1 presenza dunha estaci\u00f3n depuradora no subsolo. Con todo, varios dos seus espazos e edificaci\u00f3ns recibiron diversos premios de arquitectura e dese\u00f1o, e o conxunto da operaci\u00f3n urban\u00edstica est\u00e1 valorada de forma moi positiva polos expertos."}
{"id": "205105", "revid": "22570", "url": "https://gl.wikipedia.org/wiki?curid=205105", "title": "Koichiro Matsuura", "text": "Koichiro Matsuura (\u677e\u6d66\u6643\u4e00\u90ce), nado en Toquio o 29 de setembro de 1937, \u00e9 un diplom\u00e1tico xapon\u00e9s. Foi Director Xeral da Unesco entre 1999 e 2009.\nMatsuura estudou dereito na Universidade Imperial de Toquio e econom\u00eda no Haverford College (Estados Unidos). Desde 1961 dedicouse \u00e1 diplomacia, desempe\u00f1ando o seu labor en embaixadas e representaci\u00f3ns do Xap\u00f3n en Ghana, Francia, Estados Unidos e Hong Kong, as\u00ed como no ministerio xapon\u00e9s de asuntos exteriores. Entre 1992 e 1994, foi ministro para asuntos estranxeiros e entre 1994 e 1999 foi embaixador extraordinario e plenipotenciario do Xap\u00f3n en Francia. Entre 1998 e 1999 foi presidente do Comit\u00e9 Mundial de Patrimonio da UNESCO."}
{"id": "205106", "revid": "65337", "url": "https://gl.wikipedia.org/wiki?curid=205106", "title": "Irina Bokova", "text": "Irina Georgieva Bokova (en b\u00falgaro: \u0418\u0440\u0438\u043d\u0430 \u0413\u0435\u043e\u0440\u0433\u0438\u0435\u0432\u0430 \u0411\u043e\u043a\u043e\u0432\u0430), nada en Sof\u00eda o 12 de xullo de 1952, \u00e9 unha pol\u00edtica b\u00falgara, ex-militante comunista e membro do Parlamento durante d\u00faas lexislaturas. Foi ministra de Asuntos Exteriores e Embaixadora da Rep\u00fablica de Bulgaria en Francia e en M\u00f3naco. O 22 de setembro de 2009, Bokova foi proposta polo goberno de Bulgaria e elixida Directora Xeral da Unesco., sendo a primeira muller e a primeira persoa da Europa Oriental en tomar este papel.\nTraxectoria.\nFamilia.\n\u00c9 a filla de Georgi Bokov, editor en xefe do xornal do Partido Comunista B\u00falgaro, \"Rabotnitchesko Delo\". \nFormaci\u00f3n.\nMembro do partido comunista, asistiu \u00e1 escola secundaria en ingl\u00e9s e logo ao Instituto Estatal de Relaci\u00f3ns Internacionais de Moscova e a Universidade de Maryland. A s\u00faa formaci\u00f3n permitiulle ser nomeada como asesora da ONU en 1980.\nCargos.\nFoi viceministra de Asuntos Exteriores e ministra de Asuntos Exteriores \"interina\" baixo o primeiro ministro de Bulgaria Zhan Videnov. Tam\u00e9n actuou como embaixadora de Bulgaria en Francia e M\u00f3naco, e foi a delegada permanente de Bulgaria ante a UNESCO. Bokova tam\u00e9n foi o representante persoal do presidente de Bulgaria ante a Organizaci\u00f3n Internacional da Francofon\u00eda (2005-2009).\nO 15 de novembro de 2009 tomou posesi\u00f3n como novena Directora Xeral da UNESCO convert\u00e9ndose na primeira muller e na primeira do sueste de Europa en dirixir a axencia. \nNa UNESCO.\nBokova avogou pola igualdade de x\u00e9nero, a mellora da educaci\u00f3n e a prevenci\u00f3n do financiamento do terrorismo, especialmente mediante a aplicaci\u00f3n da protecci\u00f3n da propiedade intelectual.\nA Directora Xeral Bokova, ac\u00e9rrima opositora do racismo e do antisemitismo, dirixiu as actividades da UNESCO sobre a lembranza do Holocausto. \nEn marzo de 2015, lanzou Unite4Heritage, unha campa\u00f1a que ten como obxectivo crear un movemento global \"para protexer e salvagardar o patrimonio nas zonas onde est\u00e1 ameazado por extremistas\". A campa\u00f1a foi desencadeada pola program\u00e1tica destruci\u00f3n do patrimonio cultural realizada en Iraq e Siria polo Estado Isl\u00e1mico de Iraq e Levante desde 2014, en particular despois da circulaci\u00f3n de v\u00eddeos de saqueos en Iraq e Siria, no Museo de Mosul, a destruci\u00f3n nas cidades de Nimrud e Hatra, Patrimonio da Humanidade. \nReco\u00f1eceu a traxectoria de Khaled al-Asaad, e condenou o seu asasinato dicindo: \"\"Mat\u00e1rono porque non traizoaba o seu profundo compromiso con Palmira. Aqu\u00ed \u00e9 onde dedicou a s\u00faa vida\".\" Bokova dirixiu os esforzos para bloquear o comercio de artefactos culturais sirios e iraqu\u00eds para financiar o ISIS e outros grupos islamitas radicais. Estes esforzos levaron \u00e1 adopci\u00f3n da Resoluci\u00f3n 2199 do Consello de Seguridade das Naci\u00f3ns Unidas o 12 de febreiro de 2015. Esta resoluci\u00f3n reco\u00f1eceu oficialmente o v\u00ednculo entre o tr\u00e1fico il\u00edcito e a seguridade, prohibiu todo o comercio de bens culturais procedentes da zona e solicitou que a UNESCO coordinase os esforzos nesta \u00e1rea coa Interpol. En resposta \u00e1 ameaza para as antig\u00fcidades de Iraq polo aumento da violencia e a inestabilidade, Bokova implementou un plan de emerxencia para salvagardar os artefactos do patrimonio cultural de Iraq.\nO 19 de outubro de 2015, a DW alem\u00e1 informou de que Xap\u00f3n ameaza con deter o financiamento da UNESCO pola decisi\u00f3n da organizaci\u00f3n de inclu\u00edr documentos relacionados co masacre de Nanjing de 1937 na listaxe m\u00e1is recente do seu programa \"Memoria do mundo\". A\u00ednda que a decisi\u00f3n non foi da Direcci\u00f3n Xeral, un profesor xapon\u00e9s afirmou que a se\u00f1ora Bokova poder\u00eda ter interese en cortexar a China. En outubro de 2016, despois de opo\u00f1erse a unha resoluci\u00f3n respaldada polos \u00e1rabes na UNESCO que negaba a conexi\u00f3n do Monte do Templo co xuda\u00edsmo, Bokova recibiu ameazas de morte, o que fixo que se reforzase a s\u00faa protecci\u00f3n.\nTraballo posterior \u00e1 UNESCO.\nEn 2018 anunciouse que Irina Bokova dar\u00eda clases na Universidade de Kyung Hee en Corea. A Universidade de Kyung Hee tam\u00e9n concedeu a Bokova un doutoramento honorario en Estudos da Paz, e asumiu a c\u00e1tedra Miwon e o cargo de reitor honorario do Humanitas College.\nEn 2020 foi seleccionada como membro honorario internacional da Academia Americana de Artes e Ciencias en \"Clase V \u2014 Asuntos p\u00fablicos, empresas e administraci\u00f3n\", secci\u00f3n \"Liderado cient\u00edfico, cultural e sen \u00e1nimo de lucro\". (\"Class V \u2014 Public Affairs, Business, and Administration\", section \"Scientific, Cultural, and Nonprofit Leadership)\"."}
{"id": "205109", "revid": "51526", "url": "https://gl.wikipedia.org/wiki?curid=205109", "title": "Ren\u00e9 Maheu", "text": "Ren\u00e9 Maheu, nado en Saint-Gaudens, Alta Garona, o 28 de marzo de 1905 e finado en 1975, foi un profesor de filosof\u00eda franc\u00e9s, Director Xeral da Unesco entre 1961 e 1974. Foi agregado cultural en Londres entre 1936 e 1939. Logo de exercer a docencia en Marrocos entre 1940 e 1942, pasou a ocupar un posto de xesti\u00f3n na axencia de prensa francesa para \u00c1frica en Alxer.\nEn 1946 ingresou na UNESCO como xefe da divisi\u00f3n de \"Libre Fluxo de Informaci\u00f3n\". En 1949 Jaime Torres Bodet nomeouno director da s\u00faa oficina executiva. En 1954 foi nomeado Director Xeral asistente e representante da Unesco na sede central da ONU de 1955 a 1958. En 1959 \u00e9 nomeado Subdirector Xeral e en 1961 pasa a ser Director Xeral, cargo que ocupou durante dous mandatos ata 1974."}
{"id": "205110", "revid": "25871", "url": "https://gl.wikipedia.org/wiki?curid=205110", "title": "Vittorino Veronese", "text": "Vittorino Veronese (1910-1986) foi un avogado italiano, director Xeral da Unesco entre 1958 e 1961.\nCun doutoramento en lei e como avogado antifascista, tomou interese en problemas sociais e educativos e na cooperaci\u00f3n internacional. Despois do derrubamento de Benito Mussolini, ascendeu na banca e conseguiu o posto de Secretario Xeral, e posteriormente o de Presidente do Instituto Cat\u00f3lico para a Actividade Social e de \"Azione Cattolica\" (1944-1952).\nMembro da mesa executiva da Unesco entre 1952 e 1956 e presidente da mesa de 1956 a 1958, foi nomeado Director Xeral en 1958 pero dimitido por raz\u00f3ns de sa\u00fade en 1961. Morreu en 1986."}
{"id": "205111", "revid": "92340", "url": "https://gl.wikipedia.org/wiki?curid=205111", "title": "Luther Evans", "text": "Luther Harris Evans, nado o 23 de outubro de 1902 e finado o 23 de decembro de 1981, foi bibliotecario do Congreso dos Estados Unidos e Director Xeral da Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (Unesco).\nNado en Sayersville, Texas, estudou na Universidade de Texas e recibiu un doutoramento pola Universidade Stanford en ciencias pol\u00edticas. En 1935 empezou a traballar para o goberno dos Estados Unidos, primeiro como bibliotecario do \"Historical Records Survey\" e en 1939 pasou \u00e1 Biblioteca do Congreso dos Estados Unidos, onde chegou a ser bibliotecario en 1945.\nEn 1953 dimitiu do cargo de bibliotecario para converterse en Director Xeral da Unesco. Anteriormente fora conselleiro da delegaci\u00f3n dos Estados Unidos na Unesco. Un dos maiores logros do seu mandato foi a elaboraci\u00f3n da Convenci\u00f3n Universal sobre Copyright. Evans deixou a Unesco en 1958. Morreu en San Antonio, Texas, en 1981."}
{"id": "205116", "revid": "23204", "url": "https://gl.wikipedia.org/wiki?curid=205116", "title": "\u041a\u0438\u0457\u0432", "text": ""}
{"id": "205118", "revid": "98629", "url": "https://gl.wikipedia.org/wiki?curid=205118", "title": "R\u00edo da Gouxa", "text": "O r\u00edo da Gouxa, tam\u00e9n co\u00f1ecido como r\u00edo da Mera, \u00e9 un afluente pola esquerda do r\u00edo Deza que transcorre por varias parroquias do concello pontevedr\u00e9s de Silleda, na comarca do Deza.\nPercorrido.\nNace nos montes da parroquia de Siador e no seu cami\u00f1o cara ao Deza discorre (ademais de por Siador) polas parroquias de Silleda e Ponte, onde se atopa co Deza. No seu percorrido at\u00f3panse diversos mu\u00ed\u00f1os, como no lugar da Mera en Silleda ou no lugar de Rosende en Ponte.\nDe gran beleza son as fervenzas que atopamos ao pasar o lugar de Rosende, varias preto dos vellos mu\u00ed\u00f1os e outras r\u00edo abaixo pr\u00f3ximas \u00e1 s\u00faa desembocadura no Deza. Actualmente, contan cun dificultoso acceso a p\u00e9 e agardan o seu debido acondicionamento. Ademais, no lugar da Mera acondicionouse un paseo fluvial en ambas beiras do r\u00edo.\nPasado o lugar de Rosende e os mu\u00ed\u00f1os, at\u00f3pase a chamada \"central de Pereiro\", a antiga central hidroel\u00e9ctrica que satisfac\u00eda de corrente el\u00e9ctrica ao n\u00facleo de Silleda, constru\u00edda arredor de 1920 por Perfecto Pereiro Castro. M\u00e1is tarde, esta f\u00e1brica de luz pasar\u00eda a mans dunha compa\u00f1\u00eda el\u00e9ctrica privada de Silleda.\nNomes.\nEsta corrente de auga recibe diferentes nomes ao seu paso polas parroquias antes citadas. O top\u00f3nimo \"da Gouxa\" d\u00e9bese a que atravesa o lugar da Gouxa na parroquia de Siador. En Silleda \u00e9 co\u00f1ecido como \"r\u00edo da Mera\", por atravesar este lugar, e por \u00faltimo, en Ponte co\u00f1\u00e9cese como \"r\u00edo de Rosende\" ou \"regueiro de Rosende\", entre outros nomes. Existe outra denominaci\u00f3n, \"r\u00edo Oisa\", pero resulta err\u00f3nea."}
{"id": "205119", "revid": "98629", "url": "https://gl.wikipedia.org/wiki?curid=205119", "title": "Quir\u00f3fano", "text": "O quir\u00f3fano (do grego antigo \u03c7\u03b5\u03b9\u03c1\u03bf\u03c5\u03c1\u03b3\u03af\u03b1 \"cheirug\u00eda\", operaci\u00f3n cir\u00farxica', propiamente 'traballo manual, 'pr\u00e1ctica dun oficio', que deriva de \u03c7\u03b5\u03b9\u03c1\u03bf\u03c5\u03c1\u03b3\u03b9\u03ba\u03cc\u03c2 \"cheirurg\u00f3s\", 'que traballa coas mans', 'cirurxi\u00e1n', palabra composta de \u03c7\u03b5\u03af\u03c1 \"che\u00edr\", 'man' e \u1f14\u03c1\u03b3\u03bf\u03bd \"\u00e9rgon\", 'obra', 'traballo', substitu\u00edndo o segundo compo\u00f1ente por '(di\u00e1)fano', do verbo grego \u03c6\u03b1\u03af\u03bd\u03b5\u03b9\u03bd \"ph\u00e1inein\", 'mostrar', 'facer vis\u00edbel'), ou sala de operaci\u00f3ns \u00e9 unha estrutura hospitalaria independente na que se practican intervenci\u00f3ns cir\u00farxicas e actuaci\u00f3ns de anestesia-reanimaci\u00f3n necesarias para o adecuado desenvolvemento dunha intervenci\u00f3n e das s\u00faas consecuencias, que te\u00f1en lugar, en xenal, f\u00f3ra do quir\u00f3fano.\nA s\u00faa misi\u00f3n \u00e9 a de ofrecer un marco adecuado para todas as intervenci\u00f3ns, electivas ou urxentes, para os pacientes que presentan afecci\u00f3ns cir\u00farxicas programadas ou urxentes.\n\u00c9 un espazo pechado que debe ser completamente independente do resto do hospital, polo que debe quedar estanco fronte ao resto das instalaci\u00f3ns do hospital por unha serie de separaci\u00f3ns coas estruturas exteriores.\nMisi\u00f3n e especificaci\u00f3ns.\nO quir\u00f3fano permite a atenci\u00f3n global e individualizada dos pacientes por un equipo interdisciplinario (anestesistas e cirurxi\u00e1ns, pero tam\u00e9n radi\u00f3logos, gastroenter\u00f3logos, pneum\u00f3logos, enfermeiras de quir\u00f3fano, auxiliares de enfermar\u00eda, instrumentistas cir\u00farxicos etc.) para todos os actos que se fan baixo anestesia (xeral ou local, segundo o acto que debe efectuarse e o estado de sa\u00fade do doente).\nPor\u00e9n, a s\u00faa implantaci\u00f3n no hospital deber\u00e1 ter en conta as relaci\u00f3ns do quir\u00f3fano co servizo de urxencias, o departamento de anestesia-reanimaci\u00f3n, a reanimaci\u00f3n, os laboratorios, o banco de sangue, a esterilizaci\u00f3n, a farmacia e os servizos hospitalarios.\nO quir\u00f3fano debe ocupar un lugar central debido a unha evidente necesidade de estar cerca dalgunhas estruturas de acollida ou de hospitalizaci\u00f3n, as\u00ed como dos servizos m\u00e9dico-t\u00e9cnicos, e isto debe guiar a s\u00faa construci\u00f3n nun novo hospital. No caso de reestruturaci\u00f3n ou creaci\u00f3n dun novo quir\u00f3fano nunha estrutura arquitect\u00f3nica antiga, ser\u00e1 necesario ent\u00f3n referirse a dificultades arquitect\u00f3nicas vinculadas \u00e1 existencia destes edificios, en particular para o tratamento do aire e a circulaci\u00f3n de persoas e materiais.\nO ecosistema do quir\u00f3fano debe manterse a un nivel de contaminaci\u00f3n m\u00ednimo por medio dunha limpeza cuxos ritmos establecidos deber\u00e1n observarse escrupulosamente. Os principios da limpeza deben ser codificados por procedementos escritos discutidos por cada equipo. O preliminar \u00e9 a evacuaci\u00f3n de todos os residuos e instrumentos manchados en sistemas pechados (contedores estancos e bolsas hermeticamente pechadas). A limpeza da sala de operaci\u00f3ns faise varias veces ao d\u00eda, entre cada pacente. Para iso, desinf\u00e9ctanse totalmente todas as salas de operaci\u00f3ns utilizadas despois de cada ibntervenci\u00f3n operatoria con protocolos de hixiene, sen esquecer o resto das partes do quir\u00f3fano: oficinas, despachos, vestiarios etc.\nHistoria.\nOs quir\u00f3fanos antigos ti\u00f1an unha mesa elevada ou unha cadeira no centro de operaci\u00f3ns que estaban rodeadas por varias filas de asentos para que os estudantes e outros espectadores puideran observar o proceso.\nOs cirurxi\u00e1ns vest\u00edan roupa de r\u00faa cun mandil ou un mandil\u00f3n para protexelos das manchas de sangue, e operaban ao doente espido con instrumentos non esterilizados e usaban tripa (\"catgut\") e seda sutura cir\u00farxica, agullas reutiliz\u00e1beis e gasas feitas con varreduras das de f\u00e1bricas de algod\u00f3n.\nEn contraste co concepto de hoxe da cirurx\u00eda como unha profesi\u00f3n que enfatiza na limpeza e a escrupulosidade, a comezos do s\u00e9culo XX, o sinal dun ciruxi\u00e1n ocupado e exitoso era a profusi\u00f3n de sangue e outros flu\u00eddos na s\u00faa roupa.\nEn 1884, o cirurxi\u00e1n alem\u00e1n Gustav Neuber implantou un conxunto de restrici\u00f3ns para a esterilizaci\u00f3n e para asegurar as condici\u00f3ns de funcionamento as\u00e9pticas mediante o uso de batas, gorros e cubertas de zapatos, que eran limpados no seu recentemente inventado autoclave.\nEn 1885 dese\u00f1ou e constru\u00edu un hospital privado no que as madeiras das paredes e os pisos, e as mans, brazos e rostros do persoal se lavaban con cloruro de mercurio (II), os instrumentos se fac\u00edan con superficies planas e os andeis de vidro era f\u00e1ciles de limpar. Neuber tam\u00e9n introduciu quir\u00f3fanos separados para pacientes infectados e non infectados, e o uso de aire quente e filtrado nas salas de operaci\u00f3ns pra eliminar xermes.\nEn 1890 William Halsted introduciu o uso de luvas cir\u00farxicas na pr\u00e1ctica da medicina. Nos Estados Unidos o cirurxi\u00e1n Charles McBurney foi o pioniero da cirurx\u00eda antis\u00e9ptica."}
{"id": "205121", "revid": "22795", "url": "https://gl.wikipedia.org/wiki?curid=205121", "title": "Sala de operaci\u00f3ns", "text": ""}
{"id": "205122", "revid": "127505", "url": "https://gl.wikipedia.org/wiki?curid=205122", "title": "Mesa de operaci\u00f3ns", "text": "Unha mesa de operaci\u00f3ns \u00e9 unha mesa met\u00e1lica, f\u00e1cil de esterilizar e articul\u00e1bel, que se usa en cirurx\u00eda para colocar o paciente no acto operatorio."}
{"id": "205123", "revid": "89787", "url": "https://gl.wikipedia.org/wiki?curid=205123", "title": "Akira Yoshizawa", "text": ", nado en Tochigi, o 14 de marzo de 1911, finado o 14 de marzo de 2005 en Toquio. Foi un not\u00e1bel mestre do origami xapon\u00e9s. Reco\u00f1\u00e9ceselle ter elevado o origami dende a artesan\u00eda ou o pasatempo \u00e1 condici\u00f3n art\u00edstica, sendo polo tanto un dos \"pais do origami\". De acordo a unha estimaci\u00f3n propia de 1989, creara m\u00e1is de 50\u00a0000 modelos, dos cales s\u00f3 uns poucos centos de dese\u00f1os foron publicados nos seus dezaoito libros. Segundo a tradici\u00f3n m\u00e1is pura do origami, para os seus dese\u00f1os nunca empregou tesoiras, pegamento ou adornos adicionais \u00e1s figuras.\n\u00d3 longo da s\u00faa carreira, Yoshizawa levou a cabo labores de embaixador cultural internacional do Xap\u00f3n. En 1983, o emperador xapon\u00e9s Hirohito otorgoulle a Orde do Sol Nacente, un das maiores honras que pode recibir un cidad\u00e1n xapon\u00e9s.\nO 14 de marzo de 2012, Akira Yoshizawa foi homenaxeado por Google cun doodle conmemorativo do 101\u00ba aniversario do seu nacemento."}
{"id": "205124", "revid": "89787", "url": "https://gl.wikipedia.org/wiki?curid=205124", "title": "Wellington Phoenix FC", "text": "Wellington Phoenix \u00e9 un club de f\u00fatbol de Nova Zelandia situado na cidade de Wellington. Foi fundado en 2007 e participa na A-League de Australia, sendo o \u00fanico representante neozeland\u00e9s no torneo tras substitu\u00edr a New Zealand Knights.\nHistoria.\nFin dos Knights.\nNo final da tempada inaugural da A-League (2005-06), a Federaci\u00f3n de F\u00fatbol de Australia (FFA) quitoulle a praza na liga ao New Zealand Knights de Auckland, debido a problemas administrativos e a unha pobre actuaci\u00f3n na competici\u00f3n. Despois de que a a mesa directiva dos Knights renunciase, a FFA encargoulle a administraci\u00f3n do equipo \u00e1 Asociaci\u00f3n de F\u00fatbol de Nova Zelandia ata que a franqu\u00eda fose completamente desmantelada. A FFA deulle aos dirixentes neozelandeses unha cota provisional na A-League para un club dese pa\u00eds mentres se creaba a nova franqu\u00eda para a tempada 2007-08. A federaci\u00f3n australiana puxo unha data l\u00edmite para a creaci\u00f3n do equipo, pero logo posp\u00faxose para poder dar m\u00e1is tempo para que os interesados propo\u00f1an as s\u00faas ideas.\nA\u00ednda que \u00e1 Asociaci\u00f3n de Nova Zelandia d\u00e9uselle a oportunidade de crear o equipo que ocupar\u00eda a cota deixada polos Knights, Tropical Football Australia (TFA) tam\u00e9n se mostrou interesado en ocupar a praza vacante na liga propondo unha nova franqu\u00eda situada en Townsville, Queensland.. Finalmente, a FFA non aceptou a idea, xa que non quer\u00eda quitarlle a cota a Nova Zelandia, e a proposta da TFA foi tida en conta para unha futura expansi\u00f3n do campionato, cun club co\u00f1ecido como \"North Queensland Thunder FC\". Serepisos explicou o porqu\u00e9 elixiuse o nome de \"Phoenix\": \"Representa o novo comezo, o renacer das cinzas e o incrible apoio que recibimos de parte dos afeccionados de Wellington\".\nNacemento de Wellington Phoenix.\nLogo de moitos atrasos, a proposta definitiva chegou de mans do empresario Terry Serepisos, dando un respiro aos afeccionados neozelandeses cun club situado en Wellington que continuou coa participaci\u00f3n neozelandesa na A-League. A proposta presentouse preto da finalizaci\u00f3n da licenza de tres anos outorgada a Nova Zelandia para achegar cun equipo na A-League. A pesar disto, a nova franqu\u00eda con base en Wellington foi confirmada o 19 de marzo de 2007.\nO nome do club, \"Wellington Phoenix\", foi escollido o 28 de marzo de 2007 a partir dunha lista de seis nomes, os cales foron tomados doutra lista de 250 nomes preseleccionados e suxeridos polo p\u00fablico. Serepisos explicou o porqu\u00e9 elixiuse o nome de \"Phoenix\": \"Representa o novo comezo, o renacer das cinzas e o incrible apoio que recibimos de parte dos afeccionados de Wellington\". En novembro de 2007, Sony converteuse no patrocinador oficial do equipo.\nDebut e desilusi\u00f3n na A-League.\nNo comezo da s\u00faa primeira tempada na A-League, o equipo obtivo un meritorio empate ante Melbourne Victory (2-2). O marcador final selouse logo de que os \"Ashes\" perdesen durante gran parte do partido, a\u00ednda que con goles de Daniel e o artillero Shane Smeltz (79' e 84', respectivamente) logrouse empatar o encontro. Pese a ese bo primeiro resultado o equipo tivo que esperar ata a cuarta xornada para poder ga\u00f1ar o seu primeiro partido (2-1 contra Sydney FC como visita) e ata a sexta para ga\u00f1ar o seu primeiro partido como local (4-1 contra Perth Glory). Na s\u00faa primeira tempada Wellington terminou como colista, e na campa\u00f1a 2008-09 mellorou os seus resultados, a\u00ednda que a sexta posici\u00f3n alcanzada ese ano non lles valeu a clasificaci\u00f3n para a fase final da liga.\nO 1 de decembro de 2007 xogou un partido amigable contra o equipo da MLS Los Angeles Galaxy. No contrato do partido estipul\u00e1base que a superestrella inglesa David Beckham xogar\u00eda polo menos 55 minutos de partido. Finalmente Beckham xogou os 90 minutos e o Galaxy venceu ao Phoenix por 4-1. A asistencia a ese partido foi de 31.853 persoas, toda unha marca para un partido de f\u00fatbol en Nova Zelandia, a\u00ednda que a marca para un partido oficial sent\u00e1rono ante o Adelaide United o d\u00eda anterior, ao rexistrarse un asistencia ao partido de 38.345 espectadores. Cabe dicir que Beckham xogou ese partido cunha costela rota produto dun choque nun partido previo.\nA primeiro chegada aos playoffs.\nNa tempada 2009/10 Wellington obt\u00e9n o mellor resultado, ata ese ent\u00f3n, da s\u00faa historia ao terminar cuarto na fase regular e chegar ata a final preliminar, onde caeu fronte a Sydney Football Club. Continuou o seu crecemento na edici\u00f3n 2010/11, terminou sexto con 41 puntos. Con todo cae ante o Adelaide United 1-0 nos playoffs.\nActualidade.\nNa tempada 2011/12, o club terminou cuarto con 40 unidades, a 3 do Perth Glory, clasificado aos playoffs da Liga de Campi\u00f3ns da AFC 2013. Con todo, o club bateu 3 tantos contra 2 ao Sydney Football Club, chegando as\u00ed \u00e1 segunda rolda, instancia na que foi vencido polo Perth Glory FC 3-2. Para a edici\u00f3n 2012/13 da m\u00e1xima competici\u00f3n profesional de Australia e Nova Zelandia, o club reforzouse con dous xogadores dos All Whites, Jeremy Brockie e Glen Moss e un dos xogadores salomonenses m\u00e1is destacados da actualidade, Benjamin Totori.\nEscudo.\nA insignia do club consiste nun escudo a raias amarelas e negras cun ave f\u00e9nix de cor negra sobre o mesmo.\nUniforme.\nA camiseta do Wellington Phoenix foi evolucionando ao longo dos anos, a\u00ednda que as cores branco, negro e amarelo sempre se mantiveron, en maior ou menor medida. Aqu\u00ed unha lista dos uniformes do club:"}
{"id": "205125", "revid": "89787", "url": "https://gl.wikipedia.org/wiki?curid=205125", "title": "Logo de Google", "text": "O logo de Google \u00e9 un dese\u00f1o creativo que forma parte da imaxe corporativa da empresa Google. Para celebrar eventos especiais, Google troca o logo tradicional por un alusivo \u00f3 evento, o que recibe o nome de doodle.\nHistoria do logo.\nNos comezos de Google, Sergey Brin, fundador de Google xunto con Larry Page, crearon unha versi\u00f3n do logotipo coa axuda do programa de retoque fotogr\u00e1fico GIMP. O signo de exclamaci\u00f3n colocado \u00f3 final do logotipo lembra \u00f3 de Yahoo!.\nGoogle Doodle.\nO primeiro Google Doodle que apareceu na p\u00e1xina principal do motor de busca foi Burning Man o 30 de agosto de 1998. Os logotipos posteriores de Google foron dese\u00f1ados polo dese\u00f1ador gr\u00e1fico Dennis Hwang, quen foi contratado por Larry Page e Sergey Brin para dese\u00f1ar un logotipo que representase o D\u00eda da Bastilla.\nAlg\u00fans logotipos de Google dese\u00f1\u00e1ronse para conmemorar os nacementos e mortes de persoas famosas, como Isaac Alb\u00e9niz, John Lennon, Andy Warhol, Albert Einstein, Leonardo da Vinci, Rabindranath Tagore, Louis Braille, Percival Lowell, Nikola Tesla, Enrique Granados, B\u00e9la Bart\u00f3k, Ren\u00e9 Magritte, Michael Jackson, Freddie Mercury, Akira Kurosawa, H. G. Wells, Charlie Chaplin...\nO 24 de febreiro de 2015, o Doodle Google estivo adicado a Rosal\u00eda de Castro, que conmemoraba o 178 aniversario do seu nacemento."}
{"id": "205126", "revid": "23204", "url": "https://gl.wikipedia.org/wiki?curid=205126", "title": "Doodle", "text": ""}
{"id": "205127", "revid": "2074", "url": "https://gl.wikipedia.org/wiki?curid=205127", "title": "Logotipo de Google", "text": ""}
{"id": "205128", "revid": "98629", "url": "https://gl.wikipedia.org/wiki?curid=205128", "title": "A-League 2011-12", "text": "A tempada 2011-12 da A-League \u00e9 a s\u00e9tima edici\u00f3n realizada da m\u00e1xima categor\u00eda do f\u00fatbol de Australia e de Nova Zelandia. Inicia o 8 de outubro de 2011 e terminar\u00e1 en abril de 2012. O equipo North Queensland Fury pechou as s\u00faas operaci\u00f3ns a solicitude da Federaci\u00f3n de F\u00fatbol de Australia debido \u00f3s inconvenientes financeiros do club."}
{"id": "205129", "revid": "127505", "url": "https://gl.wikipedia.org/wiki?curid=205129", "title": "Mesa de instrumental", "text": "A mesa de instrumental \u00e9 un dos elementos mobiliarios que se encontra dentro da sala de operaci\u00f3ns ou quir\u00f3fano. Xeralmente \u00e9 de aceiro inoxid\u00e1bel, de superficie lisa, e pos\u00faa catro patas, cada unha delas rematada en pequenas rodi\u00f1as para poder desprazala facilmente.\nA elecci\u00f3n do tipo de mesa e a posici\u00f3n que esta te\u00f1a dentro da sala depende do tipo de intervenci\u00f3n a realizar.\nNa maior\u00eda das intervenci\u00f3ns sit\u00faase \u00e1 dereita da mesa de operaci\u00f3ns, xa que dese mesmo lado estar\u00e1 o cirurxi\u00e1n e, por conseguinte, o instrumentista.\nA situaci\u00f3n da mesa con respecto ao instrumentista \u00e9 moi importante, xa que non debe impedirlle a este unha visi\u00f3n do campo operatorio, porque non poder\u00eda seguir o desenvolvemento da intervenci\u00f3n, prever os tempos e, por ende, non anticiparse aos requirimentos do equipo, o que ralentizar\u00eda a operaci\u00f3n.\nDespois de que o instrumentista verifica que a sala est\u00e1 amoblada adecuadamente e que todo funciona, ponse o cubrebocas e o gorro, realiza o lavado cir\u00farxico e volve cara o quir\u00f3fano para vestirse.\nDespois de vestir a mesa de instrumental, o instrumentista procede a ir colocando sobre ela os distintos instrumentos cir\u00farxicos de acordo cos tempos que se ir\u00e1n manexando durante a intervenci\u00f3n.\nDurante a intervenci\u00f3n o instrumentista debe ser moi coidadoso co manexo do soro ou calquera outro l\u00edquido sobre a mesa, porque se se molla, p\u00e9rdese a esterilidade."}
{"id": "205130", "revid": "23204", "url": "https://gl.wikipedia.org/wiki?curid=205130", "title": "Tangled", "text": "Tangled \u00e9 un filme estadounidense de animaci\u00f3n dos estudios Disney, dirixido por Nathan Greno e Byron Howard e estreado no 2010. O filme \u00e9 a 50\u00aa animaci\u00f3n do estudio, e \u00e9 levemente baseado no conto de fadas alem\u00e1n \"Rapunzel\", dos Irm\u00e1ns Grimm. Estreouse en Galiza en 2010 en castel\u00e1n co t\u00edtulo \"Enredados\" (\"Entrela\u00e7ados\" en Portugal).\nSinopse.\nFlynn Rider, o m\u00e1is buscado e encantador bandido do reino, ag\u00f3chase nunha misteriosa torre e al\u00ed at\u00f3pase con Rapunzel, unha fermosa e espelida rapaza cun cabelo dourado de 21 metros de longo, que vive encerrada al\u00ed dende fai anos. A partir do intre en que se co\u00f1ecen vivir\u00e1n emocionantes aventuras en compa\u00f1a dun cabalo polic\u00eda, un camale\u00f3n sobreprotector e un grupo de mat\u00f3ns.\nProduci\u00f3n.\n\"Tangled\" estivo en produci\u00f3n durante seis anos, custando m\u00e1is de 260 mill\u00f3ns de d\u00f3lares.. Orixinalmente anunciouse en abril de 2007 que Dean Wellins \u00eda codirixir o filme xunto con Glen Keane. pero o 9 de outubro de 2008 anunciouse que \u00edan ser substitu\u00eddos por Byron Howard e Nathan Greno, que xa colaboraran no filme de 2008 \"Bolt\". Keane permaneceu como un produtor executivo e supervisor da animaci\u00f3n, mentres Wellins quedaba f\u00f3ra da produci\u00f3n."}
{"id": "205132", "revid": "98629", "url": "https://gl.wikipedia.org/wiki?curid=205132", "title": "The Jungle Book 2", "text": "The Jungle Book 2 \u00e9 un filme de animaci\u00f3n dos estudios Disney, dirixido por Steve Trenbirth e estreado no 2003. Segunda parte do filme de 1967 \"The Jungle Book\". Non foi a\u00ednda dobrado a galego (\"O libro da selva 2\").\nSinopse.\nMowgli vive agora na aldea cos homes, pero bota de menos \u00f3 seu benquerido compa\u00f1eiro Baloo, que tam\u00e9n o estra\u00f1a a el. Mais Baloo non \u00e9 o \u00fanico que desexa ver de novo a Mowgli. O malvado tigre Shre Khan tam\u00e9n agarda a s\u00faa vinganza. Un d\u00eda Baloo decide facerlle unha visita a Mowgli. Atrapado pola ledicia que sup\u00f3n ver de novo \u00f3 vello Baloo, Mowgli regresa \u00e1 selva."}
{"id": "205147", "revid": "56817", "url": "https://gl.wikipedia.org/wiki?curid=205147", "title": "Lista de personaxes de Naruto", "text": "O anime e manga de \"Naruto\" cont\u00e9n unha gran cantidade de personaxes, creados por Masashi Kishimoto. A historia que rodea a serie transcorre nun universo ficticio onde diferentes pa\u00edses loitan polo poder empregando o poder dos ninjas, que son quen de realizar t\u00e9cnicas sobrehumanas de combate (jutsus). O argumento de \"Naruto\" est\u00e1 dividido en d\u00faas partes. A historia da segunda ten lugar dous anos despois do remate da primeira. A trama principal segue as aventuras dun grupo de xoves ninjas da Aldea Oculta de Konoha.\nO personaxe principal \u00e9 Naruto Uzumaki, un enerx\u00e9tico ninja que desexa converterse no pr\u00f3ximo Hokage, o l\u00edder da s\u00faa aldea de ninjas.\nProtagonistas.\nOs personaxes protagonistas son os membros do equipo 7 (ou equipo Kakashi). Despois de que Sasuke Uchiha marchase de Konoha \u00f3 final da primeira parte, o equipo disolveuse. Durante a segunda parte, o equipo ref\u00f3rmase coa incorporaci\u00f3n de dous novos membros: Sai, que ocupa a posici\u00f3n de Sasuke, e Yamato, que remplaza a Kakashi durante un breve per\u00edodo de tempo e que logo pasa a ser un m\u00e1is.\nAntagonistas.\nTaka.\n ou "}
{"id": "205148", "revid": "98629", "url": "https://gl.wikipedia.org/wiki?curid=205148", "title": "Behind Enemy Lines", "text": "Behind Enemy Lines \u00e9 un filme estadounidense dirixido por John Moore que se estreou no 2001.\nSinopse.\nSuponse que a guerra dos Balc\u00e1ns rematou, pero tras ser tiroteado durante unha misi\u00f3n de reco\u00f1ecemento en Bosnia, o piloto americano Chris Burnett (Owen Wilson) ter\u00e1 que loitar por sobrevivir e fuxir das tropas serbias. Co tempo na s\u00faa contra, o xefe de Burnett (Gene Hackman) prepara unha arriscada misi\u00f3n de rescate para salvalo."}
{"id": "205149", "revid": "7596", "url": "https://gl.wikipedia.org/wiki?curid=205149", "title": "Pregnenolona", "text": "A pregnenolona \u00e9 unha hormona esteroide que interv\u00e9n como intermediario na ruta de s\u00edntese da proxesterona, mineralocorticoides, glicocorticoides, andr\u00f3xenos, e estr\u00f3xenos, polo que se considera unha prohormona.\nA pregnenolona sulfato \u00e9 antagonista do receptor GABAB e incrementa a neurox\u00e9nese no hipocampo.\nQu\u00edmica.\nIgual c\u00f3s outros esteroides, a pregnenolona consta de catro aneis de hidrocarburos interconectados. Cont\u00e9n os grupos funcionais hidroxilo e cetona, d\u00faas cadeas etilo, e un dobre enlace no carbono 5 do anel B. \u00c9 un esterol, cun OH no C3.\nComo todas as hormonas esteroides, a pregnenolona \u00e9 un composto hidrof\u00f3bico. Polo contrario, o seu derivado esterificado, a pregnenolona sulfato, \u00e9 soluble en auga.\nS\u00edntese.\nA pregnenolona sintet\u00edzase a partir do colesterol. Esta transformaci\u00f3n implica a hidroxilaci\u00f3n na cadea lateral nas posici\u00f3ns C20 e C22, e a escisi\u00f3n final da cadea lateral. O encima que realiza esta tarefa \u00e9 o citocromo P45011a1, que forma parte da superfamilia do citocromo P450, e que est\u00e1 localizado na mitocondria, e \u00e9 controlada polas hormonas tr\u00f3picas da hip\u00f3fise, como a ACTH, FSH e LH.\nProhormona.\nA pregnenolona metabol\u00edzase orixinando varias hormonas nalgunha das seguintes tres maneiras:\nNeuroesteroide.\nA pregnenolona e o seu sulfato, igual que a deshidroepiandrosterona e o seu sulfato e a proxesterona, pertencen ao grupo dos esteroides neuroactivos ou neuroesteroides, que se encontran en altas concentraci\u00f3ns en certas partes do cerebro, e son sintetizados al\u00ed. Os neuroesteroides afectan ao funcionamento sin\u00e1ptico, son neuroprotectores, e melloran a mielinizaci\u00f3n. Est\u00e1 investig\u00e1ndose o potencial para mellorar o funcionamento cognitivo e a memoria da pregnenolona e o seu \u00e9ster de sulfato.\nA pregnenolona sulfato activa as canles i\u00f3nicas do receptor potencial transitorio M3 en hepatocitos e illotes pancre\u00e1ticos causando a entrada de calcio e a posterior liberaci\u00f3n de insulina.\nSupresi\u00f3n hipofisaria.\nTodos os corticosteroides te\u00f1en numerosas e variadas acci\u00f3ns farmacol\u00f3xicas. En humanos, unha \u00fanica dose ou un uso a curto prazo (varios d\u00edas) practicamente non ten efectos nocivos. Por\u00e9n, o uso prolongado de corticosteroides poder\u00eda orixinar a supresi\u00f3n da funci\u00f3n hipofisaria (ou pituitaria). A dose limiar diaria para que se dea este efecto \u00e9 de aproximadamente 0,5\u00a0mg para un individuo de 50\u00a0kg."}
{"id": "205150", "revid": "98629", "url": "https://gl.wikipedia.org/wiki?curid=205150", "title": "The Muppets (filme)", "text": "The Muppets \u00e9 un filme estadounidense dirixido por James Bobin que se estreou no 2011. Bas\u00e9ase no programa de televisi\u00f3n The Muppets de Jim Henson.\nSinopse.\nDurante as s\u00faas vacaci\u00f3ns nos \u00c1nxeles, Walter, o fan n\u00famero un dos Muppets, e o seu irm\u00e1n Gary (Jason Segel) e a moza deste, Mary (Amy Adams), descobren que o petroleiro Tex Richman (Chris Cooper) artella derrubar o Teatro dos Muppets para perforar o soar. Para montar o show m\u00e1is espectacular nunca visto e recadar os 10 mill\u00f3ns de d\u00f3lares necesarios para salvar o teatro, Walter, Mary e Gary buscan \u00e1 Ra Kermit e \u00f3 resto dos Muppets."}
{"id": "205151", "revid": "10599", "url": "https://gl.wikipedia.org/wiki?curid=205151", "title": "Divisi\u00f3n de Honra B de balonm\u00e1n", "text": ""}
{"id": "205152", "revid": "98629", "url": "https://gl.wikipedia.org/wiki?curid=205152", "title": "Pocahontas", "text": "\"Para o artigo referido \u00e1 pel\u00edcula, ver\" \"Pocahontas.\nMataoka, co\u00f1ecida como Pocahontas ou Amonute, nada en 1595 e finada o 21 de marzo de 1617 en Londres, foi a filla m\u00e1is vella do Xefe Powhatan, xefe da confederaci\u00f3n algonquina en Virxinia.\nFoi capturada polos ingleses durante as hostilidades anglo-indias de 1613. Durante o tempo que estivo presa, converteuse ao cristianismo e mudou o seu nome por Rebecca. Cando tivo a oportunidade de volver coa s\u00faa xente escolleu quedar cos ingleses. En abril de 1614, con 17 anos, casou co empresario do tabaco, John Rolfe, e en xaneiro de 1615 deu a luz ao seu fillo Thomas Rolfe.\nEn 1616 os Rolfe viaxaron a Londres e Pocahontas foi presentada perante a sociedade inglesa como exemplo de \"salvaxe civilizada\", coa esperanza de obter m\u00e1is investimento no asentamento de Jamestown. Converteuse nunha celebridade, recibiu honores e asistiu a unha mascarada no palacio de Whitehall. En 1617, os Rolfe dispo\u00f1\u00edanse a volver a Virxinia pero Pocahontas morreu en Gravesend por causas desco\u00f1ecidas, aos 20 ou 21 anos.\nEn lingua algonquina, o seu verdadeiro nome era Matoaka, pero entre os powhatan era com\u00fan ter varios nomes para diferentes situaci\u00f3ns polo que se co\u00f1ec\u00eda tam\u00e9n polos alcumes de \"Pocahontas\", que en algonquino significa \"pequena licenciosa\" e \"Amonute\". \nNumerosos lugares e produtos nos Estados Unidos levan o seu nome. A s\u00faa historia foi idealizada ao longo dos anos e plasmada en arte, literatura e cine. Varios filmes foron realizados baseados en maior ou menor medida na s\u00faa vida como \"The New World\", de Terrence Malick, ou as versi\u00f3ns de Disney en \"Pocahontas\" (1995) e \"Pocahontas II\" (1998). Moitas personalidades dos Estados Unidos te\u00f1en afirmado ser descendentes dela, a trav\u00e9s do seu fillo Thomas, como a primeira dama Edith Wilson, muller do presidente Woodrow Wilson, o actor Glenn Strange, o cantante Wayne Newton ou o astr\u00f3nomo Percival Lowell."}
{"id": "205153", "revid": "85894", "url": "https://gl.wikipedia.org/wiki?curid=205153", "title": "Fragach\u00e1, San Pedro de Eume, As Pontes de Garc\u00eda Rodr\u00edguez", "text": "Fragach\u00e1 \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o IGE en 2014 ti\u00f1a sete habitantes (tres homes e catro mulleres)."}
{"id": "205155", "revid": "98629", "url": "https://gl.wikipedia.org/wiki?curid=205155", "title": "Xefe Powhatan", "text": "Xefe Powhatan ou Wahunsonacock (\u00bf1547? - 1618) foi un l\u00edder dos powhatan, principal etnia da confederaci\u00f3n de tribos que se estend\u00eda dende a actual cidade de Washington D. C. ata Carolina do Norte nos Estados Unidos. Rex\u00eda sobre uns 30 pobos, e gobernaba dende a poboaci\u00f3n de Werowocomoco localizada no actual condado de Gloucester, Virxinia.\nSegundo John Smith, en 1607 subxugou \u00e1s tribos do lugar e converteuse no seu xefe. Mantivo unha actitude ambigua cos colonos brancos, mais permitiu que no ano 1613, a s\u00faa filla Pocahontas casase con John Rolfe. Morreu no 1618 e foi sucedido polo seu irm\u00e1n Opitchapan. Converteuse nun personaxe lendario para a posteridade, de xeito que algunhas familias da alta sociedade virxiniana afirman ser descendentes seus.\nO personaxe hom\u00f3nimo do filme de Disney \"Pocahontas\" bas\u00e9ase no personaxe hist\u00f3rico, \u00f3 cal pon a s\u00faa voz o actor s\u00edux e militante do American Indian Movement Russell Means. No filme \"The New World\" \u00e9 August Schellenberg quen interpreta o Xefe Powhatan."}
{"id": "205156", "revid": "22570", "url": "https://gl.wikipedia.org/wiki?curid=205156", "title": "O Gallel, San Pedro de Eume, As Pontes de Garc\u00eda Rodr\u00edguez", "text": "O Gallel \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 3 habitantes no ano 2014 segundo datos do IGE, dos cales 2 eran homes e 1 era muller."}
{"id": "205157", "revid": "85894", "url": "https://gl.wikipedia.org/wiki?curid=205157", "title": "Lamas, San Pedro de Eume, As Pontes de Garc\u00eda Rodr\u00edguez", "text": "Lamas \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 12 habitantes no ano 2014 segundo datos do IGE, dos cales 6 eran homes e 6 eran mulleres.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "205160", "revid": "27155", "url": "https://gl.wikipedia.org/wiki?curid=205160", "title": "Corticosteroides", "text": ""}
{"id": "205175", "revid": "98629", "url": "https://gl.wikipedia.org/wiki?curid=205175", "title": "A Lamela, San Pedro de Eume, As Pontes de Garc\u00eda Rodr\u00edguez", "text": "A Lamela \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 8 habitantes no ano 2014 segundo datos do IGE, 6 homes e 2 mulleres.\nToponimia.\nO or\u00f3nimo Lamela \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "205183", "revid": "1131", "url": "https://gl.wikipedia.org/wiki?curid=205183", "title": "A Louseira, San Pedro de Eume, As Pontes de Garc\u00eda Rodr\u00edguez", "text": "A Louseira \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "205184", "revid": "56817", "url": "https://gl.wikipedia.org/wiki?curid=205184", "title": "Morixoso, San Pedro de Eume, As Pontes de Garc\u00eda Rodr\u00edguez", "text": "Morixoso \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 4 habitantes no ano 2014 segundo datos do IGE, dos cales 3 eran homes e 1 era muller."}
{"id": "205185", "revid": "22570", "url": "https://gl.wikipedia.org/wiki?curid=205185", "title": "Paipaz, San Pedro de Eume, As Pontes de Garc\u00eda Rodr\u00edguez", "text": "Paipaz \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 15 habitantes no ano 2014 segundo datos do IGE, dos cales 8 eran homes e 7 eran mulleres."}
{"id": "205186", "revid": "85894", "url": "https://gl.wikipedia.org/wiki?curid=205186", "title": "Pereira de Abaixo, San Pedro de Eume, As Pontes de Garc\u00eda Rodr\u00edguez", "text": "Pereira de Abaixo \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. TNo ano 2014 segundo datos do IGE estaba habitado por 2 homes."}
{"id": "205187", "revid": "85894", "url": "https://gl.wikipedia.org/wiki?curid=205187", "title": "Pereira de Arriba, San Pedro de Eume, As Pontes de Garc\u00eda Rodr\u00edguez", "text": "Pereira de Arriba \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 10 habitantes no ano 2014 segundo datos do IGE, dos cales 5 eran homes e 5 eran mulleres."}
{"id": "205188", "revid": "85894", "url": "https://gl.wikipedia.org/wiki?curid=205188", "title": "O Pumar, San Pedro de Eume, As Pontes de Garc\u00eda Rodr\u00edguez", "text": "O Pumar \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 11 habitantes no ano 2014 segundo datos do IGE, dos cales 5 eran homes e 6 eran mulleres."}
{"id": "205189", "revid": "56817", "url": "https://gl.wikipedia.org/wiki?curid=205189", "title": "O Ramallal, San Pedro de Eume, As Pontes de Garc\u00eda Rodr\u00edguez", "text": "O Ramallal \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 2 habitantes no ano 2014 segundo datos do IGE, dos cales 1 era home e 1 era muller."}
{"id": "205191", "revid": "56817", "url": "https://gl.wikipedia.org/wiki?curid=205191", "title": "O Ramallal", "text": "O top\u00f3nimo O Ramallal pode referirse a varios lugares de Galicia:"}
{"id": "205192", "revid": "56817", "url": "https://gl.wikipedia.org/wiki?curid=205192", "title": "O Rego dos B\u00e1caros, San Pedro de Eume, As Pontes de Garc\u00eda Rodr\u00edguez", "text": "O Rego dos B\u00e1caros \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 5 habitantes no ano 2014 segundo datos do IGE, dos cales 3 eran homes e 2 eran mulleres."}
{"id": "205193", "revid": "22570", "url": "https://gl.wikipedia.org/wiki?curid=205193", "title": "Teixedelos, San Pedro de Eume, As Pontes de Garc\u00eda Rodr\u00edguez", "text": "Teixedelos \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 8 habitantes no ano 2014 segundo datos do IGE, dos cales 4 eran homes e 4 eran mulleres."}
{"id": "205194", "revid": "56817", "url": "https://gl.wikipedia.org/wiki?curid=205194", "title": "A Cruz, San Pedro de Eume, As Pontes de Garc\u00eda Rodr\u00edguez", "text": "A Cruz \u00e9 un lugar da parroquia de San Pedro de Eume no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 4 eran homes e 3 eran mulleres."}
{"id": "205195", "revid": "4817", "url": "https://gl.wikipedia.org/wiki?curid=205195", "title": "Explorer 55", "text": "Explorer 55, tam\u00e9n denominado AE-E (\"Atmospheric Explorer E\") e AE-5, foi un sat\u00e9lite cient\u00edfico da NASA pertencente \u00e1 serie Atmosphere Explorer lanzado o 20 de novembro de 1975 desde o Centro Espacial de Cabo Ca\u00f1averal a bordo dun foguete Delta 2910.\nCaracter\u00edsticas.\nA misi\u00f3n de Explorer 55 foi estudar os procesos procesos qu\u00edmicos e os mecanismos de transferencia de enerx\u00eda que controlan a estrutura e o comportamento da atmosfera terrestre e da ionosfera na rexi\u00f3n de m\u00e1xima absorci\u00f3n de enerx\u00eda solar a latitudes pr\u00f3ximas \u00f3 ecuador mentres que Explorer 54 (AE-D) estudaba as rexi\u00f3ns polares e a latitudes altas. Explorer 54 fallou o 29 de xaneiro de 1976, sendo substitu\u00eddo por Explorer 51 para poder seguir facendo medidas simult\u00e1neas.\nO sat\u00e9lite era do mesmo tipo que Explorer 51 e usaba os mesmos instrumentos salvo o medidor de electr\u00f3ns de baixa enerx\u00eda e o detector de \u00f3xido n\u00edtrico no ultravioleta, que eran m\u00e1is apropiados para facer medici\u00f3ns a latitudes altas e que foron substitu\u00eddos por un espectr\u00f3metro de raios ultravioleta retrodispersados para medi-lo contido de ozono na atmosfera.\nExplorer 55 reentrou na atmosfera o 10 de xu\u00f1o de 1981."}
{"id": "205196", "revid": "4817", "url": "https://gl.wikipedia.org/wiki?curid=205196", "title": "AE-E", "text": ""}
{"id": "205197", "revid": "4817", "url": "https://gl.wikipedia.org/wiki?curid=205197", "title": "AE-5", "text": ""}
{"id": "205198", "revid": "85894", "url": "https://gl.wikipedia.org/wiki?curid=205198", "title": "A Carballeira, Vilavella, As Pontes de Garc\u00eda Rodr\u00edguez", "text": "A Carballeira \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 6 habitantes no ano 2014 segundo datos do IGE, dos cales 3 eran homes e 3 eran mulleres."}
{"id": "205199", "revid": "56817", "url": "https://gl.wikipedia.org/wiki?curid=205199", "title": "Alimpadoiros, Vilavella, As Pontes de Garc\u00eda Rodr\u00edguez", "text": "Alimpadoiros \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 7 habitantes no ano 2014 segundo datos do IGE, dos cales 4 eran homes e 3 eran mulleres."}
{"id": "205200", "revid": "56817", "url": "https://gl.wikipedia.org/wiki?curid=205200", "title": "O Castelo, Vilavella, As Pontes de Garc\u00eda Rodr\u00edguez", "text": "O Castelo \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 3 habitantes no ano 2014 segundo datos do IGE, dos cales 2 eran homes e 1 era muller."}
{"id": "205201", "revid": "85894", "url": "https://gl.wikipedia.org/wiki?curid=205201", "title": "Cheiv\u00e1n, Vilavella, As Pontes de Garc\u00eda Rodr\u00edguez", "text": "Cheiv\u00e1n \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 3 habitantes no ano 2014 segundo datos do IGE, dos cales 1 era home e 2 eran mulleres."}
{"id": "205202", "revid": "1131", "url": "https://gl.wikipedia.org/wiki?curid=205202", "title": "Cheiv\u00e1n", "text": "O top\u00f3nimo galego Cheiv\u00e1n pode referirse a:"}
{"id": "205203", "revid": "56817", "url": "https://gl.wikipedia.org/wiki?curid=205203", "title": "A Esfarrapa, Vilavella, As Pontes de Garc\u00eda Rodr\u00edguez", "text": "A Esfarrapa \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 10 habitantes no ano 2014 segundo datos do IGE, dos cales 4 eran homes e 4 eran mulleres."}
{"id": "205204", "revid": "1131", "url": "https://gl.wikipedia.org/wiki?curid=205204", "title": "A Igrexa, Vilavella, As Pontes de Garc\u00eda Rodr\u00edguez", "text": "A Igrexa \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "205205", "revid": "56817", "url": "https://gl.wikipedia.org/wiki?curid=205205", "title": "Maci\u00f1eira, Vilavella, As Pontes de Garc\u00eda Rodr\u00edguez", "text": "Maci\u00f1eira \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 16 habitantes no ano 2014 segundo datos do IGE, dos cales 7 eran homes e 9 eran mulleres."}
{"id": "205206", "revid": "89787", "url": "https://gl.wikipedia.org/wiki?curid=205206", "title": "R\u00edo Loio", "text": "O r\u00edo Loio \u00e9 un r\u00edo galego afluente do Mi\u00f1o, que transcorre por terras de Portomar\u00edn e Paradela, en Lugo. Tr\u00e1tase dun curso de auga que avanza paralelamente ao Cami\u00f1o de Santiago e est\u00e1 situado nas inmediaci\u00f3ns dun importante conxunto paisax\u00edstico e arquitect\u00f3nico, con lugares de referencia como a capela de Portocarneiro ou o Santa Mar\u00eda de Loio. Morre no encoro de Belesar. Ten varios saltos de auga, o maior deles de oito metros de altura.\nEn 2012 a asociaci\u00f3n ecoloxista ADEGA denunciou a intenci\u00f3n de abrir tres minicentrais no seu curso."}
{"id": "205207", "revid": "85894", "url": "https://gl.wikipedia.org/wiki?curid=205207", "title": "Pena Porreira, Vilavella, As Pontes de Garc\u00eda Rodr\u00edguez", "text": "Pena Porreira \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. No ano 2014 segundo datos do IGE estaba habitado por 3 homes.\nD\u00e1 nome ao pol\u00edgono industrial de Penapurreira."}
{"id": "205209", "revid": "56817", "url": "https://gl.wikipedia.org/wiki?curid=205209", "title": "Porreira", "text": "O top\u00f3nimo Porreira pode referirse a dous lugares de Galicia:"}
{"id": "205210", "revid": "22570", "url": "https://gl.wikipedia.org/wiki?curid=205210", "title": "R\u00e1mez, Vilavella, As Pontes de Garc\u00eda Rodr\u00edguez", "text": "R\u00e1mez \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 3 habitantes no ano 2014 segundo datos do IGE, dos cales 1 era home e 2 eran mulleres."}
{"id": "205211", "revid": "56817", "url": "https://gl.wikipedia.org/wiki?curid=205211", "title": "O Reboredo, Vilavella, As Pontes de Garc\u00eda Rodr\u00edguez", "text": "O Reboredo \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 8 habitantes no ano 2014 segundo datos do IGE, dos cales 4 eran homes e 4 eran mulleres."}
{"id": "205212", "revid": "85894", "url": "https://gl.wikipedia.org/wiki?curid=205212", "title": "A Vila, Vilavella, As Pontes de Garc\u00eda Rodr\u00edguez", "text": "A Vila \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Ti\u00f1a 28 habitantes no ano 2014 segundo datos do IGE, dos cales 15 eran homes e 13 eran mulleres."}
{"id": "205213", "revid": "85894", "url": "https://gl.wikipedia.org/wiki?curid=205213", "title": "Vilavella, Vilavella, As Pontes de Garc\u00eda Rodr\u00edguez", "text": "Vilavella \u00e9 un lugar da parroquia de Vilavella no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Estaba despoboado no ano 2014 segundo datos do IGE."}
{"id": "205214", "revid": "5863", "url": "https://gl.wikipedia.org/wiki?curid=205214", "title": "Mesa, Estados Unidos", "text": "Mesa \u00e9 unha cidade situada no condado de Maricopa, no estado de Arizona (EUA). Segundo o censo de 2010 ti\u00f1a unha poboaci\u00f3n de 439.041 habitantes e unha densidade de poboaci\u00f3n de 1.236,77 hab./kmm\u00b2.\nForma parte da \u00e1rea urbana de Phoenix e \u00e9 a terceira cidade do Estado, despois da propia Phoenix e Tucson. \u00c9 a 41\u00aa cidade m\u00e1is poboada dos Estados Unidos e est\u00e1 experimentando un r\u00e1pido crecemento demogr\u00e1fico.\nA\u00ednda que Mesa \u00e9 unha cidade suburbana, realmente ten unha poboaci\u00f3n maior que centros urbanos tan importante como Atlanta, Saint Louis, Minneapolis, Miami e Pittsburgh. Por\u00e9n, segue a ser s\u00f3 unha cidade-dormitorio caracterizada por unha grande expansi\u00f3n urbana. O seu centro \u00e9 m\u00ednimo, e consiste nuns poucos edificios sen exceder dos dous andares. As\u00ed e todo, a recente construci\u00f3n do Centro das Artes de Mesa (\"Mesa Arts Center\") \u00e9 quizais o primeiro paso para a creaci\u00f3n dun verdadeiro centro urbano.\nMesa foi fundada en xaneiro de 1878 por pioneiros morm\u00f3ns, que hoxe conforman unha d\u00e9cima parte da s\u00faa poboaci\u00f3n. Mesa \u00e9 o centro da s\u00faa igrexa na zona de Phoenix.\nPero a historia de Mesa rem\u00f3ntase a m\u00e1is de 2.000 anos, coa chegada do pobo Hohokam. Os Hohokam, cuxo nome significa \"Totalmente esgotado\" ou \"O defunto\", constru\u00edron as canles orixinais. O sistema de canles foi o maior e o m\u00e1is sofisticado do Novo Mundo prehist\u00f3rico.\nHistoria.\nRem\u00f3ntase polo menos 2000 anos coa chegada do pobo Hohokam, que constru\u00edu un sistema orixinal de canles, algunha con 27 m de ancho, que se estend\u00eda polo deserto ata 26\u00a0km, transformando o Deserto de Sonora nun oasis de agricultura. Constru\u00edron centos de quil\u00f3metros de canles, das que moitas a\u00ednda est\u00e1n hoxe en uso.\nDespois de desapareceren os hohokan, os exploradores non se aventuraban nesta \u00e1rea ata que o ex\u00e9rcito dominou os indios apaches.\nDaniel Websten Jones fundou un poboado morm\u00f3n en Arizona a finais do s\u00e9culo XIX, no norte do Mesa de hoxe en d\u00eda. \u00d3 mesmo tempo outro grupo chegou dende Utah e Idaho e escavou outras canles.\nA primeira escola foi constru\u00edda no ano 1879.\nO doutor A.J. Chandler traballou na ampliaci\u00f3n da canle Mesa para permitir unha central el\u00e9ctrica.\nDurante a Gran Depresi\u00f3n recadouse para pavimentar r\u00faas, facer un novo hospital e unha biblioteca.\nM\u00e1is tarde traslad\u00e1ronse al\u00ed militares e medrou moito a poboaci\u00f3n, m\u00e1is coa chegada do aire acondicionado e a industria e, sobre todo, coas compa\u00f1\u00edas a\u00e9reas nos anos 50 e 60.\nXeograf\u00eda.\nSegundo a oficina do censo dos Estados Unidos, a cidade ten unha superficie total de 324,2\u00a0km\u00b2, dos que 323,7\u00a0km\u00b2 son de terra firme e 0,6\u00a0km\u00b2 (un 0,16 %) de augas.\nA s\u00faa altitude media \u00e9 do arredor de 378 m, xa que a cidade se estende por unha meseta situada a uns trinta metros por debaixo de Phoenix, de a\u00ed o nome de \"mesa\" que lle deron os primeiros colonos.\nDemograf\u00eda.\nSegundo o censo de 2010 hab\u00eda 439.041 persoas residindo en Mesa. Destas, o 77,2 % eran brancos, o 3,48 % afroamericanos, o 2,36 % eran amerindios, o 1,93 % asi\u00e1ticos, o 0,38 % das illas do Pac\u00edfico, e o 11,29 % doutras razas, pertencendo o 3,43 % a d\u00faas ou m\u00e1is razas. Do total da poboaci\u00f3n, o 26,36 % eran hispanos ou latinos de calquera raza.\nO 33,4% ti\u00f1a nenos menores de 18 anos vivindo nas casas. A media de idade da poboaci\u00f3n era de 32 anos.\nA media de ingresos por fogar era de 42.817 d\u00f3lares, 315.960 para os homes e 27.005 para as mulleres. A renda per c\u00e1pita era de 19.601.\nO ano 1900 Mesa contaba tan s\u00f3 con 722 habitantes que, pouco a pouco, foron increment\u00e1ndose (1910, 1.692; 1920, 3.036; 1930, 3.711; 1940, 7.224, 1950, 16.790; 1960, 33.772) e, a partir dos anos 1960, o crecemento incrementouse fortemente: 1970, 63.772; 1980, 152.404; 1990, 288.104; 2000, 395.375.\nL\u00edmites de Mesa.\nDebido \u00e1 longa distancia entre o leste o oeste (29\u00a0km) e a grande \u00e1rea de extensi\u00f3n, a mi\u00fado hai que referirse \u00f3 Leste ou o Oeste de Mesa.\nMesa utiliza un sistema de cuadr\u00edcula para numerar as r\u00faas diferente do usado en F\u00e9nix. A r\u00faa central recorre de Norte a Sur e divide a cidade en d\u00faas partes.\nClima.\nLocalizada no deserto de Sonora, Mesa ten invernos suaves e temperados e ver\u00e1ns calorosos con temperaturas m\u00e1ximas medias de 25 graos en xullo e m\u00ednimas medias de 5 graos en xaneiro.\nAtracci\u00f3ns culturais.\nA cidade conta con varios museos, bibliotecas e instalaci\u00f3ns de esparexemento e lecer:\nO \u00fanico ra\u00f1aceos en Mesa \u00e9 o \"Bank of America\".\nOs seus habitantes dispo\u00f1en de tres bibliotecas p\u00fablicas:\nServizos.\nMesa Oeste\nO centro comercial \"Fiesta, Dillard\u00b4s, Macy\u00b4s, Dick\u00b4s Sporting Good\". Outra das grandes atracci\u00f3ns \u00e9 o Banco de Am\u00e9rica. Est\u00e1 previsto agrandar o \"Mall Fiesta\".\nO \"Mesa riverview\" (vista \u00f3 r\u00edo) \u00e9 un novo lugar \u00f3 aire libre que ten espazos para restaurantes, comercios de marca e teatros.\nMesa Este\nO \"Superstition Springs Center\" \u00e9 un centro de tendas cun anfiteatros e unha fonte ao aire libre.\nTransporte.\nMesa \u00e9 unha cidade moi adecuada para cami\u00f1ar a p\u00e9.\nEducaci\u00f3n.\nCase toda a cidade forma parte do distrito escolar das \"Mesa Public Schools\". As \"Gilbert Public Schools\" dir\u00edxense a unha parte do sur de Mesa, e o \"Tempe Elementary School District\" oc\u00fapase, co \"Tempe Union High School District\", dunha pequena parte do oeste de Mesa.\nTam\u00e9n ten o \"Mesa Community College\", o m\u00e1is grande do \"Community College\" con arredor de 24.000 estudantes, e o Campus Polit\u00e9cnico da Universidade estatal de Arizona que ten sobre 6000 estudantes universitarios, ademais da escola de aviaci\u00f3n e de osteopat\u00eda.\nEntre os establecementos de ensinanza superior, en Mesa est\u00e1 a \"CAE Global Academy de Phoenix,\" que forma m\u00e1is de 400 pilotos de li\u00f1as a\u00e9reas ao ano."}
{"id": "205216", "revid": "89787", "url": "https://gl.wikipedia.org/wiki?curid=205216", "title": "Mar\u00eda de Villota", "text": "Mar\u00eda de Villota Comba, nada en Madrid o 13 de xaneiro de 1980 e finada en Sevilla o 11 de outubro de 2013, foi unha piloto espa\u00f1ola de coches de carreiras. Era filla do expiloto de F\u00f3rmula 1 Emilio de Villota e irm\u00e1 de Emilio de Villota Jr., quen do mesmo xeito que a s\u00faa irm\u00e1 competiu na Formula Palmer Audi.\nCarreira.\nDe Villota competiu na World Touring Car Championship e nas ADAC Procar Series. En agosto de 2009, asinou un contrato co Atl\u00e9tico de Madrid polo resto da tempada na Superleague Formula.\nO 18 de agosto de 2011, o equipo Lotus Renault GP confirmou que De Villota fixera unha proba de debut na F\u00f3rmula 1 nun Renault R29 no circu\u00edto Paul Ricard, e estaban en conversaci\u00f3ns para conseguir un asento como piloto de probas na F1. En decembro reiterou o seu desexo de traballar co equipo en 2011, engadindo que estaba en conversaci\u00f3ns avanzadas para o papel de terceiro piloto.\nO 7 de marzo de 2012, anunciouse que Mar\u00eda de Villota uniuse a Marussia F1 Team como piloto de probas, coa oportunidade de probar o coche de F1 a finais de ano.\nO 3 de xullo de 2012 sufriu un grave accidente no aer\u00f3dromo de Duxford (Cambridgeshire, Reino Unido) mentres realizaba unhas probas de aerodin\u00e1mica para o seu equipo. A s\u00faa vida chegou a correr serio perigo, pero tras unha r\u00e1pida intervenci\u00f3n dos servizos de urxencia estabiliz\u00f3uselle. Desafortunadamente, a causa do accidente, Mar\u00eda perdeu o ollo dereito. O accidente tivo lugar por un sistema que te\u00f1en os coches de F1. Cando o motor alcanza un nivel de revoluci\u00f3ns baixo, o sistema aumenta as revoluci\u00f3ns ao 50% da potencia actual. O accidente ocorreu cando o coche de Mar\u00eda estaba ao ralent\u00ed e chocou contra un tr\u00e1iler aparcado a p\u00e9 de pista e coa rampla a media altura o que fixo que o accidente f\u00f3ra de maior gravidade. Pouco m\u00e1is dun ano despois do accidente \u00e9 atopada morta nun hotel de Sevilla, d\u00edas antes de pronunciar unha conferencia e de presentar o seu libro \"La vida es un regalo\"."}
{"id": "205247", "revid": "2295168", "url": "https://gl.wikipedia.org/wiki?curid=205247", "title": "Celta Bosco", "text": ""}
{"id": "205248", "revid": "2295169", "url": "https://gl.wikipedia.org/wiki?curid=205248", "title": "C.D. Bosco", "text": ""}
{"id": "205249", "revid": "98629", "url": "https://gl.wikipedia.org/wiki?curid=205249", "title": "Miguel Pay\u00e1 y Rico", "text": "Miguel Pay\u00e1 y Rico, nado en Beneixama (Alacant) o 20 de decembro de 1811 e finado en Toledo o 24 de decembro de 1891, foi un cardeal da Igrexa cat\u00f3lica. Bispo de Cuenca e arcebispo de Santiago de Compostela e de Toledo.\nTraxectoria.\nPasou a s\u00faa infancia en Onil, de onde era a s\u00faa familia. En Valencia fixo o bacharelato, e estudou Filosof\u00eda, Teolox\u00eda e Dereito Can\u00f3nico, na Universitat de Val\u00e8ncia e no Seminario Conciliar, sendo posteriormente profesor de Dereito Can\u00f3nico.\nEn 1836 foi ordenado sacerdote, e en 1841 foi nomeado reitor da parroquia da s\u00faa vila, Beneixama. Nese per\u00edodo iniciouse a construci\u00f3n da igrexa. En 1844 regresou a Val\u00e8ncia como profesor da Universidade e do Seminario. En 1848 foi nomeado capel\u00e1n maior da Confrar\u00eda da Nosa Se\u00f1ora do Milagre e comezou a dirixir o peri\u00f3dico \"El Eco de la Religi\u00f3n\", onde publicou artigos contra a liberdade relixiosa propugnada polos sectores liberais.\nAcadou por oposici\u00f3n a coenx\u00eda lectoral da catedral de Valencia, onde prestou servizo at\u00e9 ser nomeado bispo de Cuenca o 5 de marzo de 1858. Foi consagrado bispo na catedral de Val\u00e8ncia o 12 de setembro dese mesmo ano.\nEn 1870 participou no Concilio Vaticano I cunha disertaci\u00f3n na defensa da infalibilidade pontificia, prerrogativa que finalmente ser\u00eda aprobada. O discurso, que contribu\u00edu a elevar a s\u00faa fama como te\u00f3logo, foi publicado en Cuenca en 1873.\nEn 1871 e 1877 foi elixido senador pola circunscrici\u00f3n de Biscaia.\nO 16 de xaneiro de 1874 foi nomeado arcebispo de Santiago de Compostela, tomando posesi\u00f3n o 25 de febreiro de 1875. Propulsou a restauraci\u00f3n da catedral, posibilitando que se atopasen os restos do Ap\u00f3stolo Santiago, escondidos no s\u00e9culo XVI por temor \u00e1s incursi\u00f3ns de Francis Drake nas costas galegas. Durante unhas obras no altar maior, tras perforar unha b\u00f3veda o 28 de xaneiro de 1879 atopouse unha furna con \u00f3sos humanos. Pay\u00e1 encargou \u00e1 universidade compostel\u00e1 a an\u00e1lise dos restos. En 1884 o papa Le\u00f3n XIII, por medio da bula \"Deus Omnipotens\", anunciou o descubrimento dos restos do Ap\u00f3stolo, retomando a tradici\u00f3n das peregrinaci\u00f3ns a Compostela.\nO 12 de marzo de 1877 o papa P\u00edo IX nomeouno cardeal co t\u00edtulo de \"Ss. Quirico e Giulitta\", e como tal interveu no conclave de 1878, no que se elixiu o papa Le\u00f3n XIII.\nEn 1885 fundou o Hospital psiqui\u00e1trico de Conxo, tras recuperar o antigo convento logo da s\u00faa desamortizaci\u00f3n a mediados do s\u00e9culo XIX.\nO 7 de xu\u00f1o de 1886 foi nomeado arcebispo de Toledo, Primado de Espa\u00f1a e Patriarca das Indias Occidentais. Nese mesmo ano bautizou ao rei Afonso XIII."}
{"id": "205251", "revid": "98629", "url": "https://gl.wikipedia.org/wiki?curid=205251", "title": "Condado de Mesa", "text": "O condado de Mesa (en ingl\u00e9s: Mesa County), fundado o 14 de febreiro de 1883, \u00e9 un dos 64 condados do estado de Colorado (Estados Unidos).\nXeograf\u00eda.\nTen unha superficie de 8.653\u00a0km\u00b2, dos que 8.619 son de terra firme e 35 (o 0,40 %) de augas continentais. A s\u00faa poboaci\u00f3n, segundo o censo do ano 2000, era de 116.255 habitantes, polo que a s\u00faa densidade de poboaci\u00f3n era de 13 hab./km\u00b2.\nA s\u00faa capital \u00e9 a cidade de Grand Junction (58.566 habitantes en 2000), as\u00ed chamada por estar na confluencia dos r\u00edos Grand River e Gunnison River.\nDatos econ\u00f3micos.\nSegundo o censo dos Estados Unidos do ano 2000, a renda per c\u00e1pita media do condado era de 35.864 d\u00f3lares, e os ingresos medios dunha familia era de 43.009 $.\nEn 2000 os homes ti\u00f1a uns ingresos per c\u00e1pita de 32.316 d\u00f3lares, contra 22.374 das mulleres. O ingreso \"per c\u00e1pita\" para o condado era de 18.715 d\u00f3lares. Ao redor do 10,20 % da poboaci\u00f3n estaba baixo o limiar de pobreza nacional."}
{"id": "205255", "revid": "98629", "url": "https://gl.wikipedia.org/wiki?curid=205255", "title": "Agust\u00edn Jos\u00e9 Antu\u00f1a Alonso", "text": "Agust\u00edn Jos\u00e9 Antu\u00f1a Alonso, nado en La Felguera (Asturias) o 19 de marzo de 1927, e finado en Xix\u00f3n o 10 de marzo de 2012, foi un avogado e pol\u00edtico asturiano da Uni\u00f3n de Centro Democr\u00e1tico (UCD).\nLicenciouse en Dereito na Universidade de Oviedo.\nEntre 1979 e 1983 foi cabeza de lista do concello de Xix\u00f3n pola UCD sendo concelleiro e xefe da oposici\u00f3n, cargo que compaxinou co de Presidente da Deputaci\u00f3n Provincial de Oviedo. Permanece nese posto at\u00e9 a aprobaci\u00f3n do Estatuto de Autonom\u00eda asturiano o 6 de marzo de 1982, co cal a Deputaci\u00f3n int\u00e9grase na Administraci\u00f3n Auton\u00f3mica convert\u00e9ndose na Xunta Xeral do Principado de Asturias e Agust\u00edn Antu\u00f1a conv\u00e9rtese no seu primeiro presidente provisional, posto que ocupa at\u00e9 o 14 de xaneiro de 1983.\nM\u00e1is tarde desempe\u00f1ou diversos cargos como o de decano do Colexio de Avogados de Xix\u00f3n (1990-2000), conselleiro do Consello Xeral da Avogac\u00eda, vicepresidente da C\u00e1mara da Propiedade Urbana de Xix\u00f3n e desde 1980 patrono-fundador da Fundaci\u00f3n Pr\u00edncipe de Asturias.\nConced\u00e9ronselle varias distinci\u00f3ns como a Gran Cruz de San Raimundo de Pe\u00f1afort e a Insignia de Ouro do Colexio de Avogados de Xix\u00f3n. \u00c9 as\u00ed mesmo, membro de honra da Academia de Medicina do Principado e \u00e9 membro de n\u00famero da Academia de Xurisprudencia do Principado.\nFoi presidente da Fundaci\u00f3n Foro Jovellanos do Principado de Asturias entre marzo de 1998 e o mesmo mes de 2002."}
{"id": "205256", "revid": "23204", "url": "https://gl.wikipedia.org/wiki?curid=205256", "title": "John Wilkinson Taylor", "text": "John Wilkinson Taylor, nado en Covington, Kentucky, o 2 de setembro de 1906 e finado en Denver, Colorado, o 11 de decembro de 2001, foi un educador estadounidense. Foi presidente da Universidade de Louisville de 1947 a 1949. Foi director xeral da Unesco entre 1952 e 1953."}
{"id": "205257", "revid": "1505", "url": "https://gl.wikipedia.org/wiki?curid=205257", "title": "Jaime Torres Bodet", "text": "Jaime Torres Bodet, nado en Cidade de M\u00e9xico o 17 de abril de 1902 e finado na mesma cidade o 13 de maio de 1974, foi un diplom\u00e1tico, escritor, ensa\u00edsta e poeta mexicano, director xeral da Unesco de 1948 a 1952. O seu traballo na alfabetizaci\u00f3n foi reco\u00f1ecido, ademais de haber posto en funcionamento a pol\u00edtica de relaci\u00f3ns exteriores durante os inicios da guerra fr\u00eda. Suicidouse en 1974."}
{"id": "205258", "revid": "23204", "url": "https://gl.wikipedia.org/wiki?curid=205258", "title": "Julian Huxley", "text": "Julian Sorell Huxley, nado en Londres o 22 de xu\u00f1o de 1887 e finado o 14 de febreiro de 1975, foi un bi\u00f3logo, escritor, humanista e internacionalista brit\u00e1nico, co\u00f1ecido polas s\u00faas contribuci\u00f3ns \u00e1 popularizaci\u00f3n da ciencia a trav\u00e9s de libros e conferencias. Foi o primeiro director da Unesco e foi nomeado cabaleiro brit\u00e1nico en 1958.\nHuxley formaba parte dunha familia distinguida. O seu irm\u00e1n era o escritor Aldous Huxley, e era medio irm\u00e1n doutro bi\u00f3logo, o premio Nobel Andrew Huxley; o seu pai foi o escritor e editor Leonard Huxley; e o seu av\u00f3 paterno foi o bi\u00f3logo Thomas Henry Huxley, famoso por ser colega e apoiar a Charles Darwin. O seu av\u00f3 materno foi o acad\u00e9mico Tom Arnold."}
{"id": "205259", "revid": "23204", "url": "https://gl.wikipedia.org/wiki?curid=205259", "title": "To\u0142kiny", "text": "To\u0142kiny (/t\u0254u\u032f\u02c8kin\u0268/) (en ), \u00e9 unha vila do concello polaco de Korsze, no condado de K\u0119trzyn, Varmia e Masuria. Esta a unha distancia aproximada de 9 quil\u00f3metros ao sueste de Korsze, 11 quil\u00f3metros ao oeste de K\u0119trzyn e 60 quil\u00f3metros ao nordeste da capital rexional, Olsztyn. Antes de 1945 o territorio era parte de Alema\u00f1a (Prusia Oriental)."}
{"id": "205260", "revid": "89787", "url": "https://gl.wikipedia.org/wiki?curid=205260", "title": "Terres de l'Ebre", "text": "As Terres de l'Ebre (\"Terras do Ebro\") \u00e9 unha rexi\u00f3n do sur de Catalu\u00f1a (Espa\u00f1a) formada polas comarcas de Baix Ebre, Montsi\u00e0, Terra Alta e Ribera d'Ebre. \u00c9 un dos oito \u00e1mbitos funcionais territoriais definidos no Plan territorial xeral de Catalu\u00f1a, para un hipot\u00e9tico desenvolvemento da Comunidade Aut\u00f3noma en vigair\u00edas.\nO seu accidente xeogr\u00e1fico m\u00e1is caracter\u00edstico \u00e9 o curso baixo do r\u00edo Ebro. O seu territorio, con m\u00e1is de 3.300\u00a0km cadrados representa o 52% da superficie da provincia de Tarragona e o 10% da de Catalu\u00f1a e est\u00e1 constitu\u00eddo por 52 municipios.\nAs principais localidades por poboaci\u00f3n son: Tortosa, Amposta, Sant Carles de la R\u00e0pita, Deltebre, Alcanar e l'Ametlla de Mar. Te\u00f1en un peso representativo tam\u00e9n Gandesa e M\u00f3ra d'Ebre, como capitais de comarca que son.\nNo aspecto ambiental as catro comarcas pos\u00faen un importante patrimonio natural: os parques naturais de Delta do Ebro e Portos de Tortosa-Beceite, as\u00ed como outras zonas que gozan doutros graos de protecci\u00f3n, como a serra de Card\u00f3 ou a reserva de Sebes en Flix. A este s\u00famaselle o seu legado cultural e hist\u00f3rico-art\u00edstico, como os conxuntos hist\u00f3ricos de Tortosa, Horta de Sant Joan, Miravet, Batea ou Arnes."}
{"id": "205264", "revid": "22570", "url": "https://gl.wikipedia.org/wiki?curid=205264", "title": "K\u0119trzyn", "text": "K\u0119trzyn (en polaco e oficinalmente, pronunciado /\u02c8k\u025bnt\u0282\u0268n/; en ; antigamente en ), \u00e9 un municipio do noroeste de Polonia que en 2004 ti\u00f1a unha poboaci\u00f3n de 28.351 habitantes. Actualmente pertence ao voivodato de Varmia e Masuria, mais entre 1975 e 1998 foi parte do de Olsztyn. \u00c9 a capital do condado de K\u0119trzyn, e recibiu o seu nome en 1950 do historiador Wojciech K\u0119trzy\u0144ski.\nHistoria.\nOs poboadores orixinais da rexi\u00f3n foron a tribo b\u00e1ltica dos aesti, mencionados polo historiador romano T\u00e1cito na s\u00faa obra \"Xermania\". A vila, co\u00f1ecida en alem\u00e1n como \"Rastenburg\" e en polaco como \"Rastembork\", foi establecida en 1329 no Estado da Orde Teut\u00f3nica e lle foron reco\u00f1ecidos os dereitos de vila en 1357.\nEn 1914, durante a primeira guerra mundial, foi escenario da batalla dos lagos de Masuria durante a campa\u00f1a de Tannenberg. Durante a segunda guerra mundial foi o lugar onde Adolf Hitler tivo os seus cuarteis militares, chamados \"Wolfsschanze\", e que estaban localizados nun bosque ao leste da poboaci\u00f3n. En 1945 a zona foi devastada polos alem\u00e1ns en retirada e polo avance dos sovi\u00e9ticos na campa\u00f1a de Vistula-Oder. A vila foi ocupada polo Ex\u00e9rcito Vermello en 1945 preto do fin da guerra. Logo da guerra, pasou a pertencer a Polonia, como foi acordado na Conferencia de Potsdam. Os residentes alem\u00e1ns que non foran evacuados foron expulsados e substitu\u00eddos por polacos. A vila foi renomeada como \"Rastembork\" en 1945, e m\u00e1is adiante, en 1950, cambiou novamente o seu nome polo actual, \"K\u0119trzyn\"."}
{"id": "205266", "revid": "98629", "url": "https://gl.wikipedia.org/wiki?curid=205266", "title": "Xos\u00e9 de Cora", "text": "Xos\u00e9 de Cora Paradela, nado en Lugo o 5 de xu\u00f1o de 1951, \u00e9 un xornalista e escritor galego.\nTraxectoria.\nFoi redactor da axencia Efe (1970-79) en Madrid e correspondente al\u00ed de \"El Progreso\", \"Ferrol-Diario\", \"Regi\u00f3n\" de Oviedo e \"La Voz de Avil\u00e9s\". Tivo colaboraci\u00f3ns en \"Lui\", \"Dobl\u00f3n\", \"Tiempo\", \"Galicia Internacional\", Radio Lugo, Radio Nacional e Radio 80. Director da revista \"En Punta\", especializada en medios de comunicaci\u00f3n, e redactor xefe de \"El Indiscreto Semanal\". En 1980 foi nomeado director de \"El Progreso\", cargo que ocupa ata o ano 1994, no que pasa a ser director xeral do Grupo El Progreso.\nPremios \"La Codorniz de Plata\" (2000)\", Jos\u00e9 Luis Alvite\" (Asociaci\u00f3n de Periodistas de Galicia) (2018), \"Moncho do P\u00edo\" (2021) e \"Fernando Arenas Quintela\" (2019). pola s\u00faa actividade como humorista e columnista, os tres primeiros, e pola monograf\u00eda \"Ilustres asesinos y distinguidos cad\u00e1veres,\" o cuarto. Menci\u00f3n especial ao gui\u00f3n de \"O ladr\u00f3n de reliquias\" no concurso \"Cami\u00f1o do Xacobeo\" (2004), e finalista do \"Julio Camba\" (2021).\nProfesor convidado na Facultade de Ciencias da Comunicaci\u00f3n de Santiago de Compostela. Presidiu a Asociaci\u00f3n da Prensa de Lugo, a Asociaci\u00f3n Galega de Televisi\u00f3ns Locais e foi tesoureiro do Colexio Profesional de Xornalistas de Galicia. Pertenceu \u00e1 Asociaci\u00f3n de Empresas Galegas do Audiovisual. Acad\u00e9mico da Galega de Gastronom\u00eda e acad\u00e9mico de honra da A. Xacobea.\nA trav\u00e9s de Lugopress, a produtora do Grupo El Progreso, dirixe series, documentais e tv movies para televisi\u00f3n:\nCoprodutor de \"Sal gorda\", de Fernando Trueba e guionista da curtametraxe \"O bezoar\".\nLugopress levou a cabo tam\u00e9n as coproduci\u00f3ns do documental \"Mux\u00eda. Pol\u00edtica na Costa da Morte\", de Ricardo Llovo; as longametraxes \"O ano da carracha\", de Jorge Coira; e \"3:19\", de Dany Saadia; as publicaci\u00f3ns de El Progreso: \"Paseante en Lugo\", de \"\u00c1nxel Fole\", \"Calendario de Galicia\", \"Mil preguntas sobre Lugo\", \"Cien portadas\" e \"Un siglo de publicidad\"; o ciclo de conferencias \"O amor e como conseguilo na Galicia m\u00e1xica\", e o xogo \"Talismanes del Camino\".\nObra en castel\u00e1n.\nSeries prensa"}
{"id": "205267", "revid": "1888", "url": "https://gl.wikipedia.org/wiki?curid=205267", "title": "Xos\u00e9 de Cora Paradela", "text": ""}
{"id": "205268", "revid": "1888", "url": "https://gl.wikipedia.org/wiki?curid=205268", "title": "Jos\u00e9 de Cora Paradela", "text": ""}
{"id": "205269", "revid": "839", "url": "https://gl.wikipedia.org/wiki?curid=205269", "title": "Rastenburg", "text": ""}
{"id": "205271", "revid": "98629", "url": "https://gl.wikipedia.org/wiki?curid=205271", "title": "Inklings", "text": "Os Inklings eran un cen\u00e1culo de acad\u00e9micos e escritores ingleses vencellados \u00e1 Universidade de Oxford, a maior parte deles cristi\u00e1ns, que se reuniu en Oxford entre os anos trinta e os sensenta, a\u00ednda que a s\u00faa \u00e9poca m\u00e1is intensa durou s\u00f3 at\u00e9 1949. Os \"Inklings\" eran entusiastas da literatura, que ponderaban o valor da narrativa en ficci\u00f3n, e que impulsaban a escrita de fantas\u00eda.\nMembros e reuni\u00f3ns.\nOs membros m\u00e1is regulares, moitos deles acad\u00e9micos na Universidade, foron C. S. \"Jack\" Lewis, J. R. R. \"Tollers\" Tolkien, Owen Barfield, Charles Williams, o fillo de Tolkien Christopher, o irm\u00e1n m\u00e1is vello de Lewis \"Warnie\", Roger Lancelyn Green, Adam Fox, Hugo Dyson, R. A. \"Humphrey\" Havard, J. A. W. Bennett, Lord David Cecil e Nevill Coghill. Outros asistentes menos frecuentes foron Percy Bates, Enid Blyton, Charles Leslie Wrenn, Colin Hardie, James Dundas-Grant, John David Arnett e Jon Fromke, John Wain, R. B. McCallum, Gervase Mathew, e C. E. Stevens. Outros convidados foron E. R. Eddison e o poeta surafricano Roy Campbell. Como era com\u00fan naquel momento e lugar, todos os \"Inklings\" eran homes. Dorothy L. Sayers, \u00e1s veces considerada unha deles, era amiga de Lewis e de Williams, mais nunca asistiu \u00e1s s\u00faas xuntanzas.\nO debate sobre literatura e teolox\u00eda, e a lectura e cr\u00edtica dos traballos sen finalizar dos membros eran as principais actividades. \"O Se\u00f1or dos Aneis\" de Tolkien, \"Out of the Silent Planet\" de Lewis e \"All Hallows' Eve\" de Williams son algunhas das novelas que foron lidas por vez primeira aos \"Inklings\". As reuni\u00f3ns non eran totalmente serias, sen\u00f3n que transcorr\u00edan nun ambiente informal e de camaradar\u00eda.\nAt\u00e9 1949 as reuni\u00f3ns dos \"Inklings\" celebr\u00e1banse polo xeral as noites dos xoves, nas habitaci\u00f3ns de C. S. Lewis no Magdalen College. A mi\u00fado xunt\u00e1banse tam\u00e9n os xoves a mediod\u00eda no \"pub\" \"The Eagle and Child\". Anos despois cambiaron de lugar, pasando ao \"The Lamb and Flag\"."}
{"id": "205272", "revid": "54334", "url": "https://gl.wikipedia.org/wiki?curid=205272", "title": "Bianca e Falliero", "text": "Bianca e Falliero, o sia Il Consiglio dei Tre (en galego, \"Bianca e Falliero, ou o Consello dos Tres\") \u00e9 unha \u00f3pera en dous actos con m\u00fasica de Gioachino Rossini e libreto en italiano de Felice Romani baseado na obra de Antoine-Vincent Arnault \"Les V\u00e9nitiens ou Blanche et Montcassin\". Foi estreada o 26 de decembro de 1819 no Teatro alla Scala de Mil\u00e1n. \n\"Bianca e Falliero\" \u00e9 a \u00f3pera n\u00famero 30 do cat\u00e1logo rossiniano, ocupa unha posici\u00f3n particular, de fronteira ou punto intermedio na traxectoria do compositor: \u00e9 a quinta e \u00faltima do compositor para o Teatro alla Scala de Mil\u00e1n, teatro no que Rossini trabaxara, de xeito intermitente mais con notables resultados, dende \"La pietra del paragone\" de 1812 a \"La gazza ladra\" de 1817, pasando por \"Aureliano in Palmira\" e \"Il turco in Italia\". A s\u00faa \u00faltima achega ao repertorio do teatro milan\u00e9s clausura unha etapa de oito anos (1812-1819) fren\u00e9ticos, vertixinosos, de aut\u00e9ntica galera, durante os cales compuxo nada menos que 27 \u00f3peras dos x\u00e9neros m\u00e1is diversos, innovando e experimentando coas formas, e creando un paradigma oper\u00edstico que gravitou sobre a creaci\u00f3n l\u00edrica italiana e europea ata ben avanzado o Romanticismo. Logo de \"Bianca e Falliero\", composta para a inauguraci\u00f3n da tempada milanesa do Carnaval de 1819-1820, a nova d\u00e9cada ser\u00e1 testemu\u00f1a dunha diminuci\u00f3n radical do esforzo creativo de Rossini, que ata a s\u00faa retirada dos escenarios con \"Guillaume Tell\" (1829) compuxo nada m\u00e1is que nove \u00f3peras (e varias delas son en realidade \u00f3peras anteriores reformadas), a unha por ano, primeiro en Italia e, logo da par\u00e9ntese viaxeira de 1824, finalmente en Par\u00eds.\nEsquecida durante s\u00e9culo e medio, a s\u00faa recuperaci\u00f3n en P\u00e9saro en 1986, nunha produci\u00f3n de Pizzi con Horne, Ricciarelli e Merritt, gravada en disco, non supuxo un paralelo relanzamento nos escenarios internacionais similar ao que tiveron outras obras rossinianas (a\u00ednda que en P\u00e9saro foi reposta no ano 1989), a pesar de gozar dunha edici\u00f3n nova discogr\u00e1fica por parte de Opera Rara no ano 2000. Por\u00e9n, a\u00ednda poden escoitarse alg\u00fans fragmentos de cando en vez, como o cuarteto do momento cume da obra \"Cielo, il mio labbro ispira\", e se cadra a aria de soprano \"Della rosa il bel Vermiglio\".\nEsta \u00f3pera case non se representa na actualidade, aparecendo nas estat\u00edsticas de Operabase cunha soa representaci\u00f3n no per\u00edodo 2005-2010.\nArgumento.\nBianca ama a Falliero, un xove xeneral veneciano, mais seu pai prometeuna a Capellio. Bianca n\u00e9gase a asinar o contrato de voda, mais Falliero, que a apoiou, ref\u00faxiase na Embaixada Espa\u00f1ola, rompendo a lei de Venecia. Falliero debe ser xulgado polo consello de tres que figuran no t\u00edtulo da \u00f3pera. Capellio, pai de Falliero e outro oficiall, percibe a sinceridade de Bianca, liberando a Falliero e rematando a \u00f3pera cun final feliz.\nOrquestraci\u00f3n.\nA partitura de Rossini prev\u00e9 a utilizaci\u00f3n de:\nPara os recitativos:"}
{"id": "205275", "revid": "98629", "url": "https://gl.wikipedia.org/wiki?curid=205275", "title": "Juniperus", "text": "Os xenebreiros ou cimbros forman o x\u00e9nero Juniperus, Son con\u00edferas arb\u00f3reas ou arbustivas, pertencentes \u00e1 familia das cupres\u00e1ceas. Dependendo do punto de vista taxon\u00f3mico, hai entre 50 e 67 especies de xenebreiros distribu\u00eddas por todo o hemisferio norte, desde o \u00c1rtico cara ao sur at\u00e9 a \u00c1frica tropical, no Vello Mundo, e at\u00e9 as monta\u00f1as de Centroam\u00e9rica.\nAs especies rep\u00e1rtense en d\u00faas secci\u00f3ns (\"sectiones\"), os xenebreiros (\"J. secc. Juniperus\") e as sabinas (\"J. secc. Sabina\").\nEn Galiza s\u00f3 unha especie \u00e9 natural no alto das serras orientais do pa\u00eds: o xenebreiro rastreiro (\"Juniperus communis\" subsp. \"alpina\").\nDescrici\u00f3n.\nAs especies deste x\u00e9nero var\u00edan en tama\u00f1o e forma desde \u00e1rbores de 20\u201340 m de altura, at\u00e9 arbustos columnares ou rastreiros con longas ramas. Son de folla perenne, xeralmente dioicas, con condutos secretores na codia, de follas escamiformes ou con ac\u00edculas curtas, que se dispo\u00f1en opostas ou verticiladas sobre as p\u00f3las.\nOs estr\u00f3bilos son moi caracter\u00edsticos, globosos ou ovoides, sempre carnosos (\"arcestidas\"), con 3-9 escamas f\u00e9rtiles, case soldadas, que albergan cadans\u00faa semente. Nalgunhas especies estes conos son de cor parda avermellada ou laranxa, pero na maior\u00eda son azuis; a mi\u00fado son arom\u00e1ticos e poden usarse como unha especia. A maduraci\u00f3n da semente var\u00eda entre as especies, desde os 6 at\u00e9 os 20 meses despois da polinizaci\u00f3n. Os conos masculinos son parecidos aos do resto das cupres\u00e1ceas, con 6-20 escamas; a maior parte deitan o pole a principios da primavera, pero nalgunhas especies a polinizaci\u00f3n acontece en outono.\nA maior parte das especies (como \"J. chinensis\", \"J. virginiana\") te\u00f1en dous tipos de follas: as pl\u00e1ntulas e algunhas rami\u00f1as de \u00e1rbores m\u00e1is vellas te\u00f1en ac\u00edculas de 5\u201325\u00a0mm de longo; e as follas en plantas maduras son (na s\u00faa maior parte) pequenas (2\u20134\u00a0mm de longo), superpostas e escamosas. Cando hai follaxe nova en plantas adultas, a mi\u00fado enc\u00f3ntrase en brotes \u00e1 sombra, coa follaxe adulta a pleno sol. As follas nos brotes de crecemento r\u00e1pido moitas veces son intermedias entre a follaxe xuvenil e a adulta.\nNalgunhas especies (como \"J. communis\", \"J. squamata\"), toda a follaxe \u00e9 de tipo xuvenil, acicular, sen follas escamosas. Dependendo da especie, as agullas poden estar unidas na base (p. ex. na \"J. communis\"), ou fundirse suavemente coa rama, sen se uniren (p. ex. na \"J. squamata\").\nAs ac\u00edculas destas plantas son duras e finas, facendo a follaxe xuvenil espi\u00f1enta \u00e1 hora de manexala. Isto pode ser unha forma de identificalos valiosa nas pl\u00e1ntulas, o mesmo que a moi similar follaxe xuvenil dos cipreses (\"Cupressus, Chamaecyparis\") e outros x\u00e9neros parecidos onde \u00e9 suave e non espi\u00f1enta.\nSon as \u00fanicas plantas que serven de alimento para as larvas de varios lepid\u00f3pteros, entre eles \"Bucculatrix inusitata\" e \"Thera juniperata\", e son tam\u00e9n comida para as larvas doutras especies de lepid\u00f3pteros como \"Chionodes electella\", \"C. viduella\", \"Eupithecia pusillata\" e \"Panolis flammea\"; outras da familia dos tortr\u00edcidos, como \"C. duplicana\", alim\u00e9ntanse da cortiza ao redor de feridas.\nClasificaci\u00f3n.\nO n\u00famero de especies deste x\u00e9nero \u00e9 obxecto de controversia, con dous estudos recentes que dan totais moi diferentes: Farjon (2001) acepta 52 especies, mentres que Adams (2004) acepta 67. Div\u00eddense en varias secci\u00f3ns a\u00ednda que, particularmente entre as especies de follas escamiformes, que especie pertenence a que secci\u00f3n \u00e9 algo que est\u00e1 lonxe de resultar claro, mentres as investigaciones seguense realizando. A secci\u00f3n \"Juniperus\" (xenebreiro) \u00e9, por\u00e9n, un grupo monofil\u00e9tico obvio.\nXenebreiros.\n\"Juniperus\" sect. \"Juniperus\": de ac\u00edculas curtas, punzantes. As follas adultas son aciculares, en grupos de tres, e unidas na base (v\u00e9xase abaixo \u00e1 dereita). Son ricos en aceites esenciais e resinas de diferente natureza. Velenosos pola natureza das substancias que presentan: alcaloides, alcohois terp\u00e9nicos, hidrocarburos e alcanfor. Div\u00eddese \u00e1 s\u00faa vez en tres subsecci\u00f3ns:\nSabinas.\n\"Juniperus\" secc. \"Sabina\": De follas escamiformes, non punzantes. Por destilaci\u00f3n das s\u00faas arc\u00e9stidas obtense a xenebra. As follas adultas son na s\u00faa maior parte escamiformes, parecidas \u00e1s das especies do x\u00e9nero \"Cupressus\", en pares opostos ou en grupo de tres, e as follas aciculares xuven\u00eds non est\u00e1n unidas na base (inclu\u00edndo nas poucas que s\u00f3 te\u00f1en follas aciculares; v\u00e9xase debaixo \u00e1 dereita).\nProvisionalmente, o resto de xenebreiros incl\u00faense aqu\u00ed, a\u00ednda que forman un grupo parafil\u00e9tico.\nCultivo e usos.\nAs \"bagas\" de xenebreiro son unha especia usada nunha ampla variedade de pratos culinarios e co\u00f1\u00e9cense sobre todo por ser o principal aromatizante da xenebra (e respons\u00e1bel do nome desta bebida, que \u00e9 unha forma acortada da palabra neerlancesa para xenebreiro, \"genever\"). As \"bagas\" de xenebreiro tam\u00e9n se usan como aromatizantes no licor jenever e nas cervexas tipo sahti. A salsa de \"bagas\" de xenebreiro \u00fasanse para condimentar paspall\u00e1s, fais\u00e1n, tenreira, coello, veado e outros pratos de carne.\nA maior parte dos pobos prehist\u00f3ricos viviron cerca de bosques de xenebreiros que lles proporcionaban alimento, combust\u00edbel e madeira para faceren aloxamentos ou utensilios. Moitas especies, como \"J. chinensis\" (xenebreiro da China), de Asia oriental, \u00fasanse amplamente en paisaxismo e horticultura, e como unha das especies m\u00e1is populares para usar en bonsai. Tam\u00e9n \u00e9 un s\u00edmbolo de lonxevidade, forza, car\u00e1cter atl\u00e9tico e fertilidade.\nAlg\u00fans xenebreiros denom\u00ednase, inadecuadamente, \"cedros\", como ocorre por exemplo co \"Juniperus cedrus\" ao que se lle chama \"cedro de Canarias\". Pero realmente non \u00e9 un cedro, porque os verdadeiros cedros son tres especies do x\u00e9nero \"Cedrus\", pertencente \u00e1 familia das pin\u00e1ceas e non, como os xenebreiros, \u00e1 das cupres\u00e1ceas.\nAlgunhas especies son sens\u00edbeis \u00e1 enfermidade da ferruxe, de \"Gymnosporangium\", e poden ser un serio problema para as persoas que cultivan maceitas, o hospedeiro alternativo da enfermidade.\nEn Marrocos, a alcatr\u00e1n do \"Juniperus phoenicea\" apl\u00edcase en modelos punteados en cuncas para sopas. Este alcatr\u00e1n (\"gitran\") fai a auga m\u00e1is fragante e dise que \u00e9 bo para os dentes.\nOs nativos americanos usaron o xenebreiro para tratar a diabetes; tales tratamentos por indios como os navajos, por exemplo, est\u00e1n baixo estudo cl\u00ednico. Os ensaios cl\u00ednicos demostraron que o tratamento con xenebreiro pode atrasar o desenvolvemento da diabetes nos ratos. Os americanos nativos tam\u00e9n usan as \"bagas\" do xenebreiro como contraceptivo feminino.\nO m\u00e9dico herborista do s\u00e9culo XVII Nicholas Culpeper recomendaba as \"bagas\" maduras para afecci\u00f3ns tales como a asma ou a esci\u00e1tica, as\u00ed como para acelerar o parto."}
{"id": "205297", "revid": "25871", "url": "https://gl.wikipedia.org/wiki?curid=205297", "title": "Assemblea Nacional Catalana", "text": "A Assemblea Nacional Catalana (en galego \"Asemblea Nacional Catal\u00e1\") ou ANC, tam\u00e9n co\u00f1ecida como Moviment per la Independ\u00e8ncia (en galego \"Movemento pola Independencia\"), \u00e9 unha organizaci\u00f3n popular, unitaria, plural e democr\u00e1tica que ten como obxectivo recuperar a independencia pol\u00edtica de Catalu\u00f1a mediante a constituci\u00f3n dun Estado de dereito, democr\u00e1tico e social.\nHistoria.\nO embri\u00f3n da organizaci\u00f3n orixinouse durante a \"Confer\u00e8ncia Nacional per l'Estat Propi\" (\"Conferencia Nacional polo Estado Propio\") que se celebrou o 30 de abril de 2011 en Barcelona (Catalu\u00f1a), \u00e1 que asistiron 1.500 persoas. Nesa conferencia elixiuse o \"Consell permanent\" (\"Consello permanente\") formado por Aureli Argem\u00ed, Enric I. Canela, Carles Castellanos, Josep Cruanyes, Josep Dalmau, Miquel Esquirol, Patr\u00edcia Gabancho, Juli\u00e0 de J\u00f2dar, Joel Joan, Enric Larreula, Llu\u00eds Llach, Josep Maria Muri\u00e0, Ferran Requejo, Francesc Ribera, Pep Riera, Blanca Serra, Eva Serra, Jordi Sol\u00e9, Josep Maria Terricabras, Quim Torra, Ricard Torrents, entre outros; as\u00ed como tam\u00e9n o \"secretariado provisional\", composto por Alfred Bosch, Miquel Strubell, Miquel Sellar\u00e8s, Jaume Soler, entre outros\nA asemblea constitu\u00ednte da ANC tivo lugar o 10 de marzo de 2012 no Palau Sant Jordi de Barcelona, aprob\u00e1ndose os estatutos, o regulamento interno e a folla de ruta cara \u00e1 independencia.\nOrganizou a Manifestaci\u00f3n \"Catalunya, nou estat d'Europa\", que se celebrou na Diada de Catalu\u00f1a de 2012 e \u00e1 que asistiron 1,5 mill\u00f3ns de persoas. A s\u00faa presidenta, Carme Forcadell, dixo que \u00abo 12 de setembro, o Goberno deber\u00e1 empezar a traballar pola Independencia de Catalu\u00f1a\u00bb."}
{"id": "205298", "revid": "98629", "url": "https://gl.wikipedia.org/wiki?curid=205298", "title": "007 contra o doutor No", "text": "007 contra o doutor No (en ) \u00e9 un filme brit\u00e1nico dirixido por Terence Young que se estreou en 1962. Bas\u00e9ase na novela \"Dr. No\" de Ian Fleming. Primeiro filme baseado no personaxe James Bond. Estreouse en galego na TVG o 17 de marzo de 2008.\nSinopse.\nJames Bond chega a Xamaica coa misi\u00f3n de pescudar sobre os asasinatos cometidos por un axente especial brit\u00e1nico e a s\u00faa secretaria. Mais, \u00f3 mesmo tempo, descobre a existencia dunha sinistra organizaci\u00f3n na illa Crab Key. Nesta ocasi\u00f3n o seu inimigo \u00e9 o Doutor No, que, axudado polo seu c\u00f3mplice, o profesor Dent, proponse executar un sinistro plan: desviar a traxectoria dos foguetes de Cabo Ca\u00f1averal."}
{"id": "205299", "revid": "98629", "url": "https://gl.wikipedia.org/wiki?curid=205299", "title": "Parque Nacional Mesa Verde", "text": "O Parque Nacional de Mesa Verde (en ingl\u00e9s Mesa Verde National Park) \u00e9 un Parque Nacional dos Estados Unidos, declarado tam\u00e9n Patrimonio da Humanidade pola Unesco en 1978.\nEst\u00e1 situado no condado de Montezuma, no suroeste de Colorado, Estados Unidos de Am\u00e9rica.\nOcupa unha superficie de 211\u00a0km2 e cont\u00e9n numerosas ru\u00ednas de vilas e aldeas constru\u00eddas polo pobo anasazi.\nDestacan as construci\u00f3ns realizadas en covas e en acantilados, entre elas o \"Cliff Palace\".\nEstes poboados de pedra, grandes e ben constru\u00eddos, son o resultado dunha longa ocupaci\u00f3n durante a cal se foron agregando habitaci\u00f3ns e almac\u00e9ns de maneira aparentemente aleatoria.\nXeograf\u00eda.\nO parque est\u00e9ndese 21,2\u00a0km de norte a sur e 19,2 de leste a oeste. O terreo est\u00e1 dominado por serras e vales en direcci\u00f3n norte-sur. Moitas das serras culminan nunha crista cerca do extremo norte do parque.\nHistoria.\nO lugar estivo habitado desde o s\u00e9culo VI polos indios anasazi, que constru\u00edron os seus poboados primeiro nos cumios das mesetas e, m\u00e1is tarde, a partir do s\u00e9culo XII en covas nas paredes dos can\u00f3ns, at\u00e9 que foron abandonados repentinamente contra 1275 por raz\u00f3ns desco\u00f1ecidas.\nOs primeiros europeos que chegaron \u00e1 rexi\u00f3n de Mesa Verde foron os exploradores espa\u00f1ois, que buscaban unha rota de Santa Fe, Novo M\u00e9xico a California, nas d\u00e9cadas de 1760 e 1770. Bautizaron a rexi\u00f3n co nome de \"Mesa Verde\" debido \u00e1s s\u00faas elevadas mesetas cubertas de bosques de xenebreiros e pi\u00f1eiros.\nNon foi at\u00e9 1873, coas observaci\u00f3ns dun prospector chamado John Moss, cando se fixo p\u00fablica a existencia dos poboados de pedra. O ano seguinte, Moss guiou ao fot\u00f3grafo William Henry Jackson polo canon do Mancos, na base de Mesa Verde, desde onde puido fotografar un dos poboados. En 1875, o xe\u00f3logo William H. Holmes percorreu a ruta de Jackson. Os informes de Jackson e Holmes foron inclu\u00eddos no informe do \"Hayden Survey\", en 1876, unha das catro expedici\u00f3ns de exploraci\u00f3n do oeste americano financiadas polo goberno federal que, xunto con outras publicaci\u00f3ns, conduciron a varias propostas para a exploraci\u00f3n sistem\u00e1tica dos restos arqueol\u00f3xicos do suroeste, a\u00ednda que durante alg\u00fans anos non tiveron consecuencias pr\u00e1cticas.\nMentres tanto, o val do Mancos comezou a ser ocupado por rancheiros, e comezou o espolio dos restos arqueol\u00f3xicos. Richard Wetherill, rancheiro e arque\u00f3logo afeccionado, foi o primeiro gu\u00eda tur\u00edstico da rexi\u00f3n.\nOutros visitantes ilustres foron a reporteira Virginia McClurg, cuxos esforzos continuados durante anos levaron \u00e1 constituci\u00f3n do Parque Nacional; o fot\u00f3grafo e escritor Frederick H. Chapin, que en 1892 publicou \"The Land of the Cliff-Dwellers\", o primeiro libro ilustrado no que se ofrec\u00eda unha descrici\u00f3n extensiva do lugar, e o xe\u00f3logo sueco Gustaf Nordenski\u00f6ld, que en 1891 foi o primeiro en estudar cientificamente as ru\u00ednas.\nA finais do s\u00e9culo XIX era patente que Mesa Verde necesitaba protecci\u00f3n ante o vandalismo continuado. Finalmente, o 29 de xu\u00f1o de 1906, foi establecido o Parque Nacional de Mesa Verde.\nNo ver\u00e1n de 2002 o parque sufriu extensos incendios forestais e tivo que ser pechado en parte. A\u00ednda que toda a extensi\u00f3n do parque volveu a abrir, con todo son vis\u00edbeis os danos sufridos.\nServizos.\nA entrada do parque sit\u00faase a quince quil\u00f3metros ao leste de Cortez. O centro de acollida de visitantes enc\u00f3ntrase a 24\u00a0km da entrada, e a zona m\u00e1is popular, \"Chapin Mesa\", a 10\u00a0km do centro de visitantes.\nO Museo Arqueol\u00f3xico de Chapin Mesa informa sobre a civilizaci\u00f3n dos anasazi e exp\u00f3n pezas arqueol\u00f3xicas.\nTres dos poboados de Chapin Mesa est\u00e1n abertos ao p\u00fablico:\nA 19,2\u00a0km ao suroeste do centro de visitantes, por unha estrada de monta\u00f1a, ch\u00e9gase a \"Wetherill Mesa\", onde se encontran \"Long House\" e \"Step House\". Moitos outros poboados p\u00f3dense ver desde a estrada, pero non est\u00e1n abertos ao p\u00fablico.\nAdemais dos poboados nos acantilados, tam\u00e9n hai ru\u00ednas no cumio das mesas. Entre as abertas ao p\u00fablico est\u00e1n \"Far View Complex\", \"Cedar Tree Tower\" e o \"Templo do Sol\", en Chapin Mesa, e \"Badger House Community\" en Wetherill Mesa.\nO parque tam\u00e9n ten sendeiros sinalizados, unha zona de acampada, gasolineira, restaurantes e aloxamentos, a\u00ednda que estes est\u00e1n pechados en inverno."}
{"id": "205300", "revid": "22795", "url": "https://gl.wikipedia.org/wiki?curid=205300", "title": "Parque Nacional de Mesa Verde", "text": ""}
{"id": "205301", "revid": "23204", "url": "https://gl.wikipedia.org/wiki?curid=205301", "title": "Dr. No", "text": ""}
{"id": "205302", "revid": "85894", "url": "https://gl.wikipedia.org/wiki?curid=205302", "title": "Marcial Taboada de la Riva", "text": "Marcial Taboada de la Riva, nado en Ourense o 15 de marzo de 1837 e finado en Pinto o 23 de abril de 1913, foi un m\u00e9dico e pol\u00edtico galego.\nTraxectoria.\nDoutor en Medicina pola Universidade Complutense de Madrid (1857), abandonou o corpo de sanidade da Armada e especializouse en hidrolox\u00eda. Dirixiu os balnearios de Marchena e Panticosa e foi inspector xeral de Sanidade. Militou no Partido Liberal e foi deputado polo distrito do Carballi\u00f1o (1893-1896 e 1898-1899) e senador polas provincias de Ourense (1897-1898) e Lugo (1901-1902), pola Real Academia de Medicina (1903-1904) e senador vitalicio (1905-1907). Dirixiu o Anuario de Hidrolog\u00eda M\u00e9dica Espa\u00f1ola. Foi presidente da Sociedad Espa\u00f1ola de Hidrolog\u00eda, vicepresidente do Consello de Sanidade e membro da Real Academia de Medicina, da Sociedade de Ci\u00eancias M\u00e9dicas de Lisboa e da Soci\u00e9t\u00e9 Fran\u00e7aise d\u2019Hygi\u00e9ne."}
{"id": "205303", "revid": "98629", "url": "https://gl.wikipedia.org/wiki?curid=205303", "title": "Carreteras secundarias", "text": "Carreteras secundarias \u00e9 un filme espa\u00f1ol dirixido Emilio Mart\u00ednez L\u00e1zaro que se estreou en 1997.\nSinopse.\nEspa\u00f1a, 1974. Un adolescente e o seu pai viaxan dun lado a outro nun coche que \u00e9 a \u00fanica propiedade que te\u00f1en. A s\u00faa vida \u00e9 un continuo ir e vir por apartamentos costeiros de aspecto desolado na tempada baixa de turismo. Cando se ven na obriga de mudar de itinerario e afastarse do mar, as s\u00faas cambiar\u00e1n radicalmente."}
{"id": "205304", "revid": "27155", "url": "https://gl.wikipedia.org/wiki?curid=205304", "title": "Meseta oce\u00e1nica", "text": "Unha meseta oce\u00e1nica ou meseta submarina \u00e9 unha extensa rexi\u00f3n submarina relativamente plana que se eleva moi por riba do nivel do leito mari\u00f1o.\nA\u00ednda que moitas mesetas oce\u00e1nicas se compo\u00f1en de codia continental, e con frecuencia forman un todo ininterrompido co noiro continental, algunhas son restos submarinos de grandes provincias \u00edgneas. Estas form\u00e1ronse polo equivalente dos continentais basaltos de inundaci\u00f3n, tales como os \"Deccan Traps\", na India, e a \"Snake River Plain\" no Pac\u00edfico Noroeste dos Estados Unidos.\nOs xe\u00f3logos cren que as mesetas oce\u00e1nicas \u00edgneas poden representar unha etapa no desenvolvemento da codia continental, xa que xeralmente son menos densas que a codia oce\u00e1nica, sen deixar de seren m\u00e1is densas que a codia continental normal.\nAs diferenzas de densidade nos materiais da codia xorden en gran medida das diferentes proporci\u00f3ns de elementos diferentes, sobre todo de silicio. A codia continental ten maior cantidade de silicio (estas rochas denom\u00ednanse f\u00e9lsicas), mentres que a codia oce\u00e1nica ten unha menor cantidade de silicio (rochas m\u00e1ficas). As mesetas oce\u00e1nicas \u00edgneas te\u00f1en unha proporci\u00f3n intermedia entre da das codias continental e oce\u00e1nica, a\u00ednda que son m\u00e1is m\u00e1ficas que f\u00e9lsicas.\nPor\u00e9n, cando unha placa tect\u00f3nica que ten codia oce\u00e1nica subduce baixo unha placa que ten unha meseta oce\u00e1nica \u00edgnea, o vulcanismo que erupciona sobre a meseta como na codia oce\u00e1nica qu\u00e9ntase no seu descenso cara o manto erupcionando material que \u00e9 m\u00e1is f\u00e9lsico que o material que constit\u00fae a meseta. Isto representa un paso cara \u00e1 creaci\u00f3n da codia, que \u00e9 cada vez m\u00e1is de car\u00e1cter continental, que \u00e9 menos densa e m\u00e1is flotante. Se unha meseta oce\u00e1nica \u00edgnea afunde baixo outra, ou baixo a codia continental xa existente, as erupci\u00f3ns producidas desta maneira producen material que \u00e9 a\u00ednda m\u00e1is f\u00e9lsico, e as\u00ed sucesivamente a trav\u00e9s do tempo xeol\u00f3xico."}
{"id": "205305", "revid": "98629", "url": "https://gl.wikipedia.org/wiki?curid=205305", "title": "Ran (filme)", "text": "Ran (en ) \u00e9 un filme xapon\u00e9s dirixido por Akira Kurosawa que se estreou en 1985. Estreouse en galego na TVG o 22 de xaneiro de 1991.\nSinopse.\nNo Xap\u00f3n medieval, o poderoso se\u00f1or Hidetora decide abdicar e repartir os seus dominios entre os seus tres fillos. O menor considera que a idea \u00e9 unha parvada e s\u00f3 servir\u00e1 para causar problemas. O seu pai, anoxado, desh\u00e9rdao. Axi\u00f1a descubrir\u00e1 o seu erro: a ambici\u00f3n far\u00e1 que os seus fillos maiores se enfronten polo poder nunha cruel guerra."}
{"id": "205306", "revid": "56817", "url": "https://gl.wikipedia.org/wiki?curid=205306", "title": "A Aldea de Abaixo, Somede, As Pontes de Garc\u00eda Rodr\u00edguez", "text": "A Aldea de Abaixo \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "205307", "revid": "56817", "url": "https://gl.wikipedia.org/wiki?curid=205307", "title": "A Aldea de Arriba, Somede, As Pontes de Garc\u00eda Rodr\u00edguez", "text": "A Aldea de Arriba \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 8 habitantes, dos cales 5 eran homes e 3 eran mulleres."}
{"id": "205308", "revid": "85894", "url": "https://gl.wikipedia.org/wiki?curid=205308", "title": "O Bidueiral, Somede, As Pontes de Garc\u00eda Rodr\u00edguez", "text": "O Bidueiral \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 2 habitantes, dos cales 1 era home e 1 era muller."}
{"id": "205310", "revid": "1131", "url": "https://gl.wikipedia.org/wiki?curid=205310", "title": "O Bidueiral", "text": "O top\u00f3nimo galego O Bidueiral pode referirse a:"}
{"id": "205311", "revid": "22570", "url": "https://gl.wikipedia.org/wiki?curid=205311", "title": "Descontinuidade", "text": "O termo descontinuidade pode referirse a:\ndesenvolver\u00eda de forma unidireccional."}
{"id": "205312", "revid": "23204", "url": "https://gl.wikipedia.org/wiki?curid=205312", "title": "Descontinuidade (xeolox\u00eda)", "text": "En xeolox\u00eda o termo descontinuidade (ou superficie de descontinuidde) \u00fasase para designar os l\u00edmtes, especialmente no interior da Terra, entre capas con rochas de densidades diferentes (as denominadas descontinuidades de densidade ou descontinuidades s\u00edsimicas), pero tam\u00e9n para designar diferentes facies sedimentarias.\nDist\u00ednguense catro descontinuidades no interior da Terra:\nTam\u00e9n hai catro descontinuidades relativas a capas de rochas distintas:\nNeste caso, descontinuidade \u00e9 o do contacto ou l\u00edmite entre as unidades litoestratigr\u00e1ficas, marcada por un significativo hiato, ou sexa, un per\u00edodo en que houbo erosi\u00f3n ou non deposici\u00f3n, e que se denomina m\u00e1is espec\u00edfica e apropiadamente discordancia, e que pode clasificarse como:"}
{"id": "205313", "revid": "22795", "url": "https://gl.wikipedia.org/wiki?curid=205313", "title": "Moho", "text": ""}
{"id": "205314", "revid": "22795", "url": "https://gl.wikipedia.org/wiki?curid=205314", "title": "Descontinuidade M", "text": ""}
{"id": "205315", "revid": "2074", "url": "https://gl.wikipedia.org/wiki?curid=205315", "title": "Descontinuidade de Mohorovicic", "text": ""}
{"id": "205317", "revid": "1131", "url": "https://gl.wikipedia.org/wiki?curid=205317", "title": "A Vali\u00f1a, Somede, As Pontes de Garc\u00eda Rodr\u00edguez", "text": "A Vali\u00f1a \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205318", "revid": "85894", "url": "https://gl.wikipedia.org/wiki?curid=205318", "title": "Cabalar, Somede, As Pontes de Garc\u00eda Rodr\u00edguez", "text": "Cabalar \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205319", "revid": "56817", "url": "https://gl.wikipedia.org/wiki?curid=205319", "title": "A Calvela, Somede, As Pontes de Garc\u00eda Rodr\u00edguez", "text": "A Calvela \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 3 habitantes, dos cales 2 eran homes e 1 era muller."}
{"id": "205320", "revid": "22570", "url": "https://gl.wikipedia.org/wiki?curid=205320", "title": "Cervicol, Somede, As Pontes de Garc\u00eda Rodr\u00edguez", "text": "Cervicol \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 5 habitantes, dos cales 2 eran homes e 3 eran mulleres."}
{"id": "205321", "revid": "27155", "url": "https://gl.wikipedia.org/wiki?curid=205321", "title": "Descontinuidade de Mohorovi\u010di\u0107", "text": "A descontinuidade de Mohorovi\u010di\u0107, \u00e1s veces chamada descontinuidade M ou simplemente moho, \u00e9 unha zona de transici\u00f3n entre a codia e o manto terrestres. Sit\u00faase a unha profundidade media duns 35\u00a0km, podendo encontrarse at\u00e9 70\u00a0km de profundidade baixo os continentes ou a tan s\u00f3 10\u00a0km baixo os oc\u00e9anos. Ponse de relevo cando as ondas s\u00edsmicas P e S aumentan bruscamente a s\u00faa velocidade. Constit\u00fae a superficie de separaci\u00f3n entre os materiais rochosos menos densos da codia, formada fundamentalmente por silicatos de aluminio, calcio, sodio e potasio, e os materiais rochosos m\u00e1is densos do manto, constitu\u00eddo por silicatos de ferro e magnesio."}
{"id": "205322", "revid": "1131", "url": "https://gl.wikipedia.org/wiki?curid=205322", "title": "Os Feros, Somede, As Pontes de Garc\u00eda Rodr\u00edguez", "text": "Os Feros \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205324", "revid": "85894", "url": "https://gl.wikipedia.org/wiki?curid=205324", "title": "A Fragach\u00e1, Somede, As Pontes de Garc\u00eda Rodr\u00edguez", "text": "A Fragach\u00e1 \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205325", "revid": "89787", "url": "https://gl.wikipedia.org/wiki?curid=205325", "title": "Taurina", "text": "A taurina, ou \u00e1cido 2-aminoetanosulf\u00f3nico , \u00e9 un \u00e1cido org\u00e1nico sulf\u00f3nico presente en moitos tecidos animais. \u00c9 un compo\u00f1ente importante da bile, pode atoparse no intestino groso e sup\u00f3n aproximadamente o 0,1% do total do peso corporal humano. A taurina ten moitas funci\u00f3ns biol\u00f3xicas importantes, como a conxugaci\u00f3n dos \u00e1cidos biliares, antioxidaci\u00f3n, osmorregulaci\u00f3n, estabilizaci\u00f3n das membranas e modulaci\u00f3n da sinalizaci\u00f3n por calcio. \u00c9 esencial para o sistema circulatorio, e para o desenvolvemento e funcionamento do m\u00fasculo esquel\u00e9tico, a retina e o sistema nervioso central. A taurina \u00e9 unha mol\u00e9cula rara dentro dos \u00e1cidos org\u00e1nicos biol\u00f3xicos, xa que a maior\u00eda destes te\u00f1en o grupo carboxilo (COOH), que ten menor acidez, pero a taurina ten no seu lugar un grupo sulfonato (SOOOH), polo que \u00e9 un \u00e1cido sulf\u00f3nico. A\u00ednda que a taurina ten un grupo amino e un grupo \u00e1cido, non \u00e9 estritamente falando un amino\u00e1cido se seguimos a definici\u00f3n habitual, xa que o seu grupo \u00e1cido non \u00e9 o COOH, a\u00ednda que \u00e1s veces se denomina as\u00ed.\nDiscubrimento e etimolox\u00eda.\nA palabra taurina procede do lat\u00edn \"taurus\" (un cognado ou dobrete do grego \"\u03c4\u03b1\u03cd\u03c1\u03bf\u03c2\", tauros), que significa touro, e recibiu ese nome porque foi illada por primeira vez en 1827 da bile de touro polos cient\u00edficos alem\u00e1ns Friedrich Tiedemann e Leopold Gmelin.\nEstrutura.\nA taurina \u00e9 un derivado da ciste\u00edna, un amino\u00e1cido que cont\u00e9n un grupo tiol. A taurina \u00e9 un dos poucos \u00e1cidos sulf\u00f3nicos co\u00f1ecidos que aparecen na natureza. En senso estrito non \u00e9 un amino\u00e1cido porque lle falta o seu grupo carboxilo, pero con frecuencia denom\u00ednase as\u00ed, mesmo na literatura cient\u00edfica. Como cont\u00e9n un grupo sulfonato e un grupo amino denom\u00ednase \u00e1cido amino sulf\u00f3nico. Identific\u00e1ronse alg\u00fans pequenos polip\u00e9ptidos que conte\u00f1en taurina, pero ata agora non se identificou ningunha aminoacil ARNt sintetase que reco\u00f1eza especificamente a taurina e poida incorporala a un ARNt.\nFontes.\nDieta.\nA taurina \u00e9 un compo\u00f1ente natural dos alimentos, especialmente dos alimentos de orixe mari\u00f1a e da carne. O consumo diario medio nas dietas omn\u00edvoras est\u00edmase arredor de 58\u00a0mg (cun rango de 9 a 372\u00a0mg) e \u00e9 moi baixo ou desprezable nas dietas veganas estritas. Noutro estudo, o consumo de taurina foi estimado como inferior en xeral a 200\u00a0mg/d\u00eda, mesmo en individuos que levan unha dieta rica en carnes. De acordo con outro estudo, o consumo de taurina estimouse entre 40 e 400\u00a0mg/d\u00eda.\nBios\u00edntese.\nA taurina \u00e9 un importante compo\u00f1ente da bile e pode encontrarse no intestino groso e nos tecidos de moitos animais, inclu\u00eddo o home. A s\u00edntese de taurina nos mam\u00edferos ten lugar no p\u00e1ncreas pola v\u00eda da ciste\u00edna \u00e1cido sulf\u00ednico. Nesta v\u00eda, o grupo sulfhidrilo (tiol) da ciste\u00edna \u00e9 primeiro oxidado a ciste\u00edna \u00e1cido sulf\u00ednico polo encima ciste\u00edna dioxixenase. A ciste\u00edna \u00e1cido sulf\u00ednico, \u00e1 s\u00faa vez, \u00e9 descarboxilada pola sulfinoalanina descarboxilase para formar hipotaurina. Non se sabe seguro se a hipotaurina \u00e9 despois oxidada espontaneamente ou encimaticamente para render taurina.\nImportancia nutricional.\nUn estudo en ratos xeneticamente incapaces de transportar taurina suxire que se necesita para o funcionamento e mantemento adecuado do m\u00fasculo esquel\u00e9tico. Ademais, \u00e9 efectiva na eliminaci\u00f3n de dep\u00f3sitos hep\u00e1ticos de graxa nas ratas, previndo enfermidades hep\u00e1ticas, e reducindo a incidencia da cirrose nos animais. Hai tam\u00e9n evidencias de que a taurina \u00e9 beneficiosa en humanos para o control da presi\u00f1on arterial e posiblemente para aliviar doenzas cardiovasculares.\nA taurina \u00e9 un compo\u00f1ente com\u00fan das \"bebidas enerx\u00e9ticas\", moitas das cales conte\u00f1en 1.000\u00a0mg por porci\u00f3n, e algunhas ata 2.000\u00a0mg. Un estudo de 2003 da Autoridade Europea de Seguridade Alimentaria non atopou efectos adversos no consumo de ata 1.000\u00a0mg de taurina por kg de peso corporal e d\u00eda.\nUnha revisi\u00f3n publicada en 2008 non encontrou informes documentados nin negativos nin positivos sobre os efectos sobre a sa\u00fade asociados co consumo das cantidades de taurina utilizadas nas bebidas enerx\u00e9ticas, tirando a seguinte conclusi\u00f3n: \"As cantidades de guaran\u00e1, taurina, e ginseng atopadas nas bebidas enerx\u00e9ticas de consumo popular est\u00e1n moi por debaixo das cantidades que se espera que produzan tanto efectos terap\u00e9uticos beneficiosos coma episodios adversos\".\nS\u00edntese qu\u00edmica e produci\u00f3n comercial.\nA taurina sint\u00e9tica obtense do \u00e1cido iseti\u00f3nico (\u00e1cido 2-hidroxietanosulf\u00f3nico), o cal, \u00e1 s\u00faa vez, obtense da reacci\u00f3n entre o \u00f3xido de etileno e o bisulfito de sodio acuoso. Outro enfoque para a s\u00edntese \u00e9 a reacci\u00f3n da aziridina con \u00e1cido sulfuroso. Isto orixina directamente taurina.\nEn 1993, produc\u00edronse aproximadamente de 5.000 a 6.000\u00a0toneladas de taurina para uso comercial; o 50% utilizado na fabricaci\u00f3n de comida de mascotas animais, e o outro 50% para aplicaci\u00f3n farmac\u00e9utica. En 2010, tan s\u00f3 na China hab\u00eda m\u00e1is de 40 fabricantes de taurina. A maior\u00eda destas empresas empregan o m\u00e9todo da etanolamina para producir un total anual de 3.000\u00a0toneladas.\nFunci\u00f3ns fisiol\u00f3xicas.\nA taurina \u00e9 esencial para o funcionamento cardiovascular, e para o funcionamento e desenvolvemento do m\u00fasculo esquel\u00e9tico, a retina e o sistema nervioso central.\nA taurina conx\u00fagase polo ser grupo amino terminal co \u00e1cido quenodesoxic\u00f3lico e o \u00e1cido c\u00f3lico para formar os sales biliares tauroquenodesoxicolato de sodio e taurocolato de sodio. O baixo pKa do grupo sulf\u00f3nico da taurina fai que este grupo te\u00f1a carga negativa nos rangos de pH normais do tracto intestinal e, as\u00ed, mellora as propiedades surfactantes do conxugado de \u00e1cido c\u00f3lico. A taurina cruza a barreira hemato-encef\u00e1lica e est\u00e1 implicada en varios fen\u00f3menos fisiol\u00f3xicos como a neurotransmisi\u00f3n inhibitoria, a potenciaci\u00f3n de longo prazo no corpo estriado/hipocampo, a estabilizaci\u00f3n das membranas, retroinhibici\u00f3n da \"explosi\u00f3n\" respiratoria de neutr\u00f3filos/macr\u00f3fagos, regulaci\u00f3n do tecido adiposo e a posible prevenci\u00f3n da obesidade, homeostase do calcio, recuperaci\u00f3n de choques osm\u00f3ticos, protecci\u00f3n contra a excitotoxicidade do glutamato e a prevenci\u00f3n de ataques epil\u00e9pticos. Tam\u00e9n act\u00faa como un antioxidante e protexe contra a toxicidade de varias substancias (como o chumbo e o cadmio). Adicionalmente, encontrouse que a suplementaci\u00f3n con taurina prev\u00e9n o estr\u00e9s oxidativo inducido polo exercicio. Nun estudo de 2008, a taurina reduce a secreci\u00f3n de apolipoprote\u00edna B100 e de l\u00edpidos nas c\u00e9lulas HepG2. Altas concentraci\u00f3ns de l\u00edpidos s\u00e9ricos e de apolipoprote\u00edna B100 (compo\u00f1ente estrutural esencial das VLDL e LDL) son factores de risco importantes na aterosclerose e enfermidades coronarias. Por tanto, a suplementaci\u00f3n con taurina \u00e9 posiblemente beneficiosa para a prevenci\u00f3n destas doenzas. Nun estudo de 2003, Zhang et al. demostraron o efecto hipocolesterol\u00e9mico (reduci\u00f3n do colesterol sangu\u00edneo) da taurina da dieta en adultos novos con sobrepeso. Ademais, informaron que o peso corporal tam\u00e9n descend\u00eda significativamente no grupo de estudo que foi suplementado con taurina. Estes descubrimentos concordan cos estudos feitos en animais. A taurina tam\u00e9n axuda \u00e1s persoas con insuficiencia card\u00edaca ao incrementar a forza e a efectividade das contracci\u00f3ns musculares do coraz\u00f3n.\nOs niveis de taurina son significativamente m\u00e1is baixos en veganos (presentaban o 78% dos valores plasm\u00e1ticos do grupo de control e o 29% dos urinarios).\nNa c\u00e9lula, a taurina conserva o potasio e o magnesio dentro da c\u00e9lula, e mant\u00e9n o exceso de sodio f\u00f3ra. Neste sentido, funciona como diur\u00e9tico.\nDe acordo con estudos feitos en animais, a taurina produce un efecto ansiol\u00edtico e pode actuar como modulador ou axente contra a ansiedade no sistema nervioso central ao activar o receptor de glicina.\nA taurina \u00e9 necesaria para o funcionamento normal do m\u00fasculo esquel\u00e9tico. Isto atopouse nun estudo de 2004 con ratos con deficiencia xen\u00e9tica de taurina, que presentaban unha case total reduci\u00f3n dos niveis de taurina nos m\u00fasculos card\u00edaco e esquel\u00e9tico. Estes ratos mostraban unha reduci\u00f3n de m\u00e1is do 80% da capacidade de exercicio comparada cos ratos control. Os autores manifestaron estar \"sorprendidos\" de que as funci\u00f3ns card\u00edacas dos animais fosen case normais (dados os resultados doutros estudos sobre os efectos da taurina no coraz\u00f3n).\nA taurina pode influ\u00edr (e posiblemente reverter) defectos no fluxo sangu\u00edneo no tecido nervioso, na velocidade de conduci\u00f3n dos nervios motores, e nos limiares sesoriais nerviosos en ratas neurop\u00e1ticas diab\u00e9ticas experimentais. Noutro estudo sobre ratas diab\u00e9ticas, a taurina diminu\u00edu significativamente o peso e o azucre sangu\u00edneo nestes animais modelo. Igualmente, un estudo de 2008 demostrou que a administraci\u00f3n de taurina a ratas diab\u00e9ticas causa unha diminuci\u00f3n do 30% nos niveis s\u00e9ricos de glicosa. Pero un estudo en humanos encontrou que a administraci\u00f3n de 1,5 g de taurina diarios non ti\u00f1a efectos significativos sobre a secreci\u00f3n de insulina ou a sensibilidade \u00e1 insulina. Hai evidencias de que a taurina pode exercer un efecto beneficioso na prevenci\u00f3n da microanxiopat\u00eda asociada \u00e1 diabetes e dos danos tubulointersticiais na nefropat\u00eda diab\u00e9tica. A taurina act\u00faa como un inhibidor da glicaci\u00f3n. Ratas diab\u00e9ticas tratadas con taurina te\u00f1en diminu\u00edda a formaci\u00f3n de produtos finais de glicaci\u00f3n avanzada e do contido dos mesmos. O Departamento de Agricultura dos Estados Unidos atopou unha asociaci\u00f3n entre o desenvolvemento das cataratas e os niveis baixos de vitamina B6, folato, e taurina nas dietas dos vellos.\nA taurina foi investigada en estudos animais como un posible substituto da glicosa como axente osm\u00f3tico para a s\u00faa utilizaci\u00f3n nas soluci\u00f3ns para di\u00e1lise peritoneal.\nToxicidade.\nA\u00ednda que a taurina est\u00e1 implicada en m\u00faltiples procesos fisiol\u00f3xicos, o seu papel nestes procesos non se comprende totalmente e a influencia das altas doses de taurina nestes procesos \u00e9 incerta. Informouse dun incremento substancial na concentraci\u00f3n plasm\u00e1tica de hormona do crecemento (GH) nalg\u00fans pacientes epil\u00e9pticos durante a proba de tolerancia \u00e1 taurina (dose oral de 50\u00a0mg/kg de peso corporal/d\u00eda), o que suxire que ten un potencial para estimular o hipot\u00e1lamo e modificar a funci\u00f3n neuroend\u00f3crina. Hai unha indicaci\u00f3n de que a taurina (2 g/d\u00eda) exerce algunha funci\u00f3n no mantemento e posiblemente na induci\u00f3n da psor\u00edase. Tam\u00e9n hai que ter en conta que a absorci\u00f3n de taurina das bebidas pode ser m\u00e1is r\u00e1pida ca de alimentos s\u00f3lidos.\nUn estudo de 2003 da Autoridade Europea de Seguridade Allimentaria non atopou efectos adversos no consumo de ata 1.000\u00a0mg de taurina por kg de peso corporal e d\u00eda.\nEn nutrici\u00f3n animal.\nA taurina \u00e9 un requirimento esencial na dietas dos felinos, xa que os gatos non poden sintetizar este composto. A ausencia de taurina orixina nos gatos unha lenta dexeneraci\u00f3n da retina, que causa problemas oculares e finalmente unha cegueira irreversible, unha condici\u00f3n denominada dexeneraci\u00f3n retinal central, e tam\u00e9n ca\u00edda do pelo e carie. O decrecemento da concentraci\u00f3n plasm\u00e1tica de taurina est\u00e1 asociada con cardiomiopat\u00edas en felinos. Neste caso esta condici\u00f3n \u00e9 reversible con suplementaci\u00f3n.\nAs investigaci\u00f3ns suxiren que a taurina \u00e9 esencial para o desenvolvemento normal das aves paseriformes. Moitos paxari\u00f1os procuran ara\u00f1as ricas en taurina para alimentaren \u00e1s s\u00faas cr\u00edas, especialmente despois da eclosi\u00f3n. As investigaci\u00f3ns que compararon o comportamento e desenvolvemento de paxaros alimentados cunha dieta complementada con taurina con outros cunha dieta control encontraron que as cr\u00edas alimentadas con dietas ricas en taurina anim\u00e1banse a tomar m\u00e1is riscos e eran m\u00e1is eficientes nas tarefas de aprendizaxe espacial.\nOutros usos.\nUltimamente, apareceron no mercado cosm\u00e9ticos que conte\u00f1en taurina, seguramente para a proveitar as s\u00faas propiedades antifibr\u00f3ticas. Encontrouse que preve\u00f1en os efectos dani\u00f1os do TGFB1 no fol\u00edculo piloso. Axudan tam\u00e9n \u00e1 hidrataci\u00f3n da pel.\nP\u00e9nsase que os meni\u00f1os nacidos prematuramente carecen dos encimas necesarios para converter a cistationina en ciste\u00edna, e poden, por tanto, ser deficientes en taurina. A taurina est\u00e1 presente no leite materno, e foi engadida a moitas f\u00f3rmulas de alimentaci\u00f3n infantil desde 1980, como medida de precauci\u00f3n. Por\u00e9n, esta pr\u00e1ctica nunca foi estudada rigorosamente, e a\u00ednda non est\u00e1 probado que sexa necesaria ou beneficiosa.\nA taurina util\u00edzase tam\u00e9n nalgunhas soluci\u00f3ns para lentes de contacto."}
{"id": "205326", "revid": "4817", "url": "https://gl.wikipedia.org/wiki?curid=205326", "title": "Heat Capacity Mapping Mission", "text": "Heat Capacity Mapping Mission, tam\u00e9n co\u00f1ecido polo seu acr\u00f3nimo HCMM, como Explorer 58 e como AEM-A (\"Applications Explorer Missions-A\"), foi un sat\u00e9lite cient\u00edfico da NASA lanzado o 26 de abril de 1978 desde a base Vandenberg da Forza A\u00e9rea a bordo dun foguete Scout F.\nCaracter\u00edsticas.\nA misi\u00f3n de HCMM foi facer unha exploraci\u00f3n t\u00e9rmica precisa e a alta resoluci\u00f3n da superficie terrestre. O sat\u00e9lite constaba de dous m\u00f3dulos:\nHCMM estabiliz\u00e1base mediante xiro, a unhas 14 revoluci\u00f3ns por minuto, e foi inxectado nunha \u00f3rbita heliosincr\u00f3nica de 558\u00a0km de perixeo, 639\u00a0km de apoxeo, unha inclinaci\u00f3n orbital de 97,6 graos e un per\u00edodo de 96,7 minutos. ideada para medir temperaturas superficiais cerca do m\u00e1ximo e o m\u00ednimo do ciclo di\u00farno.\nO sat\u00e9lite non ti\u00f1a capacidade de almacenamento de datos, polo que ti\u00f1an que emitirse e recibirse en tempo real nalgunha das sete estaci\u00f3ns terrestres con capacidade para iso. O ciclo de repetici\u00f3n da comunicaci\u00f3n coas estaci\u00f3ns era de 16 d\u00edas.\nEntre o 21 e o 23 de febreiro de 1981 a \u00f3rbita de HCMM foi baixada de 620\u00a0km a 540\u00a0km para evita-lo desplazamento do plano orbital a \u00e1ngulos solares pouco favorables para os paneis solares. A misi\u00f3n finalizou o 30 de setembro de 1980.\nResultados.\nOs datos de HCMM foron utilizados, entre outras cousas, para facer unha an\u00e1lise cuantitativa e constru\u00edr un modelo de simulaci\u00f3n de comportamento do solo respecto da auga con potencial uso en agricultura."}
{"id": "205327", "revid": "4817", "url": "https://gl.wikipedia.org/wiki?curid=205327", "title": "Explorer 58", "text": ""}
{"id": "205328", "revid": "4817", "url": "https://gl.wikipedia.org/wiki?curid=205328", "title": "HCMM", "text": ""}
{"id": "205329", "revid": "4817", "url": "https://gl.wikipedia.org/wiki?curid=205329", "title": "AEM-A", "text": ""}
{"id": "205330", "revid": "98629", "url": "https://gl.wikipedia.org/wiki?curid=205330", "title": "Aleksandr Nikolaevich Iakovlev", "text": "Aleksandr Nikolaevich Iakovlev (en ), nado no oblast de Yaroslavl o 2 de decembro de 1923 e finado en Moscova o 18 de outubro de 2005, foi un acad\u00e9mico da Academia de Ciencias de Rusia e un pol\u00edtico sovi\u00e9tico.\nTraxectoria.\nProcedente dunha familia labrega, Iakovlev serviu no Ex\u00e9rcito Vermello durante a segunda guerra mundial, resultado ferido de gravidade durante o asedio alem\u00e1n de Leningrado. Ingresou no PCUS en 1944, traballou en diversas publicaci\u00f3ns do partido e estivo \u00e1 fronte do departamento de ideolox\u00eda e propaganda do partido de 1969 a 1973. En 1972 publicou un artigo no que criticaba o antisemitismo sovi\u00e9tico e chauvinismo ruso o que suscitou a condena do Poliburo, a s\u00faa destituci\u00f3n dos cargos no partido e o seu nomeamento como embaixador no Canad\u00e1, onde permaneceu dez anos e fixo amizade con Pierre Trudeau. En 1983 acompa\u00f1ou a Mikhail Gorbachev que como ministro de agricultura visitaba o Canad\u00e1 e algunhas semanas despois como consecuencia da intervenci\u00f3n deste volveu \u00e1 URSS como director do Instituto de Econom\u00eda Mundial e de Relaci\u00f3ns Internacionais (1983-1985). Coa chegada de Gorbachev ao poder Iakovlev converteuse no seu conselleiro, foi membro do Politburo (1987-1990) e do Secretariado (1986-1990) do Partido Comunista da Uni\u00f3n Sovi\u00e9tica. Foi o ide\u00f3logo do Partido, a mesma posici\u00f3n que ata a s\u00faa morte en 1982 tivera Mikhail Suslov; recibiu o nome de \"pai da glasnost por estar considerado a forza intelectual detr\u00e1s do programa de reformas que Mikhail Gorbachov realizou coa glasnost e a perestroika. Despois da ca\u00edda da URSS formou e presidiu o Partido da Socialdemocracia Rusa (1995-2002) Presidente da Comisi\u00f3n para a rehabilitaci\u00f3n das v\u00edtimas da represi\u00f3n pol\u00edtica (1992-2005).\nLogo de d\u00e9cadas de negar oficialmente calquera protocolo secreto no Pacto Ribbentrop-Molotov de 1939 coa Alema\u00f1a nazi, Iakovlev dirixiu unha comisi\u00f3n que investigou a existencia de tales protocolos e en decembro de 1989 conclu\u00edu que realmente existiran."}
{"id": "205331", "revid": "23204", "url": "https://gl.wikipedia.org/wiki?curid=205331", "title": "Andrija Mohorovi\u010di\u0107", "text": "Andrija Mohorovi\u010di\u0107, nado en Volosko o 23 de xaneiro de 1857 e finado en Zagreb o 18 de decembro de 1936, foi un not\u00e1bel meteor\u00f3logo, sism\u00f3logo e xeof\u00edsico croata famoso por postular a existencia dunha descontinuidade nas propiedades mec\u00e1nicas dos materiais xeol\u00f3xicos marcando a transici\u00f3n entre a codia e o manto da Terra.\nEsta descontinuidade denom\u00ednase hoxe descontinuidade de Mohorovi\u010di\u0107, ou simplemente descontinuidade Moho, en homenaxe ao seu descubridor.\nFormaci\u00f3n acad\u00e9mica.\nAndrija recibiu a s\u00faa educaci\u00f3n elemental na s\u00faa vila natal, continuando os seus estudos no instituto dunha cidad veci\u00f1a, Rijeka (Fiume.\nPosteriormente completou a s\u00faa formaci\u00f3n en matem\u00e1ticas e f\u00edsica na Facultade de Filosof\u00eda de Praga, en 1875. Nesta cidade, un dos seus profesores foi o famoso f\u00edsico Ernst Mach. Aos quince anos, o mozo Mohorovi\u010di\u0107 aprendeu italiano, ingl\u00e9s e franc\u00e9s, e alg\u00fan tempo despois, alem\u00e1n, lat\u00edn e grego antigo.\nA s\u00faa carreira comezou cun posto de profesor na Universidade de Zagreb (1879 - 1880) e m\u00e1is tarde, na escola secundaria de Osijek. En 1882, empezou a impartir clases na Real Escola N\u00e1utica de Bakar, cerca de Rijeka, posto que conservou durante nove anos. Os traballos que iniciou neste per\u00edodo foron cruciais na s\u00faa posterior carreira cient\u00edfica.\nDesde 1893 at\u00e9 1917 - 1918 foi profesor de xeof\u00edsica e astronom\u00eda na Facultade de Filosof\u00eda da Universidade de Zagreb. En 1898 converteuse en membro do que posteriormente ser\u00eda a Academia Croata de Artes e Ciencias, en Zagreb, onde el era docente privado. En 1910 asumiu o posto de profesor asociado da Universidade.\nMeteorolox\u00eda.\nEn Bakar, o seu primeiro contacto foi coa meteorolox\u00eda, da que impartiu clases na Real Escola N\u00e1utica. Este campo da ciencia influ\u00eduno at\u00e9 o punto de que fundou a estaci\u00f3n meteorol\u00f3xica local en 1887. Comezou a levar a cabo observaci\u00f3ns, medidas e an\u00e1lises sistem\u00e1ticas, inventando e constru\u00edndo instrumentaci\u00f3n para a medida das velocidades vertical e horizontal das nubes. En 1907 publicou o traballo \"Instruci\u00f3ns para a observaci\u00f3n da precipitaci\u00f3n en Croacia e Eslovenia\". En resposta a un requirimento seu, en 1891 foi transferido \u00e1 Escola Secundaria de Zagreb onde, en 1892, converteuse no director do Observatorio Meteorol\u00f3xico de Gri\u010d, establecendo un servizo para toda Croacia, mentres simultaneaba a ensinanza de xeof\u00edsica e astronom\u00eda na Universidade.\nUn extraordinario fen\u00f3meno meteorol\u00f3xico que observou Andrija foi un tornado en Novska o d\u00eda 31 de marzo de 1892, que levantou polos aires un vag\u00f3n de tren de 13 toneladas con 50 pasaxeiros, e o lanzou a unha distancia de 30 metros. Tam\u00e9n observou un \"vijor\" (manga de vento, turbill\u00f3n), cerca de Cazma en 1898, e estudou el clima na capital, Zagreb. No seu \u00faltimo traballo sobre meteorolox\u00eda, en 1901, tratou o descenso da temperatura atmosf\u00e9rica en funci\u00f3n da altitude. Os datos acumulados sobre as observaci\u00f3ns que realizou das nubes formaron a base da s\u00faa tese de doutoramento, titulada \"Sobre a observaci\u00f3n das nubes, os per\u00edodos diario e anual en Bakar\", presentada na Universidade de Zagreb, que o fixo merecedor do seu grao de Doutor en Filosof\u00eda o ano 1893.\nSismolox\u00eda.\nO 8 de outubro de 1909 un terremoto azoutou Pokuplje, unha rexi\u00f3n ao sueste de Zagreb, localiz\u00e1ndose o epicentro a 39 kme da capital croata. Numerosos sism\u00f3grafos se instalaran antes deste suceso, e subministraron datos de incalcul\u00e1bel valor que permitiron a Andrija efectuar novos descubrimentos. Conclu\u00edu que cando as ondas s\u00edsmicas alcanzan os l\u00edmites entre distintos tipos de material, estas refl\u00edctense e refr\u00e1ctanse, tal e como o fan as ondas electromagn\u00e9ticas que compo\u00f1en a luz cando atravesan un prisma. Estableceu que cando ten lugar un terremoto, transm\u00edtense dous tipos de ondas \u2014lonxitudinais e transversais\u2014, que se propagan a trav\u00e9s do terreo con diferentes velocidades.\nAnalizando os datos recibidos polos distintos puntos de observaci\u00f3n, Mohorovi\u010di\u0107 conclu\u00edu que a Terra est\u00e1 formada por capas superficiais ao redor do n\u00facleo interno. Foi o primeiro cient\u00edfico en deducir (base\u00e1ndose nas ondas s\u00edsmicas), a descontinuidade de superficie e velocidade que separa a codia terrestre do manto. Existen profundidades onde as ondas s\u00edsmicas var\u00edan a s\u00faa velocidade e onde tam\u00e9n var\u00eda a composici\u00f3n qu\u00edmica do medio. A partir dos datos recollidos, estimou que o espesor da capa superior (codia) era de aproximadamente 54\u00a0km. Actualmente s\u00e1bese que a codia alcanza os 5 \u2013 9\u00a0km de grosor baixo a superficie do fondo oce\u00e1nico, mentres que baixo a superficie continental, o espesor oscila entre os 25 e os 60\u00a0km. A superficie que separa a codia do manto denom\u00ednase hoxe, na s\u00faa honra, descontinuidade de Mohorovi\u010di\u0107.\nO posterior estudo da estrutura da Terra confirmou a existencia desta descontinuidade baixo todos os continentes e os oc\u00e9anos. Os pensamentos e ideas de Mohorovi\u010di\u0107 foron visionarias e s\u00f3 foron verdadeiramente comprendidas moitos anos m\u00e1is tarde.\nMohorovi\u010di\u0107 retirouse en 1921. Foi un dos m\u00e1is prominentes cient\u00edficos no campo do estudo da Terra no s\u00e9culo XX.\nHonras.\nO ano 1966 un asteroide cun per\u00edodo orbital de 5 anos e 38 d\u00edas foi denominado \"8422 Mohorovi\u010di\u0107\" na s\u00faa honra.\nO ano 1970 un cr\u00e1ter de 77\u00a0km de di\u00e1metro na cara oculta da L\u00faa foi bautizado co seu nome."}
{"id": "205332", "revid": "1131", "url": "https://gl.wikipedia.org/wiki?curid=205332", "title": "Fragach\u00e1", "text": "O top\u00f3nimo galego A Fragach\u00e1 pode referirse a:"}
{"id": "205333", "revid": "85894", "url": "https://gl.wikipedia.org/wiki?curid=205333", "title": "A Igrexa, Somede, As Pontes de Garc\u00eda Rodr\u00edguez", "text": "A Igrexa \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o INE en 2014 ti\u00f1a tres habitantes (dous homes e unha muller).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "205334", "revid": "1131", "url": "https://gl.wikipedia.org/wiki?curid=205334", "title": "Lameira, Somede, As Pontes de Garc\u00eda Rodr\u00edguez", "text": "Lameira \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205335", "revid": "1131", "url": "https://gl.wikipedia.org/wiki?curid=205335", "title": "A Maci\u00f1eira, Somede, As Pontes de Garc\u00eda Rodr\u00edguez", "text": "A Maci\u00f1eira \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205336", "revid": "22795", "url": "https://gl.wikipedia.org/wiki?curid=205336", "title": "Mohorovi\u010di\u0107", "text": ""}
{"id": "205337", "revid": "22795", "url": "https://gl.wikipedia.org/wiki?curid=205337", "title": "Descontinuidade de densidade", "text": ""}
{"id": "205338", "revid": "22795", "url": "https://gl.wikipedia.org/wiki?curid=205338", "title": "Descontinuidade s\u00edsmica", "text": ""}
{"id": "205340", "revid": "1131", "url": "https://gl.wikipedia.org/wiki?curid=205340", "title": "Maci\u00f1eira", "text": "O top\u00f3nimo galego Maci\u00f1eira pode referirse a:"}
{"id": "205343", "revid": "85894", "url": "https://gl.wikipedia.org/wiki?curid=205343", "title": "O Porto, Somede, As Pontes de Garc\u00eda Rodr\u00edguez", "text": "O Porto \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por 3 mulleres."}
{"id": "205344", "revid": "85894", "url": "https://gl.wikipedia.org/wiki?curid=205344", "title": "Suaermida, Somede, As Pontes de Garc\u00eda Rodr\u00edguez", "text": "Suaermida \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por un home."}
{"id": "205346", "revid": "1131", "url": "https://gl.wikipedia.org/wiki?curid=205346", "title": "Suaermida", "text": "O top\u00f3nimo galego Suaermida ou Su a Ermida (\"baixo a ermida\") pode referirse a:"}
{"id": "205347", "revid": "1131", "url": "https://gl.wikipedia.org/wiki?curid=205347", "title": "A Uceira, Somede, As Pontes de Garc\u00eda Rodr\u00edguez", "text": "A Uceira \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205349", "revid": "5863", "url": "https://gl.wikipedia.org/wiki?curid=205349", "title": "Jos\u00e9 G. de la Cueva", "text": ""}
{"id": "205350", "revid": "5863", "url": "https://gl.wikipedia.org/wiki?curid=205350", "title": "Juan Carballeira", "text": ""}
{"id": "205351", "revid": "23204", "url": "https://gl.wikipedia.org/wiki?curid=205351", "title": "Rexi\u00f3n de Ch\u016bbu", "text": "A rexi\u00f3n de Ch\u016bbu \u00e9 unha das 8 que compo\u00f1en o territorio do Xap\u00f3n, ocupando a parte central da illa de Honshu. Ten unha poboaci\u00f3n de 23.575.736 habitantes, e unha superficie de 72.572'34\u00a0km\u00b2, co cal a densidade de poboaci\u00f3n da rexi\u00f3n \u00e9 de 324,85 hab./km\u00b2.\nCh\u016bbu pode traducirse como \"rexi\u00f3n central\". Est\u00e1 dividida en 9 prefecturas: Aichi, Fukui, Gifu, Ishikawa, Nagano, Niigata, Shizuoka, Toyama e Yamanashi. As cidades mais poboadas da rexi\u00f3n son:\nNagoia \u00e9 a cuarta cidade mais grande do Xap\u00f3n, que organizou en 2005 unha Exposici\u00f3n Internacional que acolleu 22 mill\u00f3ns de visitantes.\nA rexi\u00f3n ten o mar do Xap\u00f3n nunha beira e o oc\u00e9ano Pac\u00edfico na outra. Esas zonas costeiras te\u00f1en un clima semellante \u00f3 Mediterr\u00e1neo. No centro da rexi\u00f3n \u00e9rguense algunhas das monta\u00f1as m\u00e1is altas do pa\u00eds, como o monte Fuji, onde se aturan nevaradas intensas. Nagano acolleu a celebraci\u00f3n dos Xogos Ol\u00edmpicos de Inverno en 1998.\nCh\u016bbu acolle algunhas das industrias mais salientables do pa\u00eds, como \u00e9 o caso de Toyota Motor Corporation, a empresa que m\u00e1is coches fabrica no mundo."}
{"id": "205352", "revid": "23562", "url": "https://gl.wikipedia.org/wiki?curid=205352", "title": "Rexi\u00f3n de Chubu", "text": ""}
{"id": "205362", "revid": "1505", "url": "https://gl.wikipedia.org/wiki?curid=205362", "title": "Cannabis indica", "text": "A Cannabis Sativa Indica xorde da adaptaci\u00f3n da planta orixinal aos climas monta\u00f1osos de Asia Central. A s\u00faa principal caracter\u00edstica \u00e9 a s\u00faa r\u00e1pida floraci\u00f3n, debida \u00e1 r\u00e1pida chegada do inverno nestes climas. Son plantas m\u00e1is pequenas c\u00e1s Cannabis sativas sativas e m\u00e1is robustas, con follas m\u00e1is escuras e de fol\u00edolos m\u00e1is grosos c\u00e1s sativas e que xeran un gran gomo na copa. \u00d3 fumar as s\u00faas flores cons\u00e9guese un efecto relaxante e incluso narc\u00f3tico.\n\u00c9 dif\u00edcil atopar variedades \u00edndicas puras xa que o que m\u00e1is se d\u00e1 son os chamados \"h\u00edbridos\" (mesturas entre \u00edndicas e sativas). Exemplo de variedades \u00edndicas puras son a Northern Lights e a Hindu kush."}
{"id": "205363", "revid": "22570", "url": "https://gl.wikipedia.org/wiki?curid=205363", "title": "Cannabis sativa subsp. sativa", "text": "A Cannabis sativa\" subsp. \"sativa \u00e9 o resultado da adaptaci\u00f3n da planta orixinal \u00e1s latitudes tropicais. Ten unha floraci\u00f3n lenta por mor do longo ver\u00e1n tropical.\nTr\u00e1tanse de grandes plantas con moitas ramificaci\u00f3ns, con follas de foliolos longos e estreitos, e dun verde m\u00e1is claro ca o das s\u00faas curm\u00e1s \u00edndicas. En diferenza \u00e1 Cannabis \u00edndica o efecto da Cannabis sativa \u00e9 estimulante e pode chegar a ser psicod\u00e9lico. \u00c9 dif\u00edcil atopar variedades sativas puras xa que o que m\u00e1is dase son os chamados \"h\u00edbridos\" (mesturas entre \u00edndicas e sativas); exemplo de variedades sativas puras son a Kalimist e a Hawaiian Snow."}
{"id": "205364", "revid": "27155", "url": "https://gl.wikipedia.org/wiki?curid=205364", "title": "Cannabis ruderalis", "text": "As Cannabis Sativas Ruderalis son plantas polo xeral pequenas e te\u00f1en a caracter\u00edstica de non depender do fotoper\u00edodo para florecer. Tam\u00e9n cabe destacar unha menor concentraci\u00f3n en THC e CBD.\nReferente ao seu interese na cannabicultura, \u00e9 apreciada porque se utiliza para facer xen\u00e9ticas e experimentar as\u00ed coas s\u00faas vantaxes, comprobando as s\u00faas propiedades e os posibles trazos favorables das xeraci\u00f3ns sucesivas. \u00c9 posible cruzalas con variedades \u00edndicas ou sativas, de maior psicoactividade, obtendo plantas de alto contido en THC cun per\u00edodo de crecemento e floraci\u00f3n moi curto. As plantas conseguidas con estes cruces reciben o nome de \"autoflorecentes\" (florecen por idade non polas horas de luz que reciban) como por exemplo as variedades Lowrider o White Dwarf."}
{"id": "205368", "revid": "98629", "url": "https://gl.wikipedia.org/wiki?curid=205368", "title": "Red Lights", "text": "Red Lights \u00e9 un filme hispano-estadounidense dirixido por Rodrigo Cort\u00e9s que se estreou no 2012. Est\u00e1 protagonizado por Robert De Niro, Sigourney Weaver e Cillian Murphy.\nSinopse.\nA historia c\u00e9ntrase nunha psic\u00f3loga e no seu axudante, que estudan as actividades paranormais para tentar descubrir que en realidade non o son. \u00c1mbolos dous tratan de investigar a un afamado ps\u00edquico que volveu \u00e1 actuar despois de trinta anos retirado."}
{"id": "205374", "revid": "98629", "url": "https://gl.wikipedia.org/wiki?curid=205374", "title": "Reign of Fire", "text": "Reign of Fire \u00e9 un filme dirixido por Rob Bowman que se estreou no 2002. Coproducido polos Estados Unidos, o Reino Unido e Irlanda.\nSinopse.\nNo Londres actual, Quinn, un neno de 12 anos, esperta por erro a un enorme drag\u00f3n do seu letargo de s\u00e9culos. Vinte anos m\u00e1is tarde, poden apreciarse as devastadoras consecuencias do paso da besta e dos seus v\u00e1stagos na pr\u00e1ctica totalidade do planeta. Os drag\u00f3ns son seres extremadamente intelixentes, moi evolucionados e non te\u00f1en ningunha intenci\u00f3n de compartir a Terra cos humanos. Quinn (Christian Bale) f\u00edxose maior e agora \u00e9 Xefe de Bombeiros. A s\u00faa tarefa \u00e9 manter lonxe \u00f3s monstros e defender unha pequena comunidade que loita pola supervivencia. No medio deste caos aparece Van Zan (Matthew McConaughey), un americano que afirma saber como acabar cos drag\u00f3ns e salvar \u00e1 humanidade."}
{"id": "205516", "revid": "89787", "url": "https://gl.wikipedia.org/wiki?curid=205516", "title": "C\u00e9sar Vallejo", "text": "C\u00e9sar Abraham Vallejo Mendoza, nado en Santiago de Chuco o 16 de marzo 1892 e finado en Par\u00eds o 15 de abril 1938, foi un poeta peruano, considerado o maior poeta da historia do seu pa\u00eds xunto cos seus compatriotas Mart\u00edn Ad\u00e1n, Oquendo de Amat e C\u00e9sar Moro. \u00c9 un dos m\u00e1is fecundos expo\u00f1entes dos movementos literarios de vangarda no Per\u00fa.\nTraxectoria.\nFillo de Francisco de Paula Vallejo Ben\u00edtez e de Mar\u00eda de los Santos Mendoza Gurrionero. Contraeu matrimonio con Georgette Philippart."}
{"id": "205529", "revid": "23204", "url": "https://gl.wikipedia.org/wiki?curid=205529", "title": "Tempo do So\u00f1o", "text": "O Tempo do So\u00f1o (\"Tjukurpa\" en lingua anangu), tam\u00e9n co\u00f1ecido como \u00abO So\u00f1o \u00bb, \u00e9 o eixo central da cultura e sistema de crenzas dos aborixes australianos. O \u00abTempo do So\u00f1o\u00bb explica as orixes do seu mundo, de Australia e dos seus habitantes.\nTjukurpa.\nO \"So\u00f1o\" ref\u00edrese \u00e1 era antes da creaci\u00f3n da Terra, un per\u00edodo no que todo era espiritual e intanx\u00edbel. Segundo afirman os aborixes australianos, o \"Tempo do So\u00f1o\" a\u00ednda existe e se pode acadar para as necesidades espirituais. A trav\u00e9s del, ser\u00eda pos\u00edbel comunicarse cos esp\u00edritos e descifrar o significado dos malos presaxios, enfermidades e outros infortunios.\nBaiame, o \"Primeiro Ser\", d\u00e1 forma \u00f3 mundo dos so\u00f1os."}
{"id": "205547", "revid": "25871", "url": "https://gl.wikipedia.org/wiki?curid=205547", "title": "Sophie Luck", "text": "Sophie Kathlyn Luck, nada o 17 de outubro de 1989 en Pymble, Nova Gales do Sur, \u00e9 unha actriz australiana co\u00f1ecida polo seu traballo nas series de televisi\u00f3n \"Escola de surf\" e \"Home and Away\"."}
{"id": "205553", "revid": "25871", "url": "https://gl.wikipedia.org/wiki?curid=205553", "title": "Tahyna Tozzi", "text": "Tahyna Valentina Tozzi, nada o 24 de abril de 1986 en Cronulla, Nova Gales do Sur, \u00e9 unha actriz, cantante e modelo australiana.\nTraxectoria.\n\u00c9 reco\u00f1ecida internacionalmente polo seu traballo na serie de televisi\u00f3n australiana \"Escola de surf\" na que interpreta o papel de Perri Lawe."}
{"id": "205571", "revid": "23204", "url": "https://gl.wikipedia.org/wiki?curid=205571", "title": "Michel Hazanavicius", "text": "Michel Hazanavicius, nado o 29 de marzo de 1967 en Par\u00eds, \u00e9 un director de cine, produtor e guionista franc\u00e9s especialmente co\u00f1ecido polo seu filme de 2011 \"The Artist\" co que ga\u00f1ou o \u00d3scar \u00f3 mellor director e \u00f3 mellor filme.\nVida persoal.\nA familia de Michel Hazanavicius era de orixe xud\u00eda de Lituania e Polonia, que se estableceron en Francia na d\u00e9cada de 1920. Antes de se facer director, Hazanavicius traballou en televisi\u00f3n.\nActualmente est\u00e1 casado coa actriz francesa B\u00e9r\u00e9nice Bejo, quen fixo o papel protagonista feminino no filme \"The Artist\"."}
{"id": "205634", "revid": "72012", "url": "https://gl.wikipedia.org/wiki?curid=205634", "title": "Aleksandr Blok", "text": "Aleksandr Aleksandrovich Blok (en ), nado en San Petersburgo o 28 de novembro de 1880 e finado na mesma cidade o 7 de agosto de 1921, foi un poeta ruso representante do simbolismo no seu pa\u00eds.\nTraxectoria.\nNacido no seo dunha familia de intelectuais refinados descendentes de Johann von Blok, quen fora m\u00e9dico persoal do tsar, s\u00faa nai, A. A. Beketova era escritora e seu pai foi profesor de dereito en Varsovia e m\u00e1is tam\u00e9n seu av\u00f3 materno fora reitor da Universidade Estatal de San Petersburgo. Seus pais separ\u00e1ronse pouco despois de el nacer, vivindo el a maior parte do tempo co seu av\u00f3 materno A. N. Beketov nas s\u00faas propiedades de Shakhmatovo, preto de Solnechnogorsk, a uns 65 quil\u00f3metros de Moscova. A s\u00faa nai volveu casar cando el ti\u00f1a nove anos e o rapaz foi vivir coa parella pasando os ver\u00e1ns co seu av\u00f3. A lectura da filosof\u00eda de Vladimir Soloviev e da poes\u00eda de Fiodor Tiutchev e Afanasi Fet foi a principal influencia dos seus primeiros escritos, que aparecer\u00edan posteriormente no libro \"Ante Lucem\". En 1903 casou con Lyubov Dmitrievna Mendeleeva, filla do reco\u00f1ecido qu\u00edmico Dmitri Mendeleev, figura na que se basea para escribir o seu primeiro libro publicado \"Versos sobre a fermosa se\u00f1ora\" (1904-1905) no que transfigura \u00e1 s\u00faa dona no ideal do eterno feminino. As imaxes m\u00edsticas e idealizadas deste o seu primeiro libro fixeron del o cabeza dos simbolistas rusos. Durante o \u00faltimo per\u00edodo da s\u00faa vida enfatizou m\u00e1is os temas pol\u00edticos, salientando o destino mesi\u00e1nico do seu pa\u00eds: \"Vozmezdie\" (O castigo, 1910-1921),\"Rodina\" (A patria, 1907\u201316); \"Skify\" (Os escitas, 1918). Influenciado polas doutrinas de Soloviev, adquiriu temores de tipo apocal\u00edptico alternando entre a esperanza e o desespero. P\u00faxose de parte da revoluci\u00f3n rusa pero para 1921 estaba desilusionado con ela."}
{"id": "205660", "revid": "89787", "url": "https://gl.wikipedia.org/wiki?curid=205660", "title": "Segunda Auton\u00f3mica de Galicia 2011/12", "text": "A tempada 2011\u201312 da Segunda Auton\u00f3mica de Galicia empezou o 3 de setembro de 2011\u00a0e finalizou o 13 de maio de 2012."}
{"id": "205739", "revid": "23204", "url": "https://gl.wikipedia.org/wiki?curid=205739", "title": "Federaci\u00f3n de F\u00fatbol de Australia", "text": "A Federaci\u00f3n de F\u00fatbol de Australia (en ingl\u00e9s: \"Football Federation Australia\") (FFA) \u00e9 o organismo encargado da organizaci\u00f3n do f\u00fatbol en Australia. Foi fundada en 1961, a\u00ednda que antes de 2005 chamouse \"Australian Soccer Association\" (ASA). Enc\u00e1rgase da Selecci\u00f3n de f\u00fatbol de Australia nas s\u00faas distintas categor\u00edas.\nEst\u00e1 afiliada \u00e1 FIFA desde 1963 e \u00e1 Confederaci\u00f3n Asi\u00e1tica de F\u00fatbol (AFC) desde 2006, a\u00ednda que anteriormente pertenceu \u00e1 Confederaci\u00f3n de F\u00fatbol de Ocean\u00eda (OFC), da que foi membro fundador.\nOrganizaci\u00f3n.\nA FFA est\u00e1 integrada por distintas federaci\u00f3ns que rexen o f\u00fatbol en cada un dos estados de Australia, excepto en Nova Gales do Sur, onde existen d\u00faas federaci\u00f3ns (norte e sur):"}
{"id": "205740", "revid": "98629", "url": "https://gl.wikipedia.org/wiki?curid=205740", "title": "Selecci\u00f3n de f\u00fatbol de Australia", "text": "A Selecci\u00f3n de f\u00fatbol de Australia \u00e9 o equipo representativo dese pa\u00eds para a pr\u00e1ctica dese deporte. A selecci\u00f3n est\u00e1 dirixida pola Federaci\u00f3n de F\u00fatbol de Australia, afiliada \u00e1 Confederaci\u00f3n Asi\u00e1tica de F\u00fatbol (AFC). Co\u00f1ecidos como os \"Socceroos\" (termo que mestura os palabras en ingl\u00e9s, \"soccer\" e \"kangaroo\", que en espa\u00f1ol ser\u00eda algo como \"os canguros do f\u00fatbol\"), Australia participou en cinco Copas Mundiais: en e , ambas celebradas en Alema\u00f1a, en en Sur\u00e1frica, en no Brasil e en en Rusia.\nDurante moitos anos, Australia liderou o f\u00fatbol de Ocean\u00eda ao ser membro da Confederaci\u00f3n de F\u00fatbol de Ocean\u00eda (OFC) desde a s\u00faa fundaci\u00f3n. Nos torneos organizados por devandita confederaci\u00f3n, Australia logrou impresionantes resultados ao competir contra adversarios de moi baixa calidade; exemplo disto foi a goleada m\u00e1is grande na historia ao derrotar por 31\u22120 ao combinado de , o 11 de abril de 2001. Con todo, devanditos resultados non se reflect\u00edan no f\u00fatbol mundial onde Australia permanec\u00eda como un equipo de terceiro nivel. Ante a falta de competitividade da OFC (onde s\u00f3 aparec\u00eda como un rival con certa importancia), Australia renunciou en 2006 \u00e1 OFC e integrouse \u00e1 Confederaci\u00f3n Asi\u00e1tica de F\u00fatbol como forma de participar en torneos m\u00e1is competitivos que permitan o seu desenvolvemento deportivo.\nA\u00ednda que Australia \u00e9 un pa\u00eds cunha ampla cultura deportiva, o f\u00fatbol mant\u00edvose nun lugar secundario fronte a outros deportes, como o rugby ou o f\u00fatbol australiano. Moitos xogadores preferiron emigrar e integrar escuadras de pa\u00edses de orixe familiar (preferentemente ou ), ao ver que no seu pa\u00eds natal non hab\u00eda posibilidades para desenvolverse profesionalmente. Con todo, no \u00faltimo tempo e principalmente tras a clasificaci\u00f3n a Alema\u00f1a 2006, o f\u00fatbol comezou a popularizarse no pa\u00eds: a Federaci\u00f3n comezou a promover o deporte e ata cambiou o seu nome de \"Australian Soccer Association\" a \"Football Federation Australia\" como forma de adoptar a terminolox\u00eda internacional, e foi creada a A-League para revitalizar a competici\u00f3n interna. A clasificaci\u00f3n foi seguida por mill\u00f3ns de australianos e a participaci\u00f3n na Copa Mundial alcanzou audiencias hist\u00f3ricas a pesar de que os partidos foron transmitidos durante a madrugada: o partido ante foi visto por 3,35 mill\u00f3ns de persoas, superando ata a presentaci\u00f3n de Ian Thorpe nos Xogos Ol\u00edmpicos de 2000.\nHistoria.\nPaso pola Confederaci\u00f3n de Ocean\u00eda.\nA selecci\u00f3n australiana foi fundada en 1922, organizando diversos partidos con pa\u00edses como Nova Zelandia, Sur\u00e1frica e a China. O illamento deste pa\u00eds con respecto ao mundo m\u00e1is avanzado futbolisticamente produciu un atraso no desenvolvemento deste deporte, que se estendeu por m\u00e1is de 50 anos. Australia as\u00ed comeza a participar recentemente a nivel internacional nas clasificatorias para a Copa Mundial de F\u00fatbol de 1966. Con todo, este torneo estivo sumamente enfocado nos equipos europeos e suramericanos, polo que foron outorgados poucas cotas a pa\u00edses doutros continentes. As\u00ed, Australia debeu enfrontarse a Corea do Norte, un pa\u00eds practicamente sen reco\u00f1ecemento internacional co cal debeu, ademais, enfrontarse nun pa\u00eds tan diferente como Camboxa, elixido como sitio neutral. Finalmente, e a pesar das presi\u00f3ns exercidas polos oce\u00e1nicos, Corea do Norte foi o elixido para viaxar a Inglaterra.\nAustralia, \u00fanico participante con reais posibilidades dos pa\u00edses do Pac\u00edfico, sufriu constantemente por un sistema clasificatorio que non era xusto. Os \"Socceroos\" deberon xogar repescas con Israel (exclu\u00eddo da s\u00faa confederaci\u00f3n polos seus problemas cos pa\u00edses \u00e1rabes, en 1970), Taiw\u00e1n (en 1978), debido ao rexeitamento da China da participaci\u00f3n taiwanesa nas clasificatorias asi\u00e1ticas) e novamente Israel (durante a Revoluci\u00f3n iraniana para o Mundial de 1982). Finalmente, para a Copa Mundial de F\u00fatbol de 1986, Australia puido medirse cun equipo polo menos m\u00e1is pr\u00f3ximo, Nova Zelandia, tempo antes de que fose fundada a confederaci\u00f3n de Ocean\u00eda, a OFC. Durante todo este per\u00edodo de vaiv\u00e9ns, Australia puido clasificar \u00e1 Copa Mundial de F\u00fatbol de 1974 realizada en Alema\u00f1a Federal, onde tampouco a s\u00faa sorte variou notablemente: perderon ante os locais e a Alema\u00f1a Democr\u00e1tica e obtiveron un empate sen goles ante Chile, o equipo suramericano utiliza frecuentemente a Australia como sparring, dado o f\u00fatbol de car\u00e1cter m\u00e1is fi\u00edico dos australianos, que o diferencian notoriamente dos suramericanos.\nPara a Copa Mundial de F\u00fatbol de 1998 en Francia, modificouse o sistema clasificatorio e asegur\u00f3uselles unha cota \u00e1 OFC para un repechaje ante o cuarto clasificado da AFC (neste caso, Ir\u00e1n). Tras o empate 1:1 en Teher\u00e1n e a vitoria no primeiro tempo por 2:0 en Melbourne, Australia parec\u00eda estar cada vez m\u00e1is preto de volver a unha etapa final da Copa Mundial. Con todo, os iranianos lograron dar volta o resultado deixando un 2:2 final que os clasificaba por maior n\u00famero de goles convertidos como visitante. Para Corea Xap\u00f3n 2002, pasou algo semellante pero esta vez co 5\u00ba da clasificatoria de CONMEBOL, Uruguai. 1:0 foi o resultado orixinal en Melbourne, pero os uruguaios obtiveron un rotundo 3:0 no Estadio Centenario de Montevideo, deixando aos oce\u00e1nicos outra vez fose do Mundial. Para a Copa Mundial de F\u00fatbol de 2006, a realizar en Alema\u00f1a, Australia novamente esmagou aos equipos da OFC no proceso de clasificatorias, e debeu enfrontarse novamente ao Uruguai polo paso \u00e1 Fase Final do torneo. Pero, a diferenza do sucedido catro anos antes, o 1:0 en Montevideo e Sydney levou \u00e1 quenda de tiros penais a ambos os equipos, onde os \"Socceroos\" obtiveron a vitoria por 4:2, clasificando finalmente a unha Copa Mundial.\nA participaci\u00f3n de Australia noutra Copa Mundial tras unha prolongada ausencia de 32 anos iniciouse como parte do Grupo F cunha vitoria por 3:1 ante . A pesar do seu bo desempe\u00f1o, Australia foi derrotada por 2:0 ante o Brasil, polo que o 22 de xu\u00f1o de 2006 debeu definir a clasificaci\u00f3n ante . Australia necesitaba un empate e Harry Kewell aos 79' anotou o 2:2 final que permitiu a Australia clasificar \u00e1 segunda fase mundialista por primeira vez na s\u00faa historia. En Kaiserslautern, Australia enfrontouse a , o 26 de xu\u00f1o de 2006. Os \"Socceroos\" lograron dominar gran parte do partido pero non conseguiron anotar. Cando xa estaba todo disposto para iniciar a pr\u00f3rroga, un discutido penal do \u00e1rbitro Lu\u00eds Medina Cantalejo permitiu a Francesco Totti anotar aos 95' e eliminar a Australia cun marcador final 0:1. O 6 de xu\u00f1o de 2009 lograron a s\u00faa terceira clasificasion \u00e1 copa do mundo ao empatar 0:0 con .\nCambio \u00e1 Confederaci\u00f3n Asi\u00e1tica.\nDurante moito tempo, as autoridades do f\u00fatbol australiano analizaron o seu futuro e a forma de sacalo do buraco que parec\u00eda non ter sa\u00edda. A principal conclusi\u00f3n que se obtivo foi que a baixa calidade de equipos na s\u00faa confederaci\u00f3n impedira que Australia puidese ter un ritmo regular de traballo futbol\u00edstico de nivel internacional, como si sucede noutras confederaci\u00f3ns. Iso explicaba que a\u00ednda que Australia obti\u00f1a marcas impresionantes en marcadores (os m\u00e1is avultados na historia do f\u00fatbol, obtidos en 2001 un 31-0 ante Samoa Americana e un 22-0 ante Tonga, m\u00e1is un 17-0 ante Illas Cook un ano antes), non era de sorprender que Ir\u00e1n, Uruguai ou outros equipos super\u00e1senos en instancias decisivas. A pesar de que Australia demostrara boa calidade futbol\u00edstica, por exemplo nas s\u00faas participaci\u00f3ns na Copa FIFA Confederaci\u00f3ns, esta non era a suficiente como para sustentar un proceso de desenvolvemento constante.\nOutro factor importante \u00e9 que a OFC non pos\u00fae unha cota enteira para a Copa Mundial de F\u00fatbol, \u00e9 dicir, o equipo vencedor das eliminatorias oce\u00e1nicas debe disputar un repechaje con outra selecci\u00f3n doutra confederaci\u00f3n. En moitos casos eses equipos adoitaban ser potencias suramericanas (como Arxentina ou Uruguai), grandes selecci\u00f3ns asi\u00e1ticas (Ir\u00e1n, Arabia Saudita) ou inclusive equipos d\u00e9biles da CONMEBOL e a AFC que, cun pouco de sorte nos dous partidos definitorios, deixaban sen chances a Australia de ingresar \u00e1 Copa Mundial de F\u00fatbol.\nConsciente destas situaci\u00f3ns, a Federaci\u00f3n Australiana de F\u00fatbol solicitou formalmente o seu cambio de confederaci\u00f3n, desde a OFC \u00e1 AFC. Australia pretend\u00eda desta forma que o seu equipo te\u00f1a unha competencia moito m\u00e1is forte que a de Ocean\u00eda e que lle permita mellorar o seu nivel deportivo. O 23 de marzo de 2005, o Comit\u00e9 Executivo da Confederaci\u00f3n de F\u00fatbol de Asia anunciou a s\u00faa decisi\u00f3n un\u00e1nime de invitar a Australia a formar parte desta organizaci\u00f3n. O 17 de abril, o Comit\u00e9 Executivo da OFC aceptou a partida de Australia, o que foi aprobado \u00e1 s\u00faa vez pola FIFA, o 30 de xu\u00f1o. As\u00ed, Australia pasou oficialmente a ser parte da federaci\u00f3n asi\u00e1tica, o 1 de xaneiro de 2006 e o seu debut foi en febreiro, durante o torneo clasificatorio \u00e1 Copa Asi\u00e1tica.\nEstat\u00edsticas.\nM\u00e1is partidos xogados.\n\"Actualizado a 10 de agosto de 2011\"\nM\u00e1ximos goleadores.\n\"Actualizado a 10 de agosto de 2011\""}
{"id": "205741", "revid": "89787", "url": "https://gl.wikipedia.org/wiki?curid=205741", "title": "Lignina", "text": "A lignina \u00e9 un composto qu\u00edmico polim\u00e9rico moi complexo obtido normalmente da madeira, e parte integral da parede celular secundaria das plantas e algunhas algas. A madeira pode entenderse quimicamente como formada por fibras de celulosa (e outros polisac\u00e1ridos) embebidas nunha matriz de lignina. O termo lignina foi introducido en 1819 por de Candolle e procede da palabra latina \"lignum\", que significa madeira. \u00c9 un dos pol\u00edmeros org\u00e1nicos m\u00e1is abundantes, s\u00f3 superado pola celulosa, e cont\u00e9n o 30% do carbono org\u00e1nico non f\u00f3sil, e constit\u00fae dun cuarto a un terzo da masa seca da madeira. Como biopol\u00edmero, a lignina \u00e9 rara debido \u00e1 s\u00faa heteroxeneidade e falta dunha estrutura primaria definida. Non \u00e9 un carbohidrato, a diferenza doutros compo\u00f1entes da parede celular. A s\u00faa funci\u00f3n m\u00e1is importante \u00e9 dar sost\u00e9n \u00e1 planta ao fortalecer a madeira (xilema) das \u00e1rbores, d\u00e1ndolles resistencia \u00e1 compresi\u00f3n.\nA produci\u00f3n industrial global de lignina illada \u00e9 de arredor de 1,1 mill\u00f3ns de toneladas ao ano e util\u00edzase en forma de lignosulfonato hidrosoluble como dispersante, aglutinante e adhesivo na construci\u00f3n, minar\u00eda, alimentaci\u00f3n animal ou agricultura.\nFunci\u00f3ns biol\u00f3xicas.\nA lignina enche os espazos que hai na parede celular entre as fibras de celulosa, hemicelulosa, e pectina, especialmente nas traqueidas, esclereidas e elementos dos vasos do xilema. Est\u00e1 unida covalentemente \u00e1 hemicelulosa e, por tanto, forma unha rede de enlaces cos polisac\u00e1ridos da planta, d\u00e1ndolle resistencia mec\u00e1nica \u00e1 parede celular e a toda a planta. O proceso de impregnaci\u00f3n da parede celular destas c\u00e9lulas de lignina ch\u00e1mase lignificaci\u00f3n. \u00c9 especialmente abundante na madeira resistente \u00e1 compresi\u00f3n e escasa na resistente \u00e1 tensi\u00f3n.\nA lignina xoga un importante papel na conduci\u00f3n de auga nos talos da planta. O compo\u00f1ente polisac\u00e1rido da parede celular da planta \u00e9 moi hidrof\u00edlico e permeable \u00e1 auga, entanto que a lignina \u00e9 m\u00e1is hidrof\u00f3bica. A rede de enlaces entre os polisac\u00e1tridos e a lignina \u00e9 un obst\u00e1culo para a absorci\u00f3n de auga na parede celular. Deste xeito, a lignina fai posible que o tecido vascular das plantas conduza a auga eficientemente (a auga non sae dos vasos condutores doadamente). A lignina est\u00e1 presente en todas as plantas vasculares, pero non nas bri\u00f3fitas, o que apoia a idea de que a misi\u00f3n orixinal da lignina era s\u00f3 o transporte de auga. Por\u00e9n, est\u00e1 presente tam\u00e9n nas algas vermellas, o que parece suxerir que o antepasado com\u00fan de plantas e algas vermellas tam\u00e9n pod\u00eda sintetizar lignina. Isto suxerir\u00eda que a s\u00faa funci\u00f3n orixinal era estrutural; e desempe\u00f1a esta funci\u00f3n na alga vermella \"Calliarthron\", na que soporta as uni\u00f3ns entre os segmentos calcificados.\nFunci\u00f3n ecol\u00f3xica.\nA lignina xoga un papel significativo no ciclo do carbono, xa que secuestra o carbono atmosf\u00e9rico nos tecidos vivos da vexetaci\u00f3n le\u00f1osa. A lignina \u00e9 un dos compo\u00f1entes da vexetaci\u00f3n morta que se descompo\u00f1en m\u00e1is lentamente, contribu\u00edndo cunha importante fracci\u00f3n do material que se converte en humus ao se descompo\u00f1er. O humus do solo, en xeral, incrementa a produtividade fotosint\u00e9tica da comunidade de plantas a medida que o lugar onde crecen sofre a transici\u00f3n de solo de minerais alterados a un solo m\u00e1is complexo de fases posteriores da sucesi\u00f3n ecol\u00f3xica, ao causar un incremento da capacidade de cambio cati\u00f3nico do solo e aumentar a capacidade de retenci\u00f3n de humidade.\nEstrutura.\nA lignina \u00e9 unha macromol\u00e9cula rac\u00e9mica reticular cunha masa molecular superior a 10.000 daltons. \u00c9 relativamente hidrof\u00f3bica e de natureza arom\u00e1tica. O grao de polimerizaci\u00f3n que ten na natureza \u00e9 dif\u00edcil de medir, xa que se fragmenta durante a s\u00faa extracci\u00f3n e a mol\u00e9cula consta de varios tipos de subestruturas que parecen repetirse dunha maneira ca\u00f3tica. Describ\u00edronse diferentes tipos de lignina dependendo do medio utilizado para o seu illamento.\nHai tres mon\u00f3meros de monolignol, que est\u00e1n metoxilados en distintos graos: o alcohol \"p\"-cumar\u00edlico, alcohol conifer\u00edlico, e alcohol sinap\u00edlico (Figure 3). Estes lignois son incorporados \u00e1 lignina en forma dos fenilpropanoides \"p\"-hidroxifenil (H), guaiacil (G), e siringal (S), respectivamente. As ximnospermas te\u00f1en unha lignina que consiste case enteiramente en guaiacil, con pequenas cantidades de \"p\"-hidroxifenil. A das anxiospermas dicotiled\u00f3neas \u00e9 xeralmente unha mestura de guaiacil e siringal (con pouco \"p\"-hidroxifenil), e a das monocotiled\u00f3neas \u00e9 unha mestura dos tres. Todas as ligninas te\u00f1en pequenas cantidades de monolignois incompletos ou modificados, e abundan outros mon\u00f3meros en plantas non le\u00f1osas.\nA tioglic\u00f3lise \u00e9 unha t\u00e9cnica anal\u00edtica para a cuantificaci\u00f3n da lignina. A estrutura da lignina pode tam\u00e9n estudarse por simulaci\u00f1on computacional.\nBios\u00edntese.\nA bios\u00edntese de lignina (Figure 4) empeza no citosol coa s\u00edntese de monolignois glicosilados a partir do amino\u00e1cido fenilalanina. Estas primeiras reacci\u00f3ns son compartidas coa v\u00eda dos fenilpropanoides. A glicosa unida \u00e1 mol\u00e9cula fai que esta sexa hidrosoluble e menos t\u00f3xica. Unha vez transportada a tav\u00e9s da membrana plasm\u00e1tica ao apoplasto, a glicosa \u00e9 retirada da mol\u00e9cula e a polimerizaci\u00f3n pode comezar. Boa parte do seu anabolismo non se co\u00f1ece mesmo despois dun s\u00e9culo de estudos.\nO paso de polimerizaci\u00f3n, que \u00e9 un enlace radical-radical, \u00e9 catalizado por encimas oxidativos. Na parede celular da planta est\u00e1n presentes tanto peroxidases coma laccases, e non se sabe se un ou ambos os grupos de encimas participan na polimerizaci\u00f3n. Tam\u00e9n poder\u00edan estar implicados oxidantes de baixo peso molecular. Os encimas oxidativos catalizan a formaci\u00f3n de radicais de monolignol. Dise xeralmente que estes radicais sofren unha polimerizaci\u00f3n non catalizada para formar o pol\u00edmero de lignina, pero esta hip\u00f3tese foi recentemente posta en d\u00fabida. A teor\u00eda alternativa implica un control biol\u00f3xico inespec\u00edfio, pero non est\u00e1 a\u00ednda amplamente aceptada.\nBiodegradaci\u00f3n.\nA biodegradaci\u00f3n da lignina orixinar\u00eda a destruci\u00f3n da madeira, especialmente nas construci\u00f3ns de madeira, pero non \u00e9 doada. Por\u00e9n, a biodegradaci\u00f3n da lignina \u00e9 un prerrequisito para o procesamenteo de biofuel a partir de materia prima vexetal. Os modos actuais de procesamento orixinan alg\u00fans residuos problem\u00e1ticos despois de procesar os contidos dixeribles ou degradables. A mellora dos modos de degradaci\u00f3n da lignina far\u00eda que a produci\u00f3n fose m\u00e1is eficiente.\nA lignina \u00e9 indixerible polos encimas animais, pero alg\u00fans fungos (como \"Polyporus squamosus\") e bacterias poden secretar ligninases (tam\u00e9n chamadas \"lignases\") que poden degradar o pol\u00edmero. Os detalles da biodegradaci\u00f3n non se co\u00f1ecen. A v\u00eda utilizada depende do tipo de pudrici\u00f3n da madeira realizada polos fungos. Os encimas implicados poden empregar radicais libres para as reacci\u00f3ns de despolimerizaci\u00f3n. Encimas lignol\u00edticos ben co\u00f1ecidos son a manganeso peroxidase, lignina peroxidase e celobiosa deshidroxenase. Ademais, debido aos seus enlaces cruzados cos outros compo\u00f1entes da parede celular, a lignina minimiza a accesibilidade da celulosa e hemicelulosa aos encimas microbianos. Por tanto, en xeral a lignina est\u00e1 asociada coa reduci\u00f3n da dixestibilidade do conxunto da biomasa vexetal, o cal axuda a defender as plantas contra pat\u00f3xenos e pragas.\nA degradaci\u00f3n da lignina fana fungos e bacterias. A lignina peroxidase (ou \"ligninase\", con n\u00famero EC 1.14.99) \u00e9 unha hemoprote\u00edna do fungo \"Phanerochaete chrysosporium \" que presenta varias reacci\u00f3ns de degradaci\u00f3n da lignina, todas dependentes do per\u00f3xido de hidr\u00f3xeno para poder incorporar os\u00edxeno molecular nos produtos de reacci\u00f3n. Hai tam\u00e9n outros encimas microbianos que se cre est\u00e1n envolvidos na biodegradaci\u00f3n da lignina, como a manganeso peroxidase, laccase, e celobiosa deshidroxenase.\nOs compostos relacionados coa lignina poden ser posteriormente procesados polas bacterias. Por exemplo, a bacteria aer\u00f3bica gramnegativa do solo \"Sphingomonas paucimobilis\" pode degradar os compostos qu\u00edmicos bifenilo relacionados coa lignina.\nPir\u00f3lise.\nA pir\u00f3lise da lignina durante a combusti\u00f3n da madeira ou na produci\u00f3n de carb\u00f3n vexetal orixina varios produtos, dos cales os m\u00e1is caracter\u00edsticos son os metoxi fenois. Entre estes os m\u00e1is importantes son o guaiacol e o siringol e os seus derivados; a s\u00faa presenza pode utilizarse para rastrexar unha fonte de fume procedente dun lume no que arde madeira. En coci\u00f1a, a lignina da madeira con que se coci\u00f1an certos alimentos \u00e9 unha fonte importante destes dous compostos, que lle dan os aromas e sabores caracter\u00edsticos aos alimentos afumados, como as barbacoas.\nImportancia econ\u00f3mica.\nA madeira moi lignificada ten unha gran duraci\u00f3n e \u00e9 unha boa materia prima para moitas aplicaci\u00f3ns. \u00c9 tam\u00e9n un excelente combustible, xa que a lignina produce m\u00e1is enerx\u00eda ao arder c\u00e1 celulosa. A polpa de madeira de alto rendemento ou mec\u00e1nica utilizada para facer papel de prensa cont\u00e9n a maior\u00eda da lignina presente inicialmente na madeira. Esta lignina \u00e9 a responsable de que o papel de peri\u00f3dico se po\u00f1a amarelo co tempo. A lignina debe ser retirada da polpa de madeira antes de producir a partir dela papel branqueado de alta calidade.\nNo proceso do sulfito para facer polpa de madeira, a lignina \u00e9 eliminada da polpa como sulfonatos. Estes lignosulfonatos te\u00f1en varias aplicaci\u00f3ns:\nA lignina eliminada polo proceso kraft (m\u00e9todo do sulfato) xeralmente se queima para ser utilizada como combustible, fornecendo enerx\u00eda para mover o mu\u00ed\u00f1o para facer polpa e os procesos asociados.\nM\u00e1is recentemente, a lignina extra\u00edda de salgueiros arbustivos foi utilizada con \u00e9xito para producir escuma de poliuretano expandido.\nEn 1998, a compa\u00eda alem\u00e1 \"Tecnaro\" desenvolveu un proceso para converter a lignina nunha substancia chamada Arboform, a cal se comporta de xeito id\u00e9ntico ao pl\u00e1stico para a inxecci\u00f3n en moldes. Por tanto, pode utilizarse en moitas aplicaci\u00f3ns en substituci\u00f3n do pl\u00e1stico, e cando o material sexa desbotado pode simplemente queimarse como se fose madeira."}
{"id": "205743", "revid": "23204", "url": "https://gl.wikipedia.org/wiki?curid=205743", "title": "Modern Talking", "text": "Modern Talking \u00e9 un grupo de pop dance, procedente de Alema\u00f1a. Os seus integrantes son Thomas Anders e Dieter Bohlen."}
{"id": "205745", "revid": "1131", "url": "https://gl.wikipedia.org/wiki?curid=205745", "title": "Suncorp Stadium", "text": "O Lang Park, chamado Suncorp Stadium por raz\u00f3ns de patrocinio, \u00e9 un moderno estadio situado no suburbio de Milton, na cidade de Brisbane, en Queensland, Australia. Constru\u00eddo nun parque urbano que at\u00e9 1875 fora o cemiterio da cidade, o estadio foi inaugurado en 1914, e en 1957 converteuse na sede principal do rugby league do estado de Queensland.\nNos \u00faltimos anos acolle os encontros de rugby union dos Queensland Reds, os encontros de rugby league dos Brisbane Broncos e os encontros de f\u00fatbol dos Brisbane Roar. En 2008 tivo lugar nel a final da Copa Mundial de Rugby League, na que Nova Zelandia derrotou a Australia."}
{"id": "205747", "revid": "89787", "url": "https://gl.wikipedia.org/wiki?curid=205747", "title": "Mark Paston", "text": "Mark Paston, nado en Hastings, Nova Zelandia, o 13 de decembro de 1976, \u00e9 un futbolista internacional neozeland\u00e9s. Xoga de porteiro e o seu equipo actual \u00e9 o Wellington Phoenix FC."}
{"id": "205752", "revid": "88215", "url": "https://gl.wikipedia.org/wiki?curid=205752", "title": "Juanito G\u00f3mez", "text": "Juan G\u00f3mez Gonz\u00e1lez, co\u00f1ecido como Juanito, nado en Fuengirola (M\u00e1laga) o 10 de novembro de 1954 e finado en Calzada de Oropesa o 2 de abril\u00a0de 1992, foi un futbolista\u00a0e adestrador\u00a0de f\u00fatbol espa\u00f1ol. Xogaba de dianteiro e foi internacional coa selecci\u00f3n espa\u00f1ola."}
{"id": "205753", "revid": "98629", "url": "https://gl.wikipedia.org/wiki?curid=205753", "title": "Juanito Rodr\u00edguez", "text": "Juan Ignacio Rodr\u00edguez Rodr\u00edguez, co\u00f1ecido como Juanito, nado en Albacete o 27 de setembro de 1943, \u00e9 un exfutbolista espa\u00f1ol. Xogaba de centrocampista."}
{"id": "205754", "revid": "85894", "url": "https://gl.wikipedia.org/wiki?curid=205754", "title": "Os Vid\u00e1s, Somede, As Pontes de Garc\u00eda Rodr\u00edguez", "text": "Os Vid\u00e1s \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por 3 mulleres."}
{"id": "205755", "revid": "29029", "url": "https://gl.wikipedia.org/wiki?curid=205755", "title": "Os Vid\u00e1s", "text": "O top\u00f3nimo Os Vid\u00e1s pode referirse a varios lugares de Galicia:"}
{"id": "205756", "revid": "85894", "url": "https://gl.wikipedia.org/wiki?curid=205756", "title": "Suarriba, Somede, As Pontes de Garc\u00eda Rodr\u00edguez", "text": "Suarriba \u00e9 un lugar da parroquia de Somede no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por dous homes."}
{"id": "205758", "revid": "56754", "url": "https://gl.wikipedia.org/wiki?curid=205758", "title": "Manolo Jim\u00e9nez Jim\u00e9nez", "text": "Manuel \"Manolo\" Jim\u00e9nez Jim\u00e9nez, nado en Arahal (Sevilla) o 26 de xaneiro de 1964, \u00e9 un exfutbolista e actual adestrador de f\u00fatbol espa\u00f1ol. Xogaba de defensa e foi internacional coa selecci\u00f3n espa\u00f1ola. Dende 2018 adestra \u00e1 UD Las Palmas da Liga 1|2|3"}
{"id": "205764", "revid": "85894", "url": "https://gl.wikipedia.org/wiki?curid=205764", "title": "O Chao, O Freixo, As Pontes de Garc\u00eda Rodr\u00edguez", "text": "O Chao \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 5 habitantes, dos cales 2 eran homes e 3 eran mulleres."}
{"id": "205767", "revid": "56817", "url": "https://gl.wikipedia.org/wiki?curid=205767", "title": "O Aciveiral, O Freixo, As Pontes de Garc\u00eda Rodr\u00edguez", "text": "O Aciveiral \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "205768", "revid": "23562", "url": "https://gl.wikipedia.org/wiki?curid=205768", "title": "Lang Park", "text": ""}
{"id": "205770", "revid": "29029", "url": "https://gl.wikipedia.org/wiki?curid=205770", "title": "O Aciveiral", "text": "O top\u00f3nimo O Aciveiral pode referirse a dous lugares de Galicia:"}
{"id": "205771", "revid": "85894", "url": "https://gl.wikipedia.org/wiki?curid=205771", "title": "A Cabana, O Freixo, As Pontes de Garc\u00eda Rodr\u00edguez", "text": "A Cabana \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 3 habitantes, dos cales 1 era home e 2 eran mulleres."}
{"id": "205772", "revid": "1131", "url": "https://gl.wikipedia.org/wiki?curid=205772", "title": "Cabanas, O Freixo, As Pontes de Garc\u00eda Rodr\u00edguez", "text": "Cabanas \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205773", "revid": "85894", "url": "https://gl.wikipedia.org/wiki?curid=205773", "title": "Cabanela, O Freixo, As Pontes de Garc\u00eda Rodr\u00edguez", "text": "Cabanela \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205774", "revid": "1093", "url": "https://gl.wikipedia.org/wiki?curid=205774", "title": "Greg Smith", "text": "Gregory \"Greg\" Smith, nado o 8 de xaneiro de 1991 en Vallejo, California, \u00e9 un xogador profesional de baloncesto estadounidense actualmente axente libre. Con 2,08 metros de altura, pode xogar nas posici\u00f3ns de pivote e ala-pivote.\nTraxectoria.\nProfesional.\nSmith non foi elixido no Draft da NBA de 2011, e asinou cos Houston Rockets no ano 2012 coma axente libre. O 10 de abril de 2014, foi cortado polos Rockets.\nO 14 de abril de 2014, asinou cos Chicago Bulls para o resto da tempada.\nO 14 de xullo de 2014, Smith foi traspasado \u00f3s Dallas Mavericks a cambio de Tadija Dragi\u0107evi\u0107."}
{"id": "205775", "revid": "1131", "url": "https://gl.wikipedia.org/wiki?curid=205775", "title": "A Cabeza da Vaca, O Freixo, As Pontes de Garc\u00eda Rodr\u00edguez", "text": "A Cabeza da Vaca \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205776", "revid": "6108057", "url": "https://gl.wikipedia.org/wiki?curid=205776", "title": "Cidades de Acerbaix\u00e1n", "text": "Esta \u00e9 unha lista de cidades de Acerbaix\u00e1n, en orde decrecente de poboaci\u00f3n (estimativa 2002):"}
{"id": "205781", "revid": "27155", "url": "https://gl.wikipedia.org/wiki?curid=205781", "title": "Estrutura interna da Terra", "text": "Hoxe sabemos que o interior do noso planeta, como o doutros planetas terrestres (planetas cuxo volume est\u00e1 ocupado principalmente de materiais rochosos), est\u00e1 dividido en capas.\nA Terra ten unha codia externa de silicatos solidificados, un manto viscoso e un n\u00facleo con outras d\u00faas capas, unha externa semis\u00f3lida, moito m\u00e1is flu\u00edda do que o manto, e unha interna s\u00f3lida.\nMoitas das rochas que hoxe forman parte da codia form\u00e1ronse hai menos de 100 mill\u00f3ns de anos. Por\u00e9n, as formaci\u00f3ns minerais m\u00e1is antigas co\u00f1ecidas te\u00f1en 4.400 mill\u00f3ns de anos, o que nos indica que, polo menos, o planeta tivo unha codia s\u00f3lida desde ent\u00f3n.\nGran parte do noso co\u00f1ecemento acerca do interior da Terra, dada a s\u00faa inaccesibilidade, inferiuse dunha serie de observaci\u00f3ns indirectas, como, por exemplo, o estudo das ondas s\u00edsmicas, os meteoritos, o estudo da gravidade terrestre e as s\u00faas variaci\u00f3ns, ou o campo magn\u00e9tico terrestre.\nDespois de co\u00f1ecer o volume do planeta, p\u00f3dese calcular a s\u00faa densidade. O c\u00e1lculo da masa e o volume das rochas da superficie, e das masas de auga, perm\u00edtenos estimar a densidade da capa externa. A masa que non est\u00e1 na atmosfera ou na codia debe encontrarse nas capas internas.\nM\u00e9todos de estudo.\nN\u00f3s podemos estudar directamente, analizar etc., a atmosfera, a hidrosfera e a codia terrestre (polo menos a parte m\u00e1is superficial desta). Efectivamente, hoxe a exploraci\u00f3n e o estudo da superficie terrestre est\u00e1n moi avanzados, o que permite ao ser humano a utilizaci\u00f3n de moitos dos seus recursos: extr\u00e1ense minerais das profundas minas, obtense auga para a rega, perf\u00f3rase a codia para obtermos petr\u00f3leo etc.\nPero non ocorre o mesmo coas capas profundas da Terra. O estudo da composici\u00f3n e das propiedades f\u00edsicas do interior do planeta \u00e9 un dos problemas m\u00e1is dif\u00edciles que tiveron que abordar os especialistas en Ciencias da Terra, polo que o interior do noso planeta permanece a\u00ednda en gran medida desco\u00f1ecido na actualidade. Este estudo implica grandes dificultades e require fortes investimentos. E mentres que o co\u00f1ecemento do espazo exterior progresou notabelmente debido a raz\u00f3ns econ\u00f3micas e pol\u00edticas, o estudo do interior da Terra quedou relegado a un interese puramente cient\u00edfico.\nAs minas m\u00e1is profundas \u00e9 raro que acaden m\u00e1is dun quil\u00f3metro. As prospecci\u00f3ns petrol\u00edferas poden acadar at\u00e9 os 8\u00a0km, pero sempre en terreos sedimentarios; en rochas \u00edgneas ou metam\u00f3rficas \u00e9 raro que sobrepasen os 3\u00a0km. As sondaxes cient\u00edficas neste tipo de rochas superan con dificultade os 10\u00a0km; a esa profundidade, a presi\u00f3n \u00e9 enorme e as temperaturas aprox\u00edmanse aos 300\u00a0\u00b0C, o que fai imprescind\u00edbel o emprego de equipos e t\u00e9cnicas de perforaci\u00f3n especiais. Por iso, para co\u00f1eceren (ou intentar co\u00f1eceren) as zonas internas do planeta, os cient\u00edficos te\u00f1en que apoiarse en datos obtidos indirectamente.\nA\u00ednda as\u00ed, pese ao limitado do seu alcance, as sondaxes profundas de investigaci\u00f3n te\u00f1en especial interese, xa que representan o \u00fanico medio dispo\u00f1\u00edbel para contrastar a veracidade das hip\u00f3teses concibidas a partir dos datos obtidos por m\u00e9todos indirectos (como teremos ocasi\u00f3n de ver m\u00e1is adiante).\nOs principais m\u00e9todos indirectos de estudo do interior da Terra son os seguintes:\nEstes m\u00e9todos xeof\u00edsicos, ademais de ser de interese para abordar o dif\u00edcil problema cient\u00edfico que sup\u00f3n o investigar o inacces\u00edbel interior da Terra, resultan extraordinariamente \u00fatiles tam\u00e9n para a busca de recursos minerais ocultos na codia terrestre: auga, gas natural, petr\u00f3leo e diversos minerais e rochas. Imos ver os principais.\nOs terremotos.\nSismolox\u00eda.\nA sismolox\u00eda \u00e9 a rama da xeof\u00edsica que se ocupa do estudo dos terremotos. Presenta d\u00faas vertentes ben definidas:\na) Por unha parte rexistra e estuda os terremotos, as s\u00faas causas, os seus efectos e a s\u00faa distribuci\u00f3n.\nb) Por outra, estuda a estrutura do interior da Terra, a partir dos datos que proporcionan as velocidades de propagaci\u00f3n das ondas s\u00edsmicas.\nA investigaci\u00f3n s\u00edsmica ten unha enorme importancia, pois case que todo o co\u00f1ecemento que posu\u00edmos da estrutura interna do noso planeta obt\u00edvose a partir dela. O estudo dos terremotos (mellor dito, da transmisi\u00f3n das ondas s\u00edsmicas) proporciona as m\u00e1is importantes informaci\u00f3ns que posu\u00edmos hoxe sobre o interior da Terra.\nOs materiais que compo\u00f1en a Terra (as rochas) te\u00f1en uns pequenos l\u00edmites de deformaci\u00f3n el\u00e1stica; se as forzas \u00e1s que est\u00e1 sometido o interior da Terra superan ditos l\u00edmites, prod\u00facense roturas bruscas (fallas), orixin\u00e1ndose, debido \u00e1 enerx\u00eda liberada, unhas vibraci\u00f3ns que, merc\u00e9 \u00e1 elasticidade das rochas, se propagan en forma de movementos ondulatorios de forma conc\u00e9ntrica e en todas as direcci\u00f3ns: son os terremotos. Os terremotos, se\u00edsmos, sismos, movementos s\u00edsmicos ou tremores de terra son, pois, sacudidas bruscas e de breve duraci\u00f3n da codia terrestre.\nHai moitas causas que poden orixinar terremotos, especialmente os de moi pequena intensidade \u2014os denominados microsismos\u2014, como cicl\u00f3ns, chuvias moi fortes, mareas moi grandes, afundimento de cavernas, explosi\u00f3ns subterr\u00e1neas etc. Pero os grandes sismos prod\u00facense por choques de placas tect\u00f3nicas e liberaci\u00f3n de enormes cantidades de enerx\u00eda no curso dunha reorganizaci\u00f3n brusca de materiais da codia terrestre ao superaren o estado de equilibrio mec\u00e1nico, que orixinan dislocaci\u00f3ns internas da codia terrestre que provocan a aparici\u00f3n dunha falla ou, sobre todo, o desprazamento de grandes bloques inest\u00e1beis aos lados dunha falla xa existente. O lugar m\u00e1is ou menos profundo onde se produce o sismo ch\u00e1mase hipocentro ou foco, mentres que o punto situado na superficie, na vertical do hipocentro, denom\u00ednase epicentro. Segundo a profundidade do hipocentro, os terremotos clasif\u00edcanse en \"superficiais\" (co hipocentro a menos de 70\u00a0km), \"intermedios\" (de 70 a 300\u00a0km) e \"profundos\" (a m\u00e1is de 300\u00a0km; m\u00e1ximo, 700\u00a0km).\nOs terremotos rex\u00edstranse e m\u00eddense mediante uns aparellos denominados sism\u00f3grafos ou sism\u00f3metros. Consisten fundamentalmente nun p\u00e9ndulo de gran masa que permanece inm\u00f3bil durante as sacudidas debido \u00e1 s\u00faa inercia, mentres que o soporte, unido ao terreo, vibra con el; o p\u00e9ndulo leva un estilete ou punz\u00f3n que marca as vibraci\u00f3ns nun rolo de papel. O rexistro gr\u00e1fico do terremoto ch\u00e1mase sismograma; nun sismograma t\u00edpico dist\u00ednguense varias fases (fase inicial, fase principal e fase final ou cosa, vexase figura ao lado).\nAs ondas s\u00edsmicas producen ondulaci\u00f3ns do terreo, gretas, afundimentos do solo etc. Estes fen\u00f3menos poden afectar \u00e1s obras p\u00fablicas (estradas, pontes, presas, v\u00edas f\u00e9rreas etc.) e aos edificios, causando derrubamentos, e tam\u00e9n roturas nas conduci\u00f3ns de auga, gas e electricidade, que \u00e1 s\u00faa vez poden producir incendios. Cando o epicentro est\u00e1 baixo o mar (maremotos), preto da costa, p\u00f3dense producir ondas xigantescas, co\u00f1ecidas con nome xapon\u00e9s de tsunami.\nPara medir os terremotos util\u00edzanse varias escalas. As m\u00e1is empregadas son as de Mercalli, de 12 graos, e as de MSK, chamadas de intensidade e baseadas nos efectos destrutivos do sismo, e a de Richter, denominada de magnitude, de nove, elaborada mediante c\u00e1lculos cient\u00edficos complexos. \nAs ondas s\u00edsmicas.\nEstas son de varios tipos:\nPara a prospecci\u00f3n xeof\u00edsica da Terra, interesa o estudo das ondas P e das S. A velocidade de propagaci\u00f3n destas ondas en medios s\u00f3lidos depende das caracter\u00edsticas dos materiais que atravesan. Se a Terra fose homox\u00e9nea, a propagaci\u00f3n das ondas s\u00edsmicas ser\u00eda rectil\u00ednea e uniforme. Por\u00e9n, os sism\u00f3logos comprobaron que as ondas S e P van aumentando progresivamente a s\u00faa velocidade a medida que se aproximan ao centro da Terra (a s\u00faa traxectoria \u00e9 lixeiramente curva). Este aumento da velocidade d\u00e9bese \u00e1s grandes presi\u00f3ns que existen nestas zonas, que fan que os materiais estean m\u00e1is compactos e sexan, por tanto, m\u00e1is densos.\nComprobouse tam\u00e9n que nos contactos entre rochas moi distintas, as ondas s\u00edsmicas poden reflectirse, \u00e9 dicir, \"rebotar\" ou ben, o que \u00e9 a\u00ednda m\u00e1is importante, experimentar un cambio brusco de velocidade e direcci\u00f3n, \u00e9 dicir, poden refractarse. Un cambio brusco deste tipo indica unha variaci\u00f3n importante na natureza dos materiais.\nDistingu\u00edronse as\u00ed tres capas principais: codia, manto e n\u00facleo. A superficie de separaci\u00f3n dos materiais distintos denom\u00ednase superficie de descontinuidade ou, simplemente, descontinuidade.\nObs\u00e9rvase que as ondas S non poden penetrar no n\u00facleo (refl\u00edctense). Resulta que a velocidade das ondas S depende da rixidez do medio: a maior rixidez, maior velocidade; as ondas S son ondas transversais, e as ondas transversais non atravesan os l\u00edquidos. Disto ded\u00facese que o n\u00facleo \u00e9 l\u00edquido (ou flu\u00eddo), xa que os flu\u00eddos non te\u00f1en rixidez. Isto \u00e9 tam\u00e9n corroborado pola diminuci\u00f3n de velocidade que experimentan as ondas P ao pasaren pola parte exterior do n\u00facleo. Por outra parte, as ondas P aumentan de velocidade ao pasaren a trav\u00e9s da parte central do n\u00facleo, o que fai supo\u00f1er que esta parte \u00e9 s\u00f3lida.\nAs principais descontinuidades son: a de Mohorovi\u010di\u0107, entre 5 e 50\u00a0km, que separa a codia do manto, a de Gutemberg, a uns 2 900\u00a0km, entre o manto e o n\u00facleo externo, e a de Wiechert ou de Wiechwert-Lehman, entre o n\u00facleo externo e o interno, a uns 5 150\u00a0km de profundidade.\nOs meteoritos.\nOs meteoritos son obxectos que caen \u00e1 Terra procedentes do espazo sideral, e a s\u00faa composici\u00f3n qu\u00edmica e mineral\u00f3xica poden proporcionarnos alg\u00fans indicios para co\u00f1ecer o interior da Terra.\nMediante o uso de m\u00e9todos de dataci\u00f3n, p\u00faidose saber que a maior parte dos meteoritos te\u00f1en unha antig\u00fcidade de ao redor de 4 500 mill\u00f3ns de anos.\nA orixe dos meteoritos suponse similar \u00e1 da Terra e os demais planetas. Pode incluso pensarse que prove\u00f1en dalg\u00fan planeta no que se produciu unha separaci\u00f3n de elementos lixeiros e pesados similar ao que se pensa que tivo lugar na Terra.\nPor iso p\u00e9nsase que a s\u00faa composici\u00f3n ser\u00e1 tam\u00e9n similar \u00e1 desta, estim\u00e1ndose que a da parte superior do manto ser\u00eda parecida \u00e1 dos aer\u00f3litos, a do manto inferior corresponder\u00edase coa dos sider\u00f3litos, mentres que o n\u00facleo ter\u00eda unha composici\u00f3n similar \u00e1 dos sideritos.\nEstrutura.\nComo vimos, a estrutura interna da Terra en capas p\u00faidose determinar indirectamente utilizando o tempo que tardan en viaxar as ondas s\u00edsmicas reflectidas e refractadas, creadas por terremotos.\nAs ondas transversais (S, ou secundarias) non poden atravesar o n\u00facleo, mentres que a velocidade de propagaci\u00f3n es diferente nas demais capas.\nOs cambios en dita velocidade producen unha refracci\u00f3n debido \u00e1 lei de Snell.\nAs reflexi\u00f3ns est\u00e1n causadas por un grande incremento na velocidade s\u00edsmica (velocidade de propagaci\u00f3n) e son parecidas \u00e1 reflexi\u00f3n da luz nun espello.\nPero a estrutura interna da Terra pode establecerse segundo dous criterios diferentes. Segundo a s\u00faa composici\u00f3n qu\u00edmica, o planeta pode dividirse en codia, manto e n\u00facleo (externo e interno) e, segundo as s\u00faas propiedades f\u00edsicas def\u00ednense a litosfera, a astenosfera, a mesosfera e o n\u00facleo (externo e interno).\nAs diferentes capas enc\u00f3ntranse \u00e1s seguintes profundidades:\nCapas definidas pola s\u00faa composici\u00f3n.\nCos datos obtidos polos distintos m\u00e9todos de investigaci\u00f3n estudados anteriormente, p\u00faidose chegar ao establecemento dun modelo para o interior da Terra que sup\u00f3n que est\u00e1 formada basicamente, como vimos, por tres capas: a \"codia\", o \"manto\" e o \"n\u00facleo\".\nCodia.\nA codia terrestre \u00e9 unha capa comparativamente moi delgada; ten un grosor medio duns 35\u00a0km, pero este \u00e9 moi vari\u00e1bel, oscilando entre os 3\u00a0km nas dorsais oce\u00e1nicas (codia oce\u00e1nica) e os 70\u00a0km nas grandes cordilleiras terrestres, como os Andes e o Himalaia (codia continental).\nEsta fina capa superficial da Terra, en contacto coa atmosfera e a hidrosfera pola parte superior, e separada, por abaixo, do manto pola descontinuidade de Mohorovi\u010di\u0107, representa tan s\u00f3 o 1 % da masa total da Terra, pero \u00e9 a parte m\u00e1is co\u00f1ecida.\nA principios do s\u00e9culo XX, o sism\u00f3logo croata Andrija Mohorovi\u010di\u0107 (que era profesor da universidade de Zagreb e foi o que estudou por primeira vez as ondas s\u00edsmicas e estableceu as diferenzas entre as ondas P e as S), veu que nos observatorios situados a menos de 300\u00a0km do epicentro dun terremoto, as ondas P directas chegaban antes que as que se refractaban en capas m\u00e1is profundas. O curioso do caso era que, cando a distancia entre os puntos de emisi\u00f3n e recepci\u00f3n das ondas era maior que esa distancia, as ondas refractadas recib\u00edanse antes que as directas.\nUnha pos\u00edbel explicaci\u00f3n deste feito era supo\u00f1er que hab\u00eda unha capa superficial de menor densidade, na que as ondas viaxar\u00edan m\u00e1is lentamente, e outra m\u00e1is profunda e m\u00e1is densa, pola que circular\u00edan a maior velocidade. A primeira destas capas corresponder\u00edase coa codia, e a segunda co manto; a descontinuidade existente entre ambas as capas recibiu o nome do seu descubridor.\nObs\u00e9rvanse anomal\u00edas da gravidade positivas (valores de g superiores ao te\u00f3rico) nas grandes chairas e nos oc\u00e9anos, e anomal\u00edas negativas (valores de g inferiores ao te\u00f3rico) nos continentes, especialmente nos grandes macizos monta\u00f1osos. Isto expl\u00edcase porque o exceso aparente de masa nas zonas continentais queda compensado por unha menor densidade dos materiais, e o defecto de masa nos oc\u00e9anos comp\u00e9nsase por un aumento da densidade.\nA codia oce\u00e1nica constit\u00fae o 60 % da superficie s\u00f3lida do planeta e \u00e9 moi delgada, apenas de 6 a 12\u00a0km de ancho. Os m\u00e9todos sismol\u00f3xicos permitiron observar que as ondas P viaxan por esta capa cunha velocidade de 7\u00a0km/s. As rochas obtidas en perforaci\u00f3ns submarinas son do tipo do basalto (silicatos de magnesio e outros metais m\u00e1is pesados, como ferro, e de cores escuras), o que se corresponde coa densidade estimada por medio do estudo das ondas s\u00edsmicas, que \u00e9 de 3 g/cm3. Outro dato de interese \u00e9 que a idade media das m\u00e1is antigas destas rochas \u00e9 de tan s\u00f3 180 mill\u00f3ns de anos.\nPor riba desta capa de rochas bas\u00e1lticas hai outra, extraordinariamente delgada, formada por sedimentos terr\u00edcolas (sobre todo nas zonas pr\u00f3ximas \u00e1s costas) e precipitados carbonatados, procedentes de esqueletos de animais, protozoos e algas. As\u00ed mesmo, na capa m\u00e1is profunda, en contacto co manto, a composici\u00f3n das rochas \u00e9 de gabros e peridotita (rochas plut\u00f3nicas de composici\u00f3n semellante \u00e1 dos basaltos).\nA codia continental ten unha anchura maior, a\u00ednda que vari\u00e1bel duns lugares a outros, entre 25 e 70\u00a0km, sempre maior, como vimos, debaixo das grandes monta\u00f1as. As ondas P transm\u00edtense nesta parte da codia a menor velocidade que na oce\u00e1nica, a 6\u00a0km/s, o que se corresponde cun medio menos denso (2,7 g/cm3). At\u00e9 hai moi pouco supo\u00f1\u00edase que estaba estratificada, cunha capa superior, \ngran\u00edtica, e unha inferior, bas\u00e1ltica, semellante \u00e1 codia oce\u00e1nica. Pero os datos dos que se disp\u00f3n na actualidade fannos pensar nunha codia continental pouco estratificada formada por un conxunto ca\u00f3tico de rochas, maioritariamente de tipo gran\u00edtico (silicatos de aluminio con calcio, potasio e sodio etc., ricas en SiO2 \u2014\u00e1cidas\u2014 e de cores claras), pero tam\u00e9n con rochas volc\u00e1nicas e metam\u00f3rficas (estas \u00faltimas, m\u00e1is abundantes nas zonas m\u00e1is profundas), na que se poden distinguir:\nNas marxes continentais hai unha zona de transici\u00f3n entre a zona profunda e a codia oce\u00e1nica bas\u00e1ltica.\nAs rochas da codia continental poden teren unha antig\u00fcidade de at\u00e9 preto de 4 000 mill\u00f3ns de anos. Sobre elas, igual ca no caso da codia oce\u00e1nica, at\u00f3panse capas de rochas sedimentarias. O conxunto das rochas sedimentarias de toda a codia terrestre representa tan s\u00f3 o 1 % desta.\nNos continentes, alg\u00fans autores distinguen a separaci\u00f3n entre capa gran\u00edtica e a bas\u00e1ltica co nome de descontinuidade de Conrad. Na codia oce\u00e1nica s\u00f3 hai, como vimos, capa bas\u00e1ltica.\nManto.\nO manto terrestre, a capa intermedia da Terra, estend\u00e9ndose desde a descontinuidade de Mohorovi\u010di\u0107, na base da codia, at\u00e9 o l\u00edmite co n\u00facleo ou descontinuidade de Gutemberg, a uns 2 900\u00a0km de profundidade. Representa o 83 % do volume total da Terra e o 65 % da s\u00faa masa. A presi\u00f3n, na parte inferior do manto, \u00e9 duns 140 GPa (1,4 M atm).\nOs estudos de densidade (velocidade das ondas s\u00edsmicas e a distribuci\u00f3n de masas) danos unha densidade media de 5,6 g/cm3, variando entre aproximadamente 3 na parte superior e 6 na inferior. O feito de que o atravesen tanto as ondas P coma as S ind\u00edcanos que os materiais que o compo\u00f1en est\u00e1n en estado s\u00f3lido. Sobre a composici\u00f3n qu\u00edmica e mineral\u00f3xica de manto t\u00e9\u00f1ense feito moitas conxecturas. Das rochas co\u00f1ecidas da codia que m\u00e1is se aproximan aos caracteres supostos do manto \u00e9 a peridotita (rocha ultrab\u00e1sica formada por olivina e piroxenos, que son silicatos ferromagnesianos). A existencia de peridotita na parte m\u00e1is superficial do manto est\u00e1 m\u00e1is ou menos de acordo coa composici\u00f3n dos aer\u00f3litos, especialmente dos c\u00f3ndritos. Ademais, alg\u00fans volc\u00e1ns, cuxas lavas se sup\u00f3n que proceden da capa superior do manto (uns 150\u00a0km), botan ao exterior fragmentos de rochas peridot\u00edticas. Estes datos ref\u00f3rzanse coas \u00faltimas exploraci\u00f3ns feitas desde submarinos oceanogr\u00e1ficos, nas que se recolleron rochas deste tipo que xurd\u00edan de fendas na codia oce\u00e1nica (dorsais oce\u00e1nicas). Nas zonas m\u00e1is profundas do manto, sometidas a enormes presi\u00f3ns e temperaturas, os materiais deben constitu\u00edr formas moito m\u00e1is densas, como \u00f3xidos met\u00e1licos non combinados en compostos complexos, debido \u00e1s altas presi\u00f3ns al\u00ed reinantes.\nAs grandes temperaturas fan que os materiais sil\u00edceos sexan o suficientemente d\u00factiles como para flu\u00edr, a\u00ednda que en escalas temporais moi grandes. A convecci\u00f3n do manto \u00e9 a respons\u00e1bel, na superficie, do movemento das placas tect\u00f3nicas. Como o punto de fusi\u00f3n e a viscosidade dunha substancia dependen da presi\u00f3n \u00e1 que est\u00e1 sometida, a parte inferior do manto m\u00f3vese con maior dificultade que o manto superior, a\u00ednda que tam\u00e9n os cambios qu\u00edmicos poden ter importancia neste fen\u00f3meno. A viscosidade do manto var\u00eda entre 1021 e 1024 Pa\u00b7s. Como comparaci\u00f3n, a viscosidade da auga \u00e9 aproximadamente de 10\u22123 Pa.s, o que ilustra a lentitude coa que se move o manto.\nOs estudos s\u00edsmicos permiten distinguir algunhas descontinuidades no manto, pese \u00e1 grande homoxeneidade que se lle sup\u00f3n: a partir dos 700 \u2013 1 000\u00a0km obs\u00e9rvase un aumento na velocidade das ondas, o que nos marcar\u00eda unha separaci\u00f3n entre o manto superior ou \"externo\" e o manto inferior ou \"interno\", a chamada descontinuidade de Repetti.\nPor outra parte, descubriuse que, na zona superior do manto, entre os 50 \u2013 100\u00a0km e os 250 \u2013 300\u00a0km, a velocidade das ondas S, e tam\u00e9n a das ondas P, dimin\u00fae: \u00e9 a denominada \"zona de baixa velocidade do manto\". Xa vimos que as ondas S s\u00f3 se propagan en s\u00f3lidos, polo que os xe\u00f3logos pensan que nesta rexi\u00f3n do manto os materiais, debido \u00e1s altas temperaturas e presi\u00f3ns, est\u00e1n cerca do punto de fusi\u00f3n, nun estado m\u00e1is ou menos fundido ou pastoso, incluso con at\u00e9 un 2 % das rochas realmente fundidas, e por iso ch\u00e1mana astenosfera.\nNa zona m\u00e1is superficial de manto superior a velocidade das ondas P \u00e9 similar \u00e1 da zona inferior da codia (uns 8\u00a0km/s), que se mant\u00e9n constante at\u00e9 uns 125\u00a0km de profundidade baixo os continentes (uns 70\u00a0km por debaixo dos fondos mari\u00f1os). A partir de a\u00ed, a velocidade descende at\u00e9 valores de pouco m\u00e1is de 7\u00a0km/s, recuper\u00e1ndose ao chegar aos 400\u00a0km, punto no que a velocidade experimenta un certo incremento que persiste at\u00e9 chegar \u00e1 descontinuidade de Repetti (uns 700\u00a0km).\nO l\u00edmite superior da astenosfera suponse entre os 200 e os 300\u00a0km, como quedou dito, e resulta dif\u00edcil de precisar. M\u00e1is f\u00e1cil \u00e9 situar a pequena descontinuidade existente contra os 400\u00a0km e, sobre todo, a m\u00e1is patente dos 700\u00a0km, a descontinuidade de Repetti, que separa o manto superior do inferior. En ambos os casos non parece que se dean cambios na composici\u00f3n dos materiais, sen\u00f3n m\u00e1is ben que existen reorganizaci\u00f3ns dalgunhas das s\u00faas estruturas minerais polo efecto das enormes presi\u00f3ns que soportan.\nEntre os 670 e os 2 900\u00a0km est\u00e9ndese o manto inferior, aparentemente uniforme. Nel, a velocidade das ondas P crece canto m\u00e1is profundamos, sen descontinuidades, at\u00e9 chegar a valores superiores aos 12\u00a0km/s. As condici\u00f3ns f\u00edsicas do medio fan supo\u00f1er un comportamento pl\u00e1stico dos materiais desta capa.\nAs zonas superiores da Terra (codia e manto superior) te\u00f1en grande importancia no comportamento din\u00e1mico do planeta, xa que na astenosfera te\u00f1en a s\u00faa orixe numerosos e importantes fen\u00f3menos xeol\u00f3xicos que afectan \u00e1 codia terrestre, como volc\u00e1ns, terremotos, orox\u00e9nese (formaci\u00f3n de cordilleiras) etc. Por iso no modelo din\u00e1mico, os xe\u00f3logos consideran conxuntamente esta parte r\u00edxida (formada pola codia e unha pequena parte do manto superior, por riba da astenosfera) \u00e1 que lle chaman litosfera, cunha profundidade total duns 100\u00a0km, que descansa sobre a branda astenosfera, que ten un grosor medio duns 200\u00a0km e na que, como vimos, a velocidade das ondas s\u00edsmicas dimin\u00fae bruscamente, polo que tam\u00e9n se lle chamaba capa ou zona de baixa velocidade. No modelo estrutural consid\u00e9ranse outras d\u00faas capas, a mesosfera, que coincide coa parte inferior do manto, r\u00edxida, e a endosfera, que coincide co n\u00facleo.\nN\u00facleo.\n\u00c9 a capa m\u00e1is interna da Terra, estend\u00e9ndose desde a descontinuidade de Gutemberg (2 900\u00a0km) at\u00e9 o centro do planeta, cun radio (ou grosor) duns 3 500\u00a0km. O n\u00facleo representa o 15 % do volume do globo e o 32% da s\u00faa masa.\nA densidade media da Terra \u00e9 de 5 515\u00a0kg/m3 (5,515 g/cm3). Esta cifra conv\u00e9rtea no planeta m\u00e1is denso do sistema solar. Se consideramos que a densidade media da codia \u00e9 aproximadamente de 3 000\u00a0kg/m3 (3 g/cm3), e a do manto un pouco maior, debemos asumir que o n\u00facleo terrestre debe estar composto por materiais m\u00e1is densos. Os estudos sismol\u00f3xicos proporcionaron outras evidencias sobre a densidade do n\u00facleo. A s\u00faa densidade oscila entre os 9 000 e os 10 000 Kg/m3 na parte superior e uns 14 000 Kg/m3 no centro da Terra (c\u00f3mpre notar o gran salto de densidades que se produce na descontinuidade de Gutemberg, de 6 000 a 9 500 Kg/m3 \u2014de 6 a 9,5 g/cm3\u2014 v\u00e9xase figura inferior da secci\u00f3n \"Estrutura\").\nSuponse ao n\u00facleo composto fundamentalmente por ferro, con maior ou menor proporci\u00f3n de n\u00edquel (por exemplo, 90 % de Fe \u2013 10 % de Ni, de a\u00ed o seu antigo nome de nife) e, quizais, algo de xofre, silicio e outros elementos menos densos disolvidos no ferro. Outros elementos m\u00e1is densos, como o chumbo ou o uranio son moi raros, ou permaneceron na superficie unidos a outros elementos m\u00e1is lixeiros.\nBas\u00e9ase esta suposici\u00f3n no brusco cambio de densidade ao pasar a descontinuidade de Gutemberg, reflectido nas ondas P; este cambio indica que os materiais deben ser m\u00e1is pesados, sendo o ferro o m\u00e1is probable xa que, de entre os elementos densos, \u00e9 un dos m\u00e1is frecuentes no universo, e no noso sistema solar en concreto. Tam\u00e9n encaixa esta suposici\u00f3n coa composici\u00f3n dos sideritos.\nNas primeiras fases da s\u00faa existencia, hai uns 4 500 mill\u00f3ns de anos, os materiais m\u00e1is densos, fundidos, migrar\u00edan cara ao n\u00facleo nun proceso chamado diferenciaci\u00f3n planetaria, mentres que outros menos densos migrar\u00edan cara \u00e1 codia. Como resultado deste proceso, o n\u00facleo est\u00e1 composto maioritariamente por ferro, xunto con n\u00edquel e varios elementos m\u00e1is lixeiros.\nNa investigaci\u00f3n do n\u00facleo da Terra, o papel das ondas s\u00edsmicas foi decisivo. Cando falamos destas xa mencionaramos que as ondas S non atravesaban o n\u00facleo, polo que os xe\u00f3logos consideraban que este era \"l\u00edquido\" ou, m\u00e1is ben, constitu\u00eddo por materiais carentes de rixidez. Hai unha \"zona de sombra\" total para as ondas S comprendida entre os 103\u00b0 de ambos os hemisferios, que marca o l\u00edmite da chegada das ondas directas, tanto S como P; con este dato \u00e9 pos\u00edbel situar, aos 29 000\u00a0km de profundidade, o l\u00edmite externo do n\u00facleo (descontinuidade de Gutemberg). Tam\u00e9n vimos que as ondas P, que si atravesan o n\u00facleo, a partir dos 5 100\u00a0km de profundidade (ou sexa, a partir dos 2 200\u00a0km do comezo do n\u00facleo), aumentaban a s\u00faa velocidade, como se confirma polo aumento de velocidade que se observa nas que atravesan a parte m\u00e1is central do planeta, do que os cient\u00edficos conclu\u00edron que o n\u00facleo interno era s\u00f3lido. A separaci\u00f3n entre este e o n\u00facleo externo denom\u00ednase descontinuidade de Lehmann ou de Wiechert-Lehmann.\nNa fronteira entre manto e n\u00facleo, o paso desde unha fase s\u00f3lida pl\u00e1stica \u00e1 unha l\u00edquida fai diminu\u00edr bruscamente a velocidade das ondas P at\u00e9 valores pr\u00f3ximos aos 8\u00a0km/s. A partir deste punto, a velocidade aumenta cara ao interior, estabiliz\u00e1ndose en algo m\u00e1is de 11\u00a0km/s nos 5 150\u00a0km, xusto no l\u00edmite do n\u00facleo interno (descontinuidade de Lehman).\nPara entendermos a natureza do n\u00facleo foron moi \u00fatiles a consideraci\u00f3n da densidade que se lle atrib\u00fae (at\u00e9 12 g/cm3), os datos achegados polos meteoritos (os do tipo sideritos) e os estudos do magnetismo terrestre: os movementos do n\u00facleo interno s\u00f3lido dentro do externo l\u00edquido producir\u00edan un campo magn\u00e9tico.\nO campo magn\u00e9tico da Terra.\nO campo magn\u00e9tico da Terra tense asociado, desde que se descubriu, \u00e1 existencia dun n\u00facleo met\u00e1lico, como se fose unha especie de inmenso im\u00e1n. O descubrimento do desprazamento dos polos magn\u00e9ticos respecto dos xeogr\u00e1ficos e o das inversi\u00f3ns magn\u00e9ticas detectadas nos estudos de paleomagnetismo, permitiron avanzar no co\u00f1ecemento do magnetismo terrestre. O dinamismo destes dous fen\u00f3menos suxire que a orixe do campo magn\u00e9tico est\u00e1 no n\u00facleo externo l\u00edquido, m\u00e1is que no interno, s\u00f3lido.\nNon \u00e9 sinxelo comprender en detalle como se pode xerar o campo magn\u00e9tico terrestre. Ao ser o n\u00facleo externo unha capa l\u00edquida con variaci\u00f3ns de temperatura e presi\u00f3n coa profundidade, \u00e9 de esperar que se produzan correntes de ascenso e descenso de materia, o que se denomina correntes de convecci\u00f3n. Se o l\u00edquido que forma o n\u00facleo externo, tal como se pensa, \u00e9 met\u00e1lico, esas correntes de masa poder\u00edan levar asociadas correntes el\u00e9ctricas que explicar\u00edan a creaci\u00f3n dun forte campo magn\u00e9tico como o existente (c\u00f3mpre recordar que un campo magn\u00e9tico se crea debido \u00e1 circulaci\u00f3n de cargas el\u00e9ctricas).\nAs inversi\u00f3ns dos polos magn\u00e9ticos estar\u00edan ent\u00f3n asociadas a cambios de direcci\u00f3n das correntes de convecci\u00f3n ou ben a algunha gran corrente que se producir\u00eda cada certo tempo e que xerar\u00eda un grande intercambio de masa entre as rexi\u00f3ns superior e inferior do n\u00facleo externo.\nO n\u00facleo interno s\u00f3lido foi descuberto en 1936 por Inge Lehmann e crese de forma m\u00e1is o menos un\u00e1nime que est\u00e1 composto de ferro con algo de n\u00edquel. Alg\u00fans cient\u00edficos cren que o n\u00facleo interno poder\u00eda estar en forma dun cristal de ferro.\nRecentes propostas suxiren que a parte m\u00e1is interna do n\u00facleo poder\u00eda estar enriquecida con elementos moi pesados, con maior n\u00famero at\u00f3mico que o cesio. Isto incluir\u00eda ouro, mercurio e uranio.\nAcept\u00e1base, de maneira xeral, que os movementos de convecci\u00f3n no n\u00facleo externo, combinados co movemento provocado pola rotaci\u00f3n terrestre (efecto Coriolis), eran os respons\u00e1beis do campo magn\u00e9tico terrestre, mediante un proceso descrito pola hip\u00f3tese da d\u00ednamo. O n\u00facleo interno est\u00e1 demasiado quente como para manter un campo magn\u00e9tico permanente (v\u00e9xase Temperatura de Curie) pero probabelmente estabilice o creado polo n\u00facleo externo.\nProbas recentes suxiren que o n\u00facleo interno poder\u00eda rotar lixeiramente m\u00e1is r\u00e1pido que o resto do planeta. En agosto de 2005 un grupo de xeof\u00edsicos publicaron, na revista \"Science\" que, de acordo cos seus c\u00e1lculos, o n\u00facleo interno rota aproximadamente entre 0,3 e 0,5 graos m\u00e1is ao ano que a codia.\nAs \u00faltimas teor\u00edas cient\u00edficas explican o gradiente de temperatura da Terra como unha combinaci\u00f3n da calor remanente da formaci\u00f3n do planeta, calor producida pola desintegraci\u00f3n de elementos radioactivos e o arrefriamiento do n\u00facleo interno.\n\u00c9 v\u00e1lido este modelo?\nO modelo da Terra exposto at\u00e9 aqu\u00ed \u00e9 o que se pensa, hoxe en d\u00eda, que representa mellor a estrutura da Terra. Pero \u00e9 prob\u00e1bel que sufra modificaci\u00f3ns nos pr\u00f3ximos anos, pois os xeof\u00edsicos est\u00e1n continuamente achegando novos datos. Este modelo \u00e9, como todo modelo, unha simplificaci\u00f3n da realidade. Nel int\u00e9granse todos os co\u00f1ecementos obtidos por m\u00e9todos moi distintos, a\u00ednda que complementarios, pero \u00e9 dif\u00edcil valorar at\u00e9 que punto \u00e9 acertado nas s\u00faas predici\u00f3ns.\nUn exemplo no que non se cumpriron estas t\u00e9molo no caso dunha das perforaci\u00f3ns m\u00e1is profundas, realizada na pen\u00ednsula de Kola (norte de Rusia). Os m\u00e9todos s\u00edsmicos previran uns 5\u00a0km de rochas metam\u00f3rficas e volc\u00e1nicas, ao redor de 2\u00a0km de granito e, por debaixo, unha capa de basalto. Ao realizarse a perforaci\u00f3n, atop\u00e1ronse os investigadores con que a primeira capa de rochas ti\u00f1a un grosor de case 7\u00a0km; tam\u00e9n se veu que debaixo dela hab\u00eda, efectivamente, unha capa gran\u00edtica, pero esta era de moito m\u00e1is de 2\u00a0km de espesor, xa que non se sa\u00edu dela pese a alcanzarse os 12\u00a0km de profundidade.\nA tomograf\u00eda s\u00edsmica \u00e9 unha t\u00e9cnica recente que permite integrar a informaci\u00f3n que rexistran un gran n\u00famero de sism\u00f3grafos en todo o mundo. Os datos b\u00e1sicos son velocidades de ondas s\u00edsmicas en distintos traxectos. Con iso p\u00f3dense caracterizar zonas de baixa, media e alta velocidade, que poden representarse en planos que correspondan a diferentes profundidades, o que permite obter unha visi\u00f3n tridimensional do interior do planeta. Os resultados obtidos at\u00e9 este momento po\u00f1en de manifesto que os l\u00edmites entre as distintas capas e subcapas son bastante m\u00e1is complexos do que se pensaba.\nConcepci\u00f3ns alternativas: A \"Terra oca\".\nEn 1692, Edmund Halley, nun artigo publicado en \"Philosophical Transactions of Royal Society of London\", propuxo a idea dunha Terra formada por unha cuberta oca dunhas 500 millas de espesor, con d\u00faas capas interiores, conc\u00e9ntricas, ao redor dun n\u00facleo interno. O di\u00e1metro das capas corresponder\u00eda aos di\u00e1metros dos planetas Venus, Marte e Mercurio, respectivamente.\nA proposta de Halley estaba baseada nos valores da densidade relativa entre a Terra e a L\u00faa, dados por Sir Isaac Newton nos seus \"Principia\" (1687): \"\"Sir Isaac Newton demostrou que a L\u00faa \u00e9 m\u00e1is s\u00f3lida que o noso planeta, 9 a 5\", sinalou Halley, \"por que non podemos supo\u00f1er ent\u00f3n que 4/9 do noso planeta son ocos?\"\".\nEn 1818, John Cleves Symmes, Jr. suxiriu que a Terra estaba formada por unha codia externa oca, de 1 300\u00a0km de espesor, con aberturas de 2 300\u00a0km en ambos os polos. No interior haber\u00eda outras catro capas, cada unha delas aberta tam\u00e9n nos polos.\nJules Verne, en \"Viaxe ao centro da Terra\", imaxinou enormes cavernas interiores, e William Reed en \"Fantasmas dos polos\" imaxinou unha Terra oca.\nAlg\u00fans escritores relixiosos resist\u00edronse \u00e1 idea dunha Terra esf\u00e9rica, a\u00ednda que non obtiveron moita aceptaci\u00f3n.\nA \"Flat Earth Society\" (\"Sociedade da Terra Plana\"), anteriormente dirixida por Charles K. Johnson, traballa duro en Estados Unidos para manter a teor\u00eda viva, e aseguraron ter varios miles de seguidores\nAlg\u00fans cristi\u00e1ns en Inglaterra e os Estados Unidos tam\u00e9n intentaron revivir estas ideas.\nV\u00e9xase tam\u00e9n.\nLigaz\u00f3ns externas.\nConsultadas todas o 16/3/2012."}
{"id": "205783", "revid": "89787", "url": "https://gl.wikipedia.org/wiki?curid=205783", "title": "Jordan Hill", "text": "Jordan Craig Hill, nado en Atlanta (Xeorxia) o 27 de xullo de 1987, \u00e9 un xogador americano de baloncesto profesional que xoga nos Vancouver Knights da North American Premier Basketball (NAPB).\nTraxectoria.\nHill foi escollido na 8\u00aa posici\u00f3n do Draft da NBA de 2009 polos New York Knicks. Asinou un contrato por d\u00faas tempadas e 4.3 mill\u00f3ns de d\u00f3lares. Xogou cinco partidos para os Knicks na liga de ver\u00e1n, onde fixo 14.4 puntos, 8.2 rebotes e 1.0 tap\u00f3ns por partido.\nO 18 de febreiro de 2010, Hill foi traspasado xunto a Jared Jeffries aos Houston Rockets, nun traspaso a tres bandas entre os Knicks, os Rockets e os Sacramento Kings, que mandou a Tracy McGrady aos New York Knicks.\nO 15 de marzo de 2012, foi traspasado aos Los Angeles Lakers a cambio do base Derek Fisher e unha elecci\u00f3n de primeira rolda do Draft."}
{"id": "205784", "revid": "1410", "url": "https://gl.wikipedia.org/wiki?curid=205784", "title": "Al-Farouq Aminu", "text": "Al-Farouq Ajiede Aminu, nado en Atlanta (Xeorxia) o 21 de setembro de 1990, \u00e9 un xogador de baloncesto profesional estadounidense.\nTraxectoria.\nAminu foi seleccionado na 8\u00aa posici\u00f3n do Draft da NBA de 2010 polos Los Angeles Clippers. O 14 de decembro de 2011, os Clippers traspasaron a Aminu, Chris Kaman, Eric Gordon e unha elecci\u00f3n de primeira rolda do Draft de 2012 aos New Orleans Hornets a cambio de Chris Paul e d\u00faas futuras elecci\u00f3ns de segunda rolda do Draft. O 29 de xullo de 2014, Aminu asinou cos Dallas Mavericks."}
{"id": "205785", "revid": "7523", "url": "https://gl.wikipedia.org/wiki?curid=205785", "title": "Al Farouq Aminu", "text": ""}
{"id": "205786", "revid": "7523", "url": "https://gl.wikipedia.org/wiki?curid=205786", "title": "AlFarouq Aminu", "text": ""}
{"id": "205803", "revid": "1131", "url": "https://gl.wikipedia.org/wiki?curid=205803", "title": "IES Xos\u00e9 Neira Vilas", "text": "O IESP Xos\u00e9 Neira Vilas \u00e9 un instituto de educaci\u00f3n secundaria obrigatoria e bacharelato pluriling\u00fce, situado en Perillo (Oleiros).\nInstalaci\u00f3ns.\nConstru\u00eduse no 1989 e ampliouse e reformouse no 2000. Conta cunha aula de audiovisuais, un ximnasio, d\u00faas aulas de inform\u00e1tica, aula de m\u00fasica, aula de debuxo, un taller de tecnolox\u00eda; laboratorios de f\u00edsica, de qu\u00edmica e de biolox\u00eda; unha biblioteca e un sal\u00f3n de actos."}
{"id": "205806", "revid": "56817", "url": "https://gl.wikipedia.org/wiki?curid=205806", "title": "Gold Coast United Football Club", "text": "Gold Coast United Football Club foi equipo de f\u00fatbol profesional de Australia, situado na Costa de Ouro de Queensland. Foi fundado en 2008 e xogou na A-League dende o 2009 ata 2012.\nA orixe do club xorde a trav\u00e9s dun estudo, por parte da A-League, dunha futura expansi\u00f3n do campionato a 10 equipos. A partir de a\u00ed varios empresarios liderados por Fred Taplin decidiron formar un consorcio, baixo o nome de \"Gold Coast Galaxy FC\". A s\u00faa intenci\u00f3n era participar na tempada 2008-09 xunto con outro equipo, \"North Queensland Thunder\". Galaxy cumpr\u00eda coas condici\u00f3ns para ingresar, pero varios problemas no equipo dos Thunder provocaron que a organizaci\u00f3n da liga pospuxese o ingreso de Gold Coast, alegando que unha liga con nove formaci\u00f3ns estar\u00eda descompensada. Durante esa tempada soaron varios xogadores como Nwankwo Kanu ou Felipe de Souza Campos, pero ao non meterse en liga as negociaci\u00f3ns romperon.\nNa tempada 2009-10 Gold Coast foi unha das d\u00faas franqu\u00edas admitidas na expansi\u00f3n da A-League. Para ent\u00f3n a franqu\u00eda estaba dirixida por un novo equipo empresarial liderado por Clive Palmer, quen asinou un acordo coa Federaci\u00f3n de F\u00fatbol de Australia para encargarse dun equipo de f\u00fatbol para a tempada 2009-10. O club pasou a chamarse \"Gold Coast United FC\", e comezou a reforzarse con importantes adquisici\u00f3ns como a de Jason \u010culina, como \"xogador franqu\u00eda\" do club, o porteiro Jess Vanstrattan ou o dianteiro Shane Smeltz entre outros. No seu debut terminan terceiros en liga e caen na primeira rolda da fase final fronte a Newcastle Jets.\nFinalmente, a Federaci\u00f3n australiana expulsou ao Gold Coast United da \"A-League\" o 29 de febreiro de 2012. \nO seu substituto ser\u00e1 unha franqu\u00eda situada no oeste de Sydney."}
{"id": "205808", "revid": "56817", "url": "https://gl.wikipedia.org/wiki?curid=205808", "title": "Melbourne Victory Football Club", "text": "Melbourne Victory \u00e9 un equipo de f\u00fatbol de Australia, situado na cidade de Melbourne no estado de Victoria, Australia. Foi fundado en 2004 e xoga na A-League, m\u00e1xima competici\u00f3n profesional do pa\u00eds.\nMelbourne \u00e9 a franqu\u00eda da liga con m\u00e1is campionatos conseguidos desde que a nova liga foi creada, ga\u00f1ando o campionato da A-League en d\u00faas ocasi\u00f3ns. En 2008-09 obtiveron o t\u00edtulo de liga regular e campionato.\nHistoria.\nCando a Federaci\u00f3n de F\u00fatbol de Australia anuncia o desmantelamento da National Soccer League, en 2003 un consorcio de empresarios decide formar unha sociedade que opte a unha praza no novo campionato profesional co\u00f1ecido como A-League. A oferta, encabezada polo CEO de \"Belgravia Leisure\", Geoff Lord, conseguiu facerse coa franqu\u00eda correspondente no torneo. A diferenza doutros clubs da NSL con ra\u00edces baseadas na inmigraci\u00f3n (como South Melbourne FC para os gregos ou Melbourne Knights para os croatas), Melbourne Victory est\u00e1 considerado como un equipo destinado a toda a cidade. Na s\u00faa primeira tempada contou con Ernie Merrick como adestrador, e Archie Thompson ou Kevin Muscat como principais figuras.\nNa s\u00faa primeira tempada Melbourne terminou en pen\u00faltima posici\u00f3n, cunha campa\u00f1a irregular. pero tras manter o bloque e fichar estrelas como Carlos Hern\u00e1ndez ou Ljubo Milicevic logrou proclamarse campi\u00f3n da liga regular na 2006-07, para despois vencer na final do campionato a Adelaide United por 6-0. Ese ano Victory conseguiu tam\u00e9n unha boa asistencia de p\u00fablico, superando os 20.000 espectadores de media no seu estadio. Tras quedar quinto en 2008, a tempada 2009 volveu ser unha das mellores do club ao lograr a Copa de pretempada, a liga regular e a final do campionato. Na seguinte tempada non puido revalidar o t\u00edtulo, tras caer na final ante Sydney FC."}
{"id": "205819", "revid": "2298814", "url": "https://gl.wikipedia.org/wiki?curid=205819", "title": "Mercedes AMG High Performance Powertrains", "text": ""}
{"id": "205822", "revid": "22570", "url": "https://gl.wikipedia.org/wiki?curid=205822", "title": "Li\u00f1a 9 do metro de Barcelona", "text": "A li\u00f1a 9 ou L9 do metro de Barcelona \u00e9 unha li\u00f1a de ferrocarril metropolitano soterrada que actualmente ten dous tramos en funcionamento: a L9 Nord, que conecta Santa Coloma de Gramenet, Badalona e os barrios de Bon Pastor e La Sagrera de Barcelona, e a L9 Sud que conecta a Zona Universit\u00e0ria, L'Hospitalet, El Prat de Llobregat e o Aeroporto de Barcelona.\nA parte central do seu percorrido \u00e9 compartida coa li\u00f1a 10. Xuntamente, cando finalice a s\u00faa construci\u00f3n, con 47'8 quil\u00f3metros de lonxitude e soterrada en 43,71\u00a0km, ser\u00e1 a li\u00f1a soterrada m\u00e1is longa de Europa, por diante da li\u00f1a 9 do metro de Moscova (41'5\u00a0km), a li\u00f1a 12 do metro de Madrid (41\u00a0km) e a Northern Line do metro de Londres.\nHistoria.\nO 13 de decembro de 2009 entrou en servizo o tramo entre Can Zam e Can Peixauet e o 18 de abril de 2010 inaugurouse o tramo da L10 entre Bon Pastor e Gorg en Badalona, conxuntamente co alargamento da L9 de Can Peixauet a Bon Pastor, e posteriormente ampliouse con d\u00faas estaci\u00f3ns ata La Sagrera.\nO 12 de febreiro de 2016 entrou en servizo o tramo sur entre o aeroporto e a Zona Universit\u00e0ria, co\u00f1ecido como L9 Sud. Son, en total, 20\u00a0km con 15 estaci\u00f3ns situadas en Barcelona, L'Hospitalet e El Prat de Llobregat, cun tempo de traxecto de 32 minutos.\nTrazado.\nAdemais de dar servizo a barrios que non disp\u00f3n de metro (Bon Pastor, Llefi\u00e0, la Salut, Singuerl\u00edn, Pedralbes e Zona Franca) unir\u00e1 cinco municipios: Santa Coloma de Gramenet, Badalona, Barcelona, l'Hospitalet de Llobregat e el Prat de Llobregat. Tam\u00e9n unir\u00e1 puntos estrat\u00e9xicos como centros lox\u00edsticos, zonas de equipamentos e zonas de servizos como o aeroporto de Barcelona, a Zona Franca, a Fira de Barcelona, a ampliaci\u00f3n do Porto, a Cidade da Xustiza, o Parque G\u00fcell, o Camp Nou e a Cidade do B\u00e1squet, entre outros."}
{"id": "205824", "revid": "23204", "url": "https://gl.wikipedia.org/wiki?curid=205824", "title": "Li\u00f1a 1 do metro de Barcelona", "text": "A li\u00f1a 1 ou \"li\u00f1a vermella\" do metro de Barcelona \u00e9 unha li\u00f1a de ferrocarril metropolitano soterrada que d\u00e1 servizo na cidade de Barcelona, l'Hospitalet de Llobregat e Santa Coloma de Gramenet. \u00c9 a segunda li\u00f1a m\u00e1is antiga do metro, a m\u00e1is longa da rede e a \u00fanica con v\u00eda de largo ib\u00e9rico antigo.\nA li\u00f1a inaugurouse o 1926 co nome de \"Metropolitano Transversal\" para unir as terminais ferroviarias que xurdiran en Barcelona. Actualmente une as estaci\u00f3ns de Hospital de Bellvitge e Fondo, nun trazado de dobre v\u00eda soterrada. As cocheiras at\u00f3panse en Santa Eul\u00e0lia e La Sagrera, e os talleres na estaci\u00f3n de Hospital de Bellvitge. Actualmente ten 20,7 quil\u00f3metros de lonxitude e trinta estaci\u00f3ns."}
{"id": "205826", "revid": "98629", "url": "https://gl.wikipedia.org/wiki?curid=205826", "title": "Li\u00f1a 2 do metro de Barcelona", "text": "A li\u00f1a 2 ou \"li\u00f1a lila\" do metro de Barcelona \u00e9 unha li\u00f1a de ferrocarril metropolitano soterrada que d\u00e1 servizo nas cidades de Barcelona, Sant Adri\u00e0 de Bes\u00f2s e Badalona. Foi a \u00faltima li\u00f1a inaugurada durante o s\u00e9culo XX \u00e1 rede do metro e a primeira totalmente equipada con ascensores hidr\u00e1ulicos para ser adaptada a persoas con mobilidade reducida e pavimento de textura especial para invidentes. Actualmente ten trece quil\u00f3metros de lonxitude e dezaoito estaci\u00f3ns.\nO trazado da li\u00f1a, que une Paral\u00b7lel e Badalona Pompeu Fabra, \u00e9 de dobre v\u00eda soterrada. Os talleres e as cocheiras at\u00f3panse no Tri\u00e1ngulo Ferroviario, preto da estaci\u00f3n de La Pau. Ademais ten enlaces de servizo en Paral\u00b7lel coa li\u00f1a 3 e en La Pau coa li\u00f1a 4, entre outros."}
{"id": "205827", "revid": "98629", "url": "https://gl.wikipedia.org/wiki?curid=205827", "title": "Li\u00f1a 3 do metro de Barcelona", "text": "A li\u00f1a 3 ou \"li\u00f1a verde\" do metro de Barcelona \u00e9 unha li\u00f1a de ferrocarril metropolitano soterrada que d\u00e1 servizo na cidade de Barcelona. \u00c9 a li\u00f1a m\u00e1is antiga do metro, inaugurada o ano 1924 e bautizada como \"Gran Metro\", unindo as estaci\u00f3ns de Catalu\u00f1a e Lesseps, baixo a xesti\u00f3n da compa\u00f1\u00eda Grande Metropolitano de Barcelona ata a fusi\u00f3n con Ferrocarril Metropolitano de Barcelona.\nActualmente une as estaci\u00f3ns de Zona Universit\u00e0ria e Trinitat Nova, nun trazado de dobre v\u00eda soterrada. As cocheiras at\u00f3panse en Sant Gen\u00eds. As antigas cocheiras de Lesseps xa non dan servizo e ti\u00f1an a peculiaridade de estar situadas nunhas naves no exterior, subindo e baixando os trens cun elevador. Actualmente ten 18,4 quil\u00f3metros de lonxitude e vinte e seis estaci\u00f3ns."}
{"id": "205828", "revid": "25454", "url": "https://gl.wikipedia.org/wiki?curid=205828", "title": "Li\u00f1a 4 do metro de Barcelona", "text": "A li\u00f1a 4 ou \"li\u00f1a amarela\" do metro de Barcelona \u00e9 unha li\u00f1a de ferrocarril metropolitano soterrada que d\u00e1 servizo na cidade de Barcelona. A pesar de inaugurarse o 1973 parte do seu trazado p\u00faxose en servizo en 1926 como ramal do Gran Metro (L3) entre Passeig de Gr\u00e0cia e Jaume I. Os t\u00faneles foron constru\u00eddos en 1908, sendo os m\u00e1is antigos da rede de metro barcelonesa, cando se creou a Via Laietana.\nO trazado da li\u00f1a, que une Trinitat Nova e La Pau, \u00e9 de dobre v\u00eda soterrada, os talleres e as cocheiras at\u00f3panse en Via J\u00falia e no Tri\u00e1ngulo Ferroviario. Ten enlaces de servizo coa li\u00f1a 5 en Maragall, coa li\u00f1a 11 en Trinitat Nova, e coa li\u00f1a 3 en Passeig de Gr\u00e0cia, entre outros. Actualmente ten 17,3 quil\u00f3metros de lonxitude e vinte e d\u00faas estaci\u00f3ns."}
{"id": "205832", "revid": "89787", "url": "https://gl.wikipedia.org/wiki?curid=205832", "title": "Li\u00f1a 5 do metro de Barcelona", "text": " \nA li\u00f1a 5 ou \"li\u00f1a azul\" do metro de Barcelona \u00e9 unha li\u00f1a de ferrocarril metropolitano soterrada que d\u00e1 servizo nas cidades de Cornell\u00e0 de Llobregat, Esplugues de Llobregat, l'Hospitalet de Llobregat e Barcelona. A li\u00f1a inaugurouse o 21 de xullo de 1959 como li\u00f1a II e actualmente une as estaci\u00f3ns de Cornell\u00e0 Centre e Vall d'Hebron.\nO trazado da li\u00f1a \u00e9 de dobre v\u00eda soterrada, excepto un pequeno tramo ao redor da estaci\u00f3n e cocheiras de Can Boixeres. Os talleres e as cocheiras at\u00f3panse en Can Boixeres, Vilapicina e Vall d'Hebron. Actualmente a li\u00f1a ten unha lonxitude de 18,9 quil\u00f3metros e vinte e seis estaci\u00f3ns."}
{"id": "205836", "revid": "89787", "url": "https://gl.wikipedia.org/wiki?curid=205836", "title": "Li\u00f1a 10 do metro de Barcelona", "text": "A L10 ou li\u00f1a 10 \u00e9 un dos tres servizos de li\u00f1a que transcorren pola li\u00f1a 9 do metro de Barcelona (L9, L10 e L2), operada por Transports Metropolitans de Barcelona (TMB). Cando estea totalmente acabada dar\u00e1 servizo \u00e1s cidades de Badalona, Barcelona, l'Hospitalet de Llobregat e a Zona Franca (Barcelona e el Prat de Llobregat).\nO primeiro servizo comercial da L10 foi o 18 de abril de 2010 entre a estaci\u00f3n de Gorg, en Badalona, e a barcelonesa de Bon Pastor, un tramo de 3,4 quil\u00f3metros de lonxitude. Nesta \u00faltima estaci\u00f3n p\u00f3dese enlazar entre o servizo da L9 e a L10 e a finais de xu\u00f1o de 2010 abriuse o tramo ata La Sagrera."}
{"id": "205837", "revid": "98629", "url": "https://gl.wikipedia.org/wiki?curid=205837", "title": "Li\u00f1a 11 do metro de Barcelona", "text": "A li\u00f1a 11 do metro de Barcelona \u00e9 unha li\u00f1a de ferrocarril metropolitano soterrada que d\u00e1 servizo a cinco barrios das cidades de Barcelona e Montcada i Reixac. A li\u00f1a \u00e9 do estilo metro lixeiro e conduci\u00f3n autom\u00e1tica, constru\u00edda a comezos da d\u00e9cada do 2000 como prolongaci\u00f3n da li\u00f1a 4 desde a estaci\u00f3n de Trinitat Nova.\nA li\u00f1a, de 2,3 quil\u00f3metros de lonxitude e cinco estaci\u00f3ns, foi pensada para dar servizo a uns barrios tradicionalmente mal comunicados e inaugurouse o 2003 entre Trinitat Nova e Can Cui\u00e0s. Como a L2 foi constru\u00edda adaptada para persoas con mobilidade reducida e invidentes, e como tam\u00e9n se fixo posteriormente na L9 e L10."}
{"id": "205908", "revid": "22795", "url": "https://gl.wikipedia.org/wiki?curid=205908", "title": "Superficie de descontinuidade", "text": ""}
{"id": "205909", "revid": "83328", "url": "https://gl.wikipedia.org/wiki?curid=205909", "title": "Pod\u00f3logo, pod\u00f3loga", "text": "O pod\u00f3logo \u00e9 o profesional sanitario que prev\u00e9n, diagnostica e trata os problemas do p\u00e9, e se ocupa do seu coidado integral e da s\u00faa relaci\u00f3n co resto do corpo.\nA estrutura e o funcionamento dos p\u00e9s son moi complexos e es\u00edxenlle ao pod\u00f3logo profundos co\u00f1ecementos en distintas materias, as\u00ed como as habilidades e aptitudes necesarias para realizar e elaborar calquera tipo de tratamento do p\u00e9 mediante os procedementos terap\u00e9uticos propios da s\u00faa disciplina.\nExercicio da profesi\u00f3n.\nPara exercer a podolox\u00eda en Espa\u00f1a \u00e9 indispensable estar en posesi\u00f3n da Titulaci\u00f3n Universitaria de Podolox\u00eda e estar colexiado nun Colexio Profesional de Pod\u00f3logos, habitualmente no da Comunidade Aut\u00f3noma.\nActividade diagn\u00f3stica.\nO pod\u00f3logo ten acceso \u00e1s probas complementarias tanto para chegar a un diagn\u00f3stico certo, como para realizar un seguimento axeitado das patolox\u00edas (probas biomec\u00e1nicas, de raios X, anal\u00edticas etc.).\nAplicaci\u00f3n de tratamentos.\nO pod\u00f3logo ao diagnosticar as enfermidades dos p\u00e9s ordena os tratamentos das devanditas patolox\u00edas de acordo co estado da ciencia actual, para iso instaura:"}
{"id": "205910", "revid": "27155", "url": "https://gl.wikipedia.org/wiki?curid=205910", "title": "Descontinuidade de Gutenberg", "text": "A descontinuidade de Gutenberg \u00e9 a superficie de descontinuidade que marca a separaci\u00f3n entre o manto inferior e n\u00facleo externo da Terra, situada a uns 2 900\u00a0km de profundidade.\nCaracter\u00edzase porque as ondas s\u00edsmicas S non poden atravesala, e porque as ondas s\u00edsmicas P dimin\u00faen bruscamente a s\u00faa velocidade, pasando de 13 a 8\u00a0km/s.\nBaixo este l\u00edmite \u00e9 onde se xeran as correntes electromagn\u00e9ticas que dan orixe ao campo magn\u00e9tico terrestre, grazas \u00e1 acci\u00f3n convectiva do rozamento entre o n\u00facleo externo, formado por materiais ferromagn\u00e9ticos e o manto.\nLeva o nome do seu descubridor, Beno Gutenberg, sism\u00f3logo alem\u00e1n, que a descubriu en 1914."}
{"id": "205911", "revid": "22795", "url": "https://gl.wikipedia.org/wiki?curid=205911", "title": "Podolox\u00eda", "text": "A podolox\u00eda \u00e9 a ciencia sanitaria que ten por obxecto o estudo das afecci\u00f3ns e deformidades dos p\u00e9s, abarcando o diagnostico e tratamento das mesmas mediante o tratamento das t\u00e9cnicas terap\u00e9uticas propias da s\u00faa disciplina. Practicase por pod\u00f3logos que obte\u00f1en a s\u00faa titulaci\u00f3n tras catro anos de estudos universitarios.\nHistoria.\nEn 1955, crease a primeira Escola de Podolox\u00eda pola Universidade de Barcelona, con obxecto de dar formaci\u00f3n espec\u00edfica aos practicantes que exerc\u00edan como cirurxi\u00e1ns-calistas. \nPosteriormente, no ano 1962 crease a especialidade de Podolox\u00eda para Practicantes e ATS volvendo a modificarse no 1998 cando se estableceron as directrices xerais dos plans de estudo para a obtenci\u00f3n da titulaci\u00f3n universitaria de podolox\u00eda (Diplomatura en Podolox\u00eda) que, coa chegada do Plan Bolo\u00f1a converter\u00edase en Grao."}
{"id": "205913", "revid": "27155", "url": "https://gl.wikipedia.org/wiki?curid=205913", "title": "Descontinuidade de Conrad", "text": "A descontinuidade de Conrad, as\u00ed denominada na honra do sism\u00f3logo austro-estadounidense Victor Conrad (1876-1962), designa, na codia continental, o l\u00edmite inferior da capa de sial, que a separa do sima.\nCaracter\u00edsticas.\nEsta descontinuidade non \u00e9 un l\u00edmite estrito, non se detecta en todas as zonas da Terra e pouco se sabe dela. Ademais non parece coincidir co punto de cambio xeoqu\u00edmico entre as rochas m\u00e1is lixeira do sial e as m\u00e1is densas do sima, polo que moitos xe\u00f3logos non a consideran ou, en todo caso, consid\u00e9rana como unha descontinuidade \"menor\".\nNo seu lugar, alg\u00fans estudosos fixaron, arbitrariamente, no punto no que a codia ten unha densidade media de 2 800\u00a0kg/m3 (2,8 g/cm3).\nTanto sial como sima son termos obsoletos, cu\u00f1ados por Eduard Suess, para designar \u00e1s rochas que forman a parte fundamental da codia continental, situadas, as primeiras, m\u00e1is claras e lixeiras, sobre as m\u00e1is escuras e densas, que afloran ademais nos fondos oce\u00e1nicos. Ambos os conceptos perderon significaci\u00f3n hoxe e, a\u00ednda que describen unha situaci\u00f3n real, cun sial descontinuo xacendo sobre un sima continuo, non te\u00f1en cabida nas teor\u00edas modernas que describen a estrutura da Terra e explican o seu dinamismo.\nEstes conceptos eran moi importantes, por\u00e9n, na teor\u00eda da deriva continental, proposta por Alfred Wegener, quen imaxinaba aos continentes, erroneamente, como masas de sial desliz\u00e1ndose sobre o sima."}
{"id": "205914", "revid": "89787", "url": "https://gl.wikipedia.org/wiki?curid=205914", "title": "Descontinuidade de Lehmann", "text": "A descontinuidade de Lehmann, tam\u00e9n chamada descontinuidade de Wiechert-Lehmann-Jeffrys, \u00e9 o l\u00edmite entre o n\u00facleo externo, flu\u00eddo, e o n\u00facleo interno, s\u00f3lido, da Terra.\nFoi descuberta en 1936 pola sism\u00f3loga danesa Inge Lehmann.\nEst\u00e1 situada a unha profundidade media de 5 155\u00a0km, dato que non se estableceu con precisi\u00f3n at\u00e9 o principio da d\u00e9cada de 1960.\nOutra descontinuidade m\u00e1is superficial \u00e1 que tam\u00e9n se lle deu o nome de descontinuidade de Lehmann por ser igualmente descuberta por ela est\u00e1 situada a uns 220\u00a0km de profundidade. A esa profundidade prod\u00facese un abrupto incremento das velocidades das ondas P e S, a unha profundidade de aproximidamente 220\u00b130\u00a0km. Obs\u00e9rvase debaixo dos continentes, pero xeralmente non por debaixo dos oc\u00e9anos. Para explicar esta descontinuidade propux\u00e9ronse varias teor\u00edas."}
{"id": "205915", "revid": "98629", "url": "https://gl.wikipedia.org/wiki?curid=205915", "title": "Lignano", "text": "Os lignanos son metabolitos secundarios das plantas que se consideran fitoestr\u00f3xenos e antioxidantes, encontrados en pequenas cantidades nunha gran variedade de plantas.\nQuimicamente os lignanos son substancias polifen\u00f3licas, derivadas do amino\u00e1cido fenilalanina por dimerizaci\u00f3n de alcohois cin\u00e1micos substitu\u00eddos (ver \u00e1cido cin\u00e1mico), chamados monolignois, para formar un esqueleto de dibencilbutano (o n\u00famero 2 da figura 1). Esta reacci\u00f3n \u00e9 catalizada por encimas oxidativos e nela interve\u00f1en prote\u00ednas que controlan a estereoqu\u00edmica da reacci\u00f3n. A estrutura b\u00e1sica destas substancias son d\u00faas unidades de C6C3 unidas por enlaces \u03b2,\u03b2' ou esqueleto de propilbenceno (o n\u00famero 1 da figura 1). Alg\u00fans exemplos de lignanos son o pinorresinol, podofilotoxina, e esteganacina.\nCando se consomen na dieta, os precursores dos lignanos son convertidos polas bacterias da flora intestinal nos enterolignanos de mam\u00edferos enterodiol e enterolactona. Os lignanos da dieta que poden ser metabolizados para formar lignanos de mam\u00edferos son: pinorresinol, laricirresinol, secoisolaricirresinol, matairresinol, hidroximatairresinol, siringarresinol e sesamina.\nFunci\u00f3ns.\nOs fitoestr\u00f3xenos como os lignanos ou as isoflavonas, flavonoides prenilados e cumestanos te\u00f1en actividade estrox\u00e9nica (ou antiestrox\u00e9nica), xa que poden unirse ao receptor de estr\u00f3xenos debido \u00e1 s\u00faa similitude estrutural co estradiol . \nOs lignanos secoisolaricirresinol diglic\u00f3sido (SDG) e os seus metabolitos de lignanos de mam\u00edferos, enterodiol (ED) e enterolactona (EL) son compostos fitoqu\u00edmicos antioxidantes cunha potencial actividade anticancer\u00edxena que poden imitar as funci\u00f3ns das hormonas humanas, sen os efectos nocivos que puidesen ter estas. Os estudos realizados en modelos animais mostran que impiden o crecemento de tumores de mama e de pr\u00f3stata. En humanos invest\u00edgase a s\u00faa incidencia no cancro de mama.\nAtrib\u00faense aos lignanos efectos antioxidantes que axudan a combater os efectos dos dani\u00f1os radicais libres. Por\u00e9n, nalg\u00fans estudos cl\u00ednicos en mulleres postmeniop\u00e1usicas non mostraron que te\u00f1an efectos sobre os l\u00edpidos plasm\u00e1ticos ou sobre a capacidade antioxidante.\nFontes dietarias.\nMoitas plantas conte\u00f1en lignanos, como as sementes de li\u00f1o e s\u00e9samo ou o centeo e outros cereais, soia, br\u00f3coli, repolo, feix\u00f3ns, albaricoques e amorodos, pero en pequenas cantidades (poucos \u03bcg por cada gramo de produto seco). As sementes de li\u00f1o e de s\u00e9samo conte\u00f1en m\u00e1is cantidade de lignanos ca a maior\u00eda das outras plantas. O principal precursor do lignano atopado en sementes de li\u00f1o \u00e9 o secoisolaricirresinol diglic\u00f3sido.\nO secoisolaricirresinol e o matairresinol foron os primeiros lignanos vexetais identificados nos alimentos, e supo\u00f1en o 25% do total dos lignanos consumidos. O pinorresinol e laricirresinol foron identificados m\u00e1is recentemente e est\u00edmase que contrib\u00faen co 75% do consumo total de lignanos. Esta distribuci\u00f3n pode cambiar porque as contribuci\u00f3ns do siringarresinol e hidroximatairresinol non foron debidadmente cuantificadas nos alimentos.\nFontes de lignanos:\nUn estudo recente mostra a complexidade dos precursores de lignanos de mam\u00edferos na dieta. Na t\u00e1boa seguinte figuran uns poucos exemplos de entre as 22 especies analizadas e dos 24 lignanos atopados no estudo.\nPrecursores de lignanos de mam\u00edferos como agliconas (\u00b5g / 100 g). Principais compo\u00f1entes en letra grosa."}
{"id": "205917", "revid": "22570", "url": "https://gl.wikipedia.org/wiki?curid=205917", "title": "Diferenciaci\u00f3n planetaria", "text": "En Ciencias planetarias, ch\u00e1mase diferenciaci\u00f3n planetaria ao proceso de separaci\u00f3n dos diferentes compo\u00f1entes dun corpo planetario como consecuencia do seu comportamento f\u00edsico ou qu\u00edmico, cando o corpo desenvolve capas de distinta composici\u00f3n.\nOs materiais m\u00e1is densos do protoplaneta afunden cara ao centro, mentres que os materias menos densos soben \u00e1 superficie. Este proceso tende a crear o n\u00facleo e o manto. \u00c1s veces tam\u00e9n se diferenza, na parte duperior do manto, unha codia quimicamente distinta.\nO proceso de diferenciaci\u00f3n planetaria produciuse en planetas, planetas ananos, no asteroide \"4 Vesta\" e en sat\u00e9lites naturais (como a L\u00faa)."}
{"id": "205918", "revid": "22795", "url": "https://gl.wikipedia.org/wiki?curid=205918", "title": "Gran Impacto", "text": ""}
{"id": "205919", "revid": "22795", "url": "https://gl.wikipedia.org/wiki?curid=205919", "title": "Grande impacto", "text": ""}
{"id": "205920", "revid": "23204", "url": "https://gl.wikipedia.org/wiki?curid=205920", "title": "Alexander Alexandrovich Fadeyev", "text": "Alexander Alexandrovich Fadeyev, nado o 24 de decembro de 1901 e finado o 13 de maio de 1956, foi un escritor sovi\u00e9tico, representante do realismo socialista, e un dos cofundadores da Uni\u00f3n de Escritores Sovi\u00e9ticos e o seu presidente de 1946 a 1954.\nTraxectoria.\nFadeyev naceu en Kimry, no Oblast de Tver. Desde 1908 a 1912 viviu en Chuguyevka (Krai de Primorsky). Ingresou no movemento guerrilleiro que se enfrontou \u00e1 intervenci\u00f3n xaponesa e ao Ex\u00e9rcito Branco durante a guerra civil. Influenciado por Lev Tolstoi en 1927 publicou a novela \"Razgrom\" (A desfeita), na que describe \u00e1 mocidade guerrilleira. En 1929 publicou a primeira parte da novela \"Poslednii iz udege\" (O derradeiro dos udege), na que continuar\u00eda traballando todo o resto da s\u00faa vida (a\u00ednda que quedou sen rematar, unha edici\u00f3n contendo o segundo volume publicouse en 1940). Na obra, Fadeyev, intentou mostrar que \"un pobo extremadamente primitivo pod\u00eda experimentar un salto desde o comunismo tribal cara unha organizaci\u00f3n colectiva complexa propia do s\u00e9culo XX, saltando etapas hist\u00f3ricas como a da familia, propiedade privada, escravitude, feudalismo, capitalismo e socialismo; na novela est\u00e1n algunhas das mellores p\u00e1xinas escritas por Fadeyev.\"\nEn 1945 escribiu a novela, \"Molodaya gvardiya\" (baseada en feitos reais ocorridos na segunda guerra mundial) sobre o movemento de resistencia antifascista da Komsomol Garda Moza, organizaci\u00f3n que loitou contra os nazis na cidade ocupada de Krasnodon (Ucra\u00edna). Por esta novela recibiu o Premio Stalin (1946). En 1948 realizouse un filme sovi\u00e9tico baseado no libro, malia todo en 1951 apareceu unha nova edici\u00f3n na que Fadeyev corrix\u00eda a obra seguindo algunhas cr\u00edticas que o acusaban de non amosar ben o liderado do Partido Comunista na loita contra a ocupaci\u00f3n alem\u00e1.\nFadeyev foi un executor fiel no campo literario dos mandados do goberno de Iosif Stalin e nos anos 1940 participou activamente o Zhdanovshchina, unha campa\u00f1a de cr\u00edtica e persecuci\u00f3n contra escritores e compositores acusados de non seguir a li\u00f1a do partido. Nos \u00faltimos anos da s\u00faa vida caeu no alcoholismo, suicid\u00e1ndose na s\u00faa dacha de Peredelkino, deixando unha carta denotando actitudes negativas cara aos novos l\u00edderes do partido trala morte de Stalin."}
{"id": "205921", "revid": "5863", "url": "https://gl.wikipedia.org/wiki?curid=205921", "title": "Cardeal Pay\u00e1", "text": ""}
{"id": "205922", "revid": "5863", "url": "https://gl.wikipedia.org/wiki?curid=205922", "title": "Cardeal Pay\u00e1 y Rico", "text": ""}
{"id": "205925", "revid": "5132", "url": "https://gl.wikipedia.org/wiki?curid=205925", "title": "Melbourne City FC", "text": "Melbourne City \u00e9 un equipo de f\u00fatbol situado na cidade de Melbourne (Australia). O equipo foi fundado en 2009 como unha franqu\u00eda de expansi\u00f3n da A-League e debutou na tempada 2010/11, sendo o primeiro do campionato que comparte cidade con outro club, Melbourne Victory. O club xoga os seus partidos no estadio AAMI Park."}
{"id": "205926", "revid": "22795", "url": "https://gl.wikipedia.org/wiki?curid=205926", "title": "Ciencias planetarias", "text": ""}
{"id": "205927", "revid": "5749", "url": "https://gl.wikipedia.org/wiki?curid=205927", "title": "Emmanuel Muscat", "text": "Emmanuel \"Manny\" Muscat , nado o 7 de decembro de 1984 en Melbourne (Australia), \u00e9 un xogador de f\u00fatbol que xoga coa selecci\u00f3n de . Normalmente xoga como un medio defensivo ou lateral dereito para o Wellington Phoenix Football Club, na A-League."}
{"id": "205929", "revid": "89787", "url": "https://gl.wikipedia.org/wiki?curid=205929", "title": "Frauta", "text": "A frauta \u00e9 un tipo de instrumento musical da familia dos Instrumentos de vento-madeira. A diferenza dos instrumentos de vento con palletas, unha frauta \u00e9 un instrumento de vento que consta dun tubo cil\u00edndrico que produce o seu son a partir do fluxo de aire, insuflado polo instrumentista, que entra a trav\u00e9s dunha abertura ou bisel que vibra grazas ao contacto contra o bordo da embocadura. Segundo a clasificaci\u00f3n de instrumentos musicais Hornbostel-Sachs at\u00f3pase na categor\u00eda dos aer\u00f3fonos, instrumentos que en si non vibran, e que non te\u00f1en cordas ou membranas que o fagan.\nAo m\u00fasico que toca a frauta ad\u00f3itaselle chamar frautista.\nHistoria.\nAg\u00e1s a voz, pola sinxeleza da s\u00faa construci\u00f3n, poida que sexa un dos instrumentos m\u00e1is antigos, pois con diversas formas at\u00f3pase en todas as culturas. As primeiras frautas asemell\u00e1banse a chifres, pois s\u00f3 ti\u00f1an un orificio (buraco), e os romanos d\u00e9ronlle os nomes de \"tibia\", \"f\u00edstula\" e \"c\u00e1lamo\" porque adoitaban facerse do \u00f3so chamado tibia ou dunha cana vexetal ou met\u00e1lica. Ach\u00e1ronse en antigas ru\u00ednas non poucas destas frautas gregas e romanas de \u00f3so e de bronce como se poden ver nas colecci\u00f3ns dos Museos Brit\u00e1nico de Londres e Nacional de N\u00e1poles. At\u00f3panse a mi\u00fado nas escavaci\u00f3ns de cidades romanas uns cilindros ocos de secci\u00f3n de morna cun orificio lateral a xeito de frauta reducida que parece deberon servir de chifres. M\u00e1is antigas que todas elas son, sen d\u00fabida, as frautas exipcias de cana e de \u00f3so e de sinxelas formas que garda o mencionado museo de Londres entre outros. A frauta m\u00e1is antiga descuberta pode ser un fragmento dun f\u00e9mur dun oso das cavernas xuvenil, con dous ou catro buracos, atopado en Divje Babe preto de Cerkno (Eslovenia) e datado en hai aproximadamente 43.000 anos. Con todo, todo isto \u00e9 moi disputado pois en 2008 atopouse unha frauta que dataron entre 40.000 e 35.000 anos atr\u00e1s na rexi\u00f3n do Xura de Suabia de Alema\u00f1a. Esta frauta furada con cinco buracos ten unha embocadura en forma de \"v\" e est\u00e1 feita do \u00f3so da \u00e1 dun voitre. Os investigadores implicados no descubrimento publicaron as s\u00faas conclusi\u00f3ns oficialmente no diario \"Nature\", en agosto de 2009. O descubrimento \u00e9 especialmente importante porque representa o achado do instrumento musical m\u00e1is antigo da historia e permite p\u00f3r data \u00e1 produci\u00f3n de m\u00fasica por parte da especie humana. Esta frauta foi un dos instrumentos atopados na cova Hohle Fels, descuberta preto da Venus de Hohle Fels que \u00e9 a escultura feminina m\u00e1is antiga que se co\u00f1ece. Ten tres buracos e, do mesmo xeito que as frautas modernas de tres buracos, suxeriuse que modificando a presi\u00f3n de aire poder\u00eda producir melod\u00edas de notable complexidade. Ao anunciar o descubrimento, os cient\u00edficos suxer\u00edan que o \"achado demostra a presenza dunha tradici\u00f3n musical ben establecida no tempo en que os humanos modernos colonizaron Europa\". Estas frautas demostran que xa hab\u00eda unha tradici\u00f3n musical desenvolvida desde os primeiros tempos da presenza dos humanos modernos en Europa. Os cient\u00edficos tam\u00e9n suxeriron que o descubrimento desta frauta pode axudar a explicar a probable diferenza cognitiva e comportamental entre os Neanderthais e os primeiros humanos modernos.\nA\u00ednda que esta \u00e9 a mellor conservada das que atoparon neste lugar, tam\u00e9n se lle atoparon outras feitas cun cabeiro de mamut, unha delas con tres buracos. Unha antig\u00fcidade de entre 30.000 e 37.000 anos \u00e9 a que se atrib\u00fae \u00e1 frauta ou chifre feita cun cabeiro de mamut que se atopou na cova de Gei\u00dfenkl\u00f6sterle, en Alema\u00f1a , preto de Ulm en 2004. Aproximadamente da mesma \u00e9poca datan outras d\u00faas frautas, estas feitas con \u00f3so de cisne, que se descubriron unha d\u00e9cada antes na mesma cova alem\u00e1, e \u00e1s que se atrib\u00fae unha antig\u00fcidade duns 36.000 anos. Estas atopar\u00edanse entre os instrumentos m\u00e1is antigos que se co\u00f1ecen, o que permite afirmar que a frauta (ou o chifre) ser\u00eda o instrumento m\u00e1is antigo da humanidade. Outras frautas igualmente do paleol\u00edtico con antig\u00fcidades entre os 20.000 e 25.000 anos xa consideran as d\u00faas grandes tipolox\u00edas de embocadura, segundo o bisel estea practicado no extremo do tubo sonoro ou no interior deste. Entre os primeiros, progresivamente, f\u00f3ronse desenvolvendo diversos tipos de bisel segundo tivera ou non tivese unha marca, que poder\u00eda ter formas diversas (rectangular, ovoide, triangular...). Son posteriores os tipos de frauta con burato lateral. No per\u00edodo Auri\u00f1aciense estes instrumentos, agora cunhas perforaci\u00f3ns laterais, empez\u00e1ronse a prodigar m\u00e1is, e proliferaron uns 5.000 anos m\u00e1is tarde, no madaleniano.\nA frauta travesa apareceu con posterioridade aos chifres e frautas rectas. A m\u00e1is antiga conservada \u00e9 un\" chi\" (\u7bea|) que foi descuberto na tumba do marqu\u00e9s Yi de Zeng, en Suizhou, na provincia chinesa de Hubei. Data do 433 antes de Cristo, durante a dinast\u00eda Zhou. Est\u00e1 feita de bamb\u00fa e decorada con lacados, ten os dous extremos tapados e ten cinco buracos. As frautas chi aparecen mencionadas no Shi Jing, que foi recompilado e editado por Confucio.\nNas grandes civilizaci\u00f3ns da antig\u00fcidade, as frautas -tanto rectas como travesas- aparecen en Mesopotamia cara ao 2500 a.C., con nomes como \"ti gi a\", \"tigi\" ou \"tigtigi\", con funci\u00f3ns rituais nos templos. En Exipto, onde se co\u00f1eceu co nome de \"seba\", mantivo unha funci\u00f3n similar. Ti\u00f1a tres buracos e sopr\u00e1base polo bordo do extremo do tubo, de xeito similar ao ney e o kaval. Non ser\u00eda ata a Grecia cl\u00e1sica que se practicaron ata seis ou m\u00e1is buracos nas frautas.\nUn tipo arcaico de frauta travesa \u00e9 o que se desenvolveu sobre todo na\u00a0China durante a dinast\u00eda zhou e que se co\u00f1ece co nome de Ti; tivo un n\u00famero crecente de buracos, un dos cales tap\u00e1base cunha fina fibra vexetal que vibraba ao vibrar a columna de aire e modificaba o timbre do instrumento; alcanzou o seu desenvolvemento m\u00e1ximo durante a dinast\u00eda Ming. Outro tipo de frauta travesa \u00e9 o que se desenvolveu na India e que se co\u00f1ece como bansuri.\nA frauta da Grecia cl\u00e1sica era o \"syrinx\", a\u00ednda que \u00e1s veces tam\u00e9n recib\u00eda o nome de \"aulos\", a\u00ednda que en realidade era un instrumento de ling\u00fceta. Algo parecido ocorr\u00eda no mundo romano entre a f\u00edstula e a tibia. O termo \u00e1rabe xen\u00e9rico para a frauta era \"sabb\u00e2ba\" que influ\u00edu sobre o termo castel\u00e1n medieval \"ajabeba\", a\u00ednda que este refer\u00edase a unha frauta travesa, aquel aplic\u00e1base a todo tipo de frautas.\nArist\u00f3teles fixo a seguinte declaraci\u00f3n sobre a frauta: \"N\u00f3s escoitamos unha canci\u00f3n na frauta con m\u00e1is pracer do que na lira, pois o canto da voz humana e a frauta mest\u00faranse ben por causa da s\u00faa correspondencia e simpat\u00eda, unha e outra an\u00edmanse polo vento!\"\nA \"frauta do deus Pan\" ou \"syrinx\", que consta dunha serie de tubi\u00f1os xustapostos e de magnitude decrecente, \u00e1chase debuxada en antigos relevos gregos e en pinturas romanas con id\u00e9ntica forma \u00e1 que ten hoxe en d\u00eda.\nA Biblia, no X\u00e9nese, cap\u00edtulo 4, vers\u00edculo 21, cita a Jubal como pai de todos os que tocan o\" Ugab\" (frauta vertical de varios tubos) e o\" kinnor\" (lira port\u00e1til). O primeiro termo ref\u00edrese \u00e1s veces a alg\u00fans instrumentos de vento en concreto e, outros, a alg\u00fans en particular; e o segundo a instrumentos de corda. Como tal, na tradici\u00f3n xudeu-cristi\u00e1, Jubal \u00e9 tido como o inventor da frauta, un termo que se emprega nalgunhas traduci\u00f3ns da Biblia.\nDurante a Idade Media desenvolv\u00e9ronse varios modelos de frautas dobres, \u00e1s veces trat\u00e1base de dous instrumentos separados que eran tocados xuntos e, noutros casos, dun instrumento constru\u00eddo xa como tal con dous tubos que nuns casos eran paralelos -como no caso do diple - e outros en \u00e1ngulo, como o que toca un dos anxos m\u00fasicos no retablo de Ferrer Bassa. De feito, xa na Grecia cl\u00e1sica existiran aulos dobres, en \u00e1ngulo, segundo se pode ver en multitude de representaci\u00f3ns pict\u00f3ricas sobre cer\u00e1mica.\nCara ao s\u00e9culo XIV a frauta travesa aparece en varias fontes mencionada como\" frauta alem\u00e1\", sen d\u00fabida debido ao arraigamento que este instrumento tivo naquelas terras, mentres que a frauta de pico ou recta co\u00f1ec\u00edase como\" frauta de Inglaterra\". Durante a Idade Media, todas as frautas -excepto os modelos de tesituras m\u00e1is agudas- foron sempre consideradas instrumento de 'm\u00fasica baixa', \u00e9 dicir de sonoridade suave, doce (pensemos na\" frauta de pico \"denominada tam\u00e9n\" frauta doce\"), especialmente adecuadas para a m\u00fasica de interiores, e cun notable predicamento na iconograf\u00eda relixiosa, especialmente nos abundantes\" concertos de anxos\" da pintura g\u00f3tica e posterior, nos que a Virxe Mar\u00eda aparece rodeada de anxos tocando instrumentos.\nEn Europa, desenvolv\u00e9ronse moitas tipolox\u00edas de frautas na m\u00fasica tradicional e a folcl\u00f3rica, a inmensa maior\u00eda delas sopradas polo extremo do tubo e con canle de aire (ademais dalgunhas zonas que se decantaron m\u00e1is ben polas frautas de pan). En cambio, no \u00e1mbito da m\u00fasica cl\u00e1sica as relaci\u00f3ns entre as frautas de pico e as travesas foi bastante diferentes.\nNo Renacemento e no Barroco conviven \u00e1mbolos dous tipos de instrumentos. A frauta de pico, ao longo do s\u00e9culo XVI desenv\u00f3lvese nunha familia integrada por unha serie de instrumentos de caracter\u00edsticas practicamente id\u00e9nticas, con afinaci\u00f3ns diferentes -con predominio das frautas en do e fa- que permiten de tocar m\u00fasica polif\u00f3nica cun timbre homox\u00e9neo. En cambio, a frauta travesa non chegou a desenvolver unha familia comparable \u00e1 da envergadura da frauta de pico, a\u00ednda que Alexander Agricola no seu tratado\" m\u00fasica instrumental deudsch\" do 1528 mostra unha familia de catro frautas travesas de tama\u00f1os e tesituras diferentes. A\u00ednda que unha parte da literatura barroca para frauta permite ser tocada con \u00e1mbolos tipos de frauta, a\u00ednda que se adapte m\u00e1is ben a unha que \u00e1 outra, tam\u00e9n hai mostras de m\u00fasica exclusivamente pensada para unha e non para a outra. Constit\u00faen un exemplo do primeiro caso as sonatas para un instrumento mel\u00f3dico e baixo continuo que Haendel publicou como acompa\u00f1ados cunha serie de instrumentos entre as que se atopan \u00e1mbolos tipos de frautas, ademais do viol\u00edn ou o \u00f3boe, o certo \u00e9 que algunhas son m\u00e1is indicadas para un destes instrumentos. En cambio, Johann Sebastian Bach acompa\u00f1a con d\u00faas frautas de pico a o concertino no seu segundo concerto de Brandeburgo, pero cunha frauta travesa para o quinto da mesma serie .\nNo Clasicismo a frauta travesa xa era practicamente a \u00fanica empregada nos \u00e1mbitos da m\u00fasica de concerto e a \u00f3pera, s\u00f3 personaxes de baixa extracci\u00f3n social como Papageno en A frauta m\u00e1xica de Mozart tocan outros tipos de frauta como a frauta de pan. Constru\u00edda en madeira, deu un salto cualitativo importante no momento en que Theoblad B\u00f6hm (1794 - 1881) inventou e aplicoulle un sistema de claves que facilitaba a execuci\u00f3n \u00e1 vez que incrementaba substancialmente as posibilidades; un sistema que m\u00e1is tarde adaptar\u00eda e aplicar\u00eda a outros instrumentos de vento-madeira. Posteriormente, a frauta travesa pasar\u00eda a constru\u00edrse en metal. Ao longo do s\u00e9culo XIX igual como sucedeu con tantos outros instrumentos de vento, a frauta travesa de orquestra foi obxecto de experimentaci\u00f3ns diversas, entre outras a do mesmo Boehm, ou as diferentes formas que se buscaban para constru\u00edr frautas de tesituras m\u00e1is graves.\nPola s\u00faa banda, a frauta de pico renaceu a unha escala importante ao longo do s\u00e9culo XX, en dous terreos diferentes. Por unha banda, para a interpretaci\u00f3n da m\u00fasica antiga con criterios e instrumentos o m\u00e1is pr\u00f3ximos posible aos da \u00e9poca en que fora creado o repertorio. Por outra banda, e unha vez feitas algunhas adaptaci\u00f3ns como a fabricaci\u00f3n industrializada a prezos econ\u00f3micos, a experimentaci\u00f3n con pl\u00e1sticos diversos, e a adaptaci\u00f3n do sistema de dixitaci\u00f3n a unha modalidade m\u00e1is simple, o instrumento popularizouse no mundo da educaci\u00f3n musical na escola.\nSon.\nUnha frauta produce un son cando un fluxo de aire dirixido a trav\u00e9s dun buraco de entrada no instrumento crea unha vibraci\u00f3n de ar cara ao buraco de sa\u00edda.\nA pesar de que os chifres tam\u00e9n producen o son por medio dun bisel e que tipoloxicamente poden ser considerados como frautas, o certo \u00e9 que, normalmente, cando se refire \u00e1 frauta \u00e9 para aplicalo a instrumentos que te\u00f1en unhas posibilidades m\u00e1is grandes que aqueles para articular sons varios. A frauta pos\u00fae un son melodioso, de timbre suave e doce.\nO seu son depende esencialmente, por un lado, da natureza e da direcci\u00f3n da onda do ar e, por outro, da lonxitude da columna do ar.\nA produci\u00f3n dos sons, na frauta, como en calquera instrumento de vento cun tubo resoador, v\u00e9n determinada polas chamadas \"leis de Bernouilli\" segundo as cales a frecuencia (e, polo tanto, a altura) do son producido \u00e9 inversamente proporcional \u00e1 lonxitude do tubo que vibra, e directamente proporcional \u00e1 velocidade que ten o flu\u00eddo (o ar neste caso) que hai dentro do tubo. Doutra banda, os tubos abertos poden producir o ton fundamental e todos os seus harm\u00f3nicos, mentres que os cercados s\u00f3 producen o fundamental e os harm\u00f3nicos impares. Finalmente dous tubos da mesma lonxitude, nos cales o ar vibra coa mesma velocidade, pero de forma que un sexa aberto e o outro cercado, o son fundamental que produce o tubo pechado ten unha frecuencia que \u00e9 a metade que o outro, \u00e9 dicir, que soa unha oitava inferior. Finalmente, cabe engadir que os tubos que te\u00f1en un di\u00e1metro especialmente pequeno en relaci\u00f3n \u00e1 s\u00faa lonxitude facilitan moito a produci\u00f3n de harm\u00f3nicos (e resulta dif\u00edcil producir o son fundamental). De acordo con isto, a produci\u00f3n dos sons de diferentes alturas nunha frauta p\u00f3dese facer de xeitos moi diversos:\nO son fundamental da frauta \u00e9 o D\u00f33, a partir do cal a extensi\u00f3n do instrumento \u00e9 de 3 oitavas, grazas aos harm\u00f3nicos 2 e 4 (oitava e d\u00fao oitavo), cuxa emisi\u00f3n \u00e9 obtida pola modificaci\u00f3n da presi\u00f3n do sopro.\nTipos de frautas.\nOs grupos de frautas son os seguintes:"}
{"id": "205932", "revid": "98629", "url": "https://gl.wikipedia.org/wiki?curid=205932", "title": "N\u00facleo terrestre", "text": "O n\u00facleo terrestre, ou n\u00facleo da Terra, \u00e9 a s\u00faa esfera central, a m\u00e1is interna das que constit\u00faen a estrutura da Terra.\nEst\u00e1 formado principalmente por ferro e n\u00edquel. Ten un raio de cerca de 3 500\u00a0km, maior que o do planeta Marte. A presi\u00f3n no seu interior \u00e9 varios mill\u00f3ns de veces \u00e1 existente na superficie, e a s\u00faa temperatura pode superar os 6 700\u00a0\u00b0C.\nDiv\u00eddese en n\u00facleo externo, l\u00edquido, e n\u00facleo interno s\u00f3lido, separados pola descontinuidade de Lehmann.\nAntigamente co\u00f1ec\u00edase co nome de Nife debido ao seu alto contido en n\u00edquel e, sobre todo, en ferro.\nFormaci\u00f3n.\nDurante a s\u00faa formaci\u00f3n, hai uns 6 000 mill\u00f3ns de anos, a Terra pasou por unha etapa de fusi\u00f3n, o que permitiu que, debido \u00e1 acci\u00f3n da gravidade, os materiais m\u00e1is densos afundiran cara ao centro, mentres que os m\u00e1i lixeiros subiron cara \u00e1 codia, un proceso denominado diferenciaci\u00f3n planetaria. A causa disto, o n\u00facleo terrestre est\u00e1 composto na s\u00faa maior parte por ferro (m\u00e1is do 70 %), xunto con n\u00edquel, iridio e outros elementos pesados; outros elementos qu\u00edmicos densos, como o chumbo ou o uranio, ou son moi raros na Terra, ou son propensos a combinarse quimicamente con elementos m\u00e1is lixeros, e por tanto permanecen na superficie.\nOs metais que conforman o n\u00facleo da Terra fixeron unha aliaxe cando o planeta a\u00ednda estaba incandescente, formando as\u00ed unha estrutura extraordinariamente densa e dura, polo que o noso planeta \u00e9 o m\u00e1is denso do sistema solar.\nOrixe da calor interna da Terra.\nA temperatura da Terra aumenta coa profundidade, fen\u00f3meno co\u00f1ecido como gradiente xeot\u00e9rmico, e o seu centro est\u00edmase que pode superar os 6 700\u00a0\u00b0C, temoeratura m\u00e1is elevada que a da superficie do Sol. Suponse que os tres factores que contribu\u00edron \u00e1 calor interna da Terra foron os seguintes:\nS\u00f3 o terceiro factor permanece activo, e \u00e9 moito menos intenso que no pasado; a Terra irradia ao espazo m\u00e1is calor da que se xera no seu interior, polo que arrefr\u00eda lenta, pero continuamente.\nCaracter\u00edsticas.\nA densidade media da Terra \u00e9 de 5 515\u00a0kg/m3 (5,515 g/cm3), a maior do \nsistema solar. Dado que a densidade media dos materiais da superficie oscila entre 2 600 - 3.500\u00a0kg/m3 (2,6 e 3,5 g/cm3), deben existir materiais moito m\u00e1is densos no n\u00facleo do noso planeta. A sismolox\u00eda proporxciona outras evidencias da alta densidade do n\u00facleo. Calc\u00falase que a densidade media do n\u00facleo \u00e9 de 11 000\u00a0kg/m3 (11,00 g/cm3.\nOs meteoritos achegan datos sobre a composici\u00f3n do n\u00facleo, xa que se cre que son restos do material a partir do cal se formou a Terra. Hai meteoritos rochosos formados por rochas similares \u00e1s peridotitas, e meteoritos met\u00e1licos compostos por ferro e n\u00edquel; os primeiros consid\u00e9ranse similares \u00e1s rochas que forman o manto, mentres que os segundos suponse que son representativos da composici\u00f3n do n\u00facleo. Segundo os \u00faltimos datos, o n\u00facleo componse de ferro con 5-10 % de n\u00edquel e menores cantidades de elementos m\u00e1is lixeiros, talvez xofre e ox\u00edxeno.\nSubdivisi\u00f3ns do n\u00facleo.\nOs datos s\u00edsmicos mostran que o n\u00facleo est\u00e1 dividido en d\u00faas partes, un n\u00facleo externo l\u00edquido, de aproximadamente 2 270\u00a0km de grosor, e un n\u00facleo interno s\u00f3lido cun raio duns 1 220\u00a0km; ambos est\u00e1n separados pola descontinuidade de Lehmann.\nN\u00facleo externo.\nCrese que o n\u00facleo externo \u00e9 l\u00edquido e que est\u00e1 composto por ferro mesturado con n\u00edquel e poucos rastros de elementos m\u00e1is lixeiros. A maior\u00eda dos cient\u00edficos cre que a convecci\u00f3n do n\u00facleo externo, combinada coa rotaci\u00f3n de dito n\u00facleo causada pola rotaci\u00f3n da Terra (efecto de Coriolis), causan o campo magn\u00e9tico terrestre a trav\u00e9s dun proceso explicado pola hip\u00f3tese da d\u00ednamo.\nN\u00facleo interno.\nO n\u00facleo interno s\u00f3lido foi descuberto en 1936 por Inge Lehmann e crese que est\u00e1 composto principalmente por ferro, at\u00e9 un 70 %, n\u00edquel (20 %) e menores cantidades doutros metais pesados, como iridio, chumbo e titanio; alg\u00fans cient\u00edficos pensan que poder\u00eda estar na forma dun s\u00f3 cristal de ferro extremadamente duro e pesado que forma unha aliaxe. Especulaci\u00f3ns recentes suxiren que a parte m\u00e1is interna do n\u00facleo est\u00e1 arrequecida por elementos moi pesados, de n\u00fameros at\u00f3micos por riba de 55, o que incluir\u00eda ouro, mercurio e uranio.\nO n\u00facleo interno s\u00f3lido est\u00e1 demasiado quente como para soster un campo magn\u00e9tico permanente pero probabelmente act\u00faa como un estabilizador do campo magn\u00e9tico xerado polo n\u00facleo externo l\u00edquido.\nEvidencias recentes suxiren que o n\u00facleo interno da Terra poder\u00eda rotar lixeiramente m\u00e1is r\u00e1pido que o resto do planeta. En agosto de 2005 un grupo de xeof\u00edsicos anunciou na revista \"Science\" que, de acordo cos seus c\u00e1lculos, o n\u00facleo interno da Terra rota en direcci\u00f3n oeste a leste aproximadamente un grao por ano m\u00e1is r\u00e1pido que a rotaci\u00f3n da superficie; as\u00ed, o n\u00facleo fai unha rotaci\u00f3n extra aproximadamente cada 400 anos."}
{"id": "205933", "revid": "22795", "url": "https://gl.wikipedia.org/wiki?curid=205933", "title": "N\u00facleo da Terra", "text": ""}
{"id": "205934", "revid": "119610", "url": "https://gl.wikipedia.org/wiki?curid=205934", "title": "Hopanoide", "text": "Os hopanoides son compostos pentac\u00edclicos (con 5 aneis) naturais baseados na estrutura qu\u00edmica do triterpeno hopano e parecidos aos esterois, presentes nas membranas bacterianas. A s\u00faa funci\u00f3n principal \u00e9 darlle rixidez \u00e1 membrana plasm\u00e1tica bacteriana, funci\u00f3n que nas membranas dos eucariotas fai o colesterol, o cal est\u00e1 ausente nas membranas de case todos os procariotas (ag\u00e1s nas bacterias metan\u00f3trofas e nos micoplasmas). Nas imaxes do comezo da p\u00e1xina pode verse a similitude nos aneis I, II e III entre a estrutura do diplopteno (hopanoide) e o colesterol (esterol).\nEn moitas bacterias os hopanoids poden xogar un importante papel no axuste da permeabilidade da membrana plasm\u00e1tica e na adaptaci\u00f3n a condici\u00f3ns ambientais extremas. No caso da bacteria \"Streptomyces\" do solo, os hopanoides f\u00f3rmanse nas hifas a\u00e9reas (estruturas que levan esporas), onde se pensa que minimizan a perda de auga a trav\u00e9s da membrana cara ao aire.\nNa fermentaci\u00f3n alcoh\u00f3lica das bacterias \"Zymomonas mobilis\" os hopanoides poden tam\u00e9n ter unha funci\u00f3n na adaptaci\u00f3n da membrana celular \u00e1 acumulaci\u00f3n de etanol e aos cambios de temperatura, o cal infl\u00fae nas funci\u00f3ns da membrana. No actinomicete \"Frankia\", os hopanoides das diazoves\u00edculas probablemente restrinxen a entrada de ox\u00edxeno ao faceren que a bicapa lip\u00eddica sexa m\u00e1is impermeable e compacta.\nNos xacementos de petr\u00f3leo at\u00f3panse diversos hopanoides, que se usan como marcadores biol\u00f3xicos.\nHopanoides en paleobiolox\u00eda.\nAtop\u00e1ronse hopanoides preservados en xacementos xeol\u00f3xicos moi antigos, sinal da actividade naquela \u00e9poca de seres vivos que os produc\u00edan. Os hopanoides do tipo dos 2-alfa-metilhopanos das cianobacterias (bacterias fotosint\u00e9ticas), foron descubertos por Roger Summons e os seus colegas como mol\u00e9culas f\u00f3siles preservadas nas lousas de Pilbara, Australia. A presenza de abundantes 2-alfa-metilhopanos nesas rochas pode indicar que a fotos\u00edntese oxix\u00e9nica evolucionou hai 2.700 mill\u00f3ns de anos segundo a dataci\u00f3n das rochas, bastante antes de que a atmosfera terrestre se fixese oxidante. Pens\u00e1base que os hopanoides se produc\u00edan s\u00f3 en condici\u00f3ns aerobias, pero Fischer et al. demostraron que bacterias anaerobias como \"Geobacter sulfurreducens\" poden sintetizar diversos hopanois, a\u00ednda que non 2-metil-hopanois, cando crecen en condici\u00f3ns estritamente anaerobias. Os 2-metil-hopanos de arqueas tam\u00e9n poder\u00edan ter sido producidos por cianobacterias ancestrais que predasen a fotos\u00edntese oxix\u00e9nica.\nAndrew H. Knoll, en \"Life on a Young Planet\" (2003), especialmente no cap\u00edtulo 6 (\"The Oxygen Revolution\"), explica a utilidade dos biomarcadores f\u00f3siles moleculares de hopanoides para a reconstruci\u00f3n das primeiras fases da evoluci\u00f3n e da xeolox\u00eda na Terra."}
{"id": "205937", "revid": "56817", "url": "https://gl.wikipedia.org/wiki?curid=205937", "title": "A Vaca", "text": "O top\u00f3nimo A Vaca pode referirse a dous lugares de Galicia:"}
{"id": "205938", "revid": "85894", "url": "https://gl.wikipedia.org/wiki?curid=205938", "title": "Campoverde, O Freixo, As Pontes de Garc\u00eda Rodr\u00edguez", "text": "Campoverde \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por un home."}
{"id": "205939", "revid": "85894", "url": "https://gl.wikipedia.org/wiki?curid=205939", "title": "As Cancelas, O Freixo, As Pontes de Garc\u00eda Rodr\u00edguez", "text": "As Cancelas \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205940", "revid": "1131", "url": "https://gl.wikipedia.org/wiki?curid=205940", "title": "Os Candedos de Abaixo, O Freixo, As Pontes de Garc\u00eda Rodr\u00edguez", "text": "Os Candedos de Abaixo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205941", "revid": "1131", "url": "https://gl.wikipedia.org/wiki?curid=205941", "title": "Os Candedos de Arriba, O Freixo, As Pontes de Garc\u00eda Rodr\u00edguez", "text": "Os Candedos de Arriba \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205943", "revid": "1131", "url": "https://gl.wikipedia.org/wiki?curid=205943", "title": "A Casa da Bouza - A Igrexa, O Freixo, As Pontes de Garc\u00eda Rodr\u00edguez", "text": "A Casa da Bouza - A Igrexa \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "205944", "revid": "85894", "url": "https://gl.wikipedia.org/wiki?curid=205944", "title": "A Casa da Bouza - Tras do Cami\u00f1o, O Freixo, As Pontes de Garc\u00eda Rodr\u00edguez", "text": "A Casa da Bouza - Tras do Cami\u00f1o \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "205945", "revid": "56817", "url": "https://gl.wikipedia.org/wiki?curid=205945", "title": "Po (materia)", "text": "O po \u00e9 o nome xen\u00e9rico para as part\u00edculas s\u00f3lidas con di\u00e1metro menor aos 500 micr\u00f3metros (500 \u03bc) e, en forma m\u00e1is xeral, \u00e1s pequenas part\u00edculas de materia.\nNa Terra, o po que se encontra na atmosfera prov\u00e9n de varias fontes como, por exemplo, do solo, levantado polo vento, das erupci\u00f3ns volc\u00e1nicas, dos incendios e da contaminaci\u00f3n atmosf\u00e9rica.\nO po disperso no aire consid\u00e9rase un aerosol, e pode ter efectos sobre as propiedades e comportamento da atmosfera fronte \u00e1 radiaci\u00f3n solar e efectos significativos no clima.\nO po \u00e9 respons\u00e1bel das pneumoconioses, enfermidades do pulm\u00f3n producidas pola inhalaci\u00f3n de determinadas part\u00edculas en suspensi\u00f3n (de asbesto: asbestose, de s\u00edlice: silicose etc.).\nO riscos destas doenzas determinaron a adopci\u00f3n, nos pa\u00edses desenvolvidos, dunha serie de leis que regulan as condici\u00f3ns ambientais nos lugares de traballo."}
{"id": "205946", "revid": "98629", "url": "https://gl.wikipedia.org/wiki?curid=205946", "title": "Calista", "text": "A palabra calista \u00e9 vulgarmente utilizada para designar a persoa que quita calos.\nNon existe no Estado Espa\u00f1ol ningunha titulaci\u00f3n acad\u00e9mica nin validaci\u00f3n de t\u00edtulo estranxeiro que conte\u00f1a a palabra calista, a titulaci\u00f3n oficial \u00e9 a de pod\u00f3logo.\nRequisitos.\nPara exercer a podolox\u00eda \u00e9 necesario estar en posesi\u00f3n da titulaci\u00f3n universitaria correspondente.\nTodas as persoas que ofrezan tratamentos propios desta profesi\u00f3n sen estar en posesi\u00f3n nin ter obtido a correspondente titulaci\u00f3n acad\u00e9mica expedida ou reco\u00f1ecida pola lexislaci\u00f3n vixente cometen o delito de intrusismo (art. 403 do C\u00f3digo Penal).\nAs acci\u00f3ns dos intrusos poden afectar a seguridade e a integridade das persoas que por desco\u00f1ecemento se expo\u00f1en a el e constit\u00fae unha mala imaxe da profesi\u00f3n ante a sociedade."}
{"id": "205948", "revid": "1131", "url": "https://gl.wikipedia.org/wiki?curid=205948", "title": "Colexio Oficial de Pod\u00f3logos de Galicia", "text": "O Colexio Oficial de Pod\u00f3logos de Galicia (cuxo acr\u00f3nimo \u00e9 COPOGA) \u00e9 unha entidade de dereito p\u00fablico con personalidade xur\u00eddica propia e plena capacidade para o cumprimento dos seus fins creada pola lei 2/1996, do 27 de decembro, por decisi\u00f3n un\u00e1nime na Asemblea Xeral da Asociaci\u00f3n Galega de Podolox\u00eda.\nObxectivos.\nOs seus obxectivos b\u00e1sicos son a promoci\u00f3n progresiva e xeral do desenvolvemento da podolox\u00eda e a defensa os intereses xerais dos seus colexiados; compromet\u00e9ndose coa s\u00faa representaci\u00f3n e defensa, as\u00ed como tam\u00e9n, coa ordenaci\u00f3n da podolox\u00eda, a loita contra o intrusismo, a promoci\u00f3n da formaci\u00f3n, e o coidado polo cumprimento das normas \u00e9ticas e deontol\u00f3xicas."}
{"id": "205949", "revid": "22570", "url": "https://gl.wikipedia.org/wiki?curid=205949", "title": "O Caxete, O Freixo, As Pontes de Garc\u00eda Rodr\u00edguez", "text": "O Caxete \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "205951", "revid": "1131", "url": "https://gl.wikipedia.org/wiki?curid=205951", "title": "Os Celerotes, O Freixo, As Pontes de Garc\u00eda Rodr\u00edguez", "text": "Os Celerotes \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205952", "revid": "1131", "url": "https://gl.wikipedia.org/wiki?curid=205952", "title": "As Covas, O Freixo, As Pontes de Garc\u00eda Rodr\u00edguez", "text": "As Covas \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205953", "revid": "85894", "url": "https://gl.wikipedia.org/wiki?curid=205953", "title": "O Coto, O Freixo, As Pontes de Garc\u00eda Rodr\u00edguez", "text": "O Coto \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por un home."}
{"id": "205955", "revid": "5132", "url": "https://gl.wikipedia.org/wiki?curid=205955", "title": "Polo norte", "text": ""}
{"id": "205957", "revid": "1131", "url": "https://gl.wikipedia.org/wiki?curid=205957", "title": "O Couce Redondo, O Freixo, As Pontes de Garc\u00eda Rodr\u00edguez", "text": "O Couce Redondo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205958", "revid": "1131", "url": "https://gl.wikipedia.org/wiki?curid=205958", "title": "O Couce Seco, O Freixo, As Pontes de Garc\u00eda Rodr\u00edguez", "text": "O Couce Seco \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "205959", "revid": "5132", "url": "https://gl.wikipedia.org/wiki?curid=205959", "title": "Parlamento brit\u00e1nico", "text": ""}
{"id": "205960", "revid": "5749", "url": "https://gl.wikipedia.org/wiki?curid=205960", "title": "Dani S\u00e1nchez Andrades", "text": "Daniel \"Dani\" S\u00e1nchez Andrades (nado en M\u00e1laga o 10 de setembro de 1984) \u00e9 un futbolista espa\u00f1ol que xoga no Wellington Phoenix na A-League. Xoga de dianteiro e centrocampista."}
{"id": "205961", "revid": "22795", "url": "https://gl.wikipedia.org/wiki?curid=205961", "title": "S\u00edlice", "text": ""}
{"id": "205962", "revid": "22795", "url": "https://gl.wikipedia.org/wiki?curid=205962", "title": "Di\u00f3xido de silicio", "text": ""}
{"id": "205963", "revid": "5132", "url": "https://gl.wikipedia.org/wiki?curid=205963", "title": "Territorios Brit\u00e1nicos de Ultramar", "text": ""}
{"id": "205964", "revid": "5132", "url": "https://gl.wikipedia.org/wiki?curid=205964", "title": "Dependencias da Coroa brit\u00e1nica", "text": ""}
{"id": "205965", "revid": "5132", "url": "https://gl.wikipedia.org/wiki?curid=205965", "title": "Monarca do Reino Unido", "text": ""}
{"id": "205966", "revid": "43749", "url": "https://gl.wikipedia.org/wiki?curid=205966", "title": "\u0928\u0908 \u0926\u093f\u0932\u094d\u0932\u0940", "text": ""}
{"id": "205967", "revid": "98629", "url": "https://gl.wikipedia.org/wiki?curid=205967", "title": "Seco", "text": "O adxectivo seco, feminino seca, derivado do lat\u00edn \"siccus, -a, -um\", ref\u00edrese, en xeral, a calquera cousa que estea falta de humidade. Tam\u00e9n pode referirse a:"}
{"id": "205968", "revid": "98629", "url": "https://gl.wikipedia.org/wiki?curid=205968", "title": "Selecci\u00f3n de f\u00fatbol de Nova Zelandia", "text": "A Selecci\u00f3n de f\u00fatbol de Nova Zelandia (, en ) \u00e9 o equipo representativo de Nova Zelandia nas competici\u00f3ns oficiais internacionais de f\u00fatbol. A s\u00faa organizaci\u00f3n est\u00e1 a cargo da Federaci\u00f3n de F\u00fatbol de Nova Zelandia (\"New Zealand Football\"), pertencente \u00e1 Confederaci\u00f3n de F\u00fatbol de Ocean\u00eda (OFC) e \u00e1 Federaci\u00f3n Internacional de F\u00fatbol Asociaci\u00f3n (FIFA).\nO f\u00fatbol \u00e9 un deporte moi popular entre os mozos de Nova Zelandia, pero en canto a repercusi\u00f3n nos medios o rugby \u00e9 claramente m\u00e1is importante para os neozelandeses que o f\u00fatbol. O cr\u00edcket \u00e9 outro dos deportes que compite co f\u00fatbol por unha maior atenci\u00f3n dos medios en Nova Zelandia. Ademais, a selecci\u00f3n de f\u00fatbol neozelandesa pos\u00fae certas dificultades que lle impiden maior reco\u00f1ecemento, como unha liga nova e semiprofesional, o Campionato de F\u00fatbol de Nova Zelandia (chamado \"ASB Premiership\" por raz\u00f3ns comerciais) fundado en 2004 e que est\u00e1 composto por oito equipos das rexi\u00f3ns m\u00e1is poboadas do pa\u00eds."}
{"id": "205986", "revid": "98629", "url": "https://gl.wikipedia.org/wiki?curid=205986", "title": "Campionato de F\u00fatbol de Nova Zelandia", "text": "O campionato de f\u00fatbol de Nova Zelandia (en ingl\u00e9s \"New Zealand Football Championship\"), co\u00f1ecido por raz\u00f3ns de patrocinio como ASB Premiership, \u00e9 a principal liga profesional de f\u00fatbol en Nova Zelandia.\nFundouse en 2004, inclu\u00edndo \u00e1s oito franqu\u00edas que desde ent\u00f3n participaron en todas as tempadas, CAuckland City FC, Canterbury United, Hawke's Bay United, Otago United, Team Wellington, Waikato FC, Waitakere United e YoungHeart Manawatu. Estas oito franqu\u00edas fund\u00e1ronse en 2004 para poder participar neste campionato, a maior\u00eda son agrupaci\u00f3ns de distintos equipos de determinadas rexi\u00f3ns. Cada un representa a unha rexi\u00f3n de Nova Zelandia.\nUn dos partidos m\u00e1is importantes e atra\u00edntes \u00e9 o cl\u00e1sico de Auckland, que ten como protagonistas ao Auckland City e ao Waitakere United.\nA liga disp\u00fatase nos meses de ver\u00e1n, para non interferir cos torneos de f\u00fatbol semiprofesionais que se disputan no inverno, e est\u00e1 organizada pola Asociaci\u00f3n de F\u00fatbol de Nova Zelandia.\nFormato.\nA competici\u00f3n \u00e9 unha liga pechada a oito franqu\u00edas deportivas, que representan \u00e1s rexi\u00f3ns m\u00e1is poboadas do pa\u00eds e est\u00e1n controladas por consorcios de clubs. Hai unha liga regular, con d\u00faas roldas a ida e volta, e regulamento FIFA. Ao termo da mesma, os catro mellores clasif\u00edcanse para unha rolda eliminatoria, a dous partidos en semifinais e unha gran final a encontro \u00fanico, que se celebra no estadio do equipo m\u00e1is forte. Non hai ascensos nin descensos.\nO equipo que vence na gran final procl\u00e1mase campi\u00f3n de liga, e representar\u00e1 a Nova Zelandia na Liga de Campi\u00f3ns da OFC. Do mesmo xeito, o campi\u00f3n da liga regular tam\u00e9n obt\u00e9n unha praza, e no caso de que un club ga\u00f1e ambos os trofeos, a praza pasa para o perdedor da final. O campionato disp\u00fatase nos meses de ver\u00e1n, desde novembro ata abril, para non coincidir cos torneos semiprofesionales de inverno, nos que participan os clubs e asociaci\u00f3ns que controlan as franqu\u00edas.\nHistoria.\nAs orixes da actual liga neozelandesa at\u00f3panse no primeiro campionato nacional de f\u00fatbol no pa\u00eds, a Liga Nacional de Nova Zelandia. A s\u00faa primeira edici\u00f3n tivo lugar en 1970 coa participaci\u00f3n de oito clubs procedentes de torneos rexionais, que estaban integrados na s\u00faa maior\u00eda por xogadores afeccionados ou semiprofesionais. En 1992, a liga desapareceu por problemas financeiros, e prob\u00e1ronse ata catro formatos distintos, que non gozaron de continuidade. Entre outras raz\u00f3ns, os torneos non eran viables no econ\u00f3mico polo escaso interese do p\u00fablico e a baixa profesionalizaci\u00f3n das entidades.\nFinalmente, en 2003 creouse o sistema actual de liga, baseado en franqu\u00edas deportivas e que se celebrar\u00eda no ver\u00e1n. Os clubs participantes son entidades profesionais, xestionadas por consorcios de equipos que participan nos torneos invernais do pa\u00eds. As franqu\u00edas poden colaborar con outros clubs, caso do Team Wellington, que mant\u00e9n un convenio de colaboraci\u00f3n con Wellington Phoenix, representante neozeland\u00e9s na liga australiana. O sistema est\u00e1 controlado pola Asociaci\u00f3n de F\u00fatbol de Nova Zelandia, que supervisa a viabilidade econ\u00f3mica das franqu\u00edas e controla que a maior\u00eda de rexi\u00f3ns do pa\u00eds estean representadas.\nA primeira tempada foi a 2004/05, na que o Auckland City FC alzouse co seu primeiro trofeo, algo que se repetir\u00eda nas d\u00faas seguintes tempadas, 2005/06 e 2006/07. Pero en 2007/08, o Waitakere United cortar\u00eda coa hexemon\u00eda do Auckland City. Malia iso, en 2008/09 Auckland City foi campi\u00f3n novamente, chegando as\u00ed \u00e1 suma de catro t\u00edtulos. Os torneos de 2009/10, 2010/11 e 2011/12 foron ga\u00f1ados polo Waitakere United, alcanzando ao Auckland en cantidade de logros. A hexemon\u00eda destes dous equipos \u00e9 moi grande, s\u00f3 o YoungHeart Manawatu, Team Wellington e Canterbury United puideron lograr segundos postos, xa sexa nos playoffs ou no torneo regular.\nPremios.\nBota de ouro.\nA\u00ednda que o goleador do torneo \u00e9 reco\u00f1ecido desde a primeira edici\u00f3n, foi a partir de 2007 que se introduciu un premio para o xogador que conseguise devandito logro, o Golden Boot."}
{"id": "206020", "revid": "5132", "url": "https://gl.wikipedia.org/wiki?curid=206020", "title": "Adamstown, Illas Pitcairn", "text": ""}
{"id": "206052", "revid": "75439", "url": "https://gl.wikipedia.org/wiki?curid=206052", "title": "Yeda Crusius", "text": "Yeda Rorato Crusius, nada en S\u00e3o Paulo o 26 de xullo de 1944, \u00e9 unha economista e pol\u00edtica brasileira.\nTraxectoria.\nFoi gobernadora do estado do R\u00edo Grande do Sur entre 2007 e 2011. Ata o ano 2006, foi deputada federal polo Partido da Social Democracia Brasileira (PSDB)."}
{"id": "206054", "revid": "89787", "url": "https://gl.wikipedia.org/wiki?curid=206054", "title": "Cl\u00e1usula filioque", "text": "Na teolox\u00eda cristi\u00e1, a cl\u00e1usula filioque ou cl\u00e1usula Filioque ou controversia \"filioque\" (ou \"Filioque\") ref\u00edrese \u00e1 inclusi\u00f3n do termo \"Filioque\" (que significa \"e do Fillo\") no Credo niceno-constantinopolitano, \u00e1 doutrina da cal \u00e9 expresi\u00f3n, e \u00e1 relativa disputa entre te\u00f3logos da Igrexa Cat\u00f3lica e da Igrexa Ortodoxa.\nAs Igrexas orientales difiren da occidental no texto do Credo de Nicea sobre o Esp\u00edrito Santo. Na forma oriental dise: o Esp\u00edrito Santo \"procede do Pai\" (sen engadir nin \"e do Filho\" nin \"unicamente\"). Na forma occidental, eng\u00e1dense as palabras \"e do Fillo\" (escrito en lat\u00edn, Filioque).\nA Igrexa cat\u00f3lica confesa unha dobre procesi\u00f3n do Esp\u00edrito Santo: \"do Pai e do Fillo\", como dun s\u00f3 Principio. A Igrexa latina confesa isto tam\u00e9n polo uso do Credo con \"Filioque\" a non ser que a palabra \"procedit\" (procede) sexa representada pola palabra grega \"\u03c0\u03c1\u03bf\u03b5\u03c1\u03c7\u03cc\u03bc\u03b5\u03bd\u03bf\u03bd\", que ten un sentido m\u00e1is restringido, que non se pode aplicar \u00e1 procesi\u00f3n do Esp\u00edrito Santo a partir do Fillo. Por esta raz\u00f3n, a traduci\u00f3n grega do Misal Romano excl\u00fae o \"Filioque\", e varios papas te\u00f1en recitado o Credo publicamente en grego sen o \"Filioque\". En xeral, as Igrexas cat\u00f3licas orientais non usan a cl\u00e1usula, o que non \u00e9 negar a doutrina, e a Santa S\u00e9 anima as que a introduciran a \"volver \u00e1s s\u00faas ra\u00edces\".\nNa \"Encyclopedia of Eastern Orthodox Christianity\" Marcus Plested sinala que os te\u00f3logos ortodoxos, mentres se opo\u00f1en, por unanimidade, a inclusi\u00f3n do \"Filioque\" no Credo de Nicea, descubriron agora modos posibles de conciliaci\u00f3n en materia de doutrina e fraseolox\u00eda. Xa Sergei Bulgakov (1871-1944) declarou que o \"Filioque\" non se pode considerar nin un dogma, nin unha herex\u00eda, sen\u00f3n un \"theologoumenon\", \u00e9 dicir, unha opini\u00f3n teol\u00f3xica aceptable. Karl Barth e Yves Congar din que a visi\u00f3n de Bulgakov \u00e9 compartida pola maior\u00eda dos te\u00f3logos ortodoxos.\nNon todos os te\u00f3logos ortodoxos comparten esta visi\u00f3n. Al\u00e9n de moitas \"pombas\" hai tam\u00e9n \u2013observa o bispo ortodoxo Kallistos (Timothy) Ware\u2013 os \"falc\u00f3ns\", para os que o \"Filioque\" \u00e9 unha herex\u00eda. Un dos m\u00e1is destacados destes era Vladimir Lossky (1903-1958), que no \"Filioque\" viu a ra\u00edz de todos os problemas dogm\u00e1ticos das relaci\u00f3ns entre Oriente e Occidente: segundo el, a cuesti\u00f3n da procesi\u00f3n do Esp\u00edrito Santo \u00e9 a \u00fanica raz\u00f3n dogm\u00e1tica para a separaci\u00f3n de Oriente e Occidente; as outras diverxencias doutrinarias s\u00f3 son o resultado desta."}
{"id": "206055", "revid": "89787", "url": "https://gl.wikipedia.org/wiki?curid=206055", "title": "Geraldo Alckmin", "text": "Geraldo Jos\u00e9 Rodrigues Alckmin Filho, nado en Pindamonhangaba o 7 de novembro de 1952, \u00e9 un m\u00e9dico e pol\u00edtico brasileiro, gobernador do Estado de S\u00e3o Paulo, cargo que ocupa por terceira vez."}
{"id": "206058", "revid": "98629", "url": "https://gl.wikipedia.org/wiki?curid=206058", "title": "Chryse Planitia", "text": "Chryse Planitia (procedente do grego, para \"Chaira Dourada\") \u00e9 unha suave chaira circular do hemisferio norte de Marte, fai fronteira \u00f3 norte con Acidalia Planitia e \u00f3 noroeste con Terra Tempe, cara o leste con Arabia Terra, cara o suroeste con Lunae Planum e no sur fai fronteira con Xanthe Terra e con Magaritifer Terra, est\u00e1 centrada sobre as coordenadas 28,43\u00b0 S 319,69\u00b0 E. Chryse Planitia est\u00e1 a cabalo entre o cuadrante de Lunae Palus e o cuadrante de Oxia Palus. Pos\u00fae un di\u00e1metro medio de m\u00e1is de 1.500 kms e o seu chan est\u00e1 a m\u00e1is 2,5\u00a0km por debaixo do \"nivel do mar marciano\", e pensase que \u00e9 unha antiga cunca nacida a trav\u00e9s dun grande impacto; ten algunhas semellanzas cos mares lunares, coma fallas e dorsais. A densidade de cr\u00e1teres con di\u00e1metros entre 100 m a 2 km \u00e9 moi parecida \u00e1 media existente nos mares lunares.\nChryse Planitia amosa evidencias dunha erosi\u00f3n por auga acontecida no pasado e \u00e9 o destino final de moitos regueiros e grandes canles que prove\u00f1en das terras altas que case rodean por completo (excepto polo norte) \u00e1 \"planitia\", incluso recolle canles que nacen no Valles Marineris e nas ladeiras da rexi\u00f3n de Marte. Xa que \u00e9 unha das rexi\u00f3ns m\u00e1is baixas de Marte (2\u20133\u00a0km por debaixo da altitude media do planeta), a auga tende a flu\u00edr cara ela. As maiores elevaci\u00f3ns prove\u00f1en xeralmente dende a \u00e1rea de Tharsis e est\u00e1 altitude vai descendendo cara \"Chryse\". Cara o leste, cara Arabia Terra, a altitude tam\u00e9n se incrementa, pero Arabia Terra non acada as altitudes das Terras \u00f3 oeste e sur de Chryse Planitia. O enorme Ares Vallis prov\u00e9n tam\u00e9n da rexi\u00f3n de Tharsis, viaxa atravesando case toda a Margaritifer Terra e morre en Chryse. Os Tiu Valles e Simud Valles ve\u00f1en tam\u00e9n a morrer a Chryse.\nMoitos destes antigos vales foron descubertos polas sondas Viking, proporcionando evidencias fiables de cursos de auga flu\u00edndo nunha \u00e9poca pasada sobre a superficie de Marte.\nTense proposto que a cunca de Chryse puido no pasado conter un gran lago ou un oc\u00e9ano durante a idade Hesp\u00e9rica ou a principios da idade Amaz\u00f3nica xa que t\u00f3dalas canles e vales que morren en Chryse, fano \u00e1 mesma altitude, o cal poder\u00eda indicar unha antiga li\u00f1a de costa. A cunca plana de Chryse \u00e1brese (atravesando Acidalia Planitia) cara a Vastitas Borealis, a gran cunca plana que ocupa todo o polo norte marciano, se existiu un oc\u00e9ano no polo norte marciano, Chryse ser\u00eda unha gran ba\u00eda dese oc\u00e9ano.\nA Viking 1 aterrou en Chryse Planitia, pero a lugar de aterraxe non estaba preto das canles e o terreo nese punto era principalmente de orixe volc\u00e1nica. A Mars Pathfinder aterrou xusto na desembocadura de Ares Vallis, xusto entre a fronteira de Chryse Planitia e Margaritifer Terra."}
{"id": "206059", "revid": "88908", "url": "https://gl.wikipedia.org/wiki?curid=206059", "title": "M\u00e1quina hidr\u00e1ulica", "text": "Unha m\u00e1quina hidr\u00e1ulica \u00e9 unha variedade de m\u00e1quina de flu\u00eddo que emprega para o seu funcionamento as propiedades dun flu\u00eddo incompresible ou que se comporta como tal, debido a que a s\u00faa densidade no interior do sistema non sofre variaci\u00f3ns importantes.\nConvencionalmente especif\u00edcase para os gases un l\u00edmite de 100 mbar para o cambio de presi\u00f3n; de modo que se este \u00e9 inferior, a m\u00e1quina pode considerarse hidr\u00e1ulica. Dentro das m\u00e1quinas hidr\u00e1ulicas o flu\u00eddo experimenta un proceso adiab\u00e1tico, \u00e9 dicir, non existe intercambio de calor co contorno.\nClasificaci\u00f3n.\nAs m\u00e1quinas hidr\u00e1ulicas p\u00f3dense clasificar atendendo diferentes criterios.\nSegundo a variaci\u00f3n de enerx\u00eda.\nNos motores hidr\u00e1ulicos, a enerx\u00eda do flu\u00eddo que atravesa a m\u00e1quina dimin\u00fae, obt\u00e9ndose enerx\u00eda mec\u00e1nica, mentres que no caso de xeradores hidr\u00e1ulicos, o proceso \u00e9 o inverso, de xeito que o flu\u00eddo incrementa a s\u00faa enerx\u00eda ao atravesar a m\u00e1quina.\nAtendendo ao tipo de enerx\u00eda fluidodin\u00e1mica que se intercambia a trav\u00e9s da m\u00e1quina temos:\nSegundo o tipo de intercambio.\nTendo en conta a forma coa que se intercambia a enerx\u00eda dentro da m\u00e1quina, temos:\nSegundo a envoltura.\nAtendendo \u00e1 presenza ou non de carcasa:\nSegundo o movemento.\nExisten outros criterios, como a divisi\u00f3n en rotativas e alternativas, dependendo de se o \u00f3rgano intercambiador de enerx\u00eda ten un movemento rotativo ou alternativo, esta clasificaci\u00f3n \u00e9 moi intuitiva pero non atende ao principio b\u00e1sico de funcionamento destas m\u00e1quinas.\nNa seguinte t\u00e1boa am\u00f3sase un resumo da clasificaci\u00f3n das m\u00e1quinas hidr\u00e1ulicas (l=l\u00edquido, g=gas)."}
{"id": "206062", "revid": "5863", "url": "https://gl.wikipedia.org/wiki?curid=206062", "title": "Pay\u00e1 i Rico", "text": ""}
{"id": "206063", "revid": "5132", "url": "https://gl.wikipedia.org/wiki?curid=206063", "title": "Subdivisi\u00f3ns en Irlanda do Norte", "text": ""}
{"id": "206064", "revid": "1131", "url": "https://gl.wikipedia.org/wiki?curid=206064", "title": "La philosophie expliqu\u00e9e \u00e0 ma fille", "text": "La philosophie expliqu\u00e9e \u00e0 ma fille (\"A filosof\u00eda explicada \u00e1 mi\u00f1a filla\") \u00e9 un libro do escritor franc\u00e9s Roger-Pol Droit, publicado en 2004.\nSinopse.\nNo libro un pai expl\u00edcalle \u00e1 s\u00faa filla de 16 anos o importante que \u00e9 a filosof\u00eda para a vida.\nA filosof\u00eda busca a verdade en diversos campos: moral, pol\u00edtico, cient\u00edfico, psicol\u00f3xico\u2026 e b\u00fascaa a trav\u00e9s das ideas en forma de pregunta como por exemplo: cal \u00e9 a verdadeira idea da alma? Estas buscas son importantes para vivir dunha maneira m\u00e1is humana e intelixente, xa que as ideas gobernan as acci\u00f3ns, as formas de vida e os comportamentos. Todos temos ideas, pero grazas \u00e1 filosof\u00eda podemos distinguir as falsas das verdadeiras, moi f\u00e1ciles de confundir, debido \u00f3 aprendizaxe a trav\u00e9s do exterior que nos rodea, dende pequenos. Para iso debemos de examinalas e po\u00f1elas a proba para escoller as verdadeiras e detectar as falsas.\nOs antigos fil\u00f3sofos buscaban sabelo todo con exactitude, como S\u00f3crates, que se burlaba da xente demostr\u00e1ndolles que se equivocaban en todo aquilo que dic\u00edan co\u00f1ecer mellor. A filosof\u00eda comeza sempre co descubrimento da nosa ignorancia, xa que os humanos temos un impulso de desexo polo saber.\nAntigamente a filosof\u00eda abarcaba todo: matem\u00e1ticas, f\u00edsica, cuesti\u00f3ns morais... e esta so\u00f1aba con chegar a co\u00f1ecelo todo. Para os sabios, saber non era s\u00f3 instru\u00edrse, sen\u00f3n que tam\u00e9n implicaba transformarse (perfeccionarse).\nNa historia da filosof\u00eda, Plat\u00f3n e Arist\u00f3teles (xenios da antig\u00fcidade) p\u00f3dese dicir que inventaron as regras do xogo. Nesa \u00e9poca de lendas empezouse a querer comprender, intentar razoar e usar a cabeza para descubrir a organizaci\u00f3n do mundo, as normas da vida e as leis da xustiza. Daquela f\u00edxose unha diferenciaci\u00f3n entre os sabios, que eran os que posu\u00edan a sabedor\u00eda, e os fil\u00f3sofos, que eran os que a buscaban.\nExplicado dunha maneira sinxela a busca da sabedor\u00eda implicaba unha transformaci\u00f3n de si mesmos para seren felices e ser capaces de abandonar a vida dun momento a outro sen axitarse, polo que os fil\u00f3sofos dic\u00edan que ning\u00fan ser humano chegar\u00e1 a ser sabio, que s\u00f3 era un modelo a seguir; como dic\u00eda Arist\u00f3teles: \"o ser humano est\u00e1 feito para co\u00f1ecer e desexar saber, xa que o co\u00f1ecemento lle pode procurar a maior felicidade\".\nNaquela \u00e9poca ti\u00f1an uns pensamentos semellantes \u00f3s nosos, xa que na filosof\u00eda xorden novos puntos de vista sen aprazar as vellas ideas.\nUnha das fontes a seguir era que o pracer daba a felicidade.\nHai d\u00faas concepci\u00f3ns de praceres: en repouso (non sentir dor, nin sono...) o non sentir dor da a felicidade, e en movemento (bailar, beber, facer o amor... ) para sentir o desexo.\nDespois coa chegada do cristianismo houbo uns certos cambios como por exemplo que os sabios pasaron a ser santos para acadar a salvaci\u00f3n e con isto a felicidade. Pasouse dun horizonte humano a un divino onde se deixou apartada a filosof\u00eda ata que chegou o renacemento onde volveu ser libre pero sen a figura do sabio, nela xa s\u00f3 interesaba a verdade.\nA filosof\u00eda moderna o que quer\u00eda era un sistema filos\u00f3fico, isto \u00e9, unha comprensi\u00f3n global do mundo en todos os aspectos e xerar respostas a partir de principios e regras. Na filosof\u00eda actual o que se persegue \u00e9 unha comprensi\u00f3n do mundo captando a realidade mediante o pensamento, onde unha verdadeira idea (aquela que pode ser explicada) que estea ben constru\u00edda aporta unha realidade creada mediante palabras.\nA lingua pode facer o ben ou o mal, mentir ou dicir a verdade (pode implicar falar de algo verdadeiro ou falso); como dic\u00eda Esopo: \u201ca lingua \u00e9 a mellor ou a peor das cousas\u201d.\nPara expresar unha idea hai que seguir tres pasos:\n1. A frase que expresa a idea non pode ser un galimat\u00edas (verde e o \u00e9).\n2. Non pode conter contradici\u00f3ns (c\u00edrculo cadrado).\n3. A frase debe referirse a algo existente (pelos de tartaruga).\nA\u00ednda as\u00ed isto non quere dicir que as palabras non poden designar ideas abstractas (sinal de prohibido o paso).\nPartes da filosof\u00eda.\nA metaf\u00edsica \u00e9 a parte que interroga os puntos m\u00e1is fundamentais da realidade e a l\u00f3xica \u00e9 o estudo das demostraci\u00f3ns e os razoamentos, que m\u00e1is adiante e xunto coa psicolox\u00eda (estudo da alma) se separaron da filosof\u00eda.\nA filosof\u00eda moral relacionase coa pol\u00edtica no punto com\u00fan entre a relaci\u00f3n de varias persoas onde somo bos e malos cos nosos semellantes e os nosos semellantes a nos. A moral vinc\u00falase co feito de estar en relaci\u00f3n con outras persoas e isto d\u00e1 lugar \u00e1 pol\u00edtica que se encarga da organizaci\u00f3n dunha cidade, preoc\u00fapase polos dereitos dos homes e mulleres e da defensa das liberdades dos cidad\u00e1ns.\nTodo o mundo pode saber facilmente cal \u00e9 o seu deber, que en situaci\u00f3ns similares \u00e9 o mesmo para todos, o que depende das persoas non \u00e9 o deber, sen\u00f3n cumprilo ou non (podes elixir). As ideas universais son v\u00e1lidas para todo o mundo e en calquera lugar.\nDisto t\u00edrase a conclusi\u00f3n de que a filosof\u00eda xa non s\u00f3 busca as ideas verdadeiras, sen\u00f3n as ideas verdadeiras universais, a\u00ednda que moitas ideas son diferentes e non coinciden iso \u00e9 porque non se chegou a unha idea universal coa que todos deber\u00edan estar de acordo. Para relacionarse coa filosof\u00eda hai que ser ambicioso, querelo co\u00f1ecer todo, e modesto, aplicar un esforzo permanente.\nPor \u00faltimo temos que encontrar o noso propio cami\u00f1o a trav\u00e9s das ideas ga\u00f1ando amigos, que che axudar\u00e1n a profundar, e inimigos filos\u00f3ficos.\nPor pouco que sexa sempre hai algo comprensible \u00f3 que nos debemos aferrar e co que seguir para diante para conseguir descifralo por moi dif\u00edcil que pareza.\nPartes do libro.\nPr\u00f3logo\nNo pr\u00f3logo o autor do libro expl\u00edcanos que quere dicir xeralmente o termo filosof\u00eda e fainos comprender que o \u00fanico que se precisa para entender e practicar a filosof\u00eda \u00e9: facerse preguntas e ter a capacidade de reflexionar sobre elas.\nAdemais, deixa claro o obxectivo do seu libro , que \u00e9, dar unha idea m\u00e1is clara e precisa \u00e1 xente nova sobre a filosof\u00eda.\nCap\u00edtulo 1: Buscar as ideas verdadeiras\nO Primeiro cap\u00edtulo do libro comeza dicindo o significado de filosof\u00eda no grego antigo (amor cara \u00e1 sabedor\u00eda). Logo disto, explica que co\u00f1ecer algo realmente leva consigo vivilo.\nDentro do campo da filosof\u00eda buscase a verdade no terreo das ideas,pero aqu\u00ed pres\u00e9ntase o primeiro dos problemas : Como sabemos se a idea \u00e9 falsa ou verdadeira?\nA resposta non resulta complicada,deben de examinarse as ideas detidamente para sabelo.\nO autor, ponnos varios exemplos disto con historias sobre o que S\u00f3crates fac\u00eda antigamente para ensinar \u00e1s persoas que non co\u00f1ec\u00edan realmente aquilo que cr\u00edan co\u00f1ecer mellor.\nCap\u00edtulo 2: Ser sabio ou instru\u00eddo\nNo segundo cap\u00edtulo,fai referencia aos gregos e \u00e1 herdanza que nos deixaron, xa que eles foron os creadores das \u201cpautas\u201d da filosof\u00eda.\nNa Grecia antiga, os sabios eran os que posu\u00edan a sabedor\u00eda ,\u00e9 diferente do que hoxe en d\u00eda son os fil\u00f3sofos que buscan a sabedor\u00eda e tam\u00e9n unha comprensi\u00f3n de mundo por medio de captar a realidade a trav\u00e9s do pensamento con l\u00f3xica.\nA parte da grega,fai notar a importancia doutras culturas antigas, que son hoxe en d\u00eda a nosa referencia sobre a filosof\u00eda. Ademais trata diferentes formas de pensamento como o estoicismo (crenza de que se pode ser feliz a pesar de sufrir a miseria e a dor).\nCap\u00edtulo 3:Seguir o cami\u00f1o das palabras\nMarca a diferenza entre unha idea falsa e unha verdadeira xa que estas, poden guiar ou desviar e a filosof\u00eda busca as ideas verdadeiras mediante as palabras,estas son o seu instrumento.\nPara saber se unha idea \u00e9 correcta c\u00f3mpre verificar que a frase que a expresa non \u00e9 un galimat\u00edas (que non transmite nada), comprobar que non cont\u00e9n ningunha contradici\u00f3n e por \u00faltimo,pensar se se refire a algo existente ou s\u00f3 a algo posible.\nEn definitiva, hai que procurar se se trata dunha realidade abstracta (que s\u00f3 se pode pensar) e facer diferenza entre o concreto (o que se percibe polos sentidos) e o abstracto.\nCap\u00edtulo 4:Tantos cami\u00f1os de liberdade!\nDanos a co\u00f1ecer os dominios da filosof\u00eda: a metaf\u00edsica (parte que se interroga sobre as cousas m\u00e1is importantes da realidade), a l\u00f3xica (estuda os razoamentos e as s\u00faas demostraci\u00f3ns) e a psicolox\u00eda (estuda o funcionamento da alma).\nAdemais presenta os puntos en com\u00fan e as diferenzas entre a moral e a pol\u00edtica.O que te\u00f1en en com\u00fan \u00e9 a relaci\u00f3n entre varias persoas. A filosof\u00eda, \u00e9 ao fin e ao cabo, unha procura, pero das ideas universais e esta \u00e9 a raz\u00f3n do desacordo entre os fil\u00f3sofos xa que ningu\u00e9n \u00e9 capaz de buscar a verdade universal e que \u00e1 s\u00faa vez, sexa aceptada por todos."}
{"id": "206068", "revid": "1888", "url": "https://gl.wikipedia.org/wiki?curid=206068", "title": "Maximino Casti\u00f1eiras", "text": "Maximino Casti\u00f1eiras Garc\u00eda, co\u00f1ecido como o poeta da Ma\u00eda, nado en Orto\u00f1o (Ames) o 18 de marzo de 1906 e finado o 5 de maio de 1992, foi un practicante e poeta galego.\nTraxectoria.\nEstudou o bacharelato e maxisterio en Santiago de Compostela e exerceu a docencia en Ames. En 1929 embarcou para Am\u00e9rica como practicante. Retornado, integrouse na Uni\u00f3n Socialista Galega e participou no mitin autonomista de Bugallido en xaneiro de 1933 con \u00c1ngel Varcarcel, Jos\u00e9 Mar\u00eda Santos e Xo\u00e1n Xes\u00fas Gonz\u00e1lez. Foi practicante interino do Concello de Carral, posto do que foi destitu\u00eddo en xullo de 1935. Pertenceu a Izquierda Republicana, sendo elixido vicepresidente do grupo de Ames en abril de 1934, e despois integrouse en Vanguardia de Izquierda Republicana, polo que foi represaliado nos primeiros anos do franquismo. Exerceu como ATS en Am\u00e9rica e na mari\u00f1a mercante, nos transatl\u00e1nticos que fac\u00edan a ruta Europa-Am\u00e9rica. Colaborou en diversas publicaci\u00f3ns como \"C\u00e9ltiga\", \"Galicia\" e \"Opini\u00f3n Gallega\". Retornou a Galicia nos anos cincuenta e foi nomeado practicante de Ames en 1956. Creou o faladoiro literario \"Os catorce de Osebe\", do que formaron parte Laxeiro, Faustino Rey Romero e Raimundo Garc\u00eda Dom\u00ednguez. Colaborou en \"La Noche\", \"Dorna\" e \"Anuario Brigantino\". Co restablecemento da democracia foi concelleiro en Ames polo PSdeG-PSOE. Finou na s\u00faa casa das Puxeiras Altas o 5 de maio de 1992. "}
{"id": "206071", "revid": "27155", "url": "https://gl.wikipedia.org/wiki?curid=206071", "title": "Sinusoide (vaso sangu\u00edneo)", "text": "Un sinusoide \u00e9 un tipo de vaso sangu\u00edneo capilar especial. Tr\u00e1tase de canais vasculares revestidos de endotelio de perfil transversal irregular, xeralmente de di\u00e1metro relativamente grande . Os sinusoides son similares a capilares fenestrados, pero non iguais, e clasif\u00edcanse como capilares descontinuos ou de poro aberto para distinguilos dos fenestrados. Os capilares fenestrados te\u00f1en tam\u00e9n poros nas s\u00faas paredes non cubertos pola c\u00e9lula endotelial, pero si tapados por un diafragma. Ao contrario, os capilares de poro aberto carecen dese diafragma conxuntivo que cobre os poros, polo que estes est\u00e1n abertos, o que incrementa notablemente a permeabilidade do capilar (ver imaxe de tipos de capilares). Ademais, a permeabilidade est\u00e1 aumentada porque as aberturas que hai entre as c\u00e9lulas do endotelio son relativamente grandes e porque te\u00f1en poucas uni\u00f3ns herm\u00e9ticas. O nivel de permeabilidade \u00e9 grande dabondo como para permitir que pasen prote\u00ednas de tama\u00f1o pequeno ou mediano, como as albuminas s\u00e9ricas, que as\u00ed poden entrar e sa\u00edr doadamente da circulaci\u00f3n sangu\u00ednea.\nOs sinusoides te\u00f1en un percorrido moi retorto, de onde lles v\u00e9n o seu nome, xa que se adaptan \u00e1 xeometr\u00eda do \u00f3rgano. Esta configuraci\u00f3n d\u00e9bese ao seu particular modo de desenvolvemento durante a organox\u00e9nese por penetraci\u00f3n de par\u00e9nquima epitelial en vasos sangu\u00edneos embrionarios (o que \u00e9 un desenvolvemento distinto do que presentan os outros capilares).\nO endotelio dalg\u00fans \u00f3rganos linfoides \u00e9 moi delgado, mais nas gl\u00e1ndulas end\u00f3crinas \u00e9 un mosaico de \u00e1reas fenestradas e non fenestradas. No f\u00edgado os sinusoides te\u00f1en aberturas especialmente grandes.\nLocalizaci\u00f3n.\nAt\u00f3panse sinusoides no f\u00edgado, tecidos linfoides como o bazo (sinusoides venosos), medula \u00f3sea, e en \u00f3rganos end\u00f3crinos como o c\u00f3rtex suprarrenal, adenohip\u00f3fise e outros. O sistema de sinusoides est\u00e1 especialmente dsesenvolvido no f\u00edgado. Os sinusoides situados nos \"villi\" terminais da placenta non son comparables a estes porque pos\u00faen un endotelio continuo e unha l\u00e1mina basal completa.\nSinusoide hep\u00e1tico.\nOs sinusoides hep\u00e1ticos son vasos sangu\u00edneos de forma moi irregular coas s\u00faas c\u00e9lulas endoteliais aplicadas directamente ao par\u00e9nquima do \u00f3rgano, sen que haxa practicamente tecido conxuntivo en medio. O endotelio \u00e9 fino. No f\u00edgado hai tres tipos de c\u00e9lulas asociadas aos sinusoides, xa que ademais das c\u00e9lulas endoteliais conte\u00f1en c\u00e9lulas de Kupffer con funci\u00f3n fagoc\u00edtica e c\u00e9lulas estreladas hep\u00e1ticas (ou c\u00e9lulas de Ito). Estes sinusoides facilitan o intercambio de substancias entre os hepatocitos e o sangue . Os hepatocitos est\u00e1n separados dos sinusoides polo espazo de Disse . A presenza das c\u00e9lulas de Kupffer nos sinusoides hep\u00e1ticos fai que estes sexan lugares onde se produce a fagocitose de bacterias que entran na circulaci\u00f3n sangu\u00ednea. Aos sinusoides hep\u00e1ticos chega sangue rico en ox\u00edxeno procedente da arteria hep\u00e1tica, e sangue rico en nutrientes procedente da vea porta .\nO endotelio dos sinusoides hep\u00e1ticos deixa aberturas intercelulares de 0,1 a 0,5 microns de largo, e ademais nas porci\u00f3ns adelgazadas perif\u00e9ricas das c\u00e9lulas hai moitas fenestraci\u00f3ns grandes. A maior\u00eda dos mam\u00edferos te\u00f1en un endotelio dos sinusoides hep\u00e1ticos con estas descontinuidades ou aberturas entre as c\u00e9lulas."}
{"id": "206072", "revid": "56817", "url": "https://gl.wikipedia.org/wiki?curid=206072", "title": "A Game of Thrones (hom\u00f3nimos)", "text": "A Game of Thrones \u00e9 a primeira novela da serie de fantas\u00eda \"A Song of Ice and Fire\" de George R. R. Martin.\nA Game of Thrones ou Game of Thrones pode referirse tam\u00e9n a numerosos traballos baseados na novela:"}
{"id": "206073", "revid": "23204", "url": "https://gl.wikipedia.org/wiki?curid=206073", "title": "Bandeira das Bahamas", "text": "A bandeira das Bahamas est\u00e1 formada por tres franxas horizontais de igual anchura, de cor turquesa a superior e a inferior, e amarela a central. Na parte interior, a bandeira conta cun tri\u00e1ngulo equil\u00e1tero negro coa base \u00f3 longo do mastro, apuntando cara \u00e1 franxa exterior. Foi adoptada o 10 de xullo de 1973.\nA cor amarela representa as areas douradas do arquip\u00e9lago xunto \u00f3 mar de cor turquesa. O tri\u00e1ngulo negro representa o pobo baham\u00e9s."}
{"id": "206074", "revid": "98629", "url": "https://gl.wikipedia.org/wiki?curid=206074", "title": "Pobo grego", "text": "Os gregos, tam\u00e9n chamados helenos (en ), son unha naci\u00f3n e un grupo \u00e9tnico orixinario de Grecia, Chipre e algunhas outras rexi\u00f3ns da contorna do mar Exeo. Tam\u00e9n constit\u00faen unha di\u00e1spora significativa, con comunidades gregas estabelecidas arredor do mundo.\nNa antig\u00fcidade, os gregos organiz\u00e1banse politicamente en cidades estado, e al\u00ed orixinouse o concepto de democracia. Estabelec\u00e9ronse colonias e comunidades gregas \u00f3 longo da historia en moitos recunchos do Mediterr\u00e1neo, malia que o groso da naci\u00f3n sempre se centrou arredor do mar Exeo, onde se fala a lingua grega dende a Grecia antiga. No s\u00e9culo IV a.C, a expansi\u00f3n territorial m\u00e1is importante dos gregos levou \u00f3 helenismo at\u00e9 Asia Central e a India, e despois da ca\u00edda do Imperio Romano, Bizancio mantivo a cultura grega no Mediterr\u00e1neo oriental at\u00e9 1453. Baixo o Imperio Otom\u00e1n e at\u00e9 o comezo do s\u00e9culo XX, os gregos estaban instalados uniformemente entre a actual Grecia, a costa occidental de Anatolia, o Mar Negro, Exipto, Chipre e Constantinopla; en xeral, estas rexi\u00f3ns coinciden coas fronteiras do Imperio Bizantino a finais do s\u00e9culo XI, e tam\u00e9n coa zona de colonizaci\u00f3n grega na antig\u00fcidade do Mediterr\u00e1neo oriental.\nDespois da Guerra Greco-Turca (1919-1922), un masivo intercambio de poboaci\u00f3ns entre Grecia e Turqu\u00eda (1923) deixou case toda a poboaci\u00f3n etnicamente grega confinada dentro das novas fronteiras de Grecia e Chipre (illa daquela integrada no Imperio brit\u00e1nico). A nova Grecia constitu\u00eduse a partir do 1822 como un estado naci\u00f3n t\u00edpico da \u00e9poca, liberado do Imperio Otom\u00e1n. Outras poboaci\u00f3ns menores de gregos \u00e9tnicos p\u00f3dense atopar actualmente dende o sur de Italia e o sur de Albania at\u00e9 no C\u00e1ucaso, e tam\u00e9n nas comunidades da di\u00e1spora en moitos outros pa\u00edses. Actualmente, a maior\u00eda dos gregos pertencen formalmente \u00e1 Igrexa Ortodoxa Grega.\nP\u00f3denselles atribu\u00edr \u00f3s gregos contribuci\u00f3ns moi notables en diversos eidos da cultura universal \u00f3 longo de toda a Historia (as artes, a literatura, a filosof\u00eda, a pol\u00edtica, a m\u00fasica, as matem\u00e1ticas, a ciencia, a arquitectura, a tecnolox\u00eda, as exploraci\u00f3ns, a coci\u00f1a e o deporte)."}
{"id": "206075", "revid": "4817", "url": "https://gl.wikipedia.org/wiki?curid=206075", "title": "Aerozine 50", "text": "Aerozine 50 ou Aerozina 50 \u00e9 un propelente para foguetes composto por unha mestura aproximada do 50% de hidracina e UDMH (dimetilhidracina asim\u00e9trica). Ten un punto de ebulici\u00f3n maior que o UDMH e foi desenvolvido inicialmente para ser usado no m\u00edsil Titan 2.\nCaracter\u00edsticas.\nO Aerozine 50 \u00e9 un propelente hiperg\u00f3lico que entra en ignici\u00f3n espontaneamente ao ser usado con oxidantes do tipo do tetr\u00f3xido de nitr\u00f3xeno. \u00c9 usado, ademais de orixinalmente no Titan 2, na segunda etapa do foguete Delta 2."}
{"id": "206076", "revid": "4817", "url": "https://gl.wikipedia.org/wiki?curid=206076", "title": "Aerozina 50", "text": ""}
{"id": "206077", "revid": "4817", "url": "https://gl.wikipedia.org/wiki?curid=206077", "title": "Aerozine-50", "text": ""}
{"id": "206078", "revid": "4817", "url": "https://gl.wikipedia.org/wiki?curid=206078", "title": "Aerozina-50", "text": ""}
{"id": "206079", "revid": "16946", "url": "https://gl.wikipedia.org/wiki?curid=206079", "title": "Bandeira de Belize", "text": "A bandeira de Belize foi adoptada o 21 de setembro de 1981, tras conseguir a independencia do Reino Unido. Est\u00e1 composta por un pano azul marcado por d\u00faas franxas vermellas nas beiras superiores, e no centro un disco branco no que est\u00e1 inscrito o escudo de Belize.\nA cor azul representa \u00f3 Partido Unido. As franxas vermellas, \u00f3 partido opositor e as cincuenta follas, a subida \u00f3 poder do PUP.\nEsta bandeira rem\u00f3ntase a 1950 cando o territorio de Honduras Brit\u00e1nica, no seu proceso de independencia, adoptou unha bandeira moi semellante \u00e1 actual, pero carente das franxas vermellas."}
{"id": "206080", "revid": "865", "url": "https://gl.wikipedia.org/wiki?curid=206080", "title": "Burning Heart Records", "text": "Burning Heart Records \u00e9 un selo discogr\u00e1fico independente formado en 1993 e baseado en \u00d6rebro, Suecia. Ten unha estreita relaci\u00f3n coa etiqueta californiana Epitaph Records, que ten os dereitos de distribuci\u00f3n de Burning Heart en Norteam\u00e9rica. Ten tam\u00e9n unha oficina en berl\u00edn dende finais do ano 2003.\nBurning Heart tivo moito \u00e9xito lanzando en Europa (especialmente en Suecia) bandas a un p\u00fablico xeral. Entre os seus artistas que m\u00e1is \u00e9xito colleitaron est\u00e1n The Hives, Turbonegro, The (International) Noise Conspiracy, Millencolin, No Fun at All e Refused.\nO selo ten unha boa reputaci\u00f3n polas s\u00faas bandas de garage punk, pero ten editado \u00e1lbums que van dende o grindcore e o hardcore experimental ata o pop alternativo, ska ou rap."}
{"id": "206081", "revid": "22570", "url": "https://gl.wikipedia.org/wiki?curid=206081", "title": "Segunda divisi\u00f3n espa\u00f1ola 1993/94", "text": "A tempada 1993\u201394 da Segunda Divisi\u00f3n de Espa\u00f1a foi a 63\u00aa edici\u00f3n deste torneo. Comezou o 4 de setembro de 1993 e finalizou o 15 de maio de 1994.\nClasificaci\u00f3n.\n1 \"O Real Burgos foi descendido a Terceira Divisi\u00f3n por non pagar aos seus xogadores, pero non se lle permitiu competir.\""}
{"id": "206088", "revid": "75439", "url": "https://gl.wikipedia.org/wiki?curid=206088", "title": "Aestus", "text": "Aestus \u00e9 a designaci\u00f3n dun motor foguete usado como etapa superior nos foguetes Ariane 5.\nCaracter\u00edsticas.\nO motor Aestus foi desenvolvido entre 1988 e 1995 para ser usado como etapa superior dos foguetes Ariane 5 ES e GS. A versi\u00f3n orixinal do motor non pod\u00eda reacenderse unha vez apagado, pero a versi\u00f3n ES pode reacenderse para poder po\u00f1er en \u00f3rbita \u00f3 ATV.\nO motor consome unha mestura bipropelente de MMH (monometil hidracina) e tetr\u00f3xido de nitr\u00f3xeno. Foi desenvolvido no Centro de Propulsi\u00f3n Espacial Ottobrunn e o seu primeiro voo operativo tivo lugar o 30 de outubro de 1997, durante o lanzamento do voo 502 do Ariane 5. Entre 1999 e 2002 tivo lugar un programa de mellora do motor. O motor resultante voou por primeira vez o 26 de febreiro de 2004, durante o voo 518 do Ariane 5. Foi entre 2003 e 2007 en que se desenvolveu a capacidade de reacendido do motor para o lanzamento do primeiro ATV, que quedou plenamente demostrado durante o voo inaugural dun ATV no voo 528, o 9 de marzo de 2008.\nA c\u00e1mara de combusti\u00f3n est\u00e1 dese\u00f1ada en base \u00e1 refrixeraci\u00f3n rexenerativa: o MMH, antes da combusti\u00f3n, presur\u00edzase para ser distribu\u00eddo a trav\u00e9s de pequenos condutos que rodean a parede da c\u00e1mara de combusti\u00f3n e producir unha refrixeraci\u00f3n moi efectiva; o MMH entra ent\u00f3n no inxector, que o distrib\u00fae uniformemente entre 132 elementos de inxecci\u00f3n dentro da c\u00e1mara de combusti\u00f3n, onde se mestura co tetr\u00f3xido de nitr\u00f3xeno e produc\u00edndose unha combusti\u00f3n espont\u00e1nea. Durante a combusti\u00f3n as temperaturas na c\u00e1mara alcanzan os 3000 K a unha presi\u00f3n de 11 bares"}
{"id": "206089", "revid": "109216", "url": "https://gl.wikipedia.org/wiki?curid=206089", "title": "Ouzo", "text": "O ouzo (en grego: \u03bf\u03cd\u03b6\u03bf) \u00e9 un licor de orixe grega con forte sabor doce e recendo a regalicia. Feito a base de uvas madurecidas e an\u00eds, usado comunmente en festas de vodas, reuni\u00f3ns familiares etc co meze. A s\u00faa graduaci\u00f3n est\u00e1 entre 37 \u00ba e 50 \u00ba. \u00c9 transparente e incoloro.\nCaracter\u00edsticas.\nPara que a bebida espirituosa anisada te\u00f1a a denominaci\u00f3n de ouzo deber\u00e1:\nDito destilado deber\u00e1:\nO ouzo deber\u00e1 ser incoloro, cun contido en azucre igual ou inferior a 50 g por litro."}
{"id": "206090", "revid": "22795", "url": "https://gl.wikipedia.org/wiki?curid=206090", "title": "Grande explosi\u00f3n", "text": ""}
{"id": "206091", "revid": "1822", "url": "https://gl.wikipedia.org/wiki?curid=206091", "title": "Oxixia", "text": "Oxixia ou Ogigia (en grego: \u1f68\u03b3\u03c5\u03b3\u03af\u03b7 ou \u1f68\u03b3\u03c5\u03b3\u03af\u03b1; Ogygi\u0113/Ogygia) \u00e9 unha illa mencionada na \"Odisea\" de Homero. Nela habitaba a ninfa Calipso, filla do tit\u00e1n Atlas, quen retivo durante sete anos o heroe grego Odiseo, ofrec\u00e9ndolle converterse en inmortal se aceptaba quedar con ela na illa. Mais, a instancias de Atenea, protectora de Odiseo, Zeus decretou que Calipso deb\u00eda deixar partir o heroe. Hermes levoulle a Calipso a orde de Zeus, e Odiseo abandonou a illa nunha pequena balsa.\nA localizaci\u00f3n xeogr\u00e1fica desta illa, como doutros lugares mencionados na \"Odisea\", non se sabe con certeza. O xe\u00f3grafo Estrab\u00f3n consideraba que Oxixia se encontraba nalg\u00fan punto do p\u00e9lago Atl\u00e1ntico. Tam\u00e9n Plutarco situou a illa no Atl\u00e1ntico.\nNa s\u00faa \"Historia de Irlanda\", publicada en 1865, Roderic O'Flaherty referiuse a Irlanda como Ogigia. Outras hip\u00f3teses modernas identifican a illa hom\u00e9rica coa maltesa Gozo, coa illa Perejil ou coa corfiota Othonoi."}
{"id": "206092", "revid": "27249", "url": "https://gl.wikipedia.org/wiki?curid=206092", "title": "Ogigia", "text": ""}
{"id": "206093", "revid": "1888", "url": "https://gl.wikipedia.org/wiki?curid=206093", "title": "Maximino Casti\u00f1eiras Garc\u00eda", "text": ""}
{"id": "206094", "revid": "89787", "url": "https://gl.wikipedia.org/wiki?curid=206094", "title": "Louis Cattiaux", "text": "Louis-Ghislain Cattiaux (Valenciennes, 17 de agosto de 1904, - Par\u00eds, 16 de xullo de 1953) foi un pintor e poeta que abandonou case por completo a pr\u00e1ctica art\u00edstica para dedicarse a escribir \"A Mensaxe Reencontrada\" (\"Le message retrouv\u00e9\"), un libro realmente orixinal, que encarna o que preconizaban os artistas e os fil\u00f3sofos dende o Romanticismo; \u00e9 dicir, que a obra de arte debe ser unha v\u00eda de co\u00f1ecemento de Deus. Este libro reencontra e renova a tradici\u00f3n ensinada polos grandes sabios de todos os tempos. \"A Mensaxe Reencontrada\" cont\u00e9n un sentido: moral, filos\u00f3fico e asc\u00e9tico, e, tam\u00e9n: cosmog\u00f3nico, m\u00edstico e inici\u00e1tico (herm\u00e9tico).\nBiograf\u00eda.\nLouis Cattiaux naceu o 17 de agosto de 1904 en Valenciennes. Creceu sen os seus pais, sendo educado pola s\u00faa irm\u00e1 m\u00e1is vella. En 1914, ambos os dous irm\u00e1ns son evacuados \u00e1 rexi\u00f3n de Par\u00eds, e o pequeno Louis entra no internado Hanley. En 1922 prepara o seu exame en Arts et Metiers de Par\u00eds. En 1928 Cattiaux viaxa a Dahomey, empregado por unha empresa comercial, pero ao cabo dalg\u00fans meses volve \u00e1 metr\u00f3pole onde se consagrar\u00e1 cada vez m\u00e1is \u00e1 pintura. Comeza a frecuentar os medios literarios e art\u00edsticos da avant-garde parisiense da \u00e9poca. En 1932 casa con Henriette P\u00e9r\u00e9. A parella instala unha galer\u00eda de arte chamada Gravitations, en honor ao poeta Jules Supervielle, situada nos baixos do n\u00famero 3 da r\u00faa Casimir-Perier, que ademais ser\u00e1 o seu propio fogar.\nEn 1934 aparece o chamado manifesto do Transhylismo, subscrito por unha serie de artistas entre os que se encontraban, ademais de Cattiaux, os poetas Louis de Gonzague Frick e o xa citado Jules Supervielle.\nA partir de 1936, Cattiaux orienta a s\u00faa busca cada vez m\u00e1is cara \u00e1 alquimia. En 1938 escribe unha parte do inicialmente chamado \"Le Message \u00c9gar\u00e9\" (\"A Mensaxe Perdida\"), que m\u00e1is tarde se converter\u00e1 en \"Le Message Retrouv\u00e9\" (\"A Mensaxe Reencontrada\"). En 1946, os doce primeiros cap\u00edtulos de \"A Mensaxe Perdida\" publ\u00edcanse en Par\u00eds por conta do autor. Nesa \u00e9poca comezou a redactar a s\u00faa F\u00edsica y Metaf\u00edsica de la Pintura. En 1947 empeza a cartearse con Jean Rousselot e con Ren\u00e9 Gu\u00e9non. Por mor dunha cr\u00edtica deste \u00faltimo sobre \"A Mensaxe Perdida\", publicada en 1948, na revista \"Les \u00c9tudes traditionnelles\", Louis Cattiaux entra en contacto con Emmanuel d'Hooghvorst, autor de \"O F\u00edo de Pen\u00e9lope\". Este feito marcar\u00e1 o inicio dunha intensa relaci\u00f3n entre ambos os dous e tam\u00e9n co irm\u00e1n m\u00e1is novo de Emmanuel, Charles d'Hooghvorst a quen co\u00f1ecer\u00e1 en maio de 1949. En 1951 aparece un primeiro artigo escrito por Emmanuel d'Hooghvorst sobre \"A Mensaxe Perdida\", publicado na revista su\u00edza \"Les Cahiers trimestriels Inconnues\".\nEn 1954, \"Os Poemas do folgaz\u00e1n e os poemas alqu\u00edmicos, tristes, zen, de antes, da resonancia, do co\u00f1ecemento\" de Louis Cattiaux son editados polo Cercle du Libre. No mesmo ano publ\u00edcanse, igualmente, extractos do seu ensaio sobre a pintura \"F\u00edsica e Metaf\u00edsica da Pintura\" nunha revista su\u00edza, \"Inconnues\" n.\u00ba 9, ademais dun artigo de Emmanuel d'Hooghvorst, \"A Mensaxe Prof\u00e9tica de Louis Cattiaux\".\nO 16 de xullo de 1953, Louis Cattiaux deixa este mundo, como consecuencia dunha fulminante enfermidade.\n\"F\u00edsica e metaf\u00edsica da pintura\".\nComo ben indica o seu t\u00edtulo, este libro est\u00e1 dividido en d\u00faas partes: a f\u00edsica e a metaf\u00edsica da pintura. \u00c1 f\u00edsica, Louis Cattiaux ded\u00edcalle os oito primeiros cap\u00edtulos, mentres que o resto versa sobre a pintura e a arte en xeral, con apuntamentos moi concretos referidos ao ambiente art\u00edstico do Par\u00eds da primeira metade do s. XX e, tam\u00e9n, con referencias \u00e1 vida do esp\u00edrito m\u00e1is al\u00e1 da arte. Para o autor a f\u00edsica e a metaf\u00edsica est\u00e1n estreitamente relacionadas entre si e neces\u00edtanse reciprocamente como o corpo e o esp\u00edrito para poder sobrevivir.\n\"A Mensaxe Reencontrada ou o reloxo da noite e o d\u00eda de Deus\".\nEn 1946, Louis Cattiaux autoeditou os primeiros 12 cap\u00edtulos cun prefacio de Lanza del Vasto. Despois seguiu escribindo novos cap\u00edtulos (aos que denominou libros) ata a s\u00faa morte en 1953. En 1956 apareceu a publicaci\u00f3n completa na editorial Deno\u00ebl, cunha presentaci\u00f3n ao lector de Emmanuel e Charles d'Hooghvorst.O libro est\u00e1 escrito en forma de aforismos ou sentenzas, dispostos en d\u00faas columnas e, nalgunhas ocasi\u00f3ns, aparece un central. O libro consta de 40 cap\u00edtulos, que foron escritos durante m\u00e1is de 15 anos, e que recollen a experiencia espiritual do autor. Cada un destes libros est\u00e1 precedido de dous ep\u00edgrafes e remata con dous hip\u00f3grafes, ou citas finais, extra\u00eddos das Escrituras santas de todas as naci\u00f3ns. \u00c9 a obra por antonomasia de Cattiaux.\nOs aforismos ou vers\u00edculos, como os denominaba Cattiaux, tratan distintos temas, sendo cada un independente, pero \u00e1 vez forman un conxunto homox\u00e9neo sobre as preguntas fundamentais do home. A s\u00faa linguaxe \u00e9 singular, pois Cattiaux non desenvolve ning\u00fan tema sistematicamente, sen\u00f3n que sentenza.\nPola s\u00faa particularidade \u00e9 dif\u00edcil situar \"A Mensaxe Reencontrada\" dentro de determinadas correntes filos\u00f3ficas ou espirituais, a\u00ednda que o autor se sent\u00eda especialmente pr\u00f3ximo \u00e1 tradici\u00f3n herm\u00e9tica occidental."}
{"id": "206096", "revid": "1131", "url": "https://gl.wikipedia.org/wiki?curid=206096", "title": "Luis Chamizo", "text": "Luis Florencio Chamizo Trigueros, nado en Guare\u00f1a (provincia de Badaxoz) o 7 de novembro de 1894 e finado en Madrid o 24 de decembro de 1945, foi un avogado e poeta en castel\u00e1n e na variedade local do baixoestreme\u00f1o de Guare\u00f1a.\nTraxectoria.\nNace no seo dunha familia humilde e traballadora. Seu pai era Joaqu\u00edn Chamizo Guerrero, natural de Castuera \u00e9 tinalleiro de profesi\u00f3n, e s\u00faa nai, Asunci\u00f3n Triguero Bravo, natural de Guare\u00f1a. Recibiu os cursos primarios en Guare\u00f1a, ao parecer, polo mestre Don Diego L\u00f3pez. Moi novo frecuenta o despacho do seu pai e a escondidas escribe os seus primeiros poemas amorosos.\nTrasl\u00e1dase a Madrid para empezar a cursar o Bacharelato que finalizar\u00e1 en Sevilla, onde tam\u00e9n obt\u00e9n o T\u00edtulo de Perito Mercantil. Aos 24 anos lic\u00e9nciase en Dereito na Universidade de Murcia, onde remata os estudos empezados na Universidade Central de Madrid. Durante as vacaci\u00f3ns estivais do seu bacharelato e primeiros anos de carreira en Guare\u00f1a establece amizade co seu paisano Eugenio Frutos Cort\u00e9s. Colabora no peri\u00f3dico \"La Semana\" en Don Benito, que dirixe Francisco Vald\u00e9s e no tempo libro, inicia a s\u00faa aventura en fala estreme\u00f1a compo\u00f1endo versos \u00e1s paraxes de Valdearenales, \u00e1s s\u00faas xentes, e \u00e1 terra que e viu nacer. Admirador de Jos\u00e9 Mar\u00eda Gabriel y Gal\u00e1n, asistiu \u00e1 velada po\u00e9tica e inauguraci\u00f3n da estatua, realizada por Enrique P\u00e9rez Comendador, que o pobo de C\u00e1ceres lle ofreceu no ano 1925.\nEn 1921 marchou a Guadalcanal, onde co\u00f1eceu a Virtudes Cordo Nogales, con quen contrae matrimonio ao ano seguinte. Tiveron cinco fillas, M\u00aa Luisa, M\u00aa Victoria, M\u00aa de las Virtudes, Consolaci\u00f3n e M\u00aa Asunci\u00f3n. O 7 de abril de 1924 \u00e9 elixido circunstancialmente, alcalde de Guadalcanal, e ao mes seguinte \u00e9 designado acad\u00e9mico da Real Academia de Boas Letras de Sevilla.\nEn 1930 foi homenaxeado en Madrid pola estrea de \"Las Brujas\", acto que presidiu o Premio Nobel de Literatura Jacinto Benavente. Rematada a Guerra Civil Espa\u00f1ola, marcha a Madrid e ingresa no Sindicato de Espect\u00e1culos conseguindo un soldo do Estado. Na r\u00faa madrile\u00f1a de El Escorial, 15, d\u00e1 clases de declamaci\u00f3n totalmente gratis.\nO 24 de decembro de 1945, falece aos 51 anos en Madrid. 49 anos despois do d\u00eda do seu pasamento, o 7 de novembro de 1994, e grazas \u00e1 s\u00faa terceira filla Mar\u00eda de Las Virtudes, os seus restos son trasladados ao Cemiterio Municipal da vila de Guarena para o resto dos tempos, cumpr\u00edndose o seu desexo no ano do centenario do seu nacemento.\nChamizo contactou co movemento modernista a trav\u00e9s de Salvador Rueda, Francisco Villaespesa, Amado Nervo, Emilio Carrere etc. Co\u00f1eceu a Federico Garc\u00eda Lorca, probablemente a Rafael Alberti e a outros intelectuais e poetas da \u00e9poca. Mais a\u00ednda ser Chamizo coet\u00e1neo do 27 preferiu quedar no cami\u00f1o da poes\u00eda rexionalista.\nEn 1921 aparece por primeira vez \"El miaj\u00f3n de los cast\u00faos\", posteriormente escribir\u00eda a obra de teatro \"Las Brujas\" (1932), e o seu libro \"Extremadura\". En 1967, editouse en Madrid unha antolox\u00eda po\u00e9tica co nome de Obra Po\u00e9tica Completa."}
{"id": "206097", "revid": "17467", "url": "https://gl.wikipedia.org/wiki?curid=206097", "title": "Guare\u00f1a (hom\u00f3nimos)", "text": "Guare\u00f1a p\u00f3dese referir a:"}
{"id": "206098", "revid": "56817", "url": "https://gl.wikipedia.org/wiki?curid=206098", "title": "Campo Bom", "text": "Campo Bom \u00e9 unha cidade do Brasil, situada no R\u00edo Grande do Sur.\nEn 2010 ti\u00f1a 60.081 habitantes.\nEst\u00e1 situada na rexi\u00f3n metropolitana de Porto Alegre."}
{"id": "206099", "revid": "56817", "url": "https://gl.wikipedia.org/wiki?curid=206099", "title": "Ad\u00e1, O Freixo, As Pontes de Garc\u00eda Rodr\u00edguez", "text": "Ad\u00e1 \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 2 habitantes, \u00e1mbolos dous homes."}
{"id": "206100", "revid": "23204", "url": "https://gl.wikipedia.org/wiki?curid=206100", "title": "Francisco Xavier do Amaral", "text": "Francisco Xavier do Amaral, nado en Turiscai o 6 de marzo de 1937 e finado en Dili o 6 de marzo de 2012, foi o fundador e presidente da Asociaci\u00f3n Social Democr\u00e1tica Timorense (m\u00e1is tarde Fretilin) e un dos candidatos \u00e1s elecci\u00f3ns presidenciais en Timor Leste en 2002 e en abril de 2007.\nTraxectoria.\nChegou a recibir as primeiras ordes, pero abandonou a vida sacerdotal. Fundador da autoproclamada Rep\u00fablica Democr\u00e1tica de Timor-Leste. Refuxiouse nas monta\u00f1as durante a invasi\u00f3n indonesia, pero foi detido en 1978 polos compa\u00f1eiros, acusado de \"traiz\u00f3n\", capturado e exhibido en p\u00fablico polos militares indonesios, que o mantiveron baixo arresto virtual durante 22 anos en Bal\u00ed. No regreso a Timor-Leste, a pesar de rehabilitado pola Fretilin, optou por fundar o seu propio partido, o ASDT (que conquistou tres lugares no Parlamento).\nEn abril de 2002, Amaral concorreu contra Xanana Gusm\u00e3o nas primeiras elecci\u00f3ns presidenciais timorenses, sendo duramente derrotado. Afirmou que era candidato non para ga\u00f1ar mais para demostrar a vitalidade da democracia timorense. Amaral concorreu de novo para presidente na elecci\u00f3n presidencial de abril de 2007, ficando en cuarto lugar, con 14,39 % dos votos.\nFaleceu o 6 de marzo de 2012 aos 75 anos en Dili, v\u00edtima dun cancro."}
{"id": "206101", "revid": "56817", "url": "https://gl.wikipedia.org/wiki?curid=206101", "title": "Ad\u00e1", "text": "O top\u00f3nimo Ad\u00e1 pode referirse a varios lugares de Galicia:"}
{"id": "206102", "revid": "1131", "url": "https://gl.wikipedia.org/wiki?curid=206102", "title": "As Eiroas, O Freixo, As Pontes de Garc\u00eda Rodr\u00edguez", "text": "As Eiroas \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206103", "revid": "22570", "url": "https://gl.wikipedia.org/wiki?curid=206103", "title": "O Esteo, O Freixo, As Pontes de Garc\u00eda Rodr\u00edguez", "text": "O Esteo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "206104", "revid": "1131", "url": "https://gl.wikipedia.org/wiki?curid=206104", "title": "O Formigueiro, O Freixo, As Pontes de Garc\u00eda Rodr\u00edguez", "text": "O Formigueiro \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206105", "revid": "1131", "url": "https://gl.wikipedia.org/wiki?curid=206105", "title": "O Foro, O Freixo, As Pontes de Garc\u00eda Rodr\u00edguez", "text": "O Foro \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206106", "revid": "88215", "url": "https://gl.wikipedia.org/wiki?curid=206106", "title": "Christopher Pallas", "text": "Christopher Pallas Lorenzo, nado en Xenebra o 19 de xaneiro de 1987, \u00e9 un futbolista galego. Xoga de porteiro e o seu club actual \u00e9 o Arz\u00faa, da Terceira Divisi\u00f3n RFEF.\nTraxectoria.\nNaceu na cidade su\u00edza de Xenebra, sendo seu pai de Cerceda e s\u00faa nai de Carballo. Tras instalarse a familia en Carballo, criouse futbolisticamente na canteira do Berganti\u00f1os FC, pasando logo polos equipos xuven\u00eds do Monta\u00f1eros e a Cultural Leonesa. Xogou despois varios anos no Cerceda, onde ga\u00f1ou a titularidade e onde se converteu nun dos mellores porteiros da Terceira Divisi\u00f3n, disputando ata catro fases de ascenso a Segunda Divisi\u00f3n B. \nNa tempada 2013/14 volveu ao Berganti\u00f1os, naquel momento en Preferente, e tras lograr o ascenso ese mesmo ano, xogou seis tempadas m\u00e1is co club carball\u00e9s en Terceira Divisi\u00f3n, exercendo como capit\u00e1n e disputando outras tres fases de ascenso a 2\u00aa B e unha hist\u00f3rica eliminatoria de Copa do Rei fronte ao Sevilla no estadio de Riazor. \nEn agosto de 2020, despois de non ser renovado polo Berganti\u00f1os, fichou polo Betanzos CF."}
{"id": "206108", "revid": "15490", "url": "https://gl.wikipedia.org/wiki?curid=206108", "title": "Foro", "text": "O termo foro pode referirse a:\nToponimia.\nComo top\u00f3nimo Foro pode referirse a:\nComo hipocor\u00edstico pode referirse a:"}
{"id": "206109", "revid": "85894", "url": "https://gl.wikipedia.org/wiki?curid=206109", "title": "A Igrexa, O Freixo, As Pontes de Garc\u00eda Rodr\u00edguez", "text": "A Igrexa \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 8 habitantes, dos cales 6 eran homes e 3 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "206110", "revid": "1131", "url": "https://gl.wikipedia.org/wiki?curid=206110", "title": "A Insua, O Freixo, As Pontes de Garc\u00eda Rodr\u00edguez", "text": "A Insua \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206111", "revid": "1131", "url": "https://gl.wikipedia.org/wiki?curid=206111", "title": "A Insua do Baio, O Freixo, As Pontes de Garc\u00eda Rodr\u00edguez", "text": "A Insua do Baio \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206112", "revid": "27155", "url": "https://gl.wikipedia.org/wiki?curid=206112", "title": "Capilar sinusoidal", "text": ""}
{"id": "206113", "revid": "22795", "url": "https://gl.wikipedia.org/wiki?curid=206113", "title": "Australopiteco", "text": ""}
{"id": "206114", "revid": "98629", "url": "https://gl.wikipedia.org/wiki?curid=206114", "title": "As Lamelas, O Freixo, As Pontes de Garc\u00eda Rodr\u00edguez", "text": "As Lamelas \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 5 habitantes, dos cales 3 eran homes e 2 eran mulleres.\nToponimia.\nO or\u00f3nimo Lamelas \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "206115", "revid": "85894", "url": "https://gl.wikipedia.org/wiki?curid=206115", "title": "Merl\u00e1n, O Freixo, As Pontes de Garc\u00eda Rodr\u00edguez", "text": "Merl\u00e1n \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 5 habitantes, dos cales 2 eran homes e 3 eran mulleres."}
{"id": "206116", "revid": "85894", "url": "https://gl.wikipedia.org/wiki?curid=206116", "title": "Ni\u00f1o do Azor, O Freixo, As Pontes de Garc\u00eda Rodr\u00edguez", "text": "Ni\u00f1o do Azor \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado.\nEclesiasticamente, este lugar pertence \u00e1 parroquia de Ambosores."}
{"id": "206117", "revid": "1131", "url": "https://gl.wikipedia.org/wiki?curid=206117", "title": "Ni\u00f1o (hom\u00f3nimos)", "text": "Un ni\u00f1o \u00e9 o refuxio onde alg\u00fans animais cr\u00edan;\nComo top\u00f3nimo pode referirse a:\nOutros usos.\nEn lingua castel\u00e1 un ni\u00f1o \u00e9 un rapaz novo (en galego \"neno\"); pode referirse a:\nComo apelido pode referirse a:"}
{"id": "206118", "revid": "3699", "url": "https://gl.wikipedia.org/wiki?curid=206118", "title": "Xeograf\u00eda de Timor Leste", "text": ""}
{"id": "206119", "revid": "22795", "url": "https://gl.wikipedia.org/wiki?curid=206119", "title": "Fauna tommotiense", "text": ""}
{"id": "206120", "revid": "56817", "url": "https://gl.wikipedia.org/wiki?curid=206120", "title": "O Azor", "text": "O top\u00f3nimo O Azor pode referirse a dous lugares de Galicia:"}
{"id": "206121", "revid": "98629", "url": "https://gl.wikipedia.org/wiki?curid=206121", "title": "Joachim Gauck", "text": "Joachim Gauck, nado o 24 de xaneiro de 1940 en Rostock, no actual estado de Mecklemburgo-Antepomerania, daquela pertencente \u00e1 Alema\u00f1a nazi, \u00e9 un ex-pastor luterano \u00e9 actual Presidente da Rep\u00fablica Federal de Alema\u00f1a. Sendo cidad\u00e1n da ent\u00f3n Rep\u00fablica Democr\u00e1tica Alem\u00e1 (RDA) tivo un papel activo no proceso da reunificaci\u00f3n alem\u00e1. Joachim Gauck foi unha figura central en protestas pac\u00edficas que levaron \u00e1 ca\u00edda do muro de Berl\u00edn en 1990. Desde ent\u00f3n ten sido pol\u00edtico independente e publicista, tendo un papel de relevancia como xestor do arquivo deixado pola Stasi.\nEn 2010 foi candidato a Presidente de Alema\u00f1a, perdendo por poucos votos fronte ao candidato da CDU Christian Wulff. Dous d\u00edas despois da renuncia deste \u00faltimo, ao ser investigado por corrupci\u00f3n e tr\u00e1fico de influencias, o 19 de febreiro de 2012, foi escollido como candidato com\u00fan para \u00e1 presidencia de Alema\u00f1a, exceptuando o partido Die Linke, que a peseres de ter cadeira no Bundestag non foi convidado a participar deste consenso. O 18 de marzo de 2012 foi elixido pola Asemblea Federal (\"Bundesversammlung\") obtendo case o 80% dos votos.\nTraxectoria.\nO 24 de xaneiro de 1940 Joachim Gauck nace en Rostock, actual estado de Mecklemburgo-Antepomerania, ao norte da daquela Alema\u00f1a nazi, fillo dun mari\u00f1eiro. En1951 o seu pai foi preso e deportado a Siberia, a\u00ednda que posteriormente, en 1955, foi perdoado volvendo cara a Rostock. Tres anos despois comezar\u00eda os seus estudos de teolox\u00eda na Universidade de Rostock, remat\u00e1ndoos en 1965.\nDende ese ano comezou actividade na Igrexa Evanx\u00e9lica Luterana de Mecklemburgo. Primeiro traballou como capel\u00e1n e, despois da s\u00faa ordenaci\u00f3n, foi pastor en G\u00fcstrow a partir de 1970, sendo posteriormente colocado na \u00e1rea de desenvolvemento parroquial do barrio Evershagen en Rostock. En 1982 foi nomeado o responsable m\u00e1ximo da Igrexa en Mecklemburgo, cargo que ostentar\u00eda at\u00e9 1990.\nEn 1989 foi co-fundador do movemento de protesta pac\u00edfico da Igreja en Mecklemburgo. Gauck realiza cultos semanais, seguidos por grandes manifestaci\u00f3ns na s\u00faa cidade natal. Foi tam\u00e9n sendo membro e presidente do \"Neues Forum\" de Rostock, unha das novas formaci\u00f3ns pol\u00edticas xurdidas na RDA. En 1990 pasou ser Deputado da Volkskammer, o parlamento da RDA que decidiu dissolver este estado.\nXestor do arquivo da Stasi.\nGauck dirixiu a Comisi\u00f3n Federal para os arquivos da Stasi, creada para controlar a disoluci\u00f3n da antiga Stasi a partir do 3 de outubro de 1990. Esta Comisi\u00f3n, que pasou a ser chamada de \"Gauck Beh\u00f6rde\", administra o legado da Stasi e t\u00f3rnao accesible a t\u00f3dolos interesados. Tras dous mandatos, foi substitu\u00eddo en outubro de 2000 por Marianne Birthler. Gauck ten sido repetidamente homenaxeado polas s\u00faas realizaci\u00f3ns e publicaci\u00f3ns.\nCarreira pol\u00edtica.\nO nomeamento de Joachim Gauck e a s\u00faa candidatura para o cargo de Presidente de Alema\u00f1a en 2010 tivo un grande apoio xeral dos medios en Alema\u00f1a. Con todo, foi derrotado en tres roldas polo candidato do partido dos gobernantes (CDU), Christian Wulff. Despois da renuncia de Christian Wulff o 17 de febreiro de 2012, por causa da s\u00faa relaci\u00f3n cun caso de corrupci\u00f3n, o goberno alem\u00e1n de coalici\u00f3n propuxoo candidato, xunto coa oposici\u00f3n, para o seu nomeamento como presidente."}
{"id": "206122", "revid": "5863", "url": "https://gl.wikipedia.org/wiki?curid=206122", "title": "Castelao na luz e na sombra", "text": "Castelao na luz e na sombra \u00e9 unha biograf\u00eda de Alfonso Daniel Rodr\u00edguez Castelao, escrita por Valent\u00edn Paz-Andrade.\nDescrici\u00f3n.\nRedactouse entre abril de 1980 e outubro de 1981 e foi publicada en 1982 por Edici\u00f3s do Castro, Sada, dentro da colecci\u00f3n \"Documentos para a historia contempor\u00e1nea de Galicia\".\nA segunda edici\u00f3n, corrixida e aumentada, tam\u00e9n de Edici\u00f3s do Castro \u00e9 de 1986."}
{"id": "206124", "revid": "56817", "url": "https://gl.wikipedia.org/wiki?curid=206124", "title": "Torneo das Seis Naci\u00f3ns 2012", "text": "A edici\u00f3n 2012 do Torneo das Seis Naci\u00f3ns comezou o 4 de febreiro do 2012, e rematou o 17 de marzo. Inglaterra era o defensor do t\u00edtulo obtido na edici\u00f3n 2011. Non obstante foi Gales a selecci\u00f3n que se fixo coa edici\u00f3n 2012 do torneo, ga\u00f1ando t\u00f3dolos encontros.\n&lt;noinclude&gt;"}
{"id": "206126", "revid": "22795", "url": "https://gl.wikipedia.org/wiki?curid=206126", "title": "Revoluci\u00f3n do neol\u00edtico", "text": ""}
{"id": "206129", "revid": "98629", "url": "https://gl.wikipedia.org/wiki?curid=206129", "title": "Nuclear Blast Records", "text": "Nuclear Blast Records \u00e9 un selo discogr\u00e1fico e un distribu\u00eddor de discos por correo independendente con subsidiarias en Alema\u00f1a, os Estados Unidos e o Brasil. O selo fundouno en 1987 Markus Staiger en Alema\u00f1a. Orixinalmente editaba discos de hardcore punk, pero pasou a publicar traballos de bandas de death metal mel\u00f3dico, grindcore, power metal e black metal, ademais de \u00e1lbums tributo. Nuclear Blast \u00e9 amplamente respectada por ser a principal etiqueta da escena death metal, xunto coa s\u00faa compa\u00f1eira Century Media. As s\u00faas oficinas principais at\u00f3panse en Donzdorf, G\u00f6ppingen. Nuclear Blast America e Century Media traballan xuntas nunha asociaci\u00f3n extrat\u00e9xica entre as d\u00faas discogr\u00e1ficas independentes de metal, e son distribu\u00eddas a trav\u00e9s de Caroline/EMI.\nHistoria.\nNuclear Blast formouse en 1987 despois de que Markus Staiger viaxase a trav\u00e9s dos Estados Unidos durante catro semanas e vise un concerto da s\u00faa banda favorita, BL'AST!. O selo chamouse orixinalmente \"Blast\", pero ao pouco tempo cambiouse para Nuclear Blast. A primeira edici\u00f3n da etiqueta foi un vinilo recompilatorio titulado \"Senseless Death\" (NB 001), que contaba con bandas estadounidenses de hardcore punk como Attitude, Sacred Denial e Impulse Manslaughter. O primeiro lanzamento de 1.000 copias esgotouse antes dun ano.\nNuclear Blast comezou a asinar contratos con grupos de grindcore despois de que Staiger descubrise \u00e1 banda de Las Vegas Righteous Pigs. A esta segu\u00edronlle edici\u00f3ns de Atrocity, Deathstars, Master e Opprobrium. A popularizaci\u00f3n do grindcore est\u00e1 considerado un fito na historia do selo, que conseguiu chamar a atenci\u00f3n en todo o mundo.\nA comezos dos 90 o black metal f\u00edxose m\u00e1is popular en Europa, e Nuclear Blast asinou con moitas banda. Gran parte deles a\u00ednda est\u00e1n co selo na actualidade, como Dimmu Borgir e Dissection. A popularidade do black metal foi medrando, e cara 1996 moitos dos grupos de Nuclear Blast foron entrando nas listas europeas. Cara finais de 1997, Nuclear Blast ti\u00f1a 20 empregados e enviaba por correo un cat\u00e1logo trimestral de 100 p\u00e1xinas a 50 pa\u00edses.\nA finais dos 90 e comezos dos 2000, o selo expandiuse cara ao power metal, promocionando a bandas como HammerFall ou Helloween. Durante os anos 2000 Nuclear Blast comezou a traballar con algunhas bandas de Finlandia, como Stratovarius e Sonata Arctica, e cos alem\u00e1ns Blind Guardian, ampliando o seu estilo con distintos subx\u00e9neros do metal.\nA banda sueca Meshuggah converter\u00edase no primeiro artista dna historia de Nuclear Blast Records en entrar na lista \"Billboard 200\", acadando o n\u00famero 165 co seu \u00e1lbum do 2002 \"Nothing\". Meshuggah tam\u00e9n ser\u00eda a primeira banda de Nuclear Blast en ser destacada na revista \"Rolling Stone\"."}
{"id": "206130", "revid": "865", "url": "https://gl.wikipedia.org/wiki?curid=206130", "title": "Nuclear Blast", "text": ""}
{"id": "206131", "revid": "56817", "url": "https://gl.wikipedia.org/wiki?curid=206131", "title": "XL Recordings", "text": "XL Recordings \u00e9 un selo discogr\u00e1fico independente brit\u00e1nico dirixido por Richard Russell. Formouse en 1989 como unha nova divisi\u00f3n de Beggars Banquet Records.\nA pesar de que s\u00f3 edita unha media de seis \u00e1lbums por ano, XL Recordings traballou con artistas como The Prodigy, Radiohead, The White Stripes, Dizzee Rascal, M.I.A., Vampire Weekend, The xx, Gil Scott-Heron, Tyler, the Creator e Adele. O selo publica \u00e1lbums en todo o mundo e abarca gran cantidade de x\u00e9neros.\nArtistas actuais.\nNo ano 2012 entre os artistas de XL Recordings inclu\u00edanse:"}
{"id": "206139", "revid": "98629", "url": "https://gl.wikipedia.org/wiki?curid=206139", "title": "Zoo Entertainment", "text": "Zoo Entertainment foi un selo discogr\u00e1fico estadounidense fundado en 1990 polo antigo presidente de Island Records Lou Maglia. Zoo \u00e9 sobre todo co\u00f1ecido por ter publicado tres \u00e1lbums de plartino da banda Tool, ademais de discos de ouro de Green Jell\u00ff e Matthew Sweet. Dende 1991 a 1996 o selo pertenceu a BMG e ese ano foi vendida a Volcano Entertainment. En 1997 Zoo desaparecer\u00eda, pasando os seus artistas a pertencer a Volcano."}
{"id": "206140", "revid": "1131", "url": "https://gl.wikipedia.org/wiki?curid=206140", "title": "Almuric", "text": "Almuric \u00e9 unha novela curta de Robert E. Howard publicada orixinalmente en ingl\u00e9s na revista pulp \"Weird Tales\" en maio de 1939.\nTrama.\nO protagonista, Esau Cairn, \u00e9 un home nacido no suroeste dos EUA a principios do s\u00e9culo XX. \u00c9 un \"desprazado\", un tipo violento e un personaxe nado f\u00f3ra da s\u00faa \u00e9poca a\u00ednda que de grande intelixencia, por tal motivo abandona os estudos e ded\u00edcase ao deporte. Por azar, entra nun laboratorio e al\u00ed, un cient\u00edfico, o profesor Hildebrand, decide lanzalo cunha m\u00e1quina a un tempo e lugar diferentes, a un planeta primitivo e estra\u00f1o chamado \"Almuric\". A partir de a\u00ed comezan unha serie de aventuras cun contexto filos\u00f3fico moi do gusto do seu autor, Robert E. Howard."}
{"id": "206162", "revid": "5863", "url": "https://gl.wikipedia.org/wiki?curid=206162", "title": "Xos\u00e9 Mar\u00eda Alonso Cort\u00f3n", "text": "Xos\u00e9 Mar\u00eda Alonso Cort\u00f3n, nado en Lugo 19 de marzo de 1874 e finado na Habana o 29 de novembro de 1923, foi un sacerdote e profesor galego.\nTraxectoria.\nEstudou no Seminario de Lugo e ingresou na Compa\u00f1\u00eda de Xes\u00fas con dezaoito anos e cursou o noviciado en Carri\u00f3n de los Condes (Palencia). Foi profesor de Qu\u00edmica, Historia Natural e Matem\u00e1ticas no Colexio de Bel\u00e9n na Habana. Foi un gran defensor do labor civilizador e relixioso de Espa\u00f1a en Am\u00e9rica.\nObras.\nTodas elas publicadas na Habana:"}
{"id": "206163", "revid": "35560", "url": "https://gl.wikipedia.org/wiki?curid=206163", "title": "Agate (foguete)", "text": "Agate foi un tipo de foguete franc\u00e9s que deu comezo \u00e1 serie de foguetes chamado \"pedras preciosas\" polo nome que se lles deu e que levou finalmente \u00f3 desenvolvemento do foguete Diamant.\nO foguete era dunha soa etapa e usaba o motor de propelente s\u00f3lido NA801 Mammouth. Non estaba guiado e como establizador usaba aletas aerodin\u00e1micas. A s\u00faa funci\u00f3n foi a de probar unha c\u00e1psula instrumental recuperable para uso en posteriores foguetes. Foi lanzado desde dous sitios: o centro de probas de motores espaciais (CIEES) en Hammaguir e o centro de probas CERES en Ile du Levant.\nEn total lanz\u00e1ronse 12 foguetes Agate, dos cales s\u00f3 un fallou."}
{"id": "206166", "revid": "1131", "url": "https://gl.wikipedia.org/wiki?curid=206166", "title": "Jos\u00e9 Pan de Soraluce", "text": "Jos\u00e9 Pan de Soraluce Espa\u00f1ol, nado na Coru\u00f1a o 14 de maio de 1875 e finado en Madrid o 19 de marzo de 1948, foi un avogado, pol\u00edtico e diplom\u00e1tico galego.\nTraxectoria.\nDespois de finalizar os estudos diplom\u00e1ticos desempe\u00f1ou en Par\u00eds os cargos de vicec\u00f3nsul e c\u00f3nsul. Escribiu cr\u00f3nicas xornal\u00edsticas que se publicaron no xornal coru\u00f1\u00e9s \"El Noroeste\" baixo o pseud\u00f3nimo de \"Micromegas\". Regresou \u00e1 Coru\u00f1a, foi deputado provincial e despois da dimisi\u00f3n de Casimiro Torre S\u00e1nchez-Somoza elix\u00edrono presidente da Deputaci\u00f3n da Coru\u00f1a o 2 de decembro de 1913. Dirixiu \"El Orz\u00e1n\" e foi elixido deputado en Cortes (1918-1919), e despois senador pola provincia da Coru\u00f1a (1921-1922). En 1930 nome\u00e1rono subsecretario do Ministerio de Econom\u00eda Nacional. Despois da s\u00faa actividade pol\u00edtica, volveu \u00e1 carreira diplom\u00e1tica e foi destinado a embaixadas de diversos pa\u00edses.\nTrala guerra civil foi conselleiro do Ministerio de Industria e xefe da secci\u00f3n europea da Direcci\u00f3n Xeral de Pol\u00edtica do Ministerio de Asuntos Exteriores."}
{"id": "206167", "revid": "98629", "url": "https://gl.wikipedia.org/wiki?curid=206167", "title": "Agena (foguete)", "text": "Agena, formalmente denominado RM-81 segundo a s\u00faa designaci\u00f3n misil\u00edstica, \u00e9 o nome dunha familia de foguetes estadounidenses usados como etapa superior de varios lanzadores, entre eles o Thor, o Atlas e o Titan.\nHistoria.\nNo ano 1955, a Forza A\u00e9rea comezou o programa WS-117L (\"Weapons System 117L\"), consistente no desenvolvemento dun sistema de sat\u00e9lites estrat\u00e9xico, inicialmente adicado \u00f3 reco\u00f1ecemento \u00f3ptico desde o espazo. En outubro de 1956, a compa\u00f1\u00eda Lockheed ga\u00f1ou o concurso relacionado co programa e converteuse no contratista principal. O elemento principal do programa ser\u00eda unha nova nave multiprop\u00f3sito con motores de manobra e desprazamento e que ser\u00eda usada como segunda etapa do foguete lanzador as\u00ed como transportador do sistema de reco\u00f1ecemento. A etapa Agena ser\u00eda desenvolvida bas\u00e1ndose no motor foguete de propelente l\u00edquido Bell XLR81 e foi co\u00f1ecido inicialmente como \"Hustler\" debido a que o motor foi dese\u00f1ado orixinalmente para unha c\u00e1psula armament\u00edstica a reacci\u00f3n para o bombardeiro B-58 Hustler. O motor aliment\u00e1base con \u00e1cido n\u00edtrico e UDMH.\nVariantes.\nHoubo catro versi\u00f3ns do foguete Agena: A, B, C e D. Das catro, voaron tres. A versi\u00f3n C ter\u00eda consistido nun foguete do dobre de capacidade en \u00f3rbita, pero non chegou a ser constru\u00edda.\nAgena A.\nO primeiro Agena lanzouse sobre un foguete Thor en xaneiro de 1959 e terminou en fracaso, pero o segundo intento, o 28 de febreiro dese mesmo ano, finalizou con \u00e9xito \u00f3 po\u00f1er en \u00f3rbita o sat\u00e9lite de reco\u00f1ecemento Discoverer 1 do sistema KH-1 nunha \u00f3rbita polar. Os primeiros modelos do Agena eran propulsados pola variante Bell XLR81-BA-3 do motor foguete, pero posteriores foguetes usaron a variante XLR81-BA-5 (Bell modelo 8048). As tobeiras do motor pod\u00edanse mover en cabeceo e gui\u00f1ada grazas a uns card\u00e1ns.\nAgena B.\nO Agena B levaba un motor mellorado XLR81-BA-7 engine (Bell modelo 8081) que pod\u00eda ser reencendido no espazo. Era m\u00e1is groso que o Agena A para levar m\u00e1is propelente, duplicando o tempo de encendido (240 segundos). Unha vez posto en \u00f3rbita ao Agena B a\u00ednda lle quedaba propelente dabondo para manobrar, caracter\u00edsticas necesaria nunha plataforma de reco\u00f1ecemento. Unidades posteriores do Agena B usaban un motor XLR81-BA-9 (Bell modelo 8096), aumentando o pulo do foguete. Xunto co propulsor Atlas foi usado para sat\u00e9lites Midas e Samos.\nA maior parte dos Agena B foron usados para lanzar sat\u00e9lites de reco\u00f1ecemento do tipo KH.\nAgena D.\nFoi a variante que m\u00e1is lanzamentos fixo. Trat\u00e1base basicamente dun Agena B mellorado que pod\u00eda lanzar unha maior variedade de cargas e ser usado con outros tipos de foguetes como primeira etapa. Foi o foguete usado durante o programa Gemini como veh\u00edculo obxectivo das c\u00e1psulas tripuladas Gemini.\nXunto cos foguetes Thor, Atlas e Titan foi usado na s\u00faa maior parte para lanzar sat\u00e9lites de reco\u00f1ecemnto KH, pero Atlas lanzou tam\u00e9n o Gemini-Agena e as sondas do programa Mariner."}
{"id": "206168", "revid": "4817", "url": "https://gl.wikipedia.org/wiki?curid=206168", "title": "Agena", "text": ""}
{"id": "206169", "revid": "23204", "url": "https://gl.wikipedia.org/wiki?curid=206169", "title": "Pobo \u00e1varo", "text": "Os \u00e1varos (en , \"awaral / ma\u2c68arulal\"; \"monta\u00f1eiros\") son un pobo do C\u00e1ucaso, que habita principalmente no Daguest\u00e1n, onde son o grupo predominante, a s\u00faa lingua \u00e9 o \u00e1varo, pertencente \u00e1 familia das linguas cauc\u00e1sicas nororientais e a s\u00faa relixi\u00f3n tradicional o islam sunita. Aproximadamente os \u00e1varos son un mill\u00f3n de persoas.\nLocalizaci\u00f3n.\nA maior parte dos \u00e1varos habitan territorios monta\u00f1osos do oeste do Daguest\u00e1n, unha minor\u00eda vive nas planicies desa rep\u00fablica, en especial nos distritos de Buynaksky, Khasavyurtovsky e Kizilyurtovsky, en todo o territorio viven 850.011 \u00e1varos. Noutras rep\u00fablicas de Rusia hai tam\u00e9n minor\u00edas, as\u00ed en Chechenia hai 4864, en especial nos distritos de Sharoysky e Shelkovskoy. En total en Rusia c\u00f3ntanse 910.200, segundo o censo de 2010, a\u00ednda que hai que ter en conta que nos censos rusos incl\u00faense como \u00e1varos membros dalgunhas pequenas minor\u00edas andi-dido. En Acerbaix\u00e1n son 50.891 segundo o censo de 1999 concentrados nas rexi\u00f3ns de Balakan e Zaqatala. En Xeorxia hai 1996 segundo o censo de 2002 localizados na s\u00faa inmensa maior\u00eda no distrito de Qvareli. Non hai datos do n\u00famero de \u00e1varos en Turqu\u00eda, alg\u00fans c\u00edfranos en 53.000"}
{"id": "206170", "revid": "1888", "url": "https://gl.wikipedia.org/wiki?curid=206170", "title": "Jos\u00e9 Mar\u00eda F\u00f3rneas Besteiro", "text": "Jos\u00e9 Mar\u00eda F\u00f3rneas Besteiro, nado en Arcos (Castroverde) o 19 de marzo de 1926 e finado o 11 de setembro de 2003, foi un fil\u00f3logo galego.\nTraxectoria.\nLicenciado en Filolox\u00eda Sem\u00edtica (1952) e Filolox\u00eda Rom\u00e1nica (1953) pola Universidade Central de Madrid. Foi profesor da Escola de Idiomas do Cairo (1955-1957), catedr\u00e1tico de Lingua \u00c1rabe na Escola de Comercio de C\u00e1diz e profesor do Instituto de Ensinanza Media de Ceuta (1963).\nDoutorouse en Filolox\u00eda Sem\u00edtica en 1970 e obtivo a praza de adxunto de Lingua \u00c1rabe na Universidade Aut\u00f3noma de Madrid. En 1974 trasladouse \u00e1 Universidade de Granada como titular da c\u00e1tedra de Lingua \u00c1rabe e \u00c1rabe Vulgar onde permaneceu como profesor em\u00e9rito.\nO obxecto da s\u00faa investigaci\u00f3n eran a ling\u00fc\u00edstica, a lexicograf\u00eda, o x\u00e9nero biogr\u00e1fico \u00e1rabe e a transmisi\u00f3n da ciencia isl\u00e1mica en Al-Andalus. Foi director da revista \"Miscel\u00e1nea de Estudios \u00c1rabes y Hebr\u00e1icos\" de Granada (1982-1989).\nFinou o 11 de setembro de 2003, e foi soterrado no cemiterio de Arcos."}
{"id": "206171", "revid": "54334", "url": "https://gl.wikipedia.org/wiki?curid=206171", "title": "Jos\u00e9 Benito Amado Boullosa", "text": "Jos\u00e9 Benito Amado Boullosa, nado en Mar\u00edn o 19 de marzo de 1822 e finado en Pontevedra o 30 de marzo de 1886, foi un mari\u00f1o, pol\u00edtico e escritor galego.\nTraxectoria.\nProcedente dunha familia de navieiros galegos, fixo estudos mar\u00edtimos a\u00ednda que abandonou a profesi\u00f3n para se dedicar \u00e1 pol\u00edtica. Foi un activo xornalista, colaborou en \"La Distracci\u00f3n\", e pertenceu a varias sociedades cient\u00edficas e literarias. Foi elixido deputado por Pontevedra en 1854. En 1868 foi nomeado gobernador civil de Ourense e posteriormente de Pontevedra. Foi senador pola provincia de Pontevedra (1871-1872 e 1872-1873). Participou nos primeiros xogos florais de Galicia co poema \"El canto de la negra\", recollido no \"\u00c1lbum de la Caridad\", que foi moi popular. Empregou \u00e1s veces o pseud\u00f3nimo Juan de L\u00e9rez.\nUnha s\u00faa irm\u00e1, Serafina, casou co tam\u00e9n escritor Xo\u00e1n Manuel Pintos.\nObras.\nEn galego.\n\u00c9 autor de d\u00faas composici\u00f3ns: \"Saudades\", publicado en \"O Tio Marcos d'a Portela\" (1876), e \u201cA romer\u00eda\u201d (1882)."}
{"id": "206172", "revid": "89787", "url": "https://gl.wikipedia.org/wiki?curid=206172", "title": "Lista de episodios de Fringe", "text": "A seguinte \u00e9 unha lista de episodios da serie de televisi\u00f3n de ciencia ficci\u00f3n Fringe, estreada na canle Fox o 9 de setembro de 2008. A serie conta con 100 episodios repartidos en cinco temporadas. A primeira temporada da serie ti\u00f1a 22 episodios previstos; as d\u00faas primeiras horas combin\u00e1ronse para o episodio piloto e outro, \"Resurrecci\u00f3n\", emitiuse coa segunda temporada nos Estados Unidos, mentres que a TVG programouno despois do episodio final da primeira temporada. A serie c\u00e9ntrase nun equipo que investiga estra\u00f1os acontecementos cient\u00edficos relacionados con algo que denominan \"o Patr\u00f3n\", incidentes relacionados con ciencia l\u00edmite ou marxinal que ocorren en todo o mundo. O equipo est\u00e1 conformado pola axente especial do FBI Olivia Dunham, o cient\u00edfico Walter Bishop, o seu fillo Peter Bishop e outros membros do FBI do Departamento de Seguridade Nacional. A serie renovou por unha segunda, unha terceira e mais unha cuarta temporada, todas elas doutros 22 episodios cada unha. A serie finalizou cunha quinta temporada formada por 13 episodios.\nEpisodios.\nTemporada 2 (2009\u20132010).\nO episodio n\u00famero 31, \"Resurrecci\u00f3n\", emitido como especial uns d\u00edas antes de \"Ver ou non ver\", \u00e9 un episodio pertencente \u00e1 primeira temporada que non se emitira no seu momento, o que explica a reaparici\u00f3n repentina do Axente Charlie Francis, que xa levaba morto varios episodios. Outro indicador \u00e9 o pelo de Astrid Farnsworth, co estilo da primeira temporada. Isto provocou que a canle Sky, que emite a serie para o Reino Unido e mais Irlanda, non conte \"Resurrecci\u00f3n\" como parte da segunda temporada, variando a numeraci\u00f3n. En Galicia, a TVG fixo o propio e programou o devandito episodio despois do episodio n\u00famero 20 da primeira temporada.\nTemporada 5 (2012\u20132013).\nO 26 de abril de 2012, Fox renovou \"Fringe\" por unha quinta e \u00faltima temporada de 13 episodios, que fai acadar a serie un total de 100 episodios."}
{"id": "206173", "revid": "98629", "url": "https://gl.wikipedia.org/wiki?curid=206173", "title": "A Song of Ice and Fire", "text": "A Song of Ice and Fire (en galego \"Unha canci\u00f3n de xeo e lume\") \u00e9 unha serie de novelas de George R. R. Martin (algunhas a\u00ednda non publicadas) do x\u00e9nero de fantas\u00eda \u00e9pica e acadou un grande \u00e9xito de cr\u00edtica e p\u00fablico. Martin comezou a escribir a serie en 1991 e o primeiro volume publicouse en 1996. Orixinalmente \u00eda ser unha trilox\u00eda, mais a serie consiste en cinco volumes publicados e dous m\u00e1is proxectados. Tam\u00e9n hai d\u00faas novelas curtas dispo\u00f1\u00edbeis, e algunhas m\u00e1is propostas. A serie est\u00e1 traducida a 18 linguas, e o cuarto volume chegou \u00e1 primeira posici\u00f3n dos libros m\u00e1is vendidos do \"New York Times\". En total, a serie vendeu m\u00e1is de 2,2 mill\u00f3ns de copias nos Estados Unidos.\nA historia ten lugar nun mundo de ficci\u00f3n, principalmente nun continente chamado Westeros, unha terra dividida en sete reines diferentes. As casas nobres enfr\u00f3ntanse en guerras e traiz\u00f3ns por conseguir dominar \u00f3s seus inimigos, nunha era semellante \u00e1 Idade Media. A pesar de que a historia principal ten lugar neste continente, tam\u00e9n se narran os sucesos que ocorren al\u00e9n do mar, noutra parte do mundo. A maior parte dos personaxes son humanos, pero mentres a serie avanza vanse introducindo novas criaturas, como os Outros (unha especie de non-mortos) do norte e os drag\u00f3ns do leste, as cales todo o mundo daba por extintas. Hai tres puntos argumentais principais na serie: a cr\u00f3nica dunha guerra civil din\u00e1stica entre as diferentes familias polo control de Westeros; ameaza crecente dos Outros que comezan a reunirse \u00f3 outro lado do gran valado de xeo que forma a fronteira norte de Westeros; e a viaxe de Daenerys Targaryen, a filla exiliada do rei que foi asasinado noutra guerra civil fai quince anos (Guerra do Usurpador) e busca tornar a Westeros para reclamar o seu dereito \u00f3 trono.\nApr\u00e9ciase a influencia de universos como o de J. R. R. Tolkien, se ben nestes libros hai unha grande influencia da historia (moitos dos sucesos insp\u00edranse na chamada guerra das d\u00faas rosas en Inglaterra) e aparece menos maxia. A serie recibiu eloxios polo seu realismo, xa que somete a aparici\u00f3n da maxia en favor das batallas e intrigas pol\u00edticas. A violencia, a sexualidade e a ambig\u00fcidade moral am\u00f3sanse con frecuencia entre un conxunto de m\u00e1is de mil personaxes con nome. Alg\u00fans dos principais personaxes son repentinamente eliminados para que os lectores non poidan confiar en protagonistas invulnerables. A estrutura narrativa do punto de vista de m\u00faltiple permite \u00f3s lectores explorar o mundo dende moitas perspectivas, e isto permite ademais que os supostos malvados poidan ofrecer o seu punto de vista. \"A Song of Ice and Fire\" tam\u00e9n recibiu comentarios cr\u00edticos pola s\u00faa interpretaci\u00f3n diversa do feminismo e a relixi\u00f3n.\nOrixinalmente publicado sen demasiada publicidade, os libros da serie acadaron m\u00e1is de 22 mill\u00f3ns de copias arredor do mundo e foron traducidos a m\u00e1is de 20 linguas.\nSinopse.\nA historia de \"A Song of Ice and Fire\" ten lugar nun mundo ficticio no que as estaci\u00f3ns poden durar varios anos. Centos de anos antes dos eventos da primeira novela, os sete reinos do continente de Westeros foron unificados por varias xeraci\u00f3ns da dinast\u00eda Targaryen, que empregaron o poder dos drag\u00f3ns ata a s\u00faa extinci\u00f3n aparente. O derradeiro rei Targaryen foi asasinado nunha rebeli\u00f3n dos se\u00f1ores feudais liderados polo xove Robert Baratheon, feitos que ocorreron catorce anos anos dos eventos da primeira novela.\nA historia principal conta a loita de poder de varios personaxes por conquistar o Trono de Ferro despois da morte do Rei Robert, o cal ocorreu no primeiro libro, \"A Game of Thrones\". O fillo de Robert, Joffrey, reclama inmediatamente o Trono mediante o apoio do poder da familia da s\u00faa nai, a inmensamente rica Casa Lannister. Cando Lord Eddard Stark, a \"Man\" do Rei Robert, \u00e9 executado despois de descubrir que Joffrey e os seus irm\u00e1ns non eran fillos de Robert, os irm\u00e1ns de Robert, Stannis e Renly, reclaman cada un o trono para si mesmos. Mentres tanto, varias rexi\u00f3ns de Westeros buscan recuperar a autonom\u00eda pol\u00edtica: o fillo m\u00e1is vello de Eddard Stark, Robb, \u00e9 proclamado Rei do Norte, e Balon Greyjoy re-establece un reino independente na s\u00faa rexi\u00f3n, as Illas de Ferro.\nA segunda trama da historia ten lugar na zona norte de Westeros, onde un colosal muro de xeo de oito mil anos de antig\u00fcidade defende Westeros dos Outros, criaturas que se pensan que son s\u00f3 un mito \u00f3 comezo da historia. Os sentinelas do muro, a Irmandade Xuramentada dos Gardi\u00e1ns da Noite (Night's Watch), pasan a maior parte das s\u00faas vidas tratando cos salvaxes humanos que viven al\u00e9n do muro cando os outros aparecen por primeira vez en \"A Game of Thrones\". A historia dos Gardi\u00e1ns da Noite \u00e9 contada principalmente dende a perspectiva de Jon Snow, o fillo ilex\u00edtimo de Eddard Stark, que se une \u00e1s filas da Garda e descobre a verdadeira natureza da ameaza do norte. No terceiro volume, \"A Storm of Swords\", esta historia entr\u00f3ncase coa guerra civil do sur cando Stannis viaxa ata o Muro para protexer o reino da ameaza da invasi\u00f3n e \u00f3 mesmo tempo ga\u00f1ar o favor das prazas fortes do norte.\nA terceira historia est\u00e1 ambientada no gran continente do leste, chamado Essos e segue as aventuras de Daenerys Targaryen, a derradeira descendente co\u00f1ecida da casa Targaryen. A s\u00faa historia est\u00e1 illada das demais ata que se atopa con outros personaxes en \"A Dance with Dragons\". Vivindo no exilio en Essos, as aventuras de Daenerys amosan a s\u00faa capacidade de medrar e superar as dificultades, xa dende que foi vendida a un b\u00e1rbaro se\u00f1or da guerra, por un matrimonio de conveniencia. O seu ascenso \u00e9 axudado polo nacemento de tres drag\u00f3ns dos ovos de drag\u00f3n fosilizados que lle agasallaron na s\u00faa voda. O escudo de armas da s\u00faa \u00e9 un drag\u00f3n de tres cabezas, e por iso estas criaturas te\u00f1en un gran valor simb\u00f3lico para ela antes de que crezan o suficientemente como para ser de empregados tacticamente para cumprir o seu obxectivo de recuperar o Trono de Ferro.\nNovelas e novelas curtas.\nTam\u00e9n hai tres novelas curtas con extractos de cap\u00edtulos das novelas:\nTam\u00e9n hai tres novelas curtas baseadas no mesmo mundo fant\u00e1stico. Os acontecementos te\u00f1en lugar uns noventa anos antes das novelas e non te\u00f1en conexi\u00f3n directa co argumento de \"Song of Ice and Fire\"."}
{"id": "206174", "revid": "2074", "url": "https://gl.wikipedia.org/wiki?curid=206174", "title": "Fringe (temporada 1)", "text": ""}
{"id": "206175", "revid": "2074", "url": "https://gl.wikipedia.org/wiki?curid=206175", "title": "Fringe (temporada 2)", "text": ""}
{"id": "206176", "revid": "2074", "url": "https://gl.wikipedia.org/wiki?curid=206176", "title": "Fringe (temporada 3)", "text": ""}
{"id": "206177", "revid": "2074", "url": "https://gl.wikipedia.org/wiki?curid=206177", "title": "Fringe (temporada 4)", "text": ""}
{"id": "206180", "revid": "55340", "url": "https://gl.wikipedia.org/wiki?curid=206180", "title": "A Game of Thrones", "text": "A Game of Thrones (\"Un xogo de Tronos\") \u00e9 o primeiro libro de \"A Song of Ice and Fire\" (\"Unha canci\u00f3n de xeo e lume\"), unha serie de novelas de fantas\u00eda escritas polo autor norteamericano George R. R. Martin. Foi publicado por primeira vez o 6 de agosto de 1996.\nNa novela, pres\u00e9ntanse varios puntos de vista e li\u00f1as argumentais, sendo as tres m\u00e1is importantes: a loita das casas nobres polo control dos Sete Reinos principalmente a Casa Stark, a Casa Lannister e a Casa Baratheon, a actual dinast\u00eda gobernante; o tema do Muro e a loita co desco\u00f1ecido al\u00e9n dos reinos, e a historia de Daenerys Targaryen, derradeiro membro da Casa Targaryen, que gobernara os Sete Reinos ata quince anos antes do comezo do libro. A novela cedeu o seu nome a numerosos traballos baseados nas novelas de Martin, inclu\u00edndo o xogo de cartas, a banda dese\u00f1ada, o xogo de rol, e o videoxogo.\nA serie da HBO \"Game of Thrones\" levou \u00e1s pantallas de televisi\u00f3n este primeiro libro da serie, cuxo primeiro cap\u00edtulo foi estreado o 17 de abril de 2011."}
{"id": "206181", "revid": "2074", "url": "https://gl.wikipedia.org/wiki?curid=206181", "title": "Paul Edwards (cineasta)", "text": ""}
{"id": "206185", "revid": "89787", "url": "https://gl.wikipedia.org/wiki?curid=206185", "title": "Erromintxela", "text": "Erromintxela \u00e9 o nome que recibe a fala dos xitanos de Euskadi. \u00c9 unha variante da lingua roman\u00ed, con grandes influencias do \u00e9uscaro. Ademais, o grupo humano que o fala tam\u00e9n \u00e9 denominado \"erromintxela\". Este grupo \u00e9tnico, parte do pobo xitano, vive nas provincias de Biscaia, Guip\u00fascoa, Navarra, en Labort e nas zonas monta\u00f1osas de Soa.\nO estudo deste dialecto do roman\u00ed comezou no ano 1885. E en 1921 estud\u00e1rono Berraondo e Oyarbide."}
{"id": "206186", "revid": "22570", "url": "https://gl.wikipedia.org/wiki?curid=206186", "title": "Polo xeogr\u00e1fico", "text": "Os polos xeogr\u00e1ficos son os dous puntos da superficie terrestre por onde a globo terrestre \u00e9 atravesada polo eixe terrestre. Ao situado no extremo norte ch\u00e1maselle polo norte, polo boreal ou polo \u00e1rtico, e ao situado no extremo sur polo sur, polo meridional ou polo ant\u00e1rtico.\nOs polos (norte e sur) te\u00f1en ambos unha latitude xeogr\u00e1fica de noventa graos (norte e sur, respectivamente). Ao seren os puntos onde coinciden todos os meridianos, non te\u00f1en lonxitude xeogr\u00e1fica.\nAs latitudes polares son as situadas por riba (en termos de latitude) dos c\u00edrculos polares, onde se sit\u00faan as rexi\u00f3ns polares, que coinciden a grandes trazos coa denominada zona fr\u00eda ou de clima fr\u00edo en climatolox\u00eda.\nPor extensi\u00f3n, pode falarse de \"polos\" en calquera esfera con eixe de rotaci\u00f3n, especialmente para os planetas."}
{"id": "206188", "revid": "89787", "url": "https://gl.wikipedia.org/wiki?curid=206188", "title": "Tradutolox\u00eda", "text": "A tradutolox\u00eda \u00e9 a disciplina cient\u00edfica que estuda sistematicamente a teor\u00eda, a descrici\u00f3n e a aplicaci\u00f3n da traduci\u00f3n e a interpretaci\u00f3n, as\u00ed como as mesmas en conxunto. \u00c9 importante neste sentido distinguila da traduci\u00f3n ou interpretaci\u00f3n como actividade (propiamente ditas) e da traduci\u00f3n ou interpretaci\u00f3n como produto (texto traducido ou traducto, discurso interpretado). Dado o seu car\u00e1cter multidisciplinar, a tradutolox\u00eda toma prestados moitos conceptos e procedementos doutros campos de estudo. Entre eles at\u00f3panse a literatura comparada, a inform\u00e1tica, a historia, a ling\u00fc\u00edstica, a filolox\u00eda, a filosof\u00eda, a psicolox\u00eda social, a semi\u00f3tica ou a terminolox\u00eda."}
{"id": "206193", "revid": "88215", "url": "https://gl.wikipedia.org/wiki?curid=206193", "title": "Ander Herrera", "text": "Ander Herrera Ag\u00fcera, nado en Bilbao o 14 de agosto de 1989, \u00e9 un futbolista espa\u00f1ol. Xoga de mediocentro e o seu actual club \u00e9 o Paris Saint-Germain.\nTraxectoria.\nTras xogar nas categor\u00edas inferiores do Real Zaragoza, Herrera fixo o seu debut coma profesional na tempada 2008-09 na Liga Adelante, xogando en 19 partidos, e axudando ao ascenso do equipo ma\u00f1o \u00e1 Liga BBVA esa tempada.\nXogou o seu primeiro partido na primeira divisi\u00f3n o 29 de agosto de 2009, no triunfo do Zaragoza por 1-0 contra o CD Tenerife. Durante a tempada 2009-10, Herrera foi un dos xogadores m\u00e1is importantes do equipo, e anotou o seu primeiro gol en primeira o 6 de decembro na derrota por 1-4 contra o RCD Mallorca.\nNa tempada 2010-11, continuou xogando habitualmente co Zaragoza, tanto con Jos\u00e9 Aurelio Gay coma con Javier Aguirre de adestradores. O 7 de febreiro de 2011, chegou a un acordo co Athletic Club por 5 anos, a partir do 1 de xullo dese mesmo ano.\nHerrera fixo o seu debut oficial co Athletic o 18 de agosto de 2011, xogando os 90 minutos no empate a cero contra o Trabzonspor na UEFA Europa League.\nEstat\u00edsticas.\n\"Actualizado o 16 de agosto de 2014.\""}
{"id": "206196", "revid": "92340", "url": "https://gl.wikipedia.org/wiki?curid=206196", "title": "Mustafa Balel", "text": "Mustafa Balel, nado en Sivas o 1 de setembro de 1945, \u00e9 un escritor turco.\nTraxectoria.\nMustafa Balel graduouse na Facultade de Lingua Francesa da Universidade de Gazi en 1968. Escribe novelas e relatos de tem\u00e1tica social."}
{"id": "206197", "revid": "12452", "url": "https://gl.wikipedia.org/wiki?curid=206197", "title": "Gestevisi\u00f3n Telecinco", "text": ""}
{"id": "206211", "revid": "5312", "url": "https://gl.wikipedia.org/wiki?curid=206211", "title": "Bandeira do Canad\u00e1", "text": "A bandeira do Canad\u00e1, tam\u00e9n co\u00f1ecida en ingl\u00e9s como The Maple Leaf (a bandeira da folla de pradairo\u00bb) e en franc\u00e9s como l'Unifoli\u00e9 (\u00aba bandeira cunha soa folla\u00bb), oficialmente chamada Bandeira Nacional do Canad\u00e1, \u00e9 unha bandeira vermella cun cadrado branco no seu centro, dentro do cal hai unha folla de pradairo vermella de 11 puntas. A s\u00faa adopci\u00f3n en 1965 marcou a primeira vez que unha bandeira nacional era adoptada oficialmente no Canad\u00e1 para substitu\u00edr a bandeira do Reino Unido. A \"Red Ensign\" (\u00abEstandarte Vermello\u00bb) canadense fora empregada extraoficialmente dende os anos 1890 e foi aprobada nun decreto de 1945 para usarse en \"calquera lugar ou ocasi\u00f3n na que sexa desexable izar unha insignia canadense distintiva\".\nEn 1964, o Primeiro ministro Lester B. Pearson organizou un comit\u00e9 para que tratara o asunto, provocando un serio debate acerca dun cambio de bandeira. Tendo tres opci\u00f3ns, elixiuse o dese\u00f1o da bandeira da folla de pradairo, creado por George F. G. Stanley e John Matheson baseado na bandeira do Royal Military College. A bandeira fixo a s\u00faa primeira aparici\u00f3n o 15 de febreiro de 1965; esa data \u00e9 celebrada anualmente dende ent\u00f3n como o D\u00eda da Bandeira Nacional do Canad\u00e1."}
{"id": "206213", "revid": "23204", "url": "https://gl.wikipedia.org/wiki?curid=206213", "title": "Pobo kanaka", "text": "Os kanakas son os ind\u00edxenas melanesios de Nova Caledonia. Segundo datos do 2009, a s\u00faa poboaci\u00f3n ascende a 99.078 persoas e constit\u00faen o 40.3% da poboaci\u00f3n total de Nova Caledonia.\nEtimolox\u00eda.\nO termo utilizado nas linguas melanesias de Nova Caledonia, \"kanak\", ten a s\u00faa orixe na palabra kanaka que significa \"home\" en lingua hawaiana, e \u00e9 usado en xeral polos habitantes ind\u00edxenas das Illas do Pac\u00edfico para se referir a eles mesmos. Os navegantes e mercadores europeos xeneralizaron o seu emprego, sobre todo na forma francesa \u00abcanaque\u00bb, para referirse non s\u00f3 \u00f3s polinesios, sen\u00f3n tam\u00e9n \u00f3s pobos de Melanesia e Micronesia.\nEn Nova Caledonia, o termo utilizouse por parte dos franceses de forma pexorativa. A partir da d\u00e9cada de 1960 os movementos independentistas de Nova Caledonia apropi\u00e1ronse do termo para referirse a si mesmos. Deste xeito, a naci\u00f3n kanaka denom\u00ednase Kanaky. Cunhas trinta linguas aut\u00f3ctonas diferentes, non exist\u00eda unha denominaci\u00f3n com\u00fan para o pa\u00eds nin para a poboaci\u00f3n melanesia de Nova Caledonia. O que antes se consideraba pexorativo, hoxe empr\u00e9gase con orgullo e como s\u00edmbolo de reivindicaci\u00f3n cultural e emancipaci\u00f3n pol\u00edtica.\nHistoria.\nSon considerados tradicionalmente como un pobo melanesio. A s\u00faa instalaci\u00f3n no arquip\u00e9lago rem\u00f3ntase cando menos \u00f3s anos 1.000 e 1.500 a. C., coincidindo coa expansi\u00f3n austronesia en Ocean\u00eda. A dataci\u00f3n bas\u00e9ase nos restos arqueol\u00f3xicos atopados en Nova Caledonia onde se atoparon os primeiros e principais xacementos pertencentes \u00e1 cultura lapita.\nKanakas famosos.\nDestaca o futbolista Christian Karembeu, xogador internacional da Selecci\u00f3n de f\u00fatbol de Francia que ga\u00f1ou a Copa Mundial de F\u00fatbol de 1998. Tam\u00e9n atopamos \u00f3 futbolista Fr\u00e9d\u00e9ric Piquionne que actualmente xoga de dianteiro na Premier League."}
{"id": "206215", "revid": "98629", "url": "https://gl.wikipedia.org/wiki?curid=206215", "title": "The Adventures of Tintin (filme)", "text": "The Adventures of Tintin (tam\u00e9n co\u00f1ecido como The Adventures of Tintin: The Secret of the Unicorn) \u00e9 un filme estadounidense dirixido e producido por Steven Spielberg que se estreou no 2011. Bas\u00e9ase na serie \"As aventuras de Tint\u00edn\" de Herg\u00e9.\nSinopse.\nTint\u00edn, un xornalista dotado dunha curiosidade insaci\u00e1bel, e o seu leal cadelo Mil\u00fa, descobren que a maqueta dun barco cont\u00e9n un enigm\u00e1tico e secular segredo que deben investigar. A partir dese intre, Tint\u00edn verase acosado por Ivan Ivanovitch Sakharine, un malvado que cre que o rapaz ten a chave para atopar o valioso tesouro vinculado a un cruel pirata chamado Rackham o Roxo. Mais, coa axuda de Mil\u00fa, do b\u00e9bedo capit\u00e1n Haddock e dos zoup\u00f3ns detectives Hern\u00e1ndez e Fern\u00e1ndez, viaxar\u00e1 por medio mundo, serv\u00edndose da s\u00faa intelixencia para burlar \u00f3s seus perseguidores e atopar antes que eles o Unicornio e o tesouro."}
{"id": "206217", "revid": "19415", "url": "https://gl.wikipedia.org/wiki?curid=206217", "title": "Il Barbiere de Siviglia", "text": ""}
{"id": "206219", "revid": "98629", "url": "https://gl.wikipedia.org/wiki?curid=206219", "title": "Mario Sironi", "text": "Mario Sironi, nado en Sassari o 12 de maio de 1885 e finado en Mil\u00e1n o 13 de agosto de 1961, foi un pintor modernista italiano.\nTraxectoria.\nNatural da illa de Sarde\u00f1a, era fillo do enxe\u00f1eiro e escultor Ignazio Villa. Sironi pasou a s\u00faa infancia en Roma. Comezou os estudos de enxe\u00f1er\u00eda na Universidade de Roma pero deixouno tras un ataque de nervios en 1903, unha das graves depresi\u00f3ns, recorrentes ao longo da s\u00faa vida. Decidiu logo estudar pintura para o que se matriculou na Scuola Libera del Nudo da Accademia di Belle Arti di Roma, onde coincidiu con Giacomo Balla, o cal se converteu \"no seu primeiro mestre real\". Sironi tam\u00e9n co\u00f1eceu a Gino Severini e mais a Umberto Boccioni, e coma eles comezou pintando nun estilo divisionista baixo a gu\u00eda de Balla. En 1913 Balla, Boccioni e Severini desenvolveron un novo estilo, o futurismo, que Sironi adoptou tam\u00e9n durante un breve per\u00edodo de tempo, chegando mesmo a participar na Grande Mostra Futurista de 1919 en Mil\u00e1n.\nSironi serviu durante a primeira guerra mundial como voluntario nun batall\u00f3n ciclista. Despois da guerra, a s\u00faa visi\u00f3n do futurismo quedou substitu\u00edda por unha arte de formas inm\u00f3biles e s\u00f3lidas. En obras tales como \"La Lampada\" de 1919 (Pinateca di Brera, Mil\u00e1n), no que os manequ\u00edns son substitu\u00eddos por figuras, como nas pinturas metaf\u00edsicas de Giorgio de Chirico e Carlo Carr\u00e0. En 1922 Sironi foi un dos fundadores do movemento Novecento Italiano que formou parte da volta \u00e1 orde na arte europea durante a posguerra. Pinturas como \"Venere\" de 1921\u20131923 (Galleria Civica d'Arte Moderna, Tur\u00edn) e \"Solitude\" de 1925 (Galleria Nazionale d'Arte Moderna, Roma), coas s\u00faas formas xeom\u00e9tricas e mantidas nos seus l\u00edmites que se asemellan ao neoclasicismo evidente tam\u00e9n en obras producidas na mesma \u00e9poca por Picasso.\nAs obras de Sironi de finais da d\u00e9cada de 1920 amosan figuras arcaicas e monumentais de familias en paisaxes monta\u00f1osos e espidos \"marcadas por un esp\u00edrito de humanidade cargado con historia ... [e] un esp\u00edrito rom\u00e1nico de expresionismo solemne\". As formas puras dos seus anteriores traballos substit\u00faese por unha forma primitiva de clasicismo, e o seu estilo v\u00f3lvese m\u00e1is pict\u00f3rico.\nFoi o artista m\u00e1is asociado co r\u00e9xime de Mussolini, contribu\u00edndo con m\u00e1is de 1700 caricaturas nos xornais fascistas \"Il Popolo d'Italia\" e \"La Rivista Illustrata del Popolo d'Italia\". Rexeitando o mercado da arte e o concepto da pintura de cabalete asumiu un ideal da fusi\u00f3n de decoraci\u00f3n e arquitectura como exemplificaban as catedrais g\u00f3ticas, sentindo que o mural era a base dunha arte popular nacional. O estado encargoulle varias obras na d\u00e9cada de 1930, como o mural \"L'Italia fra le arti e le scienze\" de 1935, e participou tam\u00e9n na Exhibici\u00f3n da Revoluci\u00f3n Fascista en 1932. Malia que a s\u00faa est\u00e9tica de brutal monumentalidade representaba o estilo dominante do fascismo italiano, a s\u00faa obra recibiu ataques de cr\u00edticos de estrema dereita para falta de contido ideol\u00f3xico expl\u00edcito.\nComo artista ligado ao fascismo a reputaci\u00f3n de Sironi resentiuse despois da segunda guerra mundial, xa volvera \u00e1 pintura de cabalete en 1943, trballando nun relativo illamento que aumentou tras a morte por suicidio da s\u00faa filla Rossana en 1948. As pinturas dos seus \u00faltimos anos ach\u00e9ganse \u00e1 abstracci\u00f3n, semellando unha ensamblaxe de fragmentos arqueol\u00f3xicos ou debuxos xustapostos."}
{"id": "206221", "revid": "1131", "url": "https://gl.wikipedia.org/wiki?curid=206221", "title": "Galer\u00eda de imaxes de Ventosa, Agolada", "text": "Galer\u00eda de imaxes de Ventosa, Agolada."}
{"id": "206222", "revid": "23204", "url": "https://gl.wikipedia.org/wiki?curid=206222", "title": "Isomer\u00eda", "text": "A isomer\u00eda \u00e9 unha propiedade de certos compostos qu\u00edmicos que te\u00f1en igual f\u00f3rmula molecular (f\u00f3rmula qu\u00edmica non desenvolvida), \u00e9 dicir, iguais proporci\u00f3ns relativas dos \u00e1tomos que conforman a s\u00faa mol\u00e9cula, pero presentan estruturas moleculares distintas e, por tanto, diferentes propiedades. Ditos compostos reciben o nome de is\u00f3meros. \nPor tanto, os is\u00f3meros son compostos que te\u00f1en a mesma f\u00f3rmula molecular pero diferente f\u00f3rmula estrutural e propiedades. Por exemplo, o alcohol et\u00edlico ou etanol e o \u00e9ter dimet\u00edlico son is\u00f3meros, ambos os dous coa f\u00f3rmula C2H6O.\nA\u00ednda que este fen\u00f3meno \u00e9 moi frecuente en qu\u00edmica org\u00e1nica, non \u00e9 exclusivo desta porque tam\u00e9n a presentan alg\u00fans compostos inorg\u00e1nicos, como os compostos dos metais de transici\u00f3n.\nIsomer\u00eda en Qu\u00edmica org\u00e1nica.\nHai dous tipos b\u00e1sicos de isomer\u00eda: plana e espacial.\nIsomer\u00eda constitucional ou estrutural.\nForma de isomer\u00eda na que mol\u00e9culas coa mesma f\u00f3rmula molecular te\u00f1en unha diferente distribuci\u00f3n dos enlaces entre os seus \u00e1tomos, ao contrario do que ocorre na estereoisomer\u00eda.\nDebido a isto poden presentarse tres diferentes modos de isomer\u00eda:\n\u2022 Isomer\u00eda de cadea ou esqueleto.- Os is\u00f3meros deste tipo te\u00f1en compo\u00f1entes da cadea acomodados en diferentes lugares, \u00e9 dicir as cadeas carbonadas son diferentes, presentan distinto esqueleto ou estrutura.\nUn exemplo \u00e9 o pentano, do cal, existen moitos is\u00f3meros, pero os m\u00e1is co\u00f1ecidos son o isopentano e o neopentano.\n\u2022 Isomer\u00eda de posici\u00f3n.- \u00c9 a daqueles compostos nos que os seus grupos funcionais ou os seus grupos substitu\u00edntes est\u00e1n unidos en diferentes posici\u00f3ns.\nUn exemplo simple deste tipo de isomer\u00eda \u00e9 a do pentanol, na que existen tres is\u00f3meros de posici\u00f3n: pentan-1-ol, pentan-2-ol e pentan-3-ol.\n\u2022 Isomer\u00eda de grupo funcional.- Aqu\u00ed, a diferente conectividade dos \u00e1tomos, pode xerar diferentes grupos funcionais na cadea. Un exemplo \u00e9 o ciclohexano e o 1-hexeno, que te\u00f1en a mesma f\u00f3rmula molecular (C6H12), mais o ciclohexano \u00e9 un alcano c\u00edclico ou cicloalcano e o 1-hexeno \u00e9 un alqueno.\nHai varios exemplos de isomer\u00eda como a de ionizaci\u00f3n, coordinaci\u00f3n, enlace, xeometr\u00eda e \u00f3ptica.\nIsomer\u00eda de cadea ou ordenaci\u00f3n.\nVar\u00eda a disposici\u00f3n dos \u00e1tomos de C na cadea ou esqueleto carbonado, \u00e9 dicir, a estrutura deste, que pode ser li\u00f1al ou ter distintas ramificaci\u00f3ns.\nPor exemplo o C4H10 corresponde tanto ao butano como ao metilpropano (isobutano ou terc-butano):\nPara a f\u00f3rmula C5H12, temos tres posibles is\u00f3meros de cadea: pentano, metilbutano (isopentano) e dimetilpropano (neopentano). O n\u00famero de is\u00f3meros de cadea crece rapidamente ao aumentar o n\u00famero de \u00e1tomos de carbono.\nIsomer\u00eda de posici\u00f3n.\nPres\u00e9ntana aqueles compostos que pos\u00faen o mesmo esqueleto carbonado pero nos que o grupo funcional ou o substitu\u00ednte ocupa diferente posici\u00f3n.\nPor exemplo, a f\u00f3mula molecular C4H10O pode corresponder a d\u00faas substancias is\u00f3meras que se diferencian na posici\u00f3n do grupo OH: o 1-butanol e o 2-butanol.\nEste tipo de isomer\u00eda prod\u00facese debido \u00e1 posibilidade de colocar grupos funcionais, cadeas laterais ou \u00e1tomos substitu\u00edntes en posici\u00f3ns estruturalmente non equivalentes. Supo\u00f1amos que substitu\u00edmos un dos \u00e1tomos de hidr\u00f3xeno do butano, CH3-CH2-CH2-CH3, por un grupo hidroxilo. Numerando os carbonos da cadea do butano e realizando esta substituci\u00f3n no carbono extremo (C1), obtemos un alcohol chamado butan-1-ol (1-butanol). Se substitu\u00edmos un hidr\u00f3xeno do C2 polo grupo OH, obtemos o alcohol is\u00f3mero butan-2-ol (2-butanol), que difire na posici\u00f3n do grupo hidroxilo. Por\u00e9n, n\u00f3tese que en caso de realizarmos a substituci\u00f3n no C3, non se obter\u00eda un terceiro is\u00f3mero, sen\u00f3n de novo o 2-butanol. As d\u00faas representaci\u00f3ns que se indican para o 2-butanol son estruturalmente id\u00e9nticas, como se pode ver xirando a s\u00faa estrutura 180\u00ba arredor dun eixe.\nIsomer\u00eda de compensaci\u00f3n ou por compensaci\u00f3n.\n\u00c1s veces ch\u00e1mase isomer\u00eda de compensaci\u00f3n ou metamer\u00eda a que presentan aqueles compostos nos cales unha funci\u00f3n corta a cadea carbonada en porci\u00f3ns de lonxitudes diferentes.\nPor exemplo tres met\u00e1meros de f\u00f3rmula molecular C402H8 son:\nEste tipo de isomer\u00eda era m\u00e1is usado no pasado do que na actualidade. Aplic\u00e1base mesmo a aldehidos-cetonas, que hoxe adoitan considerarse is\u00f3meros de funci\u00f3n.\nIsomer\u00eda de funci\u00f3n.\nVar\u00eda o grupo funcional, conservando o esqueleto carbonado.\nPor exemplo o C3H6O pode corresponder \u00e1 mol\u00e9cula de propanal (funci\u00f3n aldehido) ou \u00e1 propanona (funci\u00f3n cetona).\n \nEsta isomer\u00eda pres\u00e9ntana certos grupos de compostos relacionados como: os alcohois e \u00e9teres, os \u00e1cidos e \u00e9steres, e tam\u00e9n os aldehidos e cetonas.\nTautomer\u00eda.\n\u00c9 un tipo especial de isomer\u00eda na que existe transposici\u00f3n dun \u00e1tomo entre as d\u00faas estruturas, xeralmente hidr\u00f3xeno, e existe ademais un doado equilibrio entre ambas as formas taut\u00f3meras.\nUn exemplo desta isomer\u00eda \u00e9 a tautomer\u00eda ceto-en\u00f3lica na que existe equilibrio entre un composto con grupo OH unido a un dos \u00e1tomos de carbono dun dobre enlace C=C, e un composto co grupo carbonilo intermedio, C=O t\u00edpico das cetonas, con transposici\u00f3n dun \u00e1tomo de hidr\u00f3xeno.\nIsomer\u00eda espacial ou estereoisomer\u00eda.\nPresentan estereoisomer\u00eda aqueles compostos que te\u00f1en f\u00f3rmulas moleculares id\u00e9nticas e os seus \u00e1tomos presentan a mesma distribuci\u00f3n (a mesma forma da cadea; os mesmos grupos funcionais e substitu\u00edntes; situados na mesma posici\u00f3n), mais a s\u00faa disposici\u00f3n no espazo \u00e9 distinta, polo que difiren na orientaci\u00f3n espacial dos seus \u00e1tomos.\nOs is\u00f3meros te\u00f1en igual forma no plano. C\u00f3mpre representarlos no espazo para visualizar as diferenzas. Pode ser de dous tipos: isomer\u00eda conformacional e isomer\u00eda configuracional, segundo que os is\u00f3meros se poidan converter un noutro por simple rotaci\u00f3n de enlaces simples, ou non.\nOutra clasificaci\u00f3n div\u00eddeos en enanti\u00f3meros (son imaxes especulares) e diastereois\u00f3meros (non son imaxes especulares). Entre os diastereois\u00f3meros at\u00f3panse os is\u00f3meros cis-trans (antes co\u00f1ecidos como is\u00f3meros xeom\u00e9tricos), os conf\u00f3rmeros ou is\u00f3meros conformacionais e, nas mol\u00e9culas con varios centros quirais, os is\u00f3meros que pertencen a distintas parellas de enanti\u00f3meros. Os diastereois\u00f3meros que difiren na configuraci\u00f3n dun s\u00f3 carbono asim\u00e9trico reciben o nome de ep\u00edmeros, como por exemplo a D-glicosa e a D-manosa, que son ep\u00edmeros no carbono 2.\nIsomer\u00eda conformacional.\nNeste tipo de is\u00f3meros conformacionais ou conf\u00f3rmeros, a conversi\u00f3n dunha forma noutra \u00e9 posible porque a rotaci\u00f3n arredor do eixe do enlace formado polos \u00e1tomos de carbono \u00e9 m\u00e1is ou menos libre (ver animaci\u00f3n \u00e1 dereita). Por iso tam\u00e9n reciben o nome de rot\u00e1meros. Se os grupos son voluminosos poder\u00eda haber impedimento est\u00e9rico e non ser tan doada a interconversi\u00f3n entre rot\u00e1meros.\nOs is\u00f3meros conformacionais xeralmente non son separables ou illables, debido \u00e1 facilidade de interconversi\u00f3n a\u00ednda a temperaturas relativamente baixas. A rama da estereoqu\u00edmica que estuda os is\u00f3meros conformacionais que si poden ser illables (a maior\u00eda son derivados do bifenilo) ch\u00e1mase atropisomer\u00eda.\nEstas formas reco\u00f1\u00e9cense ben se utilizamos a proxecci\u00f3n de Newman, como se aprecia nos debuxos da esquerda. Reciben nomes como sinclinal (\u00e1s veces, gauche), anticlinal (anti ou trans), sinperiplanar e antiperiplanar.\nOutro tipo de is\u00f3meros conformacionais d\u00e1se en compostos con ciclos hexagonais,como o ciclohexano, onde son factibles a conformaci\u00f3n en forma de cadeira e a conformaci\u00f3n en forma de bote.\nIsomer\u00eda configuracional.\nNesta isomer\u00eda non abonda cunha simple rotaci\u00f3n para converter unha forma noutra e a\u00ednda que a disposici\u00f3n espacial \u00e9 a mesma, os is\u00f3meros non son interconvertibles. Div\u00eddese en: isomer\u00eda xeom\u00e9trica ou cis-trans, e isomer\u00eda \u00f3ptica. Os is\u00f3meros configuracionais son illables, xa que c\u00f3mpre unha gran cantidade de enerx\u00eda para interconvertelos (requ\u00edrese enerx\u00eda para a rotura de enlaces),\nIsomer\u00eda xeom\u00e9trica ou cis-trans.\nProd\u00facese cando hai dous carbonos unidos con dobre enlace que te\u00f1en as outras valencias cos mesmos substitu\u00edntes (dous pares) ou con dous iguais e un distinto .\n\u00c9 caracter\u00edstica dos enlaces dobres e non se presenta isomer\u00eda xeom\u00e9trica ligada aos enlaces triplos ou sinxelos.\nAs d\u00faas posibilidades denom\u00ednanse:\nEstas d\u00faas formas non se poden interconverter entre si dun xeito espont\u00e1neo, xa que o dobre enlace impide a rotaci\u00f3n, a\u00ednda que si poden converterse \u00e1s veces, en reacci\u00f3ns catalizadas.\nA isomer\u00eda xeom\u00e9trica tam\u00e9n se presenta en compostos con dobre enlace N=N, ou en compostos c\u00edclicos nos que tam\u00e9n se impide a rotaci\u00f3n arredor dun eixe.\nIsomer\u00eda \u00f3ptica ou enantiomer\u00eda.\nCando un composto ten polo menos un \u00e1tomo de carbono asim\u00e9trico ou quiral, \u00e9 dicir, un \u00e1tomo de carbono con catro substitu\u00edntes diferentes, poden formarse d\u00faas variedades distintas chamadas estereois\u00f3meros \u00f3pticos, enanti\u00f3meros, formas enantiom\u00f3rficas ou formas quirais, a\u00ednda que todos os \u00e1tomos est\u00e1n na mesma posici\u00f3n e enlazados de igual maneira. Isto co\u00f1\u00e9cese como regra de Level e Van't Hoff.\nOs is\u00f3meros \u00f3pticos non se poden superpo\u00f1er e un \u00e9 como a imaxe especular do outro, como ocorre coas mans dereita e esquerda. Presentan as mesmas propiedades f\u00edsicas e qu\u00edmicas pero difer\u00e9cianse en que desv\u00edan o plano da luz polarizada en diferente direcci\u00f3n: \nOutra forma de nomear estes compostos \u00e9 por medio do convenio ou nomenclatura D-L, normalmente empregando a proxecci\u00f3n de Fischer. Esta nomenclatura \u00e9 absoluta pero non necesariamente a forma (D) coincide co is\u00f3mero dextroxiro ou forma (+) ; por exemplo, a D-frutosa ou a D-desoxirribosa son levoxiras .\nSe unha mol\u00e9cula ten n \u00e1tomos de carbono asim\u00e9tricos, ter\u00e1 un total de 2n is\u00f3meros \u00f3pticos.\nTam\u00e9n poden representarse estes is\u00f3meros coas letras (R) e (S). Esta nomenclatura R-S, que segue as regras de Cahn-Ingold-Prelog, tam\u00e9n se utiliza para determinar a configuraci\u00f3n absoluta dos carbonos quirais.\nPor tanto, hai tres sistemas para nomear estes compostos: \nDiastereois\u00f3meros.\nCando un composto ten m\u00e1is dun carbono asim\u00e9trico podemos encontrar formas enanti\u00f3meras (que son imaxe especular unha da outra) e outras formas que non son exactamente copias especulares, por non teren todos os seus carbonos invertidos. A estas formas ch\u00e1maselles diastereois\u00f3meros. Por exemplo, o 3-bromo-butan-2-ol pos\u00fae dous carbonos asim\u00e9tricos polo que ten 4 formas posibles. Delas, algunhas son enantiomorfas (formas especulares), como (2S,3S)-3-bromo-butan-2-ol e (2R,3R)-3-bromo-butan-2-ol. Polo contrario, o (2R,3S)-3-bromo-butan-2-ol \u00e9 un diastereois\u00f3mero dos dous anteriores.\nMestura rac\u00e9mica e formas meso.\nUnha mestura rac\u00e9mica \u00e9 a mestura equimolecular dos is\u00f3meros dextro e levo. Esta f\u00f3rmula \u00e9 opticamente inactiva (non desv\u00eda o plano da luz polarizada). A mestura de \u00e1cido D-l\u00e1ctico e L-l\u00e1ctico forma unha mestura rac\u00e9mica, opticamente inactiva.\nSe un composto pos\u00fae dous carbonos asim\u00e9tricos, pode ter un dextroxiro e outro levoxiro, mais se ten un plano de simetr\u00eda, en conxunto comp\u00f3rtase como opticamente inactivo e recibe o nome de forma meso. \u00c9 o caso do \u00e1cido tart\u00e1rico ou 2,3-dihidroxibutanodioico, no cal un dos seus is\u00f3meros \u00e9 unha forma meso.\nPoder rotatorio espec\u00edfico.\n\u00c9 a desviaci\u00f3n que sofre o plano de polarizaci\u00f3n ao atravesar a luz polarizada unha disoluci\u00f3n cunha concentraci\u00f3n de 1 gramo de substancia por cm3 nun recipiente de 1 dm de largo. \u00c9 o mesmo para ambos os enanti\u00f3meros, a\u00ednda que de signo contrario. M\u00eddese co polar\u00edmetro.\nIsomer\u00eda en Qu\u00edmica inorg\u00e1nica.\nHai varios tipos de isomer\u00eda nos compostos inorg\u00e1nicos, sobre todo en complexos de coordinaci\u00f3n, pero este fen\u00f3meno non \u00e9 tan importante como en qu\u00edmica org\u00e1nica:\nHistoria.\nA existencia do isomerismo descubriuse en 1827 cando Friedrich W\u00f6hler preparou \u00e1cido ci\u00e1nico e decatouse de que a\u00ednda que a s\u00faa composici\u00f3n elemental era id\u00e9ntica \u00e1 do \u00e1cido fulm\u00ednico (preparado por Justus von Liebig un ano antes), as s\u00faas propiedades eran bastante diferentes. Este descubrimento puxo en cuesti\u00f3n as ideas qu\u00edmicas que prevalec\u00edan naquela \u00e9poca, que sosti\u00f1an que os compostos qu\u00edmicos pod\u00edan ser diferentes s\u00f3 cando ti\u00f1an composici\u00f3ns elementais distintas. Despois doutros descubrimentos similares, como o feito por W\u00f6hler en 1828 sobre a composici\u00f3n at\u00f3mica id\u00e9ntica da urea e o cianato de amonio, que te\u00f1en propiedades diferentes, J\u00f6ns Jacob Berzelius introduciu o termo \"isomerismo\" en 1830 para describir este fen\u00f3meno.\nEn 1848, Louis Pasteur separou diminutos cristais de \u00e1cido tart\u00e1rico nas s\u00faas d\u00faas formas que eran imaxes especulares. As mol\u00e9culas deste \u00e1cido pod\u00edan ser estereois\u00f3meros \u00f3pticos dextroxiros ou levoxiros, e as soluci\u00f3ns formadas con elas fac\u00edan rotar o plano da luz polarizada o mesmo n\u00famero de graos, pero en direcci\u00f3ns opostas, a dereita ou esquerda."}
{"id": "206223", "revid": "27155", "url": "https://gl.wikipedia.org/wiki?curid=206223", "title": "Alcohol et\u00edlico", "text": ""}
{"id": "206225", "revid": "22570", "url": "https://gl.wikipedia.org/wiki?curid=206225", "title": "Distrito de Khunzakhsky", "text": "O distrito de Khunzakhsky (en \u00e1varo \"\u0425\u0443\u043d\u0437\u0430\u0445\u044a \u0440\u0430\u0439\u043e\u043d\", en ruso \"\u0425\u0443\u043d\u0437\u0430\u0445\u0441\u043a\u0438\u0439 \u0440\u0430\u0439\u043e\u0301\u043d\") \u00e9 un distrito (raion) ruso, un dos corenta e un nos que se divide a Rep\u00fablica do Daguest\u00e1n. A superficie do distrito \u00e9 de 551,91\u00a0km\u00b2 e a poboaci\u00f3n, segundo o censo de 2010, 31.877 habitantes. A capital \u00e9 a vila de Khunzakh."}
{"id": "206226", "revid": "1888", "url": "https://gl.wikipedia.org/wiki?curid=206226", "title": "Mar\u00eda Goretti Fari\u00f1a", "text": ""}
{"id": "206227", "revid": "59564", "url": "https://gl.wikipedia.org/wiki?curid=206227", "title": "Pedro Feijoo", "text": "Pedro Feijoo Barreiro, nado en Vigo o 23 de novembro de 1975, \u00e9 un m\u00fasico e escritor galego.\nTraxectoria.\n\u00c9 licenciado en Filolox\u00eda Galega pola Universidade de Santiago de Compostela. Exerceu como m\u00fasico, produtor, compositor e membro dalg\u00fans proxectos musicais galegos como Los Feliz e Lamatumb\u00e1. En 1997 publicou o seu primeiro libro, \"Cousas do \u00abGalicia\u00bb, por Castelao\", no que se explica a relaci\u00f3n de Alfonso Daniel Rodr\u00edguez Castelao co xornal \"Galicia\" que dirixiu Valent\u00edn Paz-Andrade. En 2005 publicou \"Viva o Fu Remol!\", unha cr\u00f3nica sobre os problemas do panorama musical galego.\nEn 2011 publicou o relato \"O segredo do viaduto\" no libro XII Certame Literario de relatos curtos Os Viadutos. A s\u00faa primeira novela, \"Os fillos do mar\" (2012), foi finalista do Premio Xerais en 2011. En 2013 publica \"A memoria da choiva\", novela arredor da figura de Rosal\u00eda de Castro. En 2015 cambia de rexistro con \"Morena, perigosa e rom\u00e1nica,\" a s\u00faa novela m\u00e1is c\u00f3mica. En 2017 sae \"Os fillos do lume\", na que os mesmos personaxes de \"Os fillos do mar\", se enfrontan a unha das intrigas mellor protexidas na historia da cidade de Vigo: a da s\u00faa fundaci\u00f3n. Para o autor est\u00e1 a cabalo entre a novela hist\u00f3rica e o suspense. En 2018 publica \"Sen piedade\", un libro terrible e dolorosamente persoal, segundo o autor. Tam\u00e9n en 2018 sae \"Cami\u00f1ar o Vigo vello. Un paseo pola historia da cidade,\" un libro de a cabalo entre os manuais de historia e as gu\u00edas tur\u00edsticas."}
{"id": "206228", "revid": "1888", "url": "https://gl.wikipedia.org/wiki?curid=206228", "title": "Pedro Feijoo Barreiro", "text": ""}
{"id": "206229", "revid": "4817", "url": "https://gl.wikipedia.org/wiki?curid=206229", "title": "RM-81", "text": ""}
{"id": "206230", "revid": "4817", "url": "https://gl.wikipedia.org/wiki?curid=206230", "title": "RM 81", "text": ""}
{"id": "206235", "revid": "134844", "url": "https://gl.wikipedia.org/wiki?curid=206235", "title": "Gamzat Tsadasa", "text": "Gamzat Tsadasa, nado en Tsada o 21 de agosto de 1877 e finado en Makhachkala o 11 de xu\u00f1o de 1951, foi un poeta \u00e1varo.\nTraxectoria.\nGamzat Tsadasa naceu nunha familia de labregos pobres e quedou orfo aos sete anos. Estudou nunha madrasa e de volta \u00e1 s\u00faa aldea foi xu\u00edz e im\u00e1n e anos m\u00e1is tarde deixou estas tarefas para traballar no ferrocarril e despois no campo, foi en 1891 cando comezou a compo\u00f1er poemas sat\u00edricos. Entre 1917 e 1919 foi membro do Tribunal da xaria do seu distrito e o . Despois da revoluci\u00f3n de outubro serviu no comit\u00e9 executivo do distrito de Khunzakhsky (1925-1932) e colaborou na prensa \u00e1vara, publicando al\u00ed poes\u00eda c\u00edvica que recolleu no libro \"Gadatazul \u017eul\" en 1934. Durante a segunda guerra mundial compuxo poes\u00edas e canci\u00f3ns patri\u00f3ticas. A s\u00faa obra \"Historia dun peguleiro\" (1949-1950) describe dunha forma realista a vida dos pobos de monta\u00f1a durante e os cambios que supuxo a \u00e9poca sovi\u00e9tica. Tsadasa foi tam\u00e9n o primeiro autor de literatura infantil \u00e1vara e escribiu comedias e dramas para o teatro. O seu fillo, Rasul Gamzatov foi un dos m\u00e1is c\u00e9lebres poetas \u00e1varos."}
{"id": "206238", "revid": "7523", "url": "https://gl.wikipedia.org/wiki?curid=206238", "title": "Liga Endesa", "text": ""}
{"id": "206239", "revid": "98629", "url": "https://gl.wikipedia.org/wiki?curid=206239", "title": "Analectas", "text": "Analectas (en chin\u00e9s: \u8ad6\u8a9e; pinyin: L\u00fany\u01d4) \u00e9 o texto fundamental do confucianismo consistente nunha escolma desordeada de ditos, di\u00e1logos e pequenos relatos realizada polos disc\u00edpulos de Confucio durante aproximadamente un s\u00e9culo despois da s\u00faa morte e completada, xa que logo, ao redor do 400 a. de C.\nRecolle un modelo de sabedor\u00eda moi influente na historia da China ata a chegada do comunismo. Trata de actitudes \u00e9ticas, da educaci\u00f3n e do goberno. Defende o respecto aos pais, o esforzo por acadar a virtude, a ecuanimidade e o sentido da rectitude, a lealdade, a prudencia e a xustiza."}
{"id": "206243", "revid": "83328", "url": "https://gl.wikipedia.org/wiki?curid=206243", "title": "Upanishads", "text": "Os Upanishads son textos v\u00e9dicos escritos en s\u00e1nscrito, parte fundamental da tradici\u00f3n metaf\u00edsica e relixiosa do hindu\u00edsmo. Existe un grande abano cronol\u00f3xico na s\u00faa dataci\u00f3n. Existen fragmentos que se remontan al\u00e9n dos 1000 anos antes de Cristo. Pero as formas \u00faltimas deberon elaborarse uns 200 anos antes da nosa era.\nO eixo fundamental \u00e9 a fusi\u00f3n do \"Atman\" que se encontra en todos os seres co \"Brahman\" entendido como o Absoluto que escapa a toda categor\u00eda mental. Esta fusi\u00f3n \u00e9 a realizaci\u00f3n do sentido da existencia, a finalidade da vida humana. Para iso d\u00e9bese realizar o distanciamento, acalar a apetencia polos seres, e non deixarse enganar pola ilusi\u00f3n da multiplicidade. A conciencia perceptiva apreixada nunha ignorancia metaf\u00edsica \u00e9 fonte de dor e turbaci\u00f3n mental. S\u00f3 a ascese do desapego e a cesaci\u00f3n da actividade mental consegue a inmobilidade, a indivisi\u00f3n, a pacificaci\u00f3n, ata a identificaci\u00f3n con Brahman. Cando se chega a abandonar as modificaci\u00f3ns pensantes obtense o estado supremo e se rahca co ciclo das reencarnaci\u00f3ns."}
{"id": "206248", "revid": "5863", "url": "https://gl.wikipedia.org/wiki?curid=206248", "title": "Bhagavad-ghit\u00e1", "text": ""}
{"id": "206250", "revid": "22570", "url": "https://gl.wikipedia.org/wiki?curid=206250", "title": "Canon Pali", "text": "O Canon Pali, tam\u00e9n co\u00f1ecido como Tipitaka, \u00e9 o tripla conxunto de textos escritos en idioma pali e compostos no norte da India que recollen as ensinanzas de Buda. O texto tal como chegou a n\u00f3s foi establecido no concilio budista de Sri Lanka o 29 a. de C.\nDiv\u00eddese en:"}
{"id": "206251", "revid": "1576", "url": "https://gl.wikipedia.org/wiki?curid=206251", "title": "Danielle Steel", "text": "Danielle Fernande Dominique Sch\u00fclein-Steel, co\u00f1ecida como Danielle Steel, nada o 14 de agosto de 1947 en Nova York, \u00e9 unha escritora de best-s\u00e9llers dos Estados Unidos de Am\u00e9rica. Acadou gran sona sobre todo polas s\u00faas novelas rom\u00e1nticas. Vendeu m\u00e1is de 530 mill\u00f3ns de exemplares dos seus libros (a data de 2005). As s\u00faas novelas estiveron na lista de bestseller do New York Times durante m\u00e1is de 390 semanas consecutivas e 21 foron adaptadas para a televisi\u00f3n."}
{"id": "206252", "revid": "98629", "url": "https://gl.wikipedia.org/wiki?curid=206252", "title": "Vidkun Quisling", "text": "Vidkun Abraham Lauritz Jonss\u00f8n Quisling, nado en Fyresdal (Telemark) o 18 de xullo de 1887 e finado en Oslo o 24 de outubro de 1945, foi un militar e pol\u00edtico noruegu\u00e9s.\nOcupou o cargo de Primeiro Ministro en Noruega ocupada pola Alema\u00f1a nazi a partir de febreiro de 1942 at\u00e9 o final da segunda guerra mundial. Fronte a este estaba o Goberno noruegu\u00e9s no exilio, reco\u00f1ecido polos aliados e presidido por Johan Nygaardsvold, que permanec\u00eda en Londres. Despois da guerra foi xulgado por alta traiz\u00f3n e executado posteriormente."}
{"id": "206253", "revid": "98629", "url": "https://gl.wikipedia.org/wiki?curid=206253", "title": "Johan Nygaardsvold", "text": "Johan Nygaardsvold, nado o 6 de setembro de 1879 e finado o 13 de marzo de 1952, foi un pol\u00edtico que ocupou o cargo de primeiro ministro de Noruega entre o 1935 e o 1945 (dende 1940 a 1945 no exilio, en Londres), como xefe do goberno Nygaardsvold.\nTraxectoria.\nNado na vila de Hommelvik, Nygaardsvold enmigrou ao Canad\u00e1 e despois aos Estados Unidos de Am\u00e9rica, pa\u00edses onde traballou na industria de madeira. Volveu a Noruega en 1907, ingresou no Partido Laborista o 1910, e foi elixido para o parlamento por primeira vez o 1916. Foi ministro de agricultura o 1928. O 1935 foi convidado para formar un novo goberno que funcionou en Oslo at\u00e9 9 de abril de 1940, d\u00eda en que Noruega caeu baixo a ocupaci\u00f3n alem\u00e1. Nygaardsvold exiliouse en Londres, dende onde gobernou. Co final da segunda guerra mundial, el volveu a Oslo o 31 de maio de 1945. O 26 de xu\u00f1o do mesmo ano, renunciou.\nNygaardsvold permaneceu na pol\u00edtica at\u00e9 o 1949. O 1952, morreu de cancro."}
{"id": "206254", "revid": "1131", "url": "https://gl.wikipedia.org/wiki?curid=206254", "title": "Urbanos de Ourense", "text": "Autobuses Urbanos de Ourense S.L., ou simplemente Urbanos de Ourense \u00e9 unha empresa galega de transportes que se encarga da prestaci\u00f3n do servizo de transporte p\u00fablico urbano \u00e1 cidade de Ourense dende que foi constitu\u00edda no ano 2005. A sociedade est\u00e1 constitu\u00edda por varias empresas como Vitrasa, Auto-Res, Grupo Alfer, Autos Gonz\u00e1lez e Autos A.Gonz\u00e1lez e est\u00e1 xestionada polo Grupo Avanza. Dende o 25 de maio de 2022, estrea nova web \nLi\u00f1as.\nActualmente Urbanos de Ourense conta cun total de 27 li\u00f1as, amais de d\u00faas li\u00f1as nocturnas (\"Moucho Bus\") operativas os venres, s\u00e1bados e v\u00e9speras de festivos:\nPercorridos tur\u00edsticos.\nUrbanos de Ourense tam\u00e9n explota o tren tur\u00edstico \"Tren das Termas\" (li\u00f1a 19), que cobre o percorrido entre a Praza Maior e as Termas de Outar\u00edz con distintos percorridos de ida e volta."}
{"id": "206255", "revid": "1888", "url": "https://gl.wikipedia.org/wiki?curid=206255", "title": "Roelle", "text": ""}
{"id": "206256", "revid": "22570", "url": "https://gl.wikipedia.org/wiki?curid=206256", "title": "Roelle, Vedra, Vedra", "text": "Roelle \u00e9 unha das doce aldeas da parroquia de Santa Baia de Vedra, que se atopa no concello do mesmo nome. \u00c9 un n\u00facleo de poboaci\u00f3n rural que ten once casas, e que limita coas aldeas de Pousada, Trasariz, Marz\u00e1n e Fuf\u00edn dentro da mesma parroquia, e coas aldeas de Pazos e Vilar da parroquia de Lestedo do concello veci\u00f1o de Boqueix\u00f3n."}
{"id": "206259", "revid": "5863", "url": "https://gl.wikipedia.org/wiki?curid=206259", "title": "Graftgold", "text": "Graftgold Creative Software foi unha empresa de software que naceu nos anos 1980, produciu xogos de 8 bits.\nA era Hewson.\nGraftgold creouse en 1983 cando Steve Turner decidiu renunciar ao seu traballo formal de programador e concentrarse en crear videoxogos. Cando se deu conta de que a tarefa era demasiado grande para unha soa persoa contratou ao seu amigo Andrew Braybrook para traballar con el. Despois dunha breve tempada desenvolvendo xogos para a plataforma Dragon, dirixiu os seus esforzos cara ao mercado m\u00e1is lucrativo do Commodore 64 e do ZX Spectrum.\nO pronto \u00e9xito de Grafgold debeuse en boa medida \u00e1 s\u00faa asociaci\u00f3n con Hewson Consultants. Creada por Andrew Hewson a principios dos oitenta, Hewson Consultants converteuse nun dos meirandes e m\u00e1is exitosos editores de xogos no Reino Unido. Mientras moitos editores de ent\u00f3n se apoiaban noutras grandes compa\u00f1\u00edas para manufacturar os seus produtos, Andrew Hewson ti\u00f1a a s\u00faa propia planta para a duplicaci\u00f3n de casetes, o que lle dou moita flexibilidade para responder \u00e1s tendencias do mercado. Finalmente, Hewson foi comprada no ano 1991 por \"21st Century Entertainment\" , pero deixou un legado que incl\u00fae unha boa parte de videoxogos cl\u00e1sicos de 8 e 16 bits. Moitos dos xogos m\u00e1is famosos de Graftgold foron publicados por Hewson, entre os que est\u00e1n Paradroid, Stormlord, Uridium, Quazatron e Ranarama.\nA era Telecomsoft.\nCara finais da d\u00e9cada de 1980, \"Hewson Consultants\" estaba sufrindo dificultades financeiras. Dous dos seus programadores, Dominic Robinson e John Cumming, deixaron a compa\u00f1\u00eda e un\u00edronse a Graftgold. Steve Turner decidiu que o mellor para Graftgold ser\u00eda buscar outro editor, ent\u00f3n separaronse de Hewson e asinaron con Telecomsoft, a divisi\u00f3n de software de British Telecom.\nHewson no se conformou coa marcha do seu mellor aliado, sobre todo porque Graftgold deb\u00eda entregar dous t\u00edtulos moi esperados no mercado: Magnetron (de Steve Turner, para ZX Spectrum) e Morpheus (por Andrew Braybrook, para Commodore 64). Graftgold argumentou que debido a que eles xa non ti\u00f1an contrato con Hewson, era completamente legal buscar outro editor. Hewson non puido soster nos tribunais a s\u00faa posici\u00f3n e chegou a un acrdo extraxudicial con Telecomsoft.\nA relaci\u00f3n de Graftgold con Telecomsoft foi moi curta, e deu como froito s\u00f3 uns poucos xogos. O m\u00e1is exitoso desta era foi Rainbow Islands, unha conversi\u00f3n case perfecta do cl\u00e1sico de Taito de 1987, para Spectrum, C64 e Amstrad CPC en 1989. Debido a problemas contractuais, as versi\u00f3ns de Amiga e Atari ST do \"Rainbow Islands\" foron publicadas por Ocean Software en 1990."}
{"id": "206265", "revid": "27155", "url": "https://gl.wikipedia.org/wiki?curid=206265", "title": "Is\u00f3mero", "text": ""}
{"id": "206266", "revid": "98629", "url": "https://gl.wikipedia.org/wiki?curid=206266", "title": "Castelo de Cans", "text": "O Castelo de Cans, tam\u00e9n co\u00f1ecido como castelo de Miravel ou Mirabel, \u00e9 un monumento medieval emprazado sobre unha impresionante pened\u00eda gran\u00edtica situada a 358 m de altitude, na zona m\u00e1is alta da parroquia do mesmo nome.\nHistoria.\nA informaci\u00f3n sobre a historia do castelo \u00e9 moi escasa. Mediante uns arquivos da catedral de Santa Mar\u00eda de Tui s\u00e1bese que a fortaleza foi ocupada por Paio G\u00f3mez e outros compa\u00f1eiros, aos cales posteriormente foi confiscada polo rei don Henrique III e doado a \u00c1lvaro Fern\u00e1ndez de Valladares. O castelo era nomeado en devanditos arquivos coma castelo de Miravel. Todo isto transcorreu durante o s\u00e9culo XIV, despois desta \u00e9poca desco\u00f1\u00e9cese a s\u00faa historia. \u00c9 pos\u00edbel que fora destru\u00eddo, coma outras fortalezas, pola revolta irmandi\u00f1a (s\u00e9culo XV). Outra das pos\u00edbeis causas da s\u00faa desaparici\u00f3n poder\u00eda ter sido a orde dos Reis Cat\u00f3licos, en 1438, de destru\u00edr todos os castelos que que non foran cabeza dun meiri\u00f1o. As s\u00faas pedras foron botadas polo cantil e aproveitadas posteriormente para outros fins.\nDescrici\u00f3n.\n\u00c9 un caracter\u00edstico castelo roqueiro medieval, do que tan s\u00f3 subsisten as pegadas talladas na rocha, as\u00ed como alg\u00fans restos cer\u00e1micos e outros restos arqueol\u00f3xicos de escasa visibilidade. As marcas deixadas na rocha perm\u00edtennos saber o lugar onde \u00eda emprazada a entrada, a torre principal, as murallas defensivas, o alxibe etc.\nA modo de an\u00e9cdota de tradici\u00f3n oral, p\u00f3dese mencionar que o lugar tam\u00e9n recibe o alcume popular \"O Pianista\" ou \"O Beethoven\", porque visto dende abaixo, dende o val, a forma das rochas pode lembrar a forma dun home sentado ante un gran piano."}
{"id": "206270", "revid": "22795", "url": "https://gl.wikipedia.org/wiki?curid=206270", "title": "Polo sur", "text": ""}
{"id": "206283", "revid": "98629", "url": "https://gl.wikipedia.org/wiki?curid=206283", "title": "Polo (xeado)", "text": "O polo \u00e9 un xeado feito con auga, colorantes, saborizantes e azucre, de forma alongada e cun pau que o atravesa para tomalo.\nFaise conxelando o l\u00edquido ao redor dun pau de maneira similar a unha piruleta.\n\"Polo\" \u00e9 unha marca rexistrada que pasou \u00e1 linguaxe com\u00fan nalg\u00fans pa\u00edses, tam\u00e9n ao galego.\nTam\u00e9n existen \"polos\" elaborados a base de leite, os cales polo xeral van cubertos por unha capa de chocolate e, en ocasi\u00f3ns, levan alg\u00fan recheo (que pode ser leite condensado ou alg\u00fan xarope), pero estes adoitan denominarse m\u00e1is ben bomb\u00f3n xeado."}
{"id": "206284", "revid": "7523", "url": "https://gl.wikipedia.org/wiki?curid=206284", "title": "Pooh Jeter", "text": ""}
{"id": "206285", "revid": "7523", "url": "https://gl.wikipedia.org/wiki?curid=206285", "title": "Mad-Croc Fuenlabrada", "text": ""}
{"id": "206318", "revid": "865", "url": "https://gl.wikipedia.org/wiki?curid=206318", "title": "Burning Heart", "text": ""}
{"id": "206320", "revid": "109216", "url": "https://gl.wikipedia.org/wiki?curid=206320", "title": "Enanti\u00f3mero", "text": "En qu\u00edmica os enanti\u00f3meros (ou is\u00f3meros \u00f3pticos) son unha clase de estereois\u00f3meros tales que na parella de compostos is\u00f3meros un \u00e9 imaxe especular do outro e non son superpo\u00f1ibles, de xeito similar ao que ocorre coas d\u00faas mans dunha persoa. A enantiomer\u00eda \u00e9 un tipo de estereoisomer\u00eda. O termo deriva do grego \u1f10\u03bd\u03ac\u03bd\u03c4\u03b9\u03bf\u03c2, \"enantios\" (oposto), e \u03bc\u03ad\u03c1\u03bf\u03c2, \"meros\" (parte ou porci\u00f3n).\nOs compostos enantiopuros son mostras que pos\u00faen, dentro dos l\u00edmites de detecci\u00f3n, s\u00f3 unha das d\u00faas mol\u00e9culas quirais.\nUn obxecto quiral e a s\u00faa imaxe especular denom\u00ednanse tam\u00e9n enantiomorfos ou formas enantiomorfas. A isomer\u00eda \u00f3ptica denom\u00ednase tam\u00e9n enantiomerismo,\nPropiedades.\nAs d\u00faas formas enanti\u00f3meras te\u00f1en as mesmas propiedades f\u00edsicas ag\u00e1s a interacci\u00f3n coa luz polarizada (a cal oscila nun s\u00f3 plano): un is\u00f3mero desv\u00eda o plano de polarizaci\u00f3n cara \u00e1 dereita, e o outro is\u00f3mero desv\u00edao en direcci\u00f3n contraria.\nTam\u00e9n te\u00f1en as mesmas propiedades qu\u00edmicas, excepto se reaccionan con outras mol\u00e9culas quirais. Os enanti\u00f3meros presentan moi diferente actividade biol\u00f3xica, e a maior\u00eda das mol\u00e9culas presentes nos seres vivos son quirais. Por exemplo, a R(-)adrenalina \u00e9 m\u00e1is potente que a S(+)adrenalina.\nA mestura en cantidades equimolares de cada enanti\u00f3mero nunha soluci\u00f3n denom\u00ednase mestura rac\u00e9mica, a cal \u00e9 opticamente inactiva.\nCaracter\u00edsticas.\nAs mol\u00e9culas que conte\u00f1en un s\u00f3 estereocentro (carbono asim\u00e9trico, centro estereox\u00e9nico ou centro quiral) son sempre opticamente activas (quirais).\nA\u00ednda que isto non \u00e9 certo necesariamente para algunhas mol\u00e9culas con m\u00e1is dun estereocentro. Este \u00e9 o caso das formas \"meso\", as cales te\u00f1en centros asim\u00e9tricos que son iguais e opostos, polo que a mol\u00e9cula \u00e9 opticamente inactiva, como ocorre co \u00e1cido meso-tart\u00e1rico.\nOs enanti\u00f3meros te\u00f1en as mesmas propiedades qu\u00edmicas e f\u00edsicas, a excepci\u00f3n da s\u00faa resposta ante a luz polarizada (actividade \u00f3ptica), polo que se denominan is\u00f3meros \u00f3pticos.\nAs mol\u00e9culas aquirais, sen estereocentros, son opticamente inactivas.\nA rotaci\u00f3n espec\u00edfica da luz polarizada, que se mide utilizando un polar\u00edmetro, \u00e9 unha propiedade f\u00edsica caracter\u00edstica da estrutura de cada enanti\u00f3mero, da s\u00faa concentraci\u00f3n e do disolvente empregado na medici\u00f3n.\nA medida da rotaci\u00f3n espec\u00edfica indica a composici\u00f3n enantiom\u00e9rica do produto.\nRepresentaci\u00f3n.\nPor comodidade, os enanti\u00f3meros adoitan representarse por medio da proxecci\u00f3n de Fischer. Esta consiste en imaxinar que se observa a mol\u00e9cula de tal maneira que dous dos enlaces (representados horizontalmente) est\u00e1n cara a adiante e os outros dous (representados verticalmente) cara a atr\u00e1s. Desta maneira f\u00f3rmase unha especie de cruz, co carbono asim\u00e9trico no centro, que se mostra como a intersecci\u00f3n das li\u00f1as. Os grupos que se encontren na li\u00f1a horizontal (X, Z) est\u00e1n cara a adiante, e os verticais (W, Y) na parte de atr\u00e1s.\nNomenclaturas.\nFormas dextro e levo.\nUn enanti\u00f3mero que fai rotar o plano da luz polarizada \u00e1 dereita (no sentido das agullas do reloxo), dise que \u00e9 dextrorrotatorio, dextroxiro ou unha forma dextro, e xeralmente se lle coloca diante do seu nome unha letra \"de\" min\u00fascula (d), ou un signo positivo (+). Se fai rotar o plano \u00e1 esquerda, \u00e9 levorrotatorio, levoxiro ou unha forma levo, e pode coloc\u00e1rselle como prefixo un \"ele\" min\u00fasculo (l), ou un signo negativo (- ).\nNomenclatura D-L.\nP\u00e1rtese da proxecci\u00f3n de Fischer: prox\u00e9ctase a mol\u00e9cula sobre o plano do papel coas seguintes condici\u00f3ns:\nCando se aplica este convenio, chamamos is\u00f3mero D ao que presenta o grupo funcional \u00e1 dereita desde o punto de vista do observador, e chamamos is\u00f3mero L ao que o ten cara \u00e1 esquerda.\nNomenclatura R-S.\nUnha forma non experimental de nomealos \u00e9 a que segue as regras de Cahn-Ingold-Prelog: Consiste en numerar os grupos ou \u00e1tomos enlazados ao carbono asim\u00e9trico, de acordo coa s\u00faa prioridade (o n\u00famero 1 ao m\u00e1is importante e o 4 ao de menor importancia), se seguindo o sentido das agullas do reloxo (sen contar ao de menor importancia) esta numeraci\u00f3n segue a mesma direcci\u00f3n de ditas agullas col\u00f3case un R (do lat\u00edn \"rectus\"), entanto que se o fai en sentido contrario \u00e1s agullas do reloxo ponse un S (do lat\u00edn \"sinister\"). No caso de que o grupo ou \u00e1tomo con menor prioridade se encontre adiante segundo a proxecci\u00f3n de Fisher (na horizontal), consid\u00e9rase que se est\u00e1 vendo desde atr\u00e1s da mol\u00e9cula, polo que se considera ao rev\u00e9s. Noutras palabras se segundo Cahn-Ingold-Prelog, \u00e9 R debe agora considerarse como S. No caso de que exista m\u00e1is dun carbono asim\u00e9trico debe colocarse xunto \u00e1 letra R ou S, o n\u00famero do carbono correspondente.\nA prioridade do \u00e1tomo est\u00e1 definida en primeiro lugar polo seu n\u00famero at\u00f3mico ou peso at\u00f3mico en orde crecente (normalmente o de menor prioridade adoita a ser un hidr\u00f3xeno), e en segundao lugar polo n\u00famero at\u00f3mico dos \u00e1tomos aos que est\u00e1 enlazado, considerando os dobres enlaces como se estivese unido a dous deses \u00e1tomos e de maneira an\u00e1loga os triplos enlaces como se estivese unido a tres deses \u00e1tomos.\nSeparaci\u00f3n de enanti\u00f3meros.\nA separaci\u00f3n de enanti\u00f3meros presentes nunha mestura rac\u00e9mica denom\u00ednase resoluci\u00f3n. Os m\u00e9todos de resoluci\u00f3n m\u00e1is utilizados son:"}
{"id": "206330", "revid": "56817", "url": "https://gl.wikipedia.org/wiki?curid=206330", "title": "Just for a Day", "text": "Just for a Day \u00e9 o \u00e1lbum de estrea da banda inglesa de dream pop Slowdive, editado o 2 de setembro de 1991. Foi gravado nos Courtyard Studios en Abingdon, Oxfordshire, co\u00f1ecidos formalmente como Georgetown Studios. O \u00e1lbum foi n\u00famero 3 na listas indie do Reino Unido.\nEn outubro de 2016 Pitchfork Media situouno no n\u00famero 7 da s\u00faa lista dos 50 mellores \u00e1lbums de shoegaze de todos os tempos."}
{"id": "206331", "revid": "56817", "url": "https://gl.wikipedia.org/wiki?curid=206331", "title": "The Demo Compilation", "text": "The Demo Compilation \u00e9 o segundo \u00e1lbum recompilatorio da banda sueca de hardcore punk Refused, editado en 1997 a trav\u00f1es do selo Burning Heart Records. Tam\u00e9n \u00e9 co\u00f1ecido como This Album Contains Old Songs &amp; Old Pictures Vol. 2.\nListaxe de canci\u00f3ns.\nOs temas 1-15 son dos EPs ' (1992) e ' (1992). Os temas 16-21 son canci\u00f3ns extra."}
{"id": "206334", "revid": "23204", "url": "https://gl.wikipedia.org/wiki?curid=206334", "title": "Tourist History", "text": "Tourist History \u00e9 o \u00e1lbum de estrea da banda norteirlandesa de indie rock Two Door Cinema Club, editado o 26 de febreiro do 2010 no Reino Unido e Irlanda por Kitsun\u00e9 Music, e o 27 de abril nos Estados Unidos a trav\u00e9s de Glassnote Records. \"Tourist History\" ga\u00f1ou o premio Choice Music Prize ao mellor \u00e1lbum irland\u00e9s do ano 2010 e a banda entregou os 10\u00a0000 euros do mesmo \u00e1 caridade."}
{"id": "206335", "revid": "85894", "url": "https://gl.wikipedia.org/wiki?curid=206335", "title": "Igrexa de Santa Mar\u00eda do Rosario de San Sadurni\u00f1o", "text": "A Igrexa de Santa Mar\u00eda do Rosario \u00e9 un templo do s\u00e9culo XVIII, actual igrexa parroquial de San Sadurni\u00f1o. Fisicamente \u00e1chase unida \u00e1s dependencias da Casa do concello, antigo Convento do Rosario, ao que pertenceu ata 1835.\nHistoria.\nEdificouse sobre un templo medieval anterior que xa fora reformado por Fernando de Andrade en 1508. Da construci\u00f3n orixinal s\u00f3 conserva a \u00e1bsida con b\u00f3veda nervada, e o arco de acceso ao presbiterio sobre columnas con capiteis ornamentados con tem\u00e1tica diversa. A planta dunha soa nave, \u00e9 de cruz latina.\nNo interior est\u00e1n os sepulcros con estatuas xacentes dos dous primeiros se\u00f1ores de San Sadurni\u00f1o, Fernando de Andrade e Xo\u00e1n Freire de Andrade, as\u00ed como o da muller do primeiro, \"In\u00e9s de Castro\".\nNa fachada destacan os pin\u00e1culos laterais rematados en b\u00f3las, e a ornamentaci\u00f3n barroca en placas coroada polo campanario con c\u00fapula. No adro hai un cruceiro con ornamentaci\u00f3n vexetal."}
{"id": "206336", "revid": "27155", "url": "https://gl.wikipedia.org/wiki?curid=206336", "title": "Is\u00f3mero \u00f3ptico", "text": ""}
{"id": "206337", "revid": "1131", "url": "https://gl.wikipedia.org/wiki?curid=206337", "title": "Luis Bar Boo", "text": "Luis Bar Boo, nado en Vigo o 20 de marzo de 1927 e finado en Madrid o 30 de setembro de 2001, foi un actor galego.\nTraxectoria.\nFillo do futbolista Pepe Bar, e irm\u00e1n do arquitecto Xos\u00e9 Bar Boo. Incorporouse ao cine a mediados da d\u00e9cada dos 60. Foi especialista e dobre de actores, traballando en pel\u00edculas de coproduci\u00f3n rodadas no sur de Espa\u00f1a. Foi un dos actores preferidos do director Jes\u00fas Franco na d\u00e9cada dos 70 para os seus filmes de pseudo-terror. Participou en m\u00e1is de douscentos filmes."}
{"id": "206338", "revid": "89787", "url": "https://gl.wikipedia.org/wiki?curid=206338", "title": "Kenneth Cook", "text": "Kenneth Bernard Cook, nado en 1929 e finado en 1987 dun ataque card\u00edaco, foi un prol\u00edfico xornalista, cineasta e novelista australiano. \u00c9 co\u00f1ecido principalmente polo seu libro \"Wake in Fright\", que segue a ter reimpresi\u00f3ns d\u00e9cadas despois da s\u00faa aparici\u00f3n en 1961., as\u00ed como tam\u00e9n pola trilox\u00eda de humor titulada \"Killer Koala\"."}
{"id": "206340", "revid": "1131", "url": "https://gl.wikipedia.org/wiki?curid=206340", "title": "Galer\u00eda de imaxes de Santo Andr\u00e9 de Cesar, Caldas de Reis", "text": ""}
{"id": "206342", "revid": "98629", "url": "https://gl.wikipedia.org/wiki?curid=206342", "title": "Xeado", "text": "Na s\u00faa forma m\u00e1is simple, o xeado \u00e9 unha sobremesa conxelada feita de leite, nata ou cremas, ingredientes combinados con aditivos como saborizantes, estabilizantes, edulcorantes e azucre.\nEn xeral os produtos utilizados na s\u00faa elaboraci\u00f3n son: leite, azucre, edulcorantes, nata de leite, ovo, froitas, chocolate, froitos secos, iogur, auga mineral e estabilizantes.\nNo proceso antigo de elaboraci\u00f3n fac\u00edase unha mestura de leite, azucre, nata e alg\u00fan estabilizante. Esta mestura conxel\u00e1base, axit\u00e1ndoa durante o proceso para previr a formaci\u00f3n de grandes cristais de xeo. Tradicionalmente, a temperatura reduc\u00edase colocando a mestura nun recipiente que se mergullaba nunha mestura frigor\u00edfica de xeo mo\u00eddo e sal. O sal dimin\u00fae a temperatura de fusi\u00f3n do xeo, absorbendo as\u00ed unha maior cantidade da calor liberada pola crema, xe\u00e1ndoa durante o proceso.\nEn 1913 inventouse a primeira m\u00e1quina continua para elaborar xeados. Basicamente consta, na s\u00faa parte exterior, dunha gran marmita de aceiro que se conxela mediante un potente equipo de fr\u00edo; e na parte interior, dun batedor con aspas (conectada mediante un eixe a un motor el\u00e9ctrico) que van raspando as paredes do cilindro e movendo a mestura continuamente at\u00e9 que esta alcance a consistencia dunha crema xeada.\nOs xeados v\u00e9ndense principalmente nas xeadar\u00edas. Estas \u00e1s veces conte\u00f1en obradoiros onde se fabrican os xeados e sorbetes.\nTipos.\nA\u00ednda que o termo \"crema xeada\" \u00fasase \u00e1s veces para identificar as sobremesas conxeladas en xeral, usualmente est\u00e1 reservado para aquelas sobremesas conxeladas feitas cunha alta porcentaxe de graxa l\u00e1ctea.\nDefinici\u00f3ns.\nDefinici\u00f3ns t\u00edpicas para as sobremesas conxeladas:\nMoitos pa\u00edses regulan o uso destes termos base\u00e1ndose nas cantidades porcentuais espec\u00edficas dos ingredientes.\nOs xeados pres\u00e9ntanse nunha ampla variedade de sabores, frecuentemente con agregados tales como estelas ou anaqui\u00f1os de chocolate, noces, froitos secos, froitas etc.\nAlg\u00fans dos sabores m\u00e1is populares nos supermercados son vainilla, chocolate, amorodo, lim\u00f3n, nata... sendo tam\u00e9n com\u00fan atopar nun mesmo xeado diferentes sabores.\nCalidades.\nBasicamente hai tres calidades de xeados no mercado:\nHistoria.\n\u00c9 moi dif\u00edcil establecer a orixe do xeado, xa que o mesmo concepto do produto sufriu sucesivas modificaci\u00f3ns en consonancia co avance tecnol\u00f3xico, a xeneralizaci\u00f3n do seu consumo e as exixencias dos consumidores.\nA pesar diso, podemos fixar un primeiro fito nos certames de bebidas xeadas ou arrefriadas con neve ou xeo que se celebraban na corte de Babilonia, antes da era cristi\u00e1.\nA\u00ednda antes, no ano 400 a.C., en Persia, un prato arrefriado como un pud\u00edn ou flan, feito de auga de rosas e cabelo de anxo, que se asemellaba a un cruzamento entre un sorbete e unhas papas de arroz, serv\u00edase \u00e1 realeza durante o ver\u00e1n.\nOs persas dominaran xa a t\u00e9cnica de almacenar xeo dentro de grandes \"refrixeradores\", arrefriados de forma natural, co\u00f1ecidos como \"ya-chal\". Estes almac\u00e9ns manti\u00f1an o xeo recollido durante o inverno ou tra\u00eddo das monta\u00f1as durante o ver\u00e1n. Traballaban usando altos \"receptores de vento\" que manti\u00f1an o espazo de almacenaxe subterr\u00e1neo a temperaturas fr\u00edas. O xeo era despois mesturado con azafr\u00e1n, froitas e outros produtos de sabores variados.\nPor outra parte c\u00f3ntase que Alexandre o Grande (356 a.C.-323 a.C.) e o emperador romano Ner\u00f3n (37-68 d.C.) arrefriaban os seus zumes de froita e os seus vi\u00f1os con xeo ou neve tra\u00eddos das monta\u00f1as polos seus escravos.\nDurante a Idade Media, nas cortes \u00e1rabes prepar\u00e1banse produtos azucrados con froitas e especias arrefriados con xeo das monta\u00f1as (unha especie de sorbetes).\nOs turcos chamaban ao xeado \"\u015ferbet\", \"sorbet\", e os \u00e1rabes \"sharb\u0101t\". O nome de \"sorbete\" v\u00e9n do verbo latino \"sorbere\", que deu lugar a o verbo italiano moderno \"sorbire\", do que deriva \"sorbetto\", que pasou as linguas europeas modernas. Pero o termo \"sherbet\" ou \"charbet\" deriva do turco \"\u015ferbet\", \"sorbet\", derivada do persa \"sharbat\",que \u00e1 s\u00faa vez procede do \u00e1rabe \u0634\u0631\u0628\u0627\u062a \"sharb\u0101t\", que significa \"bebida\" ou \"zume.\"\nPero o xeado naceu, como outras moitas cousas, na China, onde os emperadores da Dinast\u00eda Tang (ca. 618 a.C. \u2013 900 a.C.), ti\u00f1an un m\u00e9todo para crear mesturas de xeo con leite. Da China pasou \u00e1 India, de a\u00ed \u00e1s culturas persas e despois a Grecia e Roma.\nPero \u00e9 precisamente na Italia da Baixa Idade Media cando o xeado toma car\u00e1cter de natureza en Europa. Marco Polo, no s\u00e9culo XIII, ao regresar das s\u00faas viaxes de Oriente, trouxo varias receitas de sobremesas xeadas usadas en Asia durante centos de anos, receitas que se implantaron con certa popularidade nas cortes italianas.\nNo s\u00e9culo XVI descubriuse que o nitrato de etilo mesturado coa neve produc\u00eda temperaturas moi baixas; este descubrimento ter\u00eda a s\u00faa importancia na fabricaci\u00f3n de xeados. Cando Catarina de Medici casou con Henrique II de Francia, o seu coci\u00f1eiro levou estas primitivas receitas de xeados \u00e1 corte francesa, gard\u00e1ndose as mesmas con moito secreto.\nEn Francia engad\u00eduselle ovo \u00e1s receitas. Unha neta de Catarina casou cun pr\u00edncipe ingl\u00e9s, levando as\u00ed o xeado a Inglaterra.\nDesta maneira difund\u00edronse estes produtos en Europa e, despois, lev\u00e1ronse \u00e1s Am\u00e9ricas durante a \u00e9poca da colonizaci\u00f3n.\nO ano 1686, vinte anos despois da introduci\u00f3n do caf\u00e9 na corte de Francia, un siciliano de nome Francesco Procopio Dei Coltelli tivo a idea de abrir, cerca de Saint-Germain-des-Pr\u00e9s, un establecemento, o Caf\u00e9 Procope, onde se probar\u00eda esta beberaxe en sociedade. Este establecemento, no que tam\u00e9n se fabricaban xeados, alcanzou gran fama, especialmente cando, tres anos m\u00e1is tarde, a instalaci\u00f3n da \"Com\u00e9die Fran\u00e7aise\" na mesma r\u00faa atraeu \u00e1 clientela do mundo do espect\u00e1culo.\nO rei Lu\u00eds XIV mandou levar \u00e1 s\u00faa presenza a Francesco Procopio para felicitalo polos seus produtos. P\u00f3dese considerar a este establecemento como a primeira xeadar\u00eda. Dise que baixo o reinado de Lu\u00eds XIV comezaron a prepararse os xeados de vainilla e de chocolate, e m\u00e1is tarde os de nata, at\u00e9 chegar aos xeados actuais.\nUn gran paso nesta industria foi o descubrimento do descenso criosc\u00f3pico (descenso da temperatura de solidificaci\u00f3n) das soluci\u00f3ns de sal (salmoiras) as que permitiron que, utilizando un caldeiro rodeado dunha mestura de xeo e sal ou de auga e sal a baixas temperaturas, conxelaran batendo bebidas e zumes de froitas azucrados, dando lugar aos primeiros xeados de textura cremosa.\nComo vimos, o xeado nas s\u00faas orixes non era un produto l\u00e1cteo, sen\u00f3n m\u00e1is ben frutal, pero co correr do tempo os derivados l\u00e1cteos comezaron a utilizarse en pequenas proporci\u00f3ns e despois masivamente. Hoxe en d\u00eda os xeados e as cremas te\u00f1en como constitu\u00edntes b\u00e1sicos, na maior\u00eda dos casos, o leite e a crema de leite.\nAspectos f\u00edsico-qu\u00edmicos.\nO xeado constit\u00fae un dos triunfos da tecnolox\u00eda de alimentos, e o aire \u00e9 un dos seus principais ingredientes. Sen aire, o xeado ser\u00eda unha \"folerpa de leite\", pero co aire conv\u00e9rtese nun sistema coloidal de alta complexidade. Consiste nunha escuma semis\u00f3lida de celas de aire rodeadas por graxa emulsificada xunto cunha rede de diminutos cristais de xeo que est\u00e1n rodeados por un l\u00edquido acuoso en forma de sol.\nIsto \u00e9 o que fai efectivamente a diferenza entre unha \"neve\" e un xeado, o aire, combinado cunha baixa temperatura \u201440\u00a0\u00b0C\u2014 e graxa hidroxenada, transf\u00f3rmase dun l\u00edquido a un escumoso s\u00f3lido e, agreg\u00e1ndolle os saborizantes e estabilizadores, obtemos un delicioso xeado.\nConsumo.\nO xeado \u00e9 unha das sobremesas de maior consumo a nivel mundial.\nSegundo a \"Asociaci\u00f3n Internacional de Produtos L\u00e1cteos\", \nos principais pa\u00edses consumidores de xeado eran, no ano 2006, os seguintes:(Entre par\u00e9nteses, litros por habitante e ano.)"}
{"id": "206345", "revid": "22570", "url": "https://gl.wikipedia.org/wiki?curid=206345", "title": "C\u00edrculo polar", "text": "Un c\u00edrculo polar \u00e9 un paralelo que se encontra a unha latitude de 66\u00ba 33' 44\".\nAs latitudes 66\u00ba 33' 44\" N e 66\u00ba 33' 44\" S corresponden respectivamente aos c\u00edrculos polares \u00e1rtico e ant\u00e1rtico.\nEn todo punto con latitude maior \u00e1 do c\u00edrculo polar hai polo menos un d\u00eda do ano en que o Sol est\u00e1 sobre o horizonte durante 24 horas seguidas. Do mesmo modo, hai polo menos un d\u00eda no que o Sol permanece baixo o horizonte durante 24 horas seguidas. Isto (e as estaci\u00f3ns do ano) d\u00e9bese a que o eixe de rotaci\u00f3n da Terra se encontra inclinado actualmente 23\u00b0 26' 16\" respecto ao plano da \u00f3rbita terrestre ao redor do Sol.\nMovemento dos c\u00edrculos polares.\nAs latitudes dos c\u00edrculos polares est\u00e1n determinadas pola inclinaci\u00f3n do eixe de rotaci\u00f3n da Terra con respecto \u00e1 ecl\u00edptica. O \u00e1ngulo non \u00e9 constante, sen\u00f3n que ten un movemento complexo determinado por moitos ciclos de per\u00edodos, desde curtos a moi longos.\nA nutaci\u00f3n (do lat\u00edn \"nutare\", cabecear ou oscilar) \u00e9 o nome polo que se co\u00f1ece a oscilaci\u00f3n peri\u00f3dica dos polos da Terra ao redor da s\u00faa posici\u00f3n media na esfera celeste, debida \u00e1 influencia da L\u00faa sobre o noso planeta, similar ao movemento dunha buxaina cando perde forza e est\u00e1 a punto de caer.\nA nutaci\u00f3n fai que os polos da Terra se despracen uns nove segundos de arco cada 18,6 anos. Por iso, debido \u00e1 nutaci\u00f3n, a inclinaci\u00f3n aumenta ou dimin\u00fae m\u00e1is de 9\" (uns 280 metros medidos na superficie) nese per\u00edodo."}
{"id": "206346", "revid": "22795", "url": "https://gl.wikipedia.org/wiki?curid=206346", "title": "Estrela polar", "text": ""}
{"id": "206364", "revid": "1131", "url": "https://gl.wikipedia.org/wiki?curid=206364", "title": "O Pax\u00f3n, O Freixo, As Pontes de Garc\u00eda Rodr\u00edguez", "text": "O Pax\u00f3n \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206366", "revid": "1131", "url": "https://gl.wikipedia.org/wiki?curid=206366", "title": "A Panda de Ad\u00e1, O Freixo, As Pontes de Garc\u00eda Rodr\u00edguez", "text": "A Panda de Ad\u00e1 \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206379", "revid": "1131", "url": "https://gl.wikipedia.org/wiki?curid=206379", "title": "Panda", "text": "O termo panda pode referirse a:\nO top\u00f3nimo galego Panda pode referirse a:"}
{"id": "206383", "revid": "5863", "url": "https://gl.wikipedia.org/wiki?curid=206383", "title": "Pazos de Abaixo, O Freixo, As Pontes de Garc\u00eda Rodr\u00edguez", "text": "Pazos de Abaixo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206387", "revid": "5843544", "url": "https://gl.wikipedia.org/wiki?curid=206387", "title": "Pazos de Arriba, O Freixo, As Pontes de Garc\u00eda Rodr\u00edguez", "text": "Pazos de Arriba \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "206390", "revid": "85894", "url": "https://gl.wikipedia.org/wiki?curid=206390", "title": "O Pedr\u00f3n, O Freixo, As Pontes de Garc\u00eda Rodr\u00edguez", "text": "O Pedr\u00f3n \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 etaba habitado por un home."}
{"id": "206395", "revid": "85894", "url": "https://gl.wikipedia.org/wiki?curid=206395", "title": "A Penamoura, O Freixo, As Pontes de Garc\u00eda Rodr\u00edguez", "text": "A Penamoura \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 3 habitantes, dos cales 2 eran homes e 1 era muller."}
{"id": "206399", "revid": "56817", "url": "https://gl.wikipedia.org/wiki?curid=206399", "title": "Hagakure", "text": "O Hagakure (literalmente \"agochado trala follaxe\") \u00e9 un libro xapon\u00e9s escrito entre os anos 1710 e 1717 composto por pensamentos filos\u00f3ficos que reflicten a moral dos samurai. Unha moral guerreira baseada na honra, a disciplina, a afouteza, a lealdade ao se\u00f1or e a entrega da propia vida. Foi escrito por un vello Samurai retirado do mundo chamado Iamamoto Tsunemoto e estivo gardado en segredo polo clan dos Nabashima, para os que era un manual de instruci\u00f3n moral, ata a s\u00faa publicaci\u00f3n en 1906."}
{"id": "206400", "revid": "1131", "url": "https://gl.wikipedia.org/wiki?curid=206400", "title": "A Penamoura", "text": "O top\u00f3nimo galego A Penamoura pode referirse a:"}
{"id": "206401", "revid": "1131", "url": "https://gl.wikipedia.org/wiki?curid=206401", "title": "A Picheira, O Freixo, As Pontes de Garc\u00eda Rodr\u00edguez", "text": "A Picheira \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206403", "revid": "85894", "url": "https://gl.wikipedia.org/wiki?curid=206403", "title": "A Poupari\u00f1a, O Freixo, As Pontes de Garc\u00eda Rodr\u00edguez", "text": "A Poupari\u00f1a \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 4 habitantes, dos cales 2 eran homes e 2 eran mulleres."}
{"id": "206406", "revid": "56817", "url": "https://gl.wikipedia.org/wiki?curid=206406", "title": "A Poupari\u00f1a", "text": "O top\u00f3nimo A Poupari\u00f1a pode referirse a dous lugares de Galicia:"}
{"id": "206407", "revid": "85894", "url": "https://gl.wikipedia.org/wiki?curid=206407", "title": "A Rega, O Freixo, As Pontes de Garc\u00eda Rodr\u00edguez", "text": "A Rega \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por un home."}
{"id": "206410", "revid": "22570", "url": "https://gl.wikipedia.org/wiki?curid=206410", "title": "Sango\u00f1edo, O Freixo, As Pontes de Garc\u00eda Rodr\u00edguez", "text": "Sango\u00f1edo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 4 habitantes, dos cales 3 eran homes e 1 era muller."}
{"id": "206412", "revid": "85894", "url": "https://gl.wikipedia.org/wiki?curid=206412", "title": "San Tom\u00e9, O Freixo, As Pontes de Garc\u00eda Rodr\u00edguez", "text": "San Tom\u00e9 \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206414", "revid": "1131", "url": "https://gl.wikipedia.org/wiki?curid=206414", "title": "Serr\u00f3n, O Freixo, As Pontes de Garc\u00eda Rodr\u00edguez", "text": "Serr\u00f3n \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206417", "revid": "1888", "url": "https://gl.wikipedia.org/wiki?curid=206417", "title": "Salvador Golpe Varela", "text": ""}
{"id": "206428", "revid": "22570", "url": "https://gl.wikipedia.org/wiki?curid=206428", "title": "Vivekachudamani", "text": "O Vivekachudamani \u00e9 un libro escrito en s\u00e1nscrito no s\u00e9culo VIII polo mestre Samkara, expo\u00f1ente da escola filos\u00f3fica do hindu\u00edsmo denominada \"Advaita\" que defende a posici\u00f3n metaf\u00edsica da non dualidade.\nSegundo o Vivekachudamani, o \"Atman\" individual \u00e9 id\u00e9ntico ao Brahma ou realidade \u00faltima e absoluta. O fenom\u00e9nico, coas impresi\u00f3ns e diferenciaci\u00f3ns, non \u00e9 m\u00e1is ca unha ilusi\u00f3n. O Brahma non ten principo nin fin, est\u00e1 al\u00e9n da mente e da linguaxe, \u00e9 inconmensurable e pleno. Mediante \u00e1 renuncia aos placeres sensoriais, a trav\u00e9s dun esforzo asc\u00e9tico de desapego dos bens materiais e de perfeccionamento da atenci\u00f3n, ac\u00e1dase o acougo da mente. Esta dis\u00f3lvese no oc\u00e9ano autoexistente que \u00e9 Brahma, o \u00fanico que existe."}
{"id": "206508", "revid": "6037900", "url": "https://gl.wikipedia.org/wiki?curid=206508", "title": "Jos\u00e9 Luis Pel\u00e1ez Casalderrey", "text": "Jos\u00e9 Luis Pel\u00e1ez Casalderrey, nado en Pontevedra o 10 de xaneiro de 1924 e finado na mesma cidade o 20 de marzo de 2012, foi un mestre, enxe\u00f1eiro e pol\u00edtico galego.\nTraxectoria.\nFillo de Casiano Pel\u00e1ez Merino. Traballou como enxe\u00f1eiro do Instituto para a Conservaci\u00f3n da Natureza (ICONA), foi presidente da C\u00e1mara Agraria Provincial e exerceu como alcalde accidental de Pontevedra dende o 24 de xullo de 1959, en v\u00e9speras da toma de posesi\u00f3n do cargo de Xos\u00e9 Filgueira Valverde. Foi presidente da Deputaci\u00f3n de Pontevedra entre 1970 e 1979 e tam\u00e9n procurador en Cortes (1970-1977). Foi delegado provincial da Conseller\u00eda de Presidencia en 1987, sendo conselleiro Manuel Anxo Villanueva Cend\u00f3n."}
{"id": "206513", "revid": "89787", "url": "https://gl.wikipedia.org/wiki?curid=206513", "title": "Monmouth", "text": " \nMonmouth (en gal\u00e9s \"Trefynwy\") \u00e9 unha pequena cidade no sueste de Gales, a 3 quil\u00f3metros da fronteira con Inglaterra. \u00c9 a capital do condado de Monmouthshire, con algo menos de 9.000 habitantes. O r\u00edo Wye e o r\u00edo Monnow re\u00fanense en Monmouth.\nHistoria.\nOs romanos constru\u00edron unha pequena fortaleza \u00e1 que chamaron \"Blestium\", pero poucas persoas viv\u00edan na \u00e1rea despois da ca\u00edda do Imperio. Co tempo os normandos constru\u00edron un castelo con vistas ao r\u00edo Monnow, despois de conquistar Inglaterra en 1066.\nA cidade de Monmouth creceu na Idade Media, cun convento da igrexa, e un mercado aberto na r\u00faa agora chamada Monnow Street. Esta r\u00faa desenvolveuse entre o castelo e unha ponte fortificada sobre o r\u00edo, que a\u00ednda existe, e \u00e9 o \u00fanico do seu tipo en Gran Breta\u00f1a. O rei Henrique V de Inglaterra naceu no castelo de Monmouth en 1387, pero o castelo foi derrubado na s\u00faa maior\u00eda despois da Guerra Civil no s\u00e9culo XVII.\nMonmouth era ben co\u00f1ecido no s\u00e9culo XIV pola produci\u00f3n local de \"Monmouth cap\" - unha especie de chapeu moi usado polos soldados, mari\u00f1eiros e demais. Tam\u00e9n se fixo famoso a finais do s\u00e9culo XVIII, cando personaxes tales coma o almirante Nelson, e moitos poetas e pintores, foron visitar o fermoso val de Wye, que se atopa nas proximidades. A cidade tam\u00e9n ten unha famosa \"escola p\u00fablica\", a Escola de Monmouth, que foi fundada en 1615.\nEn 1840, redactouse en Monmouth, polos Cartistas, un importante ensaio que propu\u00f1a que m\u00e1is xente deber\u00eda poder votar nas elecci\u00f3ns.\nUn dos primeiros fabricantes de autom\u00f3biles en Gran Breta\u00f1a, Charles Rolls, fundador de Rolls Royce, naceu nos arredores da cidade. Faleceu nun accidente de avi\u00f3n en 1910 \u00e1 idade de 33 anos, hai unha estatua del no centro da cidade."}
{"id": "206514", "revid": "89787", "url": "https://gl.wikipedia.org/wiki?curid=206514", "title": "Lago Taupo", "text": "O lago Taupo \u00e9, cos seus 606\u00a0km2 o m\u00e1is extenso de Nova Zelandia.\nSituaci\u00f3n.\nEnc\u00f3ntrase situado a 357 metros de altura na zona central da illa Norte. Ten unha profundidade m\u00e1xima de 159 metros e alim\u00e9ntase das augas do r\u00edo Waikato. \u00c9 notable pola troita e a Anguilla australis. Tam\u00e9n \u00e9 unha importante zona tur\u00edstica.\nA uns minutos do sur do Lago est\u00e1 o Parque Nacional de Tongariro, primeiro Parque Nacional de Nova Zelandia cos seus tres volc\u00e1ns .No lado occidental do lago esta Pureora Forest Park e ao leste do lago, o Parque Forestal Kaimanawa.\nA cidade de Taupo enc\u00f3ntrase na beira nororiental do lago e a de Turangi no extremo meridional deste .\nHistoria.\nO lago enc\u00f3ntrase nunha caldeira creada tras unha enorme erupci\u00f3n volc\u00e1nica hai aproximadamente 26.500 anos. Segundo os expedientes xeol\u00f3xicos, o volc\u00e1n entrou en erupci\u00f3n 28 veces nos \u00faltimos 27.000 anos. Est\u00edmase que a primeira erupci\u00f3n, co\u00f1ecida como a erupci\u00f3n de Oruanui, expulsou 800 quil\u00f3metros c\u00fabicos de material e encheu varios centos de quil\u00f3metros cadrados de terra circundante para logo derrubarse e formar a caldeira. No ano 181 consid\u00e9rase que tivo lugar a erupci\u00f3n m\u00e1is grande na Terra nos \u00faltimos 5.000 anos.\nO Lago Taupo \u00e9 o maior lago de auga doce no hemisferio sur. \nLenda.\nNgatoroirangi foi o responsable da s\u00faa creaci\u00f3n cando sub\u00eda ao cumio do monte Tauhara, onde ante el ti\u00f1a unha gran cunca de po. Arrancaba unha \u00e1rbore de totara e lanz\u00e1bao na cunca de po pero aterraba ao rev\u00e9s. As s\u00faas p\u00f3las perforaban a terra e a auga doce para formar \"o mar de Taupo\". Esta \u00e1rbore \u00e9 considerada a\u00ednda visible baixo a auga aproximadamente a 70 metros da orilla en Wharewaka. Logo arrancou guechos do seu manto e botounos \u00e1 auga onde se convert\u00edan no peixe nativo do lago."}
{"id": "206515", "revid": "98629", "url": "https://gl.wikipedia.org/wiki?curid=206515", "title": "Souto (bot\u00e1nica)", "text": "Un souto ou casti\u00f1eira \u00e9 un terreo poboado de casti\u00f1eiros (especies do x\u00e9nero \"Castanea sp.\") normalmente de orixe artificial e explotado secularmente en equilibrio coa natureza para o aproveitamento de madeira e froitos.\nEtimolox\u00eda.\nO termo galego souto vir\u00eda do lat\u00edn: \"saltus\": fraga, bosque, selva.\nH\u00e1bitat.\nSit\u00faanse en lugares baixos, abrigados, temperados, preto dos r\u00edos, dando formaci\u00f3ns sombr\u00edas con pouco sotobosque. Danse en lugares sil\u00edcicos, nunca calcarios. Xeralmente ocupan os fondos dos vales e abas con solos ricos substitu\u00edndo antigas fragas e reboledas.\nCaracter\u00edsticas.\nUnha casti\u00f1eira ser\u00eda calquera bosque onde o casti\u00f1eiro predomina como especie.\nPor\u00e9n, cando falamos de souto adoitamos referirnos \u00e1s formaci\u00f3ns antr\u00f3picas para o aproveitamento de madeira e froitos que acostuman aparecer principalmente na metade sur da provincia de Lugo e en toda a provincia de Ourense.\nA\u00ednda que os soutos \u00e1s veces acollen outras especies propias das carballeiras e fragas galegas, son formaci\u00f3ns case monoespec\u00edficas. Con todo constit\u00faen un ecosistema altamente valioso polas especies animais e vexetais asociadas, a\u00ednda que alg\u00fans autores consideran o casti\u00f1eiro como especie for\u00e1nea en Galicia.\nOs casti\u00f1eiros dos soutos adoitan ser moi vellos, alg\u00fans milenarios, non de moita alzada, pero con toros grosos, \u00e1s veces ocos, froito das m\u00faltiples podas, queimas e enxertos. Os toros c\u00f3rtanse a unha altura duns dous metros do chan, para o aproveitamento madeireiro, volven agromar e vanse de novo podando periodicamente.\nA esta acci\u00f3n ch\u00e1maselle demoucar, \"deboucar\" ou \"desmouchar\" os casti\u00f1eiros. F\u00f3rmase as\u00ed unha \u00e1rbore cun p\u00e9 groso e baixo, de dous a catro metros de altura.\nO casti\u00f1eiro foi unha \u00e1rbore b\u00e1sica na sobrevivencia do pobo galego, principalmente para a alimentaci\u00f3n, polo que os soutos foron esenciais na antig\u00fcidade.\nDistribuci\u00f3n.\nAbundan nas provincias de Ourense e Lugo, especialmente na comarca da Ribeira Sacra e Trives. En Ourense no Barco, A R\u00faa, A Gudi\u00f1a, Viana do Bolo, Celanova, Cartelle etc. En Lugo en Quiroga, Os Ancares, O Courel, A Fonsagrada, O Incio etc."}
{"id": "206519", "revid": "111586", "url": "https://gl.wikipedia.org/wiki?curid=206519", "title": "Alicia do outro lado do espello", "text": "Alicia do outro lado do espello (\"Through the Looking-Glass, and What Alice Found There\", t\u00edtulo orixinal en ingl\u00e9s) \u00e9 un libro de Lewis Carroll escrito en 1871 secuela da obra \"Alicia no pa\u00eds das marabillas\" (\"Alice's Adventures in Wonderland\", t\u00edtulo orixinal en ingl\u00e9s) de 1865.\nResumo.\nTodo comeza un d\u00eda no que Alicia quere pasar ao outro lado do espello da s\u00faa casa para poder ver como ser\u00e1 aquel lugar, a pesar que xa sabe que unha parte del semella ser case igual ao seu. Parece que o so\u00f1o se fai realidade e Alicia enc\u00f3ntrase no outro lado do espello, e sorprendentemente as cousas parecen estar vivas.\nAlicia tivo un pequeno xogo no xadrez e colleu o caderno do Rei Vermello e leu os poemas que ti\u00f1a escrito, que se poden resumir na morte do Xascatr\u00f3n. O seguinte lugar que vai visitar e o xard\u00edn; hai diversas flores que falan con ela, en especial un lirio. Al\u00ed enc\u00f3ntrase coa Ra\u00ed\u00f1a Vermella, quen lle deixou claro que todo aquilo era seu e que a ra\u00ed\u00f1a era a maxestade.\nAlicia tras observar con detenci\u00f3n o xard\u00edn, deuse conta que todo estaba dividido en cadros, coma un gran taboleiro de xadrez, no que a protagonista xogou unha partida seguida das instruci\u00f3ns da ra\u00ed\u00f1a. Alicia no cami\u00f1o encontrouse a Tuideldum e Tuideld\u00ed, aos que lles pediu axuda para encontrar un cami\u00f1o.\nAlicia reco\u00f1ece indubidablemente a Roncho Rechoncho, ao que ela lle contou alg\u00fans poemas e o significado destes.\nPosteriormente, na fraga, puido ver como pasaban 207 soldados. O mensaxeiro deixou claro o motivo daquela revolta: o le\u00f3n e o unicornio pelexaban pola coroa.\nAlicia estaba xogando ao xadrez, a s\u00faa ficha era un pe\u00f3n, e chegou ao oitavo cadro, ou sexa, a \u00faltima fila; ent\u00f3n o pe\u00f3n p\u00f3dese converter na peza que desexe, e ela converteuse en ra\u00ed\u00f1a. No xogo come a ra\u00ed\u00f1a Vermella.\nO Rei Vermello de s\u00fapeto esperta do seu so\u00f1o, polo que ti\u00f1a raz\u00f3n cando dic\u00eda que Alicia s\u00f3 formaba parte do seu so\u00f1o cando durante a historia tivo unha conversa con el. Como consecuencia, Alicia espertou e deuse de conta que estaba sacudindo ao gato.\nA protagonista reflexiona e a s\u00faa conclusi\u00f3n \u00e9 a seguinte: O Rei Vermello formou parte do seu so\u00f1o, pero ela tam\u00e9n formou parte do seu.\nNotas.\nTuideldum e Tuideld\u00ed son, como Roncho Rechoncho ou o le\u00f3n e o unicornio, personaxes nomeados en canci\u00f3ns infant\u00eds tradicionais, \u00f3s que Carroll d\u00e1 realidade imaxinativa.\nAlg\u00fans dos nomes dos personaxes foron escollidos por seren familia de Lewis ou de Alicia.\nO problema da realidade, afirma Bertrand Russell que era unha conversa moi interesante desde o punto de vista filos\u00f3fico, pero se non fose polo humor resultar\u00eda dolorosa de m\u00e1is para n\u00f3s."}
{"id": "206520", "revid": "98629", "url": "https://gl.wikipedia.org/wiki?curid=206520", "title": "Rihla", "text": "A ri\u1e25la (en \u00e1rabe, \u0631\u062d\u0644\u0629) \u00e9 un x\u00e9nero literario cl\u00e1sico da literatura en lingua \u00e1rabe que consiste no relato dunha viaxe. A palabra \"rihla\", que propiamente significa \u00abviaxe por etapas\u00bb, designa tanto a viaxe como a posterior cr\u00f3nica da mesma.\nO x\u00e9nero aparece no s\u00e9culo XII no occidente do mundo isl\u00e1mico: o Magreb e Al-\u00c1ndalus. Os seus creadores son persoas que viaxan cara a Oriente por diversas raz\u00f3ns e que, ao volver, dado o tempo e complexidade deste tipo de viaxes, deixan plasmadas as s\u00faas vivencias e observaci\u00f3ns nunha cr\u00f3nica, para gozo e instruci\u00f3n dos seus concidad\u00e1ns ou dalgunha autoridade local. As raz\u00f3ns m\u00e1is frecuentes dos viaxes eran o \"hajj\" ou peregrinaci\u00f3n ritual \u00e1 Meca, as viaxes de estudos a alg\u00fan dos grandes centros do co\u00f1ecemento do oriente musulm\u00e1n (O Cairo, Bagdad ou Damasco, principalmente), o comercio a larga distancia ou a simple ansia de aventuras, que leva aos viaxeiros m\u00e1is ao leste, a Persia, Khoras\u00e1n, a India e a China, o tam\u00e9n cara ao C\u00e1ucaso e Rusia.\nA \"rihla\" de orixe magreb\u00ed ou andalus\u00ed enm\u00e1rcase dentro dunha ampla corrente viaxeira \u00e1rabe oriental, que d\u00e1 os seus correspondentes froitos literarios. O califato abbas\u00ed fixo un grande esforzo por comunicar distintas rexi\u00f3ns do imperio, desenvolvendo entre outras cousas un sofisticado sistema de correos. Este desenvolvemento das comunicaci\u00f3ns levou consigo un interese pola xeograf\u00eda descritiva e, polo tanto, polas exploraci\u00f3ns, as\u00ed como un desenvolvemento comercial.\nOs viaxeiros m\u00e1is co\u00f1ecidos son:"}
{"id": "206523", "revid": "98629", "url": "https://gl.wikipedia.org/wiki?curid=206523", "title": "Mapa de Piri Reis", "text": "O mapa de Piri Reis \u00e9 un fragmento dun mapa elaborado polo almirante e cart\u00f3grafo otom\u00e1n Piri Reis en 1513. Piri Reis naceu en Gal\u00edpoli por 1470 (non sabe a data certa) sendo sobri\u00f1o dun c\u00e9lebre corsario, Kemal Re'is, que acompa\u00f1ou desde moi novo na s\u00faas correr\u00edas mari\u00f1as, participando nas campa\u00f1as navais contra Venecia e na conquista da illa de Rodas en 1523. Dous anos antes destes feitos publicara o \"Libro das Materias Mari\u00f1as\", cunha exhaustiva informaci\u00f3n que fac\u00eda referencia exclusivamente ao Mediterr\u00e1neo. Unha nova versi\u00f3n ampliada, dedicada ao sult\u00e1n Suleiman, conclu\u00edu en 1526, cunha dedicatoria en verso na que contaba a historia de\nNela refer\u00edase tam\u00e9n ao mapa que el mesmo debuxara anos atr\u00e1s e co que obsequiara a Selim I no Cairo. Nas marxes detalla as s\u00faas fontes: un mapa de Cristovo Col\u00f3n, encontrado nun barco espa\u00f1ol apresado en 1501, e catro mapas portugueses m\u00e1is recentes. Ademais contou cos informes dun mari\u00f1o que participara nas primeiras viaxes colombinas, posteriormente capturado polo seu t\u00edo, feito escravo.\nPor conter aparentes representaci\u00f3ns de terras ent\u00f3n desco\u00f1ecidas e a ra\u00edz dos propios escritos de Reis indicando que outras das s\u00faas fontes foran \"os antigos reis do mar\", suscitou grande interese como \u00abenigma\u00bb. \u00c9, por outro lado, a mellor testemu\u00f1a dos mapas que debuxou Col\u00f3n das terras por el descubertas, dos que tan s\u00f3 se conservou un pequeno esbozo do norte da Espa\u00f1ola. O orixinal cons\u00e9rvase no Museo Topkapi Sarayi de Istambul onde se localizou en 1929, a\u00ednda que non adoita estar exposto ao p\u00fablico.\nDescrici\u00f3n.\nO mapa est\u00e1 pintado en coiro de gacela, cun entramado de li\u00f1as que atravesan o oc\u00e9ano Atl\u00e1ntico. Chamadas \"li\u00f1as de rumbo\" son t\u00edpicas das cartas dos mari\u00f1os medievais tard\u00edos e non indican latitude e lonxitude, sen\u00f3n que se usan como axuda para establecer direcci\u00f3ns (hoxe en d\u00eda \u00fasanse tam\u00e9n na aviaci\u00f3n). No \"bahriye\" (comentario marxinal) anotou: \"Un mapa desta clase non o pos\u00fae actualmente ningu\u00e9n\". O mapa incl\u00fae traballados debuxos, acompa\u00f1ados de inscrici\u00f3ns que indican descubrimentos importantes. Un deles corresp\u00f3ndese, case con total certeza, coa expedici\u00f3n de Pedro \u00c1lvares Cabral de 1500. Crese que Cabral \"descubriu\" Brasil cando os ventos o sacaron da s\u00faa ruta, nunha viaxe \u00e1s indias orientais.\nA pen\u00ednsula Ib\u00e9rica e a costa de \u00c1frica occidental est\u00e1n debuxadas con moito tino, case como nas cartas portulanas. \u00c9 frecuente que reciba o nome de \"portulano\", a pesar de que non o sexa \"stricto sensu\". Moitos dos nomes destas rexi\u00f3ns est\u00e1n en turco, sen transliterar do castel\u00e1n ou o portugu\u00e9s. No alto do mapa hai un barco ancorado xunto a un peixe, con d\u00faas persoas sobre o seu lombo: unha clara referencia \u00e1 lenda medieval de San Brand\u00e1n de Irlanda. Como est\u00e1 copiado coidadosamente dun dos seus mapas fonte, evidencia que polo menos un dos mapamundis mencionados por Piri Reis era unha produci\u00f3n europea medieval e non un mapa dos \"antigos reis do mar\".\nDescubrimento.\nEn 1929, o Palacio de Topkapi, en Istambul, Turqu\u00eda, estaba en proceso de ser convertido en museo. Un grupo de eruditos que traballaban clasificando material na secci\u00f3n de arquivos do Imperio otom\u00e1n fixo un descubrimento notable: unha secci\u00f3n dun mapa de principios do s\u00e9culo XVI baseada, en aparencia, en cartas debuxadas por Cristovo Col\u00f3n na s\u00faa viaxe ao Novo Mundo.\nO achado foi presentado \u00e1 comunidade cient\u00edfica dous anos despois polo orientalista alem\u00e1n Paul Kahle no 18\u00ba congreso da especialidade, e causou unha profunda impresi\u00f3n. O \"portulano\" presentaba unha inscrici\u00f3n particularmente relevante: \nDe acordo coa investigaci\u00f3n subsecuente, a historia do mapa comezou en 1501, nove anos despois do descubrimento de Col\u00f3n, cando Kemal Reis, capit\u00e1n da frota otom\u00e1, capturou sete naves cerca das costas de Espa\u00f1a, e descubriu mediante interrogatorio aos tripulantes que un deles, que viaxara co Almirante ao Novo Mundo, posu\u00eda un mapa debuxado por Col\u00f3n en persoa. Kemal enviou o mari\u00f1eiro ao seu sobri\u00f1o Piri, tam\u00e9n capit\u00e1n naval e cart\u00f3grafo.\nEn 1511, Piri Reis empezou a dese\u00f1ar un novo mapa que conter\u00eda todos os recentes descubrimentos ib\u00e9ricos. Usou unhas vinte fontes cartogr\u00e1ficas, das cales se co\u00f1ece a procedencia de catorce: catro (por ent\u00f3n novidosas) cartas portuguesas, oito tolemaicas, unha \u00e1rabe e a colombina entregada polo mari\u00f1eiro espa\u00f1ol capturado.\nA carta ar\u00e1biga describ\u00eda a India; as portuguesas, Am\u00e9rica, o Oc\u00e9ano \u00cdndico e a China; a de Col\u00f3n, o Caribe. Non se determinou a que cartas tolemaicas se refer\u00eda.\nEn 1517 presentoulle o seu mapa ao sult\u00e1n Solim\u00e1n o Magn\u00edfico, que, impresionado, retribu\u00edno ascend\u00e9ndoo a almirante. En 1521 produciu outra contribuci\u00f3n \u00e1 cartograf\u00eda mundial: unha cartilla de gu\u00eda das costas e illas do Mar Mediterr\u00e1neo, publicada baixo o nome de \"Kitab-i Bahriye\" (\"O libro do mari\u00f1eiro\"). Inclu\u00eda un reconto do descubrimento do Novo Mundo por Col\u00f3n, virtualmente id\u00e9ntico a unha extensa descrici\u00f3n no lado esquerdo do \"portulano\". Esta obra foi de suma axuda para os peritos que intentaban determinar a autenticidade do mapa de Reis, que chegaron a unha conclusi\u00f3n positiva.\nPiri retirouse a Gal\u00edpoli, e traballou durante os seguintes tres anos reducindo os mapas fonte a unha mesma escala, o que era un labor moi dificultoso. Ao rematalo, agregou esta inscrici\u00f3n:\nAt\u00e9 o descubrimento do mapa de Piri Reis, hab\u00eda unicamente d\u00faas fontes cartogr\u00e1ficas \u2014ambas indirectas\u2014 para comprender cal era a visi\u00f3n de Cristovo Col\u00f3n sobre os seus propios descubrimentos. Unha destas era un bosquexo recollido nun c\u00f3dice de 1522 por Alessandro Zorzi, cart\u00f3grafo de Venecia, que dixo que se baseaba nun mapa tra\u00eddo por Bartolomeu Col\u00f3n (irm\u00e1n do descubridor) en 1506. Pero o mapa de Zorzi conti\u00f1a informaci\u00f3n que nese ano era desco\u00f1ecida e polo tanto non pode usarse para deducir como eran os conceptos xeogr\u00e1ficos do Almirante, a\u00ednda que amose o Novo Mundo como unha parte de Asia.\nO \u00fanico outro mapa supervivente da \u00e9poca \u00e9 o debuxado por Juan de la Cosa, membro da primeira expedici\u00f3n colombina de 1492, que posteriormente navegar\u00eda tam\u00e9n con Am\u00e9rico Vespucio. Pero este mapa \u2014datado en 1500\u2014 amosa correctamente Cuba como unha illa, mentres que Col\u00f3n non s\u00f3 cr\u00eda que Cuba era unha pen\u00ednsula asi\u00e1tica, sen\u00f3n que llo fixo xurar aos seus tripulantes por medo \u00e1s consecuencias do feito de ter arribado a unha illa e non a un continente (a expedici\u00f3n partira de Espa\u00f1a co prop\u00f3sito de atopar unha ruta cara \u00e1s Indias a trav\u00e9s do Atl\u00e1ntico).\nO mapa e os seus relatos deberon ser moi \u00fatiles para o goberno otom\u00e1n: demostraban que as novas rutas descubertas polos exploradores hispanos e lusitanos supo\u00f1\u00edan unha ameaza para o dominio turco dos mares do Oc\u00e9ano \u00cdndico e o Golfo P\u00e9rsico. Moitos anos despois, en 1551, o mesmo Reis foi posto ao mando dunha frota coa misi\u00f3n de espantar as forzas portuguesas que frecuentaban o Golfo.\n\u00c9 por estes motivos que a conferencia de Paul Kahle en 1931 sobre o mapa sorprendeu \u00e1 s\u00faa audiencia e tivo unha gran repercusi\u00f3n. Parec\u00eda case milagroso que o \u00fanico rexistro cartogr\u00e1fico directo do descubrimento de Am\u00e9rica se preservara nunha biblioteca de Istambul, e que debamos a s\u00faa conservaci\u00f3n a un pirata da mari\u00f1a otom\u00e1. Mais a pesar da dimensi\u00f3n do descubrimento documental, a s\u00faa atracci\u00f3n disipouse rapidamente. Poucos investigadores desde a \u00e9poca de Kahle examinaron con detalle os compo\u00f1entes colombinos do mapa de Reis, e a cuesti\u00f3n de at\u00e9 que punto representa as ideas do descubridor non est\u00e1 resolta en absoluto. \"Imago Mundi\", por exemplo, unha das m\u00e1is importantes revistas sobre a historia da cartograf\u00eda, xamais dedicou un artigo propio ao mapa de Piri Reis.\nAn\u00e1lises.\nPorci\u00f3n meridional de Am\u00e9rica.\nA maior\u00eda dos eruditos considera que as alegadas similitudes do perfil meridional do mapa de Reis co da costa ant\u00e1rtica son en extremo tenues e coincidentes. Durante s\u00e9culos, antes do descubrimento do continente branco no s\u00e9culo XIX, os cart\u00f3grafos debuxaran unha gran masa austral de terra (a \"Terra Australis Incognita\") baseados na presunci\u00f3n de simetr\u00eda esixida por Arist\u00f3teles e Erat\u00f3stenes, entre outros naturalistas gregos; a masa meridional do mapa de Reis poder\u00eda ser unha continuaci\u00f3n desta tradici\u00f3n. \nNun principio cr\u00edase que o extremo sur de Suram\u00e9rica e o de, unha vez descuberta, Australia, deb\u00edan estar unidos a esta gran terra polar, da que se pensaba que era moito maior do que realmente \u00e9.\nSuxeriuse que a suposta Ant\u00e1rtida que figura na parte meridional do mapa non \u00e9 outro perfil que o da costa patag\u00f3nica oriental, xirada en sentido antihorario uns noventa graos debido a falencias nos mapas portugueses nos que Reis se baseou (entre os navegantes da pen\u00ednsula ib\u00e9rica era com\u00fan o modificar substancialmente a lonxitude posicional dos territorios para situalos a un lado ou a outro do l\u00edmite asignado polo Tratado de Tordesillas), ou por limitaci\u00f3ns de espazo no pelello de gacela que serve de substrato para o debuxo. En efecto, puido darse o caso de que Piri Reis, ou o escriba que copiou a s\u00faa obra, reparase en que ao chegar ao R\u00edo da Prata, se estaba acabando a valiosa pel de gacela. Neste momento poder\u00eda ter xirado a li\u00f1a costeira cara ao leste e ter descrito un semic\u00edrculo que lle coubera no coiro. Este tipo de pr\u00e1cticas eran moi habituais na \u00e9poca.\nUn exame minucioso do bordo costeiro apoia esta visi\u00f3n, revelando representaci\u00f3ns das bocas e angosturas do Estreito de Magall\u00e1ns e zonas pr\u00f3ximas, os principais golfos e ba\u00edas, e as Illas Malvinas (o arquip\u00e9lago cuxa illa principal \u00e9 chamada por Reis \"illa de Sare\"); a zona da gran ba\u00eda ou golfo intermedio corresponder\u00eda ao R\u00edo da Prata, e o punto m\u00e1is oriental da costa, ao extremo meridional da Arxentina, en Terra do Fogo.\nAdemais, as anotaci\u00f3ns do mapa, que indican que a \u00e1rea \u00e9 calorosa e habitada por serpentes, non encaixan na suposici\u00f3n de que se trata da Ant\u00e1rtida, pero si na hip\u00f3tese patag\u00f3nica.\nAo mesmo tempo, unha nota sobre as alegadas Malvinas di que al\u00ed a primavera \"chega antes\", o cal non \u00e9 certo para os territorios insulares ao sur da Converxencia Ant\u00e1rtica.\nGregory McIntosh.\nGregory McIntosh, un historiador da ciencia cartogr\u00e1fica, examinou o mapa en detalle e publicou os seus resultados en \"The Piri Reis Map de 1513\" (Atenas e Londres: University of Georgia Press, 2000). Al\u00ed sost\u00e9n que a fonte colombina que Reis menciona foi usada para debuxar o Caribe: esta zona \u00e9, en efecto, de excepcional importancia. No seu extremo noroeste at\u00f3pase unha grande illa chamada La Espa\u00f1ola (hoxe Hait\u00ed e a Rep\u00fablica Dominicana), descuberta por Col\u00f3n na s\u00faa primeira viaxe e onde establecera unha colonia, indicada no mapa con tres torres. Inmediatamente ao sur da Espa\u00f1ola vese Porto Rico, e ao nordeste un conxunto de illas que chama \"\u00dandizi V\u00e9rgine\" (\"As Once Virxes\"). Dado que este nome \u00e9 claramente italiano, non portugu\u00e9s nin espa\u00f1ol, evidencia a orixe colombina deste sector. En efecto, moitos dos nomes de portos e accidentes xeogr\u00e1ficos usados por Reis enc\u00f3ntrase tam\u00e9n en textos colombinos. Polo tanto, esta zona non se basear\u00eda en mapas da Antig\u00fcidade remota.\n\u00c9 evidente que Col\u00f3n deformou La Espa\u00f1ola nos seus mapas, fac\u00e9ndoa quedar completamente desproporcionada con respecto a Brasil e orientada de norte a sur en vez de leste a oeste. Desa maneira quedaba sorprendentemente parecida \u00e1s representaci\u00f3ns convencionais do \"Cipango\" (Xap\u00f3n) de Marco Polo que se ven nos mapas de Martin Behaim ou Paolo Toscanelli, que Col\u00f3n utilizou. O Almirante, polo menos na s\u00faa primeira viaxe, estaba convencido de ter encontrado aquel territorio fabuloso, e debuxou a s\u00faa Espa\u00f1ola con esta forma para apoiar a s\u00faa tese.\nUn elemento a\u00ednda que m\u00e1is importante para reafirmar a orixe colombina desta zona do mapa fronte \u00e1 s\u00faa suposta orixe arcaica \u00e9 que a verdadeira illa de Cuba non aparece, tal e como \u00e9 l\u00f3xico nun mapa colombino, pois Col\u00f3n pensaba que o territorio continental americano era unha parte de Asia, e debuxouno como tal. No mapa de Piri Reis, a proxecci\u00f3n continental que se acha fronte a La Hispaniola \u00e9, con toda seguridade, Cuba; e aparece de norte a sur tal e como Col\u00f3n cr\u00eda, influenciado polas descrici\u00f3ns de Marco Polo sobre Catai. Dado que Col\u00f3n pensaba que encontrara a costa asi\u00e1tica, loxicamente debuxou o continente deste xeito, segundo a representaci\u00f3n convencional. De feito, todo o sector continental no extremo noroeste est\u00e1 etiquetado con top\u00f3nimos que nas viaxes colombinas foron asignados a lugares cubanos.\nMcIntosh afirma que o mapa mostra dous grupos de Illas Virxes porque Piri Reis tomounas de dous mapas distintos sen advertir que representaban o mesmo.\nA delineaci\u00f3n da costa brasileira na carta de Piri Reis \u00e9 moito m\u00e1is precisa que a caribe\u00f1a. A relaci\u00f3n e distancia entre Suram\u00e9rica e a costa africana occidental, por exemplo, \u00e9 moito m\u00e1is correcta que na maior\u00eda de mapas europeos da s\u00faa \u00e9poca. Os nomes que aparecen nesa zona, claramente transliterados do italiano e o castel\u00e1n, quedan nitidamente asociados aos informes de viaxe de Am\u00e9rico Vespucio e outros.\nCharles Hapgood.\nA \u00e1rea caribe\u00f1a do mapa \u00e9 tremendamente imprecisa. O estadounidense Charles Hapgood intentou facela encaixar postulando unha proxecci\u00f3n equidistante desde un punto de orixe pr\u00f3ximo ao Cairo, dicindo que a illa que aparece claramente identificada como a Hispaniola \u00e9 en realidade Cuba e reorientando todas as rexi\u00f3ns caribe\u00f1as do mapa. Esta tese foi recibida con escepticismo pola comunidade cient\u00edfica, e Hapgood foi acusado de deformar a realidade para adaptala \u00e1 teor\u00eda.\nUn dos detalles topogr\u00e1ficos m\u00e1is sorprendentes, e dos que causaron m\u00e1is discusi\u00f3ns, \u00e9 a presenza dunha cadea monta\u00f1osa ao longo de Suram\u00e9rica, que Hapgood identificou como os Andes. Os r\u00edos que parten dela, loxicamente, consid\u00e9ranse o Amazonas, o Orinoco e o R\u00edo da Prata; e o animal con dous cornos que se atopa xunto \u00e1s monta\u00f1as, segundo Hapgood, \u00e9 unha llama.\nMais, o mapa de Piri Reis non \u00e9 o primeiro en mostrar monta\u00f1as no interior de Suram\u00e9rica. O Planisferio de Caverio (Biblioteca Nacional de Par\u00eds) e a carta de Martin Waldseem\u00fcller de 1507 debuxan a costa leste de Suram\u00e9rica \u2014a\u00ednda que esquematicamente\u2014 e unha cadea monta\u00f1osa adornada con \u00e1rbores. \nO mapa de Caverio debuxouse entre 1504 e 1505, moito antes de que se explorara esa zona do interior. Existe unha similitude extraordinaria entre este mapa e o de Piri Reis, polo que cabe supo\u00f1er que un se basea no outro. Piri Reis poder\u00eda ter tido tam\u00e9n acceso aos mapas de Waldseemuller (1507), Clareanus (1510) e Johannes de Stobnicza (1512).\nTodos est\u00e1n relacionados entre si e, case sen d\u00fabida, der\u00edvanse do mapa de Caverio. En particular, o mapa de Johannes de Stobnicza puido ter sido accesible para Piri Reis, pois foi impreso en Cracovia \u2014unha edici\u00f3n de Claudio Tolomeo\u2014 en 1512, un ano antes do debuxo do pirata turco. Este poder\u00eda ser un dos mapas que chamou \"debuxados na \u00e9poca de Alexandre o Grande\" (356-323\u00a0a.\u00a0C.) ao que fai referencia o propio Reis, caendo na confusi\u00f3n que exist\u00eda entre os dous Tolomeos (sendo o m\u00e1is antigo Claudio Tolomeo, astr\u00f3nomo, matem\u00e1tico e xe\u00f3grafo grego, do s\u00e9culo II\u00a0a.\u00a0C.).\nA zona da Ant\u00e1rtida e a costa de tendencia cara ao leste situadas no extremo inferior foi crucial para as hip\u00f3teses de Hapgood. Pero, a\u00ednda que ning\u00fan dos mapas derivados do de Nicolo Caverio amose un continente ant\u00e1rtico, outros grupos de mapas antigos si o fan. A partir do s\u00e9culo XV, os cart\u00f3grafos frecuentemente inclu\u00edron unha gran masa meridional que un\u00eda \u00c1frica con Asia, facendo do Oc\u00e9ano \u00cdndico un mar interior: esta noci\u00f3n xeogr\u00e1fica deriva das interpretaci\u00f3ns tolemaicas da \"Terra Australis\". Cando o portugu\u00e9s Fernando de Magallanes pasou entre Suram\u00e9rica e a illa de Terra do Fogo (a trav\u00e9s do estreito que leva o seu nome), creu que a Illa se trataba do extremo norte do m\u00edtico territorio do que falaban os gregos antigos. Non foi sen\u00f3n at\u00e9 a viaxe de Francis Drake de 1578 cando esta idea se corrixiu.\nA procura da Terra Australis durou s\u00e9culos, producindo o descubrimento da grande illa que agora leva o nome que tanto fascinou aos cart\u00f3grafos renacentistas: Australia. Pero a Ant\u00e1rtida non se quixo manifestar aos grandes descubridores. Existen indicios de que foi avistada antes do seu descubrimento \"oficial\" en 1820, por exemplo, o relato de Am\u00e9rico Vespucio \u2014desprazado 500 millas (uns 900 km) da s\u00faa ruta polos ventos\u2014 onde fala dunha Terra Vista: quizais as Illas Malvinas ou talvez a propia Ant\u00e1rtida. Alg\u00fans dos textos que dan soporte a esta hip\u00f3tese son presumiblemente ap\u00f3crifos, pero a evidencia cartogr\u00e1fica inmediatamente posterior tende a apoiala.\nEn 1514, o ano posterior \u00e1 finalizaci\u00f3n do mapa de Piri Reis, dous barcos portugueses e outros dous holandeses informaron cousas parecidas. Se esta chamada \"PressillgtLandt\" era ou non a Ant\u00e1rtida \u00e9 tema de discusi\u00f3n, pero non o \u00e9 o feito de que un buque do s\u00e9culo XVI ben constru\u00eddo e pilotado puidera chegar moi ao sur.\nHapgood admite que hai unhas 900 millas da costa suramericana que non aparecen no mapa otom\u00e1n.\nGavin Menzies.\nO ex capit\u00e1n das Forzas navais brit\u00e1nicas e cart\u00f3grafo Gavin Menzies no seu libro \"1421: The Year China Discovered The World\", presenta a hip\u00f3tese dunha teor\u00eda de que a masa terrestre meridional do mapa de Reis \u00e9 realmente a Ant\u00e1rtida e que est\u00e1 baseada en cartas chinesas anteriores. O almirante Hong Bao ter\u00eda cartografado esta costa baixo as ordes do lendario almirante Zheng He uns setenta anos antes de que Col\u00f3n descubrira Am\u00e9rica. A expedici\u00f3n ter\u00eda como obxectivo colocar a todo o planeta baixo control tributario do emperador chin\u00e9s. A teor\u00eda de Menzies foi desacreditada pola historiograf\u00eda cient\u00edfica."}
{"id": "206524", "revid": "1888", "url": "https://gl.wikipedia.org/wiki?curid=206524", "title": "Jos\u00e9 Rey Gonz\u00e1lez", "text": "Jos\u00e9 Rey Gonz\u00e1lez, nado en Bemil (Caldas de Reis) o 21 de agosto de 1874 e finado en Vigo o 21 de marzo de 1957, foi un mestre e poeta galego.\nTraxectoria.\nExerceu como mestre en Sabar\u00eds e desde 1934 na escola Graduada do Grupo Areal de Vigo, da que foi director. Logo do golpe de Estado do 18 de xullo de 1936 foi suspendido de emprego e soldo, a\u00ednda que posteriormente foi reposto. Publicou varios libros de poes\u00eda e alg\u00fans dos seus poemas apareceron en \"Tierra Gallega\". Deixou in\u00e9dito un volume titulado \"Contando cuentos\".\nFoi pai de Jacobo Rey Porto."}
{"id": "206525", "revid": "72012", "url": "https://gl.wikipedia.org/wiki?curid=206525", "title": "Comfort", "text": "Comfort \u00e9 o \u00e1lbum de estrea da banda estadounidense de rock alternativo Failure, editado o 15 de setembro de 1992 a trav\u00e9s do selo Slash Records. O \u00e1lbum foi re-editado por Rhino Records o 15 de marzo do ano 2000 e o 16 de xaneiro do 2001 a trav\u00e9s de Rhino e de Warner Bros. Records. Slash volver\u00eda a publicalo no ano 2005, e Original Recordings Group lanzar\u00edao en vinilo o 7 de xu\u00f1o do 2011.\nListaxe de canci\u00f3ns.\nTodos os temas compostos por Ken Andrews."}
{"id": "206528", "revid": "89787", "url": "https://gl.wikipedia.org/wiki?curid=206528", "title": "Fantastic Planet", "text": "Fantastic Planet \u00e9 o terceiro e derradeiro \u00e1lbum da banda estadounidense de rock alternativo Failure, editado o 13 de agosto de 1996 a trav\u00e9s do selo Slash Records. O \u00e1lbum non entrou na lista \"Billboard 200\", pero o seu sinxelo \"Stuck on You\" acadou o n\u00famero 23 na \"Modern Rock Chart\" Sete dos temas do disco foron inclu\u00eddos no recompilatorio \"Essentials\", publicado no ano 2006.\nEn 2009, JustPressPlay nomeou a \"Fantastic Planet\" o terceiro mellor \u00e1lbum dos 90, e situaron o tema \"The Nurse Who Loved Me\" no n\u00famero 10 da s\u00faa lista das 100 mellores canci\u00f3ns desa d\u00e9cada.\nListaxe de canci\u00f3ns.\nTodos os temas compostos por Ken Andrews e Greg Edwards."}
{"id": "206530", "revid": "25871", "url": "https://gl.wikipedia.org/wiki?curid=206530", "title": "Insomniac", "text": "Insomniac \u00e9 o cuarto \u00e1lbum da banda estadounidense de punk rock Green Day, editado o 10 de outubro de 1995 a trav\u00e9s do selo Reprise Records. A\u00ednda que chegou ao n\u00famero 2 nos Estados Unidos e foi dobre platino en 1996, \"Insomniac\" non tivo as mesmas vendas que o seu predecesor, \"Dookie\", en gran parte debido ao seu t\u00f3no l\u00edrico lixeiramente m\u00e1is escuro e ao seu son m\u00e1is abrasivo. \"Insomniac\" \u00e9 o terceiro \u00e1lbum da banda m\u00e1is vendido, despois de \"Dookie\" e \"American Idiot\", con vendas por riba dos 8 mill\u00f3ns de copias en todo o mundo, dos cales 2 vend\u00e9ronse s\u00f3 nos Estados Unidos. O traballo foi re-editado en vinilo o 12 de maio do 2009. Inicialmente \u00eda ser chamado \"Tight Wad Hill\", polo corte 13, pero finalmente bautizouse como \"Insomniac\" cando Armstrong preguntoulle ao artista Winston Smith, encargado das ilustraci\u00f3ns do \u00e1lbum."}
{"id": "206531", "revid": "98629", "url": "https://gl.wikipedia.org/wiki?curid=206531", "title": "Unha breve historia do tempo", "text": " \nUnha breve historia do tempo \u00e9 un libro de divulgaci\u00f3n cient\u00edfica escrito por Stephen Hawking en Lingua inglesa co t\u00edtulo orixinal de A Brief History of Time: From the Big Bang to Black Holes, e publicado en 1988.\nSinopse.\nO tema principal do que fala este libro \u00e9 a natureza do Universo e a importancia do tempo. Fala sobre o tempo, onde se encontran os buratos negros, o principio de incerteza, o espazo e o tempo (Teor\u00eda da relatividade) e a unificaci\u00f3n da f\u00edsica. Trata sobre a evoluci\u00f3n que sufriu o noso Universo; o seu pasado, presente e futuro.\nResumo por cap\u00edtulos.\nCap\u00edtulo 1.\nFai un resumo dos diferentes modelos do universo a trav\u00e9s do tempo pasando pola imaxe antiga de que a Terra era plana ata a descrici\u00f3n que fan os cient\u00edficos actuais do universo mediante d\u00faas teor\u00edas fundamentais: a teor\u00eda da relatividade xeral e a mec\u00e1nica cu\u00e1ntica, e os esforzos da f\u00edsica actual pola busca dunha teor\u00eda que incorpore as d\u00faas anteriores: unha teor\u00eda cu\u00e1ntica da gravidade.\nCap\u00edtulo 2.\nTrata das teor\u00edas do movemento de Newton, do espazo absoluto, do tempo absoluto, de como a teor\u00eda da relatividade rematou co concepto do tempo absoluto, da teor\u00eda da relatividade especial e como resulta inconsistente coa teor\u00eda da gravitaci\u00f3n de Newton e da teor\u00eda da relatividade xeral de Einstein.\nCap\u00edtulo 3.\nDescribe a evoluci\u00f3n das teor\u00edas da expansi\u00f3n constante do universo.\nCap\u00edtulo 4.\nPresenta a doutrina do determinismo en contraposici\u00f3n co principio de incerteza, de onde xorde a mec\u00e1nica cu\u00e1ntica, que, de acordo a Hawking, poder\u00eda unificarse coa relatividade xeral por medio dunha teor\u00eda completa. A\u00ednda cando a dita teor\u00eda a\u00ednda non existe, si se co\u00f1ecen algunhas das caracter\u00edsticas que debe posu\u00edr.\nCap\u00edtulo 5.\nExplica dende a crenza de Arist\u00f3teles de que a materia era infinitamente divisible, pasando polo \u00e1tomo e m\u00e1is recentemente o descubrimento de part\u00edculas cada vez m\u00e1is pequenas chegando ao quark e explica as teor\u00edas das part\u00edculas portadoras de forza, nas s\u00faas catro categor\u00edas e o que estas implican na comprensi\u00f3n do universo.\nCap\u00edtulo 6.\nDetalla o xeito de como se forman os buratos negros e como se poder\u00eda pensar en que estes poder\u00edan considerarse o fin do tempo.\nCap\u00edtulo 7.\nFormula o comportamento da luz con respecto \u00e1 fronteira do burato negro. Menciona a segunda lei da termodin\u00e1mica, e relata como paulatinamente foi chegando a c\u00e1lculos matem\u00e1ticos para explicar que os buratos negros emiten part\u00edculas e radiaci\u00f3ns coma se fosen un corpo quente e polo tanto emiten algo de luz.\nCap\u00edtulo 8.\nCuesti\u00f3nase acerca da orixe e o destino do universo, facendo alusi\u00f3n a crenzas teol\u00f3xicas e a dificultade de conciliar estas cos descubrimentos e teor\u00edas cient\u00edficas m\u00e1is recentes.\nCap\u00edtulo 9.\nAnaliza a evoluci\u00f3n do concepto de \"tempo\", dende o tradicional pasando polo tempo \"imaxinario\" e as chamadas frechas do tempo que distinguen entre o pasado e o futuro.\nCap\u00edtulo 10.\nForm\u00falase a conveniencia de integrar a unificaci\u00f3n da f\u00edsica, mediante unha teor\u00eda consistente e completa que integre as diferentes ramas do co\u00f1ecemento humano.\nCap\u00edtulo 11.\nPresenta as conclusi\u00f3ns do autor e a s\u00faa inquietude de integrar o pensamento filos\u00f3fico co cient\u00edfico ata chegar a unha teor\u00eda completa comprensible para calquera ser humano.\nEdici\u00f3ns.\nO libro foi traducido ao galego polo f\u00edsico Jorge Mira, e publicado pola Universidade de Santiago de Compostela en 2018."}
{"id": "206533", "revid": "72012", "url": "https://gl.wikipedia.org/wiki?curid=206533", "title": "Polo magn\u00e9tico", "text": "Un polo magn\u00e9tico \u00e9 un punto onde converxen as li\u00f1as dun campo magn\u00e9tico.\nF\u00e1lase de polo norte (magn\u00e9tico) e polo sur (magn\u00e9tico) por analox\u00eda cos polos xeogr\u00e1ficos.\nUn polo magn\u00e9tico, contrariamente a un polo el\u00e9ctrico, non de pode separar do seu hom\u00f3logo. Esta particularidde \u00e9 unha consecuencia dunha ecuaci\u00f3n de Maxwell ( formula_1 ), \u00e9 dicir, que o campo magn\u00e9tiico \u00e9 de fluxo conservativo.\nFalamos de dipolo magn\u00e9tico para designar un polo magn\u00e9tico e o seu hom\u00f3logo insepar\u00e1bel.\nSon de grande interese os polos magn\u00e9ticos terrestres."}
{"id": "206534", "revid": "1888", "url": "https://gl.wikipedia.org/wiki?curid=206534", "title": "Mart\u00ednez Salazar", "text": ""}
{"id": "206535", "revid": "5863", "url": "https://gl.wikipedia.org/wiki?curid=206535", "title": "Xos\u00e9 Fern\u00e1ndez de Neira", "text": ""}
{"id": "206536", "revid": "89787", "url": "https://gl.wikipedia.org/wiki?curid=206536", "title": "Beny Fern\u00e1ndez", "text": "Benigno Fern\u00e1ndez Lavandeira, nado en Vigo o 4 de xaneiro de 1950, m\u00e1is co\u00f1ecido como Beny Fern\u00e1ndez, \u00e9 un expiloto de rally galego. Competiu no Campionato de Espa\u00f1a de Rallys durante os anos 70 e 80, logrando catro subcampionatos en 1976, 1977, 1981 e 1983. Logrou diversas vitorias no certame espa\u00f1ol durante a s\u00faa traxectoria, a maior\u00eda delas sobre un Porsche 911, a\u00ednda que tam\u00e9n ga\u00f1ou rallys con outros veh\u00edculos como o BMW 2002, o Ford Escort RS 1800 Mk2, o Fiat 131 Abarth e o Opel Manta 400. Tam\u00e9n competiu en probas do campionato do mundo e do campionato de Europa, no Campionato Galego de Automobilismo, do que se proclamou campi\u00f3n en 1976, e no Campionato de Galicia de Rally onde sumou seis vitorias. Ademais, dende 1982 rexentou un concesionario Porsche na s\u00faa cidade natal.\nTraxectoria.\nTraxectoria deportiva.\nAprendeu a conducir nun Citro\u00ebn 2CV e nunha furgoneta DKW, coa que repart\u00eda o pan das panadar\u00edas da s\u00faa familia en Vigo. Debutou como piloto no Rally de Tui cun Seat 850 Coup\u00e9. Posteriormente f\u00edxose cun Seat 1430 e un Mini Cooper. En 1974 deu o salto ao campionato de Espa\u00f1a, disputando a primeira parte da tempada co Seat 1430 e as \u00faltimas probas cun BMW 2002 de Estanislao Reverter, co que quedou cuarto no Rally de Espa\u00f1a. Na tempada seguinte competiu cos dous mesmos veh\u00edculos e ga\u00f1ou a Subida \u00e1 Estrada co m\u00edtico Alpinche de Reverter, co que correu tam\u00e9n o rally de Ourense. Con todo, no Rally do Sherry tivo un accidente no que dito coche sa\u00edu mal parado e non foi reconstru\u00eddo ata 2018. En 1976, pilotando un BMW 2002 ga\u00f1ou o Rally de Ourense e o Crit\u00e9rium Luis de Baviera de Madrid e rematou o Campionato de Espa\u00f1a en segunda posici\u00f3n, s\u00f3 por detr\u00e1s de Antonio Zanini. Disputou ademais d\u00faas probas do Campionato do Mundo: o Rally de Montecarlo, onde rematou 30\u00ba e o Rally de Portugal, onde tivo que abandonar. Ese ano proclamouse tam\u00e9n vencedor do Campionato Galego de Automobilismo, por diante de Rafa Cid e Jos\u00e9 Manuel Oanes.\nEn 1977 competiu cun Ford Escort RS 1800 Mk2, co que se volveu proclamar subcampi\u00f3n de Espa\u00f1a despois de varios podios e a vitoria no Rally de Ourense, no Rally de Ferrol e no Rally Costa Brava, puntuable tam\u00e9n para o Campionato de Europa. Disputou varias probas m\u00e1is do certame europeo ese ano, cun segundo posto no Rally Firestone e un sexto no Rally San Martino di Castrozza, en Italia, e rematou cuarto o campionato, s\u00f3 por detr\u00e1s de Bernard Darniche, Mich\u00e8le Mouton e Ari Vatanen. Tam\u00e9n no mesmo ano correu o Rally de Montecarlo, o Rally de Portugal e o Rally de San Remo, do Campionato do Mundo, pero sufrindo abandonos en todas elas.\nEn 1978 ga\u00f1ou o Rally Vasco Navarro e ga\u00f1ou un asento oficial de Seat, pasando a competir cun Fiat 131 Abarth, co que quedou segundo no Rally Catalu\u00f1a e no Rally RACE de Espa\u00f1a. Nos seguintes dous anos correu co Fiat e cun Opel Ascona, logrando a vitoria no Rally Catalu\u00f1a, ademais de varios podios.\nEn 1981 comezou a competir no campionato de Espa\u00f1a cun Porsche 911 SC, co que tivo un mal comezo de tempada, pero co que conseguiu catro vitorias na segunda metade do certame, chegando \u00e1 \u00faltima proba, o Rally Catalu\u00f1a, con opci\u00f3ns de proclamarse campi\u00f3n. Con todo, sufriu un accidente no rally catal\u00e1n, tendo que retirarse e conformarse con ga\u00f1ar o seu terceiro subcampionato, por detr\u00e1s de Jorge de Bagration. Ademais ga\u00f1ou por primeira vez o rally da s\u00faa cidade, o R\u00edas Baixas, puntuable para o Campionato de Galicia. Ao ano seguinte pasou a ser piloto oficial de Rothmans, escudar\u00eda coa que logrou catro vitorias e quedou en terceira posici\u00f3n no nacional. En 1983 proclamouse por cuarta vez subcampi\u00f3n de Espa\u00f1a, despois de lograr d\u00faas vitorias na tempada e numerosos podios. Ademais ga\u00f1ou por terceira vez o Rally R\u00edas Baixas, do campionato galego. En 1984 logrou varios podios no Campionato de Espa\u00f1a, onde rematou sexto, e ga\u00f1ou as d\u00faas probas galegas da Copa de Espa\u00f1a: o Rally de Ourense e o San Froil\u00e1n.\nEn 1985 fichou por Opel, onde logrou un asento nun dos Opel Manta 400. Con este coche logrou varios podios esa tempada e rematou o campionato nacional en terceira posici\u00f3n, por detr\u00e1s do campi\u00f3n Salvador Servi\u00e1 e o subcampi\u00f3n Carlos Sainz. Ao ano seguinte obtivo resultados semellantes no nacional e repet\u00edronse os tres primeiros postos da tempada anterior. Ademais, igual que na tempada anterior, disputou varias probas do Campionato de Europa, destacando a vitoria lograda en Bulgaria, no Rally de Albena. Rematou o campionato europeo en quinta posici\u00f3n. En 1987 pasou a pilotar un Opel Kadett GSI, co que rematou quinto no Campionato de Espa\u00f1a. Na seguinte tempada, co mesmo veh\u00edculo, logrou cinco podios e rematou en terceira posici\u00f3n, s\u00f3 por detr\u00e1s do Ford Sierra RS Cosworth de Carlos Sainz e o BMW M3 de Pep Bassas. En 1989 participou en poucas probas e con pobres resultados e deixou a competici\u00f3n ata o ano 2008, en que disputou co Porsche 911 o Rally La Vila Joiosa e o Rally R\u00edas Baixas, a\u00ednda que non conseguiu rematar ningunha das d\u00faas probas. En 2009 correu tam\u00e9n co Porsche o Rally de Ourense.\nCopilotos.\nJos\u00e9 Luis Sala foi o seu copiloto principal, sobre todo dende 1979, a\u00ednda que xa correran xuntos varias veces durante os anos anteriores. Ademais disputou rallys con numerosos copilotos m\u00e1is, entre eles Antonio Doural, Miguel Brasa, Jordi Sabater ou Jos\u00e9 L\u00f3pez Orozco, co que correu completas as tempadas 1985 e 1986.\nOutras actividades.\nEn 1982 abriu un concesionario oficial de Porsche en Vigo, compaxin\u00e1ndoo coa s\u00faa carreira deportiva e coa panadar\u00eda familiar da r\u00faa Carral, que mantivo aberta. En 2005 vendeu o 60% do concesionario ao Grupo P\u00e9rez Rumbao, a\u00ednda que se mantivo como accionista.\nVida persoal.\nEn 1996 o seu fillo Alejandro faleceu tras un accidente nun parque \u00e1s aforas de San Francisco."}
{"id": "206537", "revid": "26585", "url": "https://gl.wikipedia.org/wiki?curid=206537", "title": "Benigno &quot;Beny&quot; Fern\u00e1ndez", "text": ""}
{"id": "206541", "revid": "119610", "url": "https://gl.wikipedia.org/wiki?curid=206541", "title": "Taut\u00f3mero", "text": "Os taut\u00f3meros (do grego \"tauto\", igual, e \"meros\", parte) son is\u00f3meros estruturais de compostos org\u00e1nicos que poden interconverterse facilmente por medio dun reacci\u00f3n qu\u00edmica chamada tautomerizaci\u00f3n, que consiste xeralmente na migraci\u00f3n formal dun \u00e1tomo de hidr\u00f3xeno ou un prot\u00f3n, acompa\u00f1ada do cambio entre un enlace sinxelo e un enlace dobre adxacente. Entre as d\u00faas formas taut\u00f3meras existe un equilibrio qu\u00edmico. Este tipo de isomer\u00eda denom\u00ednase tautomer\u00eda, que \u00e9 un tipo especial de isomer\u00eda estrutural. A tautomer\u00eda pode desempe\u00f1ar un importante papel no emparellamento de bases non can\u00f3nico no ADN e, especialmente, no ARN.\nQu\u00edmica.\nEn soluci\u00f3ns nas que \u00e9 posible a tautomerizaci\u00f3n, pode chegarse a un equilibrio qu\u00edmico entre os taut\u00f3meros. A proporci\u00f3n exacta na que aparece cada taut\u00f3mero depende de varios factores, como a temperatura, solvente, e pH.\nOs pares de taut\u00f3meros m\u00e1is com\u00fans son:\nFormas principais de tautomer\u00eda.\nPrototrop\u00eda.\nA prototrop\u00eda \u00e9 o mecanismo m\u00e1is com\u00fan polo que se produce a tautomer\u00eda e consiste na recolocaci\u00f3n dun prot\u00f3n (H+).\nO tautomerismo prototr\u00f3pico pode considerarse como un tipo de comportamento \u00e1cido-base. Os taut\u00f3meros prototr\u00f3picos son estados de protonaci\u00f3n is\u00f3meros coa mesma f\u00f3rmula emp\u00edrica e carga total.\nAs tautomerizaci\u00f3ns son catalizadas por:\nTautomer\u00eda de valencia.\nA tautomer\u00eda de valencia \u00e9 un tipo de tautomer\u00eda na que se forman e rompen rapidamente enlaces sinxelos e/ou dobres, sen que exista migraci\u00f3n de \u00e1tomos ou grupos. Difer\u00e9nciase do tautomerismo prototr\u00f3pico, e implica procesos nos que hai unha r\u00e1pida reorganizaci\u00f3n dos electr\u00f3ns de enlace. Un exemplo deste tipo de tautomerismo pode encontrarse no hidrocarburo bullvaleno. Outro exemplo son as formas abertas e pechadas de certos heterociclos, como azida - tetrazol ou m\u00fcnchnona mesoi\u00f3nica-acilamino cetena. O tautomerismo de valencia require un cambio na xeometr\u00eda molecular e non deber\u00eda confundirse coas estruturas resonantes t\u00edpicas ou mes\u00f3meros.\nTautomer\u00eda ceto-en\u00f3lica.\nA tautomer\u00eda m\u00e1is co\u00f1ecida \u00e9 a tautomer\u00eda ceto-en\u00f3lica. Un enol (composto que ten un grupo hidroxilo unido a un carbono cun dobre enlace carbono-carbono) resulta da migraci\u00f3n formal dun hidr\u00f3xeno que estaba unido a un carbono en posici\u00f3n alfa ao os\u00edxeno dun grupo carbonilo (C=O).\nTr\u00e1tase xeralmente dun equilibrio con predominio da forma ceto a\u00ednda que a cantidade de cada forma depende da estabilidade relativa de ambos os taut\u00f3meros; afectada pola capacidade de formaci\u00f3n de pontes de hidr\u00f3xeno por parte do disolvente, unha posible conxugaci\u00f3n dos dobres enlaces ou a formaci\u00f3n dunha ponte de hidr\u00f3xeno intramolecular como no caso da acetilacetona que despraza o equilibrio cara \u00e1 forma en\u00f3lica.\nA tautomerizaci\u00f3n pode ser catalizada tanto por \u00e1cidos coma por bases.\nNa cat\u00e1lise por bases, a base extrae un hidr\u00f3xeno alfa da forma cet\u00f3nica formando un ani\u00f3n enolato; a deslocalizaci\u00f3n da carga e posterior protonaci\u00f3n do ani\u00f3n leva \u00e1 forma en\u00f3lica, como mostra a seguinte imaxe \nNa cat\u00e1lise por \u00e1cidos, prot\u00f3nase o os\u00edxeno do grupo carbonilo. A desprotonaci\u00f3n dun carbono alfa d\u00e1 a forma en\u00f3lica. \n\u00c1 s\u00faa vez, esta tautomer\u00eda perm\u00edtenos substitu\u00edr os hidr\u00f3xenos por deuterio ao facermos reaccionar unha cetona cun \u00e1cido ou unha base en presenza de deuterio D2O utilizado como disolvente, proceso que pode ser seguido por espectroscopia de resonancia magn\u00e9tica nuclear e que nos d\u00e1 a vantaxe de sabermos cantos hidr\u00f3xenos alfa pos\u00fae a mol\u00e9cula en cuesti\u00f3n.\nOutra caracter\u00edstica interesante desta tautomer\u00eda \u00e9 que a mesma pode inducir a estereoisomerizaci\u00f3n, como nos mostra esta cis-ciclopentanona 2,3-disubstiu\u00edda que se transforma no seu is\u00f3mero trans que est\u00e1 menos impedido e por tanto \u00e9 enerxeticamente m\u00e1is favorable. \nPorcentaxe da forma enol no equilibrio.\nAs porcentaxes da forma en\u00f3lica no equilibrio para alg\u00fans compostos son:"}
{"id": "206542", "revid": "23204", "url": "https://gl.wikipedia.org/wiki?curid=206542", "title": "Bandeira de Nova Caledonia", "text": "A bandeira de Nova Caledonia son oficialmente d\u00faas: a bandeira de Francia e a bandeira local adoptada oficialmente no 2010.\nNova Caledonia, territorio franc\u00e9s dende 1853, utilizou oficialmente a \"Tricolore\" nas s\u00faas instituci\u00f3ns. Por\u00e9n, a comezos da d\u00e9cada de 1980, prop\u00faxose unha bandeira local durante a celebraci\u00f3n do primeiro congreso da Front de lib\u00e9ration nationale kanak et socialiste (FLNKS). Esta bandeira, composta por tres franxas horizontais en azul, vermello e verde xunto a un s\u00edmbolo tradicional, foi utilizada polos militantes pro-independentistas por m\u00e1is de vinte anos.\nNo 2008, o goberno de Nova Caledonia iniciou o debate respecto \u00e1 adopci\u00f3n dunha bandeira e un himno rexional, segundo o estipulado no Acordo de Num\u00e9a. A bandeira kanaka foi adoptada masivamente polo congreso local como bandeira rexional xunto coa bandeira francesa, coa que compartir\u00e1 oficialidade por dous anos. O 17 de xullo de 2010 adoptouse oficialmente a bandeira kanaka nunha cerimonia en Noumea, \u00e1 que asistiu o primeiro ministro franc\u00e9s Fran\u00e7ois Fillon.\nMalia a s\u00faa aprobaci\u00f3n maioritaria por parte do congreso local, a adopci\u00f3n da bandeira foi controvertida. Alg\u00fans neocaledonianos manifestaron os seus desexos dun novo dese\u00f1o para a bandeira, que incopore elementos tanto franceses como kanakas, como forma de representar a coexistencia de \u00e1mbolos dous grupos \u00e9tnicos.\nBandeira local (Kanaka).\nEsta bandeira componse de tres franxas horizontais do mesmo tama\u00f1o, de cor azul a superior, vermella a central e verde a inferior. Na s\u00faa parte central figura un c\u00edrculo de cor amarelo no que aparece representado un tellado dunha vivenda tradicional.\nBandeiras provinciais.\nNova Caledonia est\u00e1 dividida en tres provincias, cada unha coa s\u00faa bandeira propia."}
{"id": "206544", "revid": "88215", "url": "https://gl.wikipedia.org/wiki?curid=206544", "title": "\u00c1lvaro Mu\u00f1iz", "text": "\u00c1lvaro Mu\u00f1iz Mora nado na Coru\u00f1a o 17 de decembro de 1981, \u00e9 un piloto de rally que compite no Campionato de Galicia de Rallys e no Campionato de Espa\u00f1a. \u00c1lvaro \u00e9 neto e sobri\u00f1o de pilotos. O seu t\u00edo Jos\u00e9 Mora foi campi\u00f3n galego en 1985 e 1986.\nTraxectoria.\nComezou con sete anos participando no mundo do radio control, e logrou varios t\u00edtulos en competici\u00f3ns rexionais, nacionais e internacionais.\nCon 17 anos iniciouse no motociclismo, e no seu primeiro ano logrou varios podios no campionato galego. Un ano despois decidiu saltar ao automobilismo e fixo o seu debut no Rally do Lac\u00f3n de 2001 cun Fiat Punto. No 2002 participou na Copa Fiat Punto, o que lle permitiu afrontar o campionato de Espa\u00f1a nun Punto de Grupo A na tempada 2003. Nos anos seguintes disputou a Copa Citro\u00ebn C2 e no 2006 f\u00edxose co seu primeiro coche de tracci\u00f3n as catro rodas, un Mitsubishi Lancer Evolution VII.\nNo 2007 fixo o debut no Campionato do Mundo ao participar no Rally de Catalu\u00f1a, onde rematou 38\u00ba cun Mitsubitshi Evo IX. No 2009 fichou polo Nupel Rally Team onde compite cun Mitsubishi Lancer Evo X no campionato de Espa\u00f1a para logo debutar cun Ford Fiesta R2. En 2010 correu cun Ford Fiesta S2000, e tras desfacerse o equipo f\u00edxose cun Citro\u00ebn C2 R2 Max.\nNo 2011 pasou a formar parte do equipo de Sergio Vallejo, e correu o campionato de Espa\u00f1a cun Lotus Exige, co que conseguiu o seu primeiro podio nacional no Rally RACE Comunidad de Madrid."}
{"id": "206545", "revid": "88628", "url": "https://gl.wikipedia.org/wiki?curid=206545", "title": "Mar Branco", "text": "O mar Branco (en ruso, \"\u0411\u0435\u0301\u043b\u043e\u0435 \u043c\u043e\u0301\u0440\u0435 [Bi\u00e9loye more])\"; en fin\u00e9s, \"Vienanmeri\") \u00e9 un extenso golfo do mar de Barents (no oc\u00e9ano Glacial \u00c1rtico), localizado na costa noroeste de Rusia. At\u00f3pase limitado pola pen\u00ednsula de Kan\u00edn ao nordeste, por Carelia ao oeste e pola pen\u00ednsula de Kola ao norte. Ten unha superficie aproximada duns 95.000\u00a0km2. A maior\u00eda do ano at\u00f3pase xeado.\nO mar Branco ten catro grandes golfos ou ba\u00edas no seu interior: na parte m\u00e1is exterior, a ba\u00eda de Mez\u00e9n ao leste; no tramo interior as outras tres, a ba\u00eda de Dvin\u00e1 ao sueste, o golfo de Onega ao sur e o golfo de Kandalakcha ao noroeste. No seu interior hai moitas illas, as maiores e m\u00e1is importantes son a illa Morzh\u00f3vets e as illas Solovetsky, cun conxunto que foi declarado patrimonio da Unesco.\nO porto de Arkh\u00e1nguelsk, no fondo da ba\u00eda de Dvin\u00e1, \u00e9 o porto m\u00e1is importante do mar Branco e ademais, durante gran parte da historia de Rusia, foi o seu principal centro de comercio mar\u00edtimo internacional. Na actualidade \u00e9 unha base naval e de submarinos.\nA canle Mar Branco-B\u00e1ltico conecta o mar Branco co mar B\u00e1ltico.\nTodo o mar Branco son augas territoriais baixo soberan\u00eda rusa, ba\u00f1an as s\u00faas augas a Rep\u00fablica de Carelia, a \u00d3blast de Arkhanguelsk e a Oblast de M\u00farmansk.\nClima.\nO ver\u00e1n dura desde principios de xu\u00f1o a finais de agosto, a\u00ednda que na parte m\u00e1is ao norte apenas dura un mes e medio.\nA temperatura do mar var\u00eda de 0,5\u00a0\u00b0C a -2\u00a0\u00b0C en inverno e 12\u00a0\u00b0C a 15\u00a0\u00b0C no ver\u00e1n. O xeo aparece en outubro e forma carambos a partir de mediados de novembro. Alg\u00fans animais das rexi\u00f3ns polares chegan aqu\u00ed buscando refuxio: focas de Groenlandia, cans de mar e focas com\u00fans.\nA fusi\u00f3n do xeo comeza en abril e desaparece en maio. Non obstante, a causa dos ventos do norte, p\u00f3dense encontrar carambos flotando at\u00e9 finais de xu\u00f1o. Na primavera, baixo a acci\u00f3n do vento e as correntes cara ao sur, alg\u00fans animais son arrastrados nos carambelos de xeo cara ao oc\u00e9ano, sendo as\u00ed cazados polos habitantes das costas."}
{"id": "206546", "revid": "5312", "url": "https://gl.wikipedia.org/wiki?curid=206546", "title": "Les Mains sales", "text": "Les mains sales (\"As mans sucias\") \u00e9 unha obra teatral escrita por Jean-Paul Sartre en 1948. Esta obra teatral est\u00e1 estruturada en 7 cadros.\nResumo.\nHugo \u00e9 un mozo intelectual militante do partido comunista que sae do c\u00e1rcere despois de estar dous anos condenado por asasinar a Hoederer, secretario do partido nunha misi\u00f3n de confianza.\nUnha vez en liberdade, o primeiro que fai \u00e9 ir \u00e1 casa dunha amiga, chamada Olga, que tam\u00e9n \u00e9 militante do partido comunista e coa que mativera unha relaci\u00f3n. Olga con desconfianza e sorprendida pola s\u00faa pronta liberdade, \u00e1brelle a porta e deixa que entre na s\u00faa casa. Hugo conta que est\u00e1 seguro de que cando estaba no c\u00e1rcere o intent\u00e1rono matar cuns bomb\u00f3ns que mandaban do exterior. Estando nesta casa chegan Charles e Frantz, militantes do partido, que ve\u00f1en seguindo a Hugo dende que sa\u00edu de chirona, con intenci\u00f3n de matalo por orde de Louis, xefe do partido. Mentres tanto Hugo at\u00f3pase escondido na habitaci\u00f3n de Olga.\nA continuaci\u00f3n, entra Louis na casa. Olga dille que non poden permitirse liquidar ao rapaz sen saber se \u00e9 recuperable para o Partido e intenta que lle dean unha oportunidade e non o maten aparentemente porque hab\u00eda certos sentimentos entre eles. Ao que Louis contesta que Hugo era un pobre anarquista indisciplinado, un intelectual que s\u00f3 pensaba en adoptar actitudes, un burgu\u00e9s que traballaba cando lle vi\u00f1a en gana e que deixaba o traballo por calquera cousa. Olga puntual\u00edzalle que a\u00ednda tendo 20 anos matou a Hoederer diante do seu gardacostas e que se apa\u00f1ou para que parecese un crime pasional e non un asasinato pol\u00edtico. Tam\u00e9n lle di que traballaba co nome falso e que, salvo d\u00faas persoas, ningu\u00e9n o co\u00f1ec\u00eda.\nChegan a un pacto. Se \u00e9 recuperable a porta da casa estar\u00e1 pechada. Se non \u00e9 recuperable abrir\u00e1 a porta a media noite para que acaben con el.\nCando se quedan Olga e Hugo s\u00f3s, ela dille que lle conte, dende o principio, como sucedeu o de Hoederer. Empeza a contar a s\u00faa historia datada en marzo do 1943, cando traballaba nun peri\u00f3dico do Partido. Hugo entrou no Partido no 42 cando o Rexente declarou a guerra \u00e1 URSS. Hoederer, como l\u00edder do Partido, toma a decisi\u00f3n de pactar coas forzas pol\u00edticas, para que, unha vez acabada a guerra repartir o poder. Louis non est\u00e1 de acordo e decide que te\u00f1en que asasinalo, antes de que se re\u00fana cas autoridades. \u00c9 a\u00ed cando Hugo quere ter unha participaci\u00f3n activa e ofr\u00e9cese para tal acto.\nHugo acode \u00e1 casa de Hoederer con Jessica, a s\u00faa muller, para traballar como secretario e as\u00ed matalo. Durante os d\u00edas que est\u00e1 na s\u00faa casa non se atreveu a matalo, ten curiosidade de co\u00f1ecer as s\u00faas ideas. A s\u00faa muller parece que se sente atra\u00edda por Hoederer. Un d\u00eda no que estaban falando e bebendo, chegan Karsky, secretario do Pent\u00e1gono, e o pr\u00edncipe Paul. Mentres est\u00e1n chegando a un acordo no que estes ceden \u00e1s condici\u00f3ns de Hoederer, Hugo protesta en voz alta porque non est\u00e1 de acordo e incluso intenta coller a pistola que ten no peto. Pero non se atreve a matalo. Cando o intentan botar da reuni\u00f3n hai una explosi\u00f3n. Algu\u00e9n ti\u00f1a unha bomba. Non hab\u00eda mortos, s\u00f3 un ferido.\nHugo emborr\u00e1chase, vai a s\u00faa habitaci\u00f3n. Al\u00ed estaba Jessica. Aparece Olga, que \u00e9 a persoa que tirou a bomba co fin de matar a Hoederer, xa que Hugo non o fixera. Olga expl\u00edcalle a Hugo que O Partido xa on confia nel e cren que non \u00e9 capaz de matar a Horederer e logo vaise. Hoederer vai \u00e1 habitaci\u00f3n de Hugo e de Jessica. Entablan conversaci\u00f3n; Hoederer fala como un comunista pr\u00e1ctico e Hugo defende os seus ideais comunistas e non acepta o pacto porque par\u00e9celle que \u00e9 unha ofensa a todos aqueles que deron a s\u00faa vida pola causa. Pero Hoederer replic\u00e1balle dicindo que co pacto evitaranse m\u00e1is mortes.\nAo d\u00eda seguinte Jessica vai ver a Hoederer, co fin de aproximarse a el. Quere entrar no Partido. Empezan a intimidar, pero Hoederer adivi\u00f1a que Jessica vai confesar que Hugo o vai matar. Ela esc\u00f3ndese porque Hugo entra no despacho de Hoederer. Este intenta convencelo de que non o mate e que traballe con el. Hugo saca o rev\u00f3lver e Hoederer desaf\u00edao para que o mate pero Hugo non se atreve. Vaise. Jessica sae do seu agocho e ac\u00e9rcase a Hoederer. Abr\u00e1zao. Nese momento entra Hugo e m\u00e1tao.\nEsta \u00e9 a versi\u00f3n que lle conta Hugo a Olga na casa desta. Cando ela quere saber porque o matou, se por celos ou pola causa, este non o aclara pero si reco\u00f1ece que cando volveu ao despacho era para unirse con Hoederer.\nHugo non est\u00e1 orgulloso do que fixo. E agora d\u00e1se conta de que Louis seguiu as ideas que ti\u00f1a Hoederer. E que a el no c\u00e1rcere intentouno matar o Partido. Olga acons\u00e9llalle que esqueza todo e que non se pode dicir toda a verdade. Nese momento Hugo d\u00e1se conta de que todo \u00e9 unha farsa. Decide non traballar co Partido e non quere que a morte de Hoederer quede coma un crime pasional sen\u00f3n que morreu polas s\u00faas ideas, pola s\u00faa pol\u00edtica para on setirse mal por matar a unha persoa inocente pola que sent\u00eda unha grande admiraci\u00f3n.\n\u00c9 media noite. En contra da vontade de Olga, Hugo abre a porta e at\u00f3pase con Louis e s\u00f3 di:\nNON RECUPERABLE."}
{"id": "206547", "revid": "25871", "url": "https://gl.wikipedia.org/wiki?curid=206547", "title": "Jos\u00e9 Garc\u00eda Nieto", "text": "Jos\u00e9 Garc\u00eda Nieto, nado en Oviedo o 6 de xullo de 1914 e finado en Madrid o 27 de febreiro de 2001, foi un poeta e escritor espa\u00f1ol, ga\u00f1ador do Premio Cervantes en 1996 polo conxunto da s\u00faa obra, e membro, canda Gabriel Celaya, Blas de Otero e Jos\u00e9 Hierro, da xeraci\u00f3n po\u00e9tica da posguerra espa\u00f1ola.\nTraxectoria.\nJos\u00e9 Garc\u00eda Nieto, naceu na localidade asturiana de Oviedo, o 6 de xullo de 1914, no n\u00ba 8 da r\u00faa Portugalete (hoxe Melqu\u00edades \u00c1lvarez n\u00ba 6). Os seus pais foron Jos\u00e9 Garc\u00eda Lueso e Mar\u00eda de La Encarnaci\u00f3n Nieto Fern\u00e1ndez. O pai, que ti\u00f1a a carreira de dereito, dedicouse ao xornalismo. Quedou orfo de pai aos 9 anos e coa s\u00faa nai viviu en Zaragoza, Toledo e mais Madrid, onde estudou bachalerato e creou os seus primeiros versos. Ao estalar a Guerra Civil espa\u00f1ola (1936-1939), ocupou o posto de secretario do Concello de Chamart\u00edn de la Rosa (ao que logo absorbieu o Concello de Madrid). Logo dunha detenci\u00f3n sen cargos en 1939 pasou a cesante e quedou mobilizado para co seu batall\u00f3n instalarse en Valencia, durante uns meses, e \u00e1 volta volv\u00e9rono prender e tras sete meses en prisi\u00f3n quedou libre sen cargos e puido volver ao seu antigo posto en Chamart\u00edn de la Rosa.\nEn 1940 publicou o seu primeiro libro de poemas, \"Visperas hacia ti\", e desde ent\u00f3n dedicouse \u00e1 literatura, especialmente \u00e1 poes\u00eda, ao teatro, inclu\u00edndo a adaptaci\u00f3n de cl\u00e1sicos espa\u00f1ois, e ao gui\u00f3n cinematogr\u00e1fico. Recibiu numerosos galard\u00f3ns, as\u00ed en 1950 obtivo o Premio Adon\u00e1is por \"Dama de soledad\", en 1955 logrou o Premio Fastenrath da Real Academia Espa\u00f1ola por \"Geograf\u00eda es amor\", en d\u00faas ocasi\u00f3ns, en 1951 e 1957, o Premio Nacional de Literatura. e en 1980 o Premio Mariano de Cavia de periodismo. En 1987 logrou o Premio Gonz\u00e1lez-Ruano de xornalismo e en 1996 conc\u00e9denlle o Premio Cervantes polo conxunto da s\u00faa obra.\nComo xornalista foi director das revistas \"Garcilaso\", \"Poes\u00eda Espa\u00f1ola\" e a s\u00faa continuadora \"Poes\u00eda Hisp\u00e1nica\". Nelas publicaron, entre outros escritores e poetas Luis Rosales, Leopoldo Panero, Mar\u00eda Victoria Atencia, Juan Jos\u00e9 Cuadros, Ram\u00f3n de Garciasol, Manuel \u00c1lvarez Ortega, Juan Antonio Villaca\u00f1as, Juan Van Halen, Concha Lagos, Carlos Murciano, Francisco Umbral, Angelina Gatell, Jorge Teillier e mais Jos\u00e9 Miguel Ull\u00e1n.\nO 28 de xaneiro de 1982 Real Academia Espa\u00f1ola elixiuno acad\u00e9mico, e pasou a ocupar a cadeira \"i\" que deixara vacante Jos\u00e9 Mar\u00eda Pem\u00e1n."}
{"id": "206548", "revid": "98629", "url": "https://gl.wikipedia.org/wiki?curid=206548", "title": "Christian Karembeu", "text": "Christian Lali Kake Karembeu, nado en Lifou (Nova Caledonia) o 3 de decembro de 1970, \u00e9 un exfutbolista\u00a0franc\u00e9s de orixe kanaka. Xogaba de centrocampista defensivo e foi internacional coa selecci\u00f3n francesa.\nTraxectoria.\nDurante a s\u00faa carreira, Karembeu xogou no FC Nantes (1990-1995), no UC Sampdoria (1995-1997), no Real Madrid CF (1997-2000), no Middlesbrough FC (2000-2001), no Olympiakos (2001-2004), no Servette FC (2004-2005) e no SC Bastia (2005). Co equipo espa\u00f1ol ga\u00f1ou a Champions League no 1998 e no 2000. Foi un dos xogadores claves na consecuci\u00f3n do t\u00edtulo do 98.\nSelecci\u00f3n nacional.\nKarembeu foi internacional con Francia en 53 ocasi\u00f3ns, marcando un s\u00f3 gol. Formou parte da hist\u00f3rica selecci\u00f3n do pa\u00eds galo que acadou o triplete do Mundial de 1998, a Eurocopa do 2000 e a Copa Confederaci\u00f3ns do 2001. Tam\u00e9n estivo presente na Eurocopa de 1996.\nAdemais, foi nomeado como mellor xogador da OFC en 1995 e 1998. A OFC re\u00fane \u00e1s federaci\u00f3ns de f\u00fatbol de Ocean\u00eda.\nVida persoal.\nO bisav\u00f3 de Christian Karembeu, procedente de Nova Caledonia, foi un do cento de kanakas que foron levados a Par\u00eds en 1931 e expostos como \"can\u00edbales\" polos franceses na Exposici\u00f3n colonial internacional de Par\u00eds. M\u00e1is tarde os \"can\u00edbales\" foron intercambiados con Alema\u00f1a por alg\u00fans crocodilos. Por este motivo e polo pasado colonial franc\u00e9s non cantou nunca no campo o himno franc\u00e9s, A Marsellesa.\nKarembeu casou coa modelo eslovaca Adriana Sklena\u0159\u00edkov\u00e1, que co\u00f1eceu nunha viaxe de avi\u00f3n. A parella separouse en marzo de 2011 e divorci\u00e1ronse en decembro de 2012."}
{"id": "206549", "revid": "1131", "url": "https://gl.wikipedia.org/wiki?curid=206549", "title": "Instituto de Literatura Maxim Gorki", "text": "O Instituto de Literatura Maxim Gorki \u00e9 un centro de ensino superior de Moscova, en Rusia, dedicado \u00e1s humanidades e m\u00e1is especificamente \u00e1 creaci\u00f3n e traduci\u00f3n literaria que se fundou en 1933 por iniciativa de Maxim Gorki, co nome de Universidade de Tarde dos Traballadores e que recibiu o seu actual nome logo da morte de Gorki en 1936. P\u00f3dense realizar os cursos de forma presencial ou a distancia."}
{"id": "206550", "revid": "22570", "url": "https://gl.wikipedia.org/wiki?curid=206550", "title": "Solloso, O Freixo, As Pontes de Garc\u00eda Rodr\u00edguez", "text": "Solloso \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por un home."}
{"id": "206551", "revid": "85894", "url": "https://gl.wikipedia.org/wiki?curid=206551", "title": "Suapena, O Freixo, As Pontes de Garc\u00eda Rodr\u00edguez", "text": "Suapena \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206552", "revid": "1131", "url": "https://gl.wikipedia.org/wiki?curid=206552", "title": "Suseixo, O Freixo, As Pontes de Garc\u00eda Rodr\u00edguez", "text": "Suseixo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206553", "revid": "22570", "url": "https://gl.wikipedia.org/wiki?curid=206553", "title": "Sucad\u00edo, O Freixo, As Pontes de Garc\u00eda Rodr\u00edguez", "text": "Sucad\u00edo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 17 habitantes dos cales 9 eran homes e 8 eran mulleres."}
{"id": "206554", "revid": "85894", "url": "https://gl.wikipedia.org/wiki?curid=206554", "title": "O Torrill\u00f3n, O Freixo, As Pontes de Garc\u00eda Rodr\u00edguez", "text": "O Torrill\u00f3n \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 5 habitantes dos cales 2 eran homes e 3 eran mulleres."}
{"id": "206555", "revid": "29029", "url": "https://gl.wikipedia.org/wiki?curid=206555", "title": "O Torrill\u00f3n", "text": "O top\u00f3nimo O Torrill\u00f3n pode referirse a dous lugares de Galicia:"}
{"id": "206557", "revid": "29029", "url": "https://gl.wikipedia.org/wiki?curid=206557", "title": "Torrill\u00f3n", "text": "O top\u00f3nimo Torrill\u00f3n pode referirse a dous lugares de Galicia:"}
{"id": "206558", "revid": "56817", "url": "https://gl.wikipedia.org/wiki?curid=206558", "title": "Tras da Serra, O Freixo, As Pontes de Garc\u00eda Rodr\u00edguez", "text": "Tras da Serra \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por unha muller."}
{"id": "206561", "revid": "85894", "url": "https://gl.wikipedia.org/wiki?curid=206561", "title": "Tras do R\u00edo, O Freixo, As Pontes de Garc\u00eda Rodr\u00edguez", "text": "Tras do R\u00edo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 2 habitantes, 1 home e 1 muller."}
{"id": "206562", "revid": "56817", "url": "https://gl.wikipedia.org/wiki?curid=206562", "title": "Enamina", "text": "Unha enamina, en qu\u00edmica org\u00e1nica, \u00e9 un composto coa estrutura xeral R2C=CR-NR2.\nA palabra \"enamina\" deriva do afixo \"en\" (usado como sufixo caracter\u00edstico dos alquenos, indicando dobre enlace), e a ra\u00edz \"amina\". Esta denominaci\u00f3n pode compararse coa dun enol (\"en\" de alqueno + \"ol\" de alcohol). De feito, as enaminas poden considerarse como os an\u00e1logos con nitr\u00f3xeno dos enois.\nObtenci\u00f3n.\nAs enaminas son o produto da reacci\u00f3n de condensaci\u00f3n (con perda de H2O) dun aldehido ou cetona enolizables cunha amina secundaria . Polo contrario, se reaccionan con amon\u00edaco ou aminas primarias o produto final ser\u00eda unha imina. Na reacci\u00f3n, unha vez que se produce a adici\u00f3n da amina secundaria, a perda de auga ten lugar por abstracci\u00f3n do prot\u00f3n do carbono en \u03b1 ao carbonilo.\nO equilibrio despr\u00e1zase cara \u00e1 enamina eliminando a H2O do medio por medio dunha destilaci\u00f3n azeotr\u00f3pica ou axentes deshidratantes.\nReactividade.\nAs enaminas poden actuar como nucle\u00f3filos, de forma similar a un enolato, por exemplo en reacci\u00f3ns de alquilaci\u00f3n, en reacci\u00f3ns de tipo ald\u00f3lico ou en adici\u00f3ns nucle\u00f3filas conxugadas. Nestes casos de aplicaci\u00f3n en s\u00ednteses adoitan usarse aminas secundarias c\u00edclicas, como por exemplo a pirrolidina, para formar a enamina a partir do aldehido ou cetona.\nA enamina, nas iminas, tam\u00e9n \u00e9 a forma tautom\u00e9rica minoritaria no equilibrio tautom\u00e9rico que se establece imina-enamina, an\u00e1logo ao ceto-en\u00f3lico."}
{"id": "206565", "revid": "23204", "url": "https://gl.wikipedia.org/wiki?curid=206565", "title": "Die Abenteuer des Prinzen Achmed", "text": "Die Abenteuer des Prinzen Achmed \u00e9 unha pel\u00edcula animada de longa duraci\u00f3n de 1926 realizada pola animadora alem\u00e1 Lotte Reiniger. \u00c9 a longametraxe animada m\u00e1is antiga que se conserva. Realizouse coa t\u00e9cnica de animaci\u00f3n de siluetas que Reiniger inventara, consistente en manipular recortes de cart\u00f3n e l\u00e1minas finas de chumbo baixo unha c\u00e1mara. A t\u00e9cnica que empregou para a c\u00e1mara \u00e9 similar \u00e1s sombras do Wayang. A pel\u00edcula orixinal estaba coloreada. A historia est\u00e1 baseada en elementos tomados de As mil e unha noites, especialmente \"A historia do pr\u00edncipe Ahmed e a fada Paribanou\", que aparece en \"The Blue Fairy Book\" de Andrew Lang. Coa axuda de Aladino, a Bruxa da Monta\u00f1a de Fogo e un cabalo m\u00e1xico, o protagonista loita contra un meigo africano para conseguir a man de Peri Banu."}
{"id": "206566", "revid": "27155", "url": "https://gl.wikipedia.org/wiki?curid=206566", "title": "Tautomer\u00eda", "text": ""}
{"id": "206567", "revid": "56817", "url": "https://gl.wikipedia.org/wiki?curid=206567", "title": "Felix in Hollywood", "text": "Felix in Hollywood \u00e9 unha curtametraxe de 1923 de Felix o Gato. Nesta, Felix dir\u00edxese a Hollywood para encontrarse con Charlie Chaplin, Douglas Fairbanks, William S. Hart, Will Hays, Snub Pollard e Ben Turpin. Esta considerada como a quincuas\u00e9xima das 50 mellores pel\u00edculas de animaci\u00f3n de todos os tempos, segundo unha lista feita por expertos no tema en 1994.\n\u00c9 tam\u00e9n a primeira vez na historia que se lle d\u00e1 vida animada a personaxes c\u00e9lebres de Hollywood."}
{"id": "206568", "revid": "85894", "url": "https://gl.wikipedia.org/wiki?curid=206568", "title": "Vilar, O Freixo, As Pontes de Garc\u00eda Rodr\u00edguez", "text": "Vilar \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por 2 homes."}
{"id": "206569", "revid": "27155", "url": "https://gl.wikipedia.org/wiki?curid=206569", "title": "Tautomer\u00eda ceto-en\u00f3lica", "text": ""}
{"id": "206570", "revid": "85894", "url": "https://gl.wikipedia.org/wiki?curid=206570", "title": "Vilarmaior, O Freixo, As Pontes de Garc\u00eda Rodr\u00edguez", "text": "Vilarmaior \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206571", "revid": "1131", "url": "https://gl.wikipedia.org/wiki?curid=206571", "title": "O Cotelo, O Freixo, As Pontes de Garc\u00eda Rodr\u00edguez", "text": "O Cotelo \u00e9 un lugar da parroquia do Freixo no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba deshabitado."}
{"id": "206572", "revid": "1131", "url": "https://gl.wikipedia.org/wiki?curid=206572", "title": "O Cotelo, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Cotelo \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206573", "revid": "22570", "url": "https://gl.wikipedia.org/wiki?curid=206573", "title": "Alvar\u00f3n, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Alvar\u00f3n \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 6 habitantes dos cales 4 eran homes e 2 eran mulleres."}
{"id": "206575", "revid": "1131", "url": "https://gl.wikipedia.org/wiki?curid=206575", "title": "A Vacariza, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Vacariza \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206576", "revid": "22570", "url": "https://gl.wikipedia.org/wiki?curid=206576", "title": "Bad\u00f3n, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Bad\u00f3n \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba habitado por 1 muller."}
{"id": "206577", "revid": "89787", "url": "https://gl.wikipedia.org/wiki?curid=206577", "title": "Polo (vestimenta)", "text": "O polo ou polos (do grego antigo \u03c0\u03cc\u03bb\u03bf\u03c2, \"p\u00f3los\", en plural \"poloi\") \u00e9 un gorro ou coroa cil\u00edndrica que usaban as deusas mitol\u00f3xicas do Antigo Oriente Pr\u00f3ximo e Anatolia, e adoptado polos antigos gregos para representaren \u00e1s deusas nai Rea, Cibeles e Hera.\nA palabra tam\u00e9n significaba, entre outras cousas, \"eixe da esfera celestial\", e \"polo deste eixe\"., e deste termo \u00e9 de onde derivan os polos celestes e, en cosecuencia, os xeogr\u00e1ficos, os el\u00e9ctricos e os magn\u00e9ticos.\nA mi\u00fado estaba aberta pola parte superior cos cabelos caendo sobre os lados; outras, como un bonete alto e torreado, como unha coroa mural ou, simplemente, pod\u00eda ter a forma dun anel alto.\nDurante a \u00e9poca cl\u00e1sica, as mulleres mortais non parece que levaran polos (\"poloi\"), pero son com\u00fans en estatuas de terracota de mulleres da \u00e9poca mic\u00e9nica, polo que a s\u00faa representaci\u00f3n en estatuas de deusas pode ser visto como un arca\u00edsmo deliberado.\nAlg\u00fans polos parece que estaban feitos con tecido, a\u00ednda que o material usado non est\u00e1 claro. Non se encontrou ning\u00fan en escavaci\u00f3ns arqueol\u00f3xicas, o que suxire que non estaban feitos de metal."}
{"id": "206578", "revid": "895", "url": "https://gl.wikipedia.org/wiki?curid=206578", "title": "Oza Juvenil SD", "text": ""}
{"id": "206579", "revid": "89787", "url": "https://gl.wikipedia.org/wiki?curid=206579", "title": "Polo (indumentaria)", "text": "Un polo \u00e9 unha peza de vestir de punto, para o tronco, que chega at\u00e9 a cintura, e ten a mesma forma que unha camisa de manga curta.\nTipicamente ten unha abertura dianteira con dous ou tres bot\u00f3ns para axustar no colo, que \u00e1s veces se substit\u00faen por unha cremalleira; pode ter tam\u00e9n un pequeno bolso.\n\u00c9 unha peza tanto do vestiario masculino como do feminino. Na moda actual, para os homes, este tipo de peza est\u00e1 considerada como m\u00e1is informal que unha camisa, pero m\u00e1is de vestir que unha camiseta.\nEtimolox\u00eda.\nO nome \"polo\" v\u00e9n de que \u00e9 a peza usada polos xogadores deste deporte. O nome v\u00e9n do ingl\u00e9s, que \u00e1 s\u00faa vez o tomou do tibetano \"pholo\", que significa pelota.\nHistoria.\nO \"polo\" foi \"inventado\" polo tenista franc\u00e9s Ren\u00e9 Lacoste (1904\u20131996), alcumado \"O Crocodilo\", como camisa para xogar a aquel deporte. \u00c1 s\u00faa retirada das competici\u00f3ns, en 1933, fundou, con Andr\u00e9 Gillier, a empresa de roupa \"La Chemise Lacoste\" (hoxe Lacoste). Andr\u00e9 Gillier foi realmente o inventor do polo e do tecido de punto que lle deu a fama a esta marca.\nMoi de moda nos anos 1990, s\u00e9guese usando como camisa deportiva."}
{"id": "206580", "revid": "50011", "url": "https://gl.wikipedia.org/wiki?curid=206580", "title": "Oza Juvenil Sociedad Deportiva", "text": "O Oza Juvenil Sociedad Deportiva \u00e9 un club de f\u00fatbol galego da zona de Monelos e o Barrio das Flores, na cidade da Coru\u00f1a. Fundouse en 1947 e compite na Terceira Auton\u00f3mica de Galicia."}
{"id": "206581", "revid": "89787", "url": "https://gl.wikipedia.org/wiki?curid=206581", "title": "Sporting Universidade", "text": "O Sporting Universidade, de nome oficial Sporting Universidad da Coru\u00f1a Club de F\u00fatbol, foi un club de f\u00fatbol galego da cidade da Coru\u00f1a. En 2014 o club foi absorbido polo Atl\u00e9tico Coru\u00f1a Club de F\u00fatbol xunto co Monta\u00f1eros Club de F\u00fatbol. Durante a tempada 2015-16 o club utilizou o equipamento do Atl\u00e9tico Coru\u00f1a e acadou o ascenso \u00e1 Primeira Auton\u00f3mica de Galicia. En 2016 cesou a s\u00faa actividade e a s\u00faa praza foi herdada polo Monta\u00f1eros, agora renomeado Atl\u00e9tico Coru\u00f1a Monta\u00f1eros Club de F\u00fatbol."}
{"id": "206582", "revid": "1131", "url": "https://gl.wikipedia.org/wiki?curid=206582", "title": "Volkswagen Polo", "text": "O Volkswagen Polo, co\u00f1ecido tam\u00e9n por Polo, \u00e9 un autom\u00f3bil de turismo do \"segmento B\" producido polo fabricante alem\u00e1n de autom\u00f3biles Volkswagen.\n\u00c9 un cinco prazas con motor dianteiro transversal e tracci\u00f3n dianteira, que ten como principais rivais no mercado o Fiat Punto, o Ford Fiesta, o Renault Clio e o Seat Ibiza.\nO Polo leva xa cinco xeraci\u00f3ns, lanzadas nos anos 1975, 1981, 1994, 2001 e 2009, respectivamente; as catro primeiras foron reestilizadas en 1979, 1990, 1999 e 2005.\nO Polo existiu con carrocer\u00edas \"hatchback\" de tres e cinco portas, \"sed\u00e1n\" de d\u00faas e catro portas e \"familiar\" de cinco portas.\nActualmente este modelo fabr\u00edcase nas plantas de Pamplona (Espa\u00f1a), Shanghai (China), Uitenhage (Sur\u00e1frica), Pune (India) e Kaluga (Rusia)."}
{"id": "206584", "revid": "89787", "url": "https://gl.wikipedia.org/wiki?curid=206584", "title": "Praias da provincia da Coru\u00f1a", "text": "Esta \u00e9 unha lista parcial das m\u00e1is de 360 praias da provincia da Coru\u00f1a dos concellos litorais de: Ares, Arteixo, Bergondo, Boiro, Cabana de Berganti\u00f1os, Cabanas, Camari\u00f1as, Carballo, Cari\u00f1o, Carnota, Cedeira, Cee, Corcubi\u00f3n, A Coru\u00f1a, Dumbr\u00eda, Ferrol, Fisterra, A Laracha, Laxe, Malpica de Berganti\u00f1os, Ma\u00f1\u00f3n, Mi\u00f1o, Mugardos, Muros, Mux\u00eda, Noia, Oleiros, Ortigueira, Outes, Ponteceso, Pontedeume, Porto do Son, A Pobra do Carami\u00f1al, Rianxo, Ribeira, Sada e Valdovi\u00f1o."}
{"id": "206586", "revid": "624", "url": "https://gl.wikipedia.org/wiki?curid=206586", "title": "Historia Regum Britanni\u00e6", "text": ""}
{"id": "206587", "revid": "624", "url": "https://gl.wikipedia.org/wiki?curid=206587", "title": "De Excidio Britanniae", "text": ""}
{"id": "206589", "revid": "5863", "url": "https://gl.wikipedia.org/wiki?curid=206589", "title": "Medievo", "text": ""}
{"id": "206590", "revid": "85894", "url": "https://gl.wikipedia.org/wiki?curid=206590", "title": "Valent\u00edn Carrera Gonz\u00e1lez", "text": "Valent\u00edn Carrera Gonz\u00e1lez, nado en Ponferrada o 22 de marzo de 1958, \u00e9 un escritor, xornalista, editor, blogueiro, autor de libros de viaxes e de ensaios.\nTraballa desde 1971 en prensa, radio e televisi\u00f3n. Foi cronista da primeira expedici\u00f3n espa\u00f1ola \u00e1 Ant\u00e1rtida e dirixiu as series \"Os viaxeiros da luz\" e \"Linatakalam\", patrocinada pola Alianza de Civilizaci\u00f3ns, entre outras.\nTraxectoria.\n\u00c9 doutor en Belas Artes pola Universidade de Salamanca (1998) e licenciado en Filosof\u00eda e Ciencias da Educaci\u00f3n pola Universidade de Santiago (1981). Deu os seus primeiros pasos no xornalismo no xa desaparecido semanario berciano \"Aquiana\" (1971) e no Diario de Le\u00f3n. Tam\u00e9n foi correspondente de La Regi\u00f3n e La Vangardia en Santiago de Compostela, redactor de La Voz de Galicia e colaborador en \"Viajar, SER, COPE, El Pa\u00eds\" etc. En televisi\u00f3n dirixiu m\u00e1is de oitenta documentais, series e programas, destacando \"Os viaxeiros da luz\", \"As viaxeiras da l\u00faa\", emitidas por Televisi\u00f3n de Galicia (TVG); \"Hanan\", emitida por Televisi\u00f3n Espa\u00f1ola (TVE) e a Sociedade Nacional de Radiodifusi\u00f3n e de Televisi\u00f3n de Marrocos (SNRT). En 2006 dirixiu a coproduci\u00f3n internacional \"Linatakalam\", primeira serie mundial patrocinada pola Alianza de Civilizaci\u00f3ns, sobre o di\u00e1logo no Mediterr\u00e1neo, rodada en Exipto, Turqu\u00eda, Italia, Tunisia, Espa\u00f1a e Marrocos, con versi\u00f3ns en castel\u00e1n, galego, \u00e1rabe, franc\u00e9s, ingl\u00e9s, valenciano e italiano; emitida por TVE, Localia, Canle Nou, SNRT, entre outros.\nViaxou como xornalista desde o Xap\u00f3n \u00e1 Ant\u00e1rtida, onde foi cronista para a Axencia EFE, Axencia Galega de Noticias e El Pa\u00eds da primeira expedici\u00f3n cient\u00edfica \u00e1 Ant\u00e1rtida (1986-87), que relata no libro \"Viaje a los mares de la Ant\u00e1rtida\" (1988). Navegou polo Gran Sol (\"Riosil\"), o Nilo, o Danubio e o Amazonas, onde conviviu durante alg\u00fan tempo no poboado yagua de Brillonuevo. Escribiu cr\u00f3nicas viaxeiras da Breta\u00f1a (\"Viaje al pa\u00eds dos dru\u00eddas\"), Portugal (\"Viaje a Portulicia\"), Kenya, o Per\u00fa e Exipto. Viaxou a p\u00e9 e dacabalo Lisboa-Santiago, Ourense-Santo Andr\u00e9 de Teixido, Galicia, Escocia, Brocelianda e o Cami\u00f1o de Santiago desde Roncesvalles (revista Viajar, 1984). Do global ao local, a s\u00faa paix\u00f3n \u00e9 a s\u00faa terra natal, O Bierzo, que percorreu varias veces en globo, a p\u00e9, dacabalo, en tren e en balsa.\nComo emprendedor audiovisual, dirixiu a empresa IBISA TV (1988-2010), situada en Santiago de Compostela. Foi presidente da Asociaci\u00f3n Galega de Produtores Independentes (AGAPI), e membro do Consello Social da Universidade de Santiago (2006-2008).\nDesde 2011, dirixe a editorial Paradiso_ Gutenberg e o seu selo dixital eBooksBierzo, mentres analiza a actualidade pol\u00edtica e parlamentaria no blog Tornarratos, Radio\u00a0Galega,\u200b Galicia Confidencial\u200b e o \"Semanal Digital\".\u200b Ademais, en abril de 2014 lanzou, como editor, a colecci\u00f3n Biblioteca Gil y Carrasco II Centenario 1815-2015, na honra do escritor berciano Enrique Gil y Carrasco, da que tam\u00e9n \u00e9 director.\nEn 1986 embarcou como \u00fanico xornalista na primeira expedici\u00f3n cient\u00edfico-pesqueira espa\u00f1ola \u00e1 Ant\u00e1rtida, aventura que abriu a Espa\u00f1a as portas do Tratado Ant\u00e1rtico. Trinta anos despois regresou a bordo dos buques Sarmiento de Gamboa e Hesp\u00e9rides, na expedici\u00f3n n\u00famero 30, auspiciada polo Comit\u00e9 Polar Espa\u00f1ol, experiancia recollida en Ant\u00e1rtida (2020)."}
{"id": "206591", "revid": "17467", "url": "https://gl.wikipedia.org/wiki?curid=206591", "title": "Valent\u00edn Carrera", "text": ""}
{"id": "206600", "revid": "6939", "url": "https://gl.wikipedia.org/wiki?curid=206600", "title": "Vita brevis", "text": "Vita brevis \u00e9 un libro de Jostein Gaarder publicado en 1996.\nArgumento.\nA historia sobe a carta que escribe Floria Emilia, unha muller que foi parella de Santo Agosti\u00f1o, de quen a\u00ednda non ideas claras sobre o seu futuro. Floria reclama na s\u00faa carta a seu ex-amante que deixou o mundo e de falar de cousas bonitas, como se fosen odioso para a alma.\nFloria e Agosti\u00f1o co\u00f1ec\u00e9ronse a trav\u00e9s dun amigo que ti\u00f1an en com\u00fan, era o amor a primeira vista. Ela dixo que o home era un amoroso, rom\u00e1ntico e apaixonado, mais moi influenciado pola s\u00faa nai, que s\u00f3 quer\u00eda que fose cura e que invertese na s\u00faa \"pr\u00f3xima vida\". Eles viviron varios anos e tiveron un fillo: Adeodato.\nAgosti\u00f1o d\u00e9ixaa para se facer un sacerdote e leva Adeodato consigo, e renuncia ao amor \u00e1 s\u00faa muller polo amor de deus. El quere ga\u00f1ar o dereito de ir para o ceo, e escribe as s\u00faas confesi\u00f3ns nas que fala sobre as s\u00faas novas crenzas e o seu pasado,do que non pon moito. Nas s\u00faas confesi\u00f3ns fala do que gozaban os amigos cando eu era mozo e que a amizade \u00e9 moi importante, tam\u00e9n di que de todos os pecados que cometera eran menores, sen importancia, non fala de seu pasado con Floria.\nEla escribiu varias cartas nas que critica as s\u00faas palabras, especialmente nega que Agosti\u00f1o viviu o seu amor por ela como un obst\u00e1culo para o amor de Deus. Ela quere convencelo de que o seu tempo xuntos, non era algo malo. El insiste en que \u00e9 posible amar a Deus, a crer que \u00e9 bo, e rexeitar tanto o mundo que el creou. Que a vida \u00e9 curta e hai que ter o noso tempo para gozar de todo o que pode ofrecer: alimentos, flores, amor... Ela di que perdeu a vida en algo que non existe.\nEla recorda que Santo Agosti\u00f1o non quer\u00eda a Xes\u00fas. Ademais, cr\u00edticas moi duras, el rexeitou a s\u00faa vida anterior. Isto foi considerado pecado porque el non era c\u00e9libe, a Emila Floria d\u00f3elle e teme que Agosti\u00f1o considera a morte do seu fillo como un alivio para el, porque o neno era como \"froito do pecado\".\nO episodio \u00e9 unha combinaci\u00f3n de formas exuberantes: murmurar, abrazar a tenramente, cheirar o cabelo dela, traspasado pola idea de \"vita brevis\", cuxa complementariedade \u00e9 obvia \"carpe diem\", \u00e9 dicir: porque a vida \u00e9 curta, temos que vivir cada d\u00eda con intensidade. Pero vai m\u00e1is al\u00f3: demostra que a renuncia de Santo Agosti\u00f1o \u00e9 unha renuncia de ego\u00edsta: el foi expulsado da s\u00faa man e no coraz\u00f3n s\u00f3 para o beneficio da s\u00faa propia alma. Jostein Gaarder di no pr\u00f3logo que atopou o manuscrito nun vello libro nunha Liberia de Bos Aires e que \u00e9 autentico. Tam\u00e9n di que a Igrexa nega que a autenticidade e a existencia da Carta de Floria Emilia San Agost\u00edn, inclu\u00edndo a relaci\u00f3n entre os dous."}
{"id": "206603", "revid": "98629", "url": "https://gl.wikipedia.org/wiki?curid=206603", "title": "\u00c9tica para o meu fillo", "text": "\u00c9tica para o meu fillo \u00e9 un libro de Fernando Savater, fil\u00f3sofo e escritor espa\u00f1ol, publicado en 1991. Tr\u00e1tase da traduci\u00f3n ao galego do libro publicado orixinalmente en castel\u00e1n co t\u00edtulo \"\u00c9tica para Amador\".\nCaracter\u00edsticas.\nNeste libro un pai dende que o seu fillo era cativo intentou transmitirlle todos estes valores e consellos en forma de literatura, para que cando chegase a s\u00faa adolescencia se el cr\u00eda oportuno o lera. Deste xeito, Amador, un rapaz duns quince anos aprender\u00eda dunha forma distinta como levar adiante os pequenos imprevistos da vida, coa axuda do pai.\nResumo.\nDende o primeiro cap\u00edtulo, no que o pai lle explica o seu cativo como se pode vivir sen aprender moitas cousas, ou polo simple feito de ignoralas, xa que sempre, debemos ser moi conscientes do que de verdade nos conv\u00e9n, a\u00ednda que a nosa decisi\u00f3n o mellor non sexa a m\u00e1is acertada, pois moitas das que tomamos par\u00e9cennos as mellores, pero detr\u00e1s destas cabe a probabilidade de que haxa algo malo.\nAs persoas, a diferenza dos animais, non actuamos por instinto, somos n\u00f3s mesmos os que debemos decidir o que facer, e gozamos da liberdade que nos leva a errar ou beneficiarnos nos pasos que damos d\u00eda a d\u00eda. O pai expl\u00edcalle isto ao seu fillo a trav\u00e9s do exemplo da \"Il\u00edada\", cont\u00e1ndolle a historia de Heitor, pois este no enfrontamento contra Aquiles puido escoller loitar contra el, ou escapar, pero foi quen de tomar a s\u00faa propia decisi\u00f3n e cargar coas consecuencias. A\u00ednda que a nosa liberdade moitas veces nos obrigue a escoller o cami\u00f1o m\u00e1is dif\u00edcil, debemos estar agradecidos ao poder facelo.\n\u00c1 hora de enfrontarnos a unha decisi\u00f3n moitas veces preferir\u00edamos non ter que facelo, pero non nos damos de conta que cada momento a\u00ednda que non nos paremos a pensalo est\u00e1molo facendo, e posiblemente a nosa decisi\u00f3n estar\u00e1 mellor tomada. Xa ben sexa por unha orde, por costume, ou por capricho debemos pensar o menos posible, pero si facelo de forma razoable.\nO bo e o malo na vida non esta ben definido, por iso sempre teremos alg\u00fan erro ao escoller o noso cami\u00f1o, antes de facelo, racionalmente debemos de estudar as circunstancias, sen deixar que ningu\u00e9n abuse da nosa liberdade e facendo o que cada un sente. Moita xente deixase levar polos demais e pola cultura na que vive, sen ter presentes os seus desexos a hora de escoller.\nCada un de n\u00f3s debe ter unhas prioridades establecidas que nos axudar\u00e1n a satisfacer os nosos caprichos, pero tam\u00e9n ao mesmo tempo ser quen de controlados sen deixarnos guiar por eles, o que implica levar a cabo unha boa vida humana, na que estaremos rodeados de moitas m\u00e1is persoas, que ao igual ca n\u00f3s, deben de actuar por si mesmas e que nos axudar\u00e1n transmit\u00edndonos cultura, e simplemente a escapar da extrema soidade.\nA boa vida humana non basta so con querela e perseguila, sen\u00f3n que debemos aprender a levala e afrontar as complicaci\u00f3ns que nela poden xurdir, pois no momento que intentemos escapar da complexidade estamos fastidiando a todas as persoas que nos rodean e nos axudan a comprender o que \u00e9 o amor, a amizade e moitos outros sentimentos que sen eles non poder\u00edamos experimentar, sen deixar evadirnos polo material xa que isto so \u00e9 unha forma de ser ego\u00edstas con n\u00f3s mesmos. Debemos de decidir o que de verdade queremos.\nAmador non ter\u00e1 so que deixarse aconsellar polo seu pai, sen\u00f3n que ter\u00e1 como obriga controlar comportamentos imb\u00e9ciles, para as\u00ed non levar un mal cami\u00f1o na s\u00faa vida; so necesitar\u00e1 ter en conta a conciencia, saber que non todo da igual, que o que facemos ten un sentido l\u00f3xico que nos levar\u00e1 a respectar os nosos propios valores, e a ser ego\u00edstas, persoas que saben o que de verdade queren e se esforzan en conseguilo, pois o que non o sabe s\u00f3 consegue facerse dano a si mesmo.\nSer responsable indica ir en contra da nosa liberdade, cada un debe de elixir e ser consciente do que fai, pois realmente o responsable \u00e9 aquel que toma decisi\u00f3ns sen que nada nin nada por encima del lle de ordes, pois deste xeito vaise transformando e cada vez ser\u00e1 m\u00e1is dif\u00edcil para el obrar mal.\nNon existe un comportamento exemplar que todos debamos seguir, a\u00ednda que sexa moi grande a semellanza entre os humanos cada un interiormente \u00e9 moi distinto, deste xeito so hai unha maneira de facelo, debemos coidar e mimar a relaci\u00f3n entre n\u00f3s, pois so aprenderemos do exemplo que nos mesmos damos e os demais nos dan. Debemos mostrar interese por eles, pero sen chegar ao punto de sacrificarnos n\u00f3s mesmos pola xente que nos rodea, bastar\u00e1 respectalos, e amalos como humanos que son.\nAo mesmo tempo que as lecci\u00f3ns de \u00e9tica van avanzando, o pai de Amador ens\u00ednalle ao seu fillo como o sexo e unha simple mostra de ignorancia, pois consider\u00e1molo como algo bo ao non danar a ning\u00fan de n\u00f3s e facernos sentir gozo, desta forma moitas persoas cren que nada \u00e9 malo polo simple feito de que che guste facelo. Nese momento debemos establecer uns l\u00edmites e considerar moitas outras cousas tam\u00e9n pracer.\nAta o \u00faltimo cap\u00edtulo, o pai intenta explicarlle a Amador o que de verdade significa a \u00e9tica compar\u00e1ndoa coa pol\u00edtica, pois estes dous termos so se parecen no sentido de que tratan de conducirnos a vivir ben, pero cunha gran diferenza, a \u00e9tica oc\u00fapase do que un mesmo fai coa s\u00faa liberdade, mentres que a pol\u00edtica intenta relacionar interesadamente o conxunto do que moitas persoas fan coa s\u00faa liberdade."}
{"id": "206604", "revid": "22570", "url": "https://gl.wikipedia.org/wiki?curid=206604", "title": "Elysium Planitia", "text": "Elysium Planitia \u00e9 a segunda maior rexi\u00f3n volc\u00e1nica de Marte, despois dos Tharsis Montes. Est\u00e1 situada \u00f3 sur de Acidalia Planitia e Utopia Planitia, e \u00f3 norte de Terra Cimmeria, nas coordenadas 2,98\u00b0 N 154,74\u00b0 E. No norte da rexi\u00f3n hai varios grandes volc\u00e1ns, de norte a sur, Hecates Tholus, Elysium Mons e Albor Tholus. Outro gran volc\u00e1n est\u00e1 situado no sur da rexi\u00f3n, o Apollinaris Mons, que est\u00e1 na fronteira coa Terra Cimmeria. A parte de grandes volc\u00e1ns, a Elysium Planitia ten moitas \u00e1reas con grandes e longas fendas, fisuras e fracturas, chamadas fossa ou fossae (plural) en Marte. Podemos citar \u00e1s Cerberus Fossae, Elysium Fossae, e Hephaestus Fossae.\nTerreos con fisuras e posibles lagos xeados.\nNo sur de Elysium Planitia p\u00f3dense ver grandes extensi\u00f3ns de terreo fracturado. As placas poden chegar a ter 7\u00a0km de di\u00e1metro e semellan un chan embaldosado, coma se fose un \"puzzle\". Existen varias hip\u00f3teses sobre a formaci\u00f3n \u00e9 composici\u00f3n destes terreos da cunca de \"Elysium\", alg\u00fans investigadores afirman que estas planicies estar\u00edan compostas por terreos de lavas de baixa viscosidade, mentres outros investigadores afirman que a s\u00faa orixe seria fluvial, restos de terreos drenados con altas concentraci\u00f3ns de minerais ou lama viscosa. As planicies exhiben unha escachada e agretada superficie que alg\u00fans investigadores atrib\u00faen \u00e1 fracturaci\u00f3n de chans de lava e fallas de presi\u00f3n. Pero, os terreos de lama seca tam\u00e9n amosan este tipo de superficie. A ausencia de cr\u00e1teres que contrasta coa superficie moi craterizada que linda \u00f3 sur destes terreos, o que indica que o material destas planicies \u00e9 relativamente novo.\nNunha foto feita no 2005 pola Mars Express en Elysium Planitia, en concreto sobre a zona de Cerberus Palus, amosase o que poder\u00eda ser unha gran zona cuberta de xeo de auga cincento. O volume de xeo est\u00e1 estimado que cobre unha \u00e1rea de 800 por 900 quil\u00f3metros cadrados, cunha profundidade duns 45 metros, dimensi\u00f3ns e profundidade semellante \u00e1 do Mar do Norte. Pensase que estes xeos son os restos da auga e regueiros de lava procedentes da Cerberus Fossae e que te\u00f1en entre 2 a 10 mill\u00f3ns de anos de antig\u00fcidade. A superficie est\u00e1 fendida e escachada, coma se esas placas flotasen sobre un lago. Un cr\u00e1ter de impacto indica que as placas son 1 mill\u00f3n de anos m\u00e1is vellas c\u00f3 material das fendas, o que tam\u00e9n indica que a \u00e1rea solidificouse moito m\u00e1is lentamente do que o far\u00eda se estivese composta por lava bas\u00e1ltica. Ambas zonas, poder\u00edan ter un mecanismo com\u00fan de formaci\u00f3n."}
{"id": "206607", "revid": "2074", "url": "https://gl.wikipedia.org/wiki?curid=206607", "title": "\u00c1lvaro Mu\u00f1iz Mora", "text": ""}
{"id": "206608", "revid": "98629", "url": "https://gl.wikipedia.org/wiki?curid=206608", "title": "AJ10", "text": "AJ10 \u00e9 o nome dunha familia de motores foguete hiperg\u00f3licos que consomen \u00e1cido n\u00edtrico e UDMH, constru\u00eddos por Aerojet e usados en diferentes foguetes.\nHistoria.\nO motor AJ10 orixinal, denominado AJ10-37, foi dese\u00f1ado para o seu uso co foguete Vanguard e m\u00e1is tarde foi desenvolvido en versi\u00f3ns para ser usadas nos foguetes Able (AJ10-41 e AJ10-42) e Delta.\nVariantes.\nAJ10-101.\nO AJ10-101 derivaba da segunda etapa do foguete Vanguard e usouse xunto cunha primeira etapa Thor para lanzar sat\u00e9lites artificiais. As primeiras probas do motor tiveron lugar o 21 de febreiro de 1958.\nAJ10-104.\nFoi unha versi\u00f3n en aceiro inoxidable do AJ10 b\u00e1sico usado no foguete Able e mellorada para aumenta-lo pulo de 34,7\u00a0kN a 37,0\u00a0kN e incrementar a duraci\u00f3n da combusti\u00f3n ata d\u00faas veces e media. Voou por primeira vez en 1960 e a etapa resultante foi denominada \"Ablestar\". Foi o primeiro motor capaz de reencenderse no espazo.\nAJ10-118.\nUsado en etapas superiores de distintos foguetes Able e Delta (como o Delta A).\nAJ10-118D.\nUsado nas etapas superiores dos foguetes Delta B, Delta C e Delta D. Voou por primeira vez en 1962. At\u00f3pase f\u00f3ra de produci\u00f3n.\nAJ10-118E.\nUsado nas etapas superiores dos foguetes Delta E, Delta G e Delta J, Delta L, Delta M e Delta N. Voou por primeira vez en 1965.\nAJ10-118F.\nUsado nas etapas superiores dos foguetes Delta 0100 e Delta 1000. Voou por primeira vez en 1972.\nAJ10-118G.\nUsado na etapa superiores do foguete Delta G.\nAJ10-118H.\nUsado na etapa superior do foguete Delta H.\nAJ10-118J.\nUsado na etapa superior do foguete Delta J.\nAJ10-118K.\nUsado na etapa superior do foguete Delta K. Voou entre 1982 (estren\u00e1ndose no voo Delta 164) e 1989 e aliment\u00e1base de tetr\u00f3xido de nitr\u00f3xeno e Aerozine 50.\nAJ10-131.\nFoi un modelo a subescala do motor que se usar\u00eda no sistema de propulsi\u00f3n do m\u00f3dulo de servizo das naves Apollo. Probouse por primeira vez en 1960.\nAJ10-137.\nFoi o motor elixido para ser usado como propulsi\u00f3n principal do m\u00f3dulo de servizo das naves Apolo.\nAJ10-138.\nDesenvolvido ininicialmente como motor para os foguetes Vanguard e Able. Voou por primeira vez en 1958."}
{"id": "206609", "revid": "23204", "url": "https://gl.wikipedia.org/wiki?curid=206609", "title": "Xos\u00e9 Carlos Sierra Rodr\u00edguez", "text": "Xos\u00e9 Carlos Sierra Rodr\u00edguez, nado en Pontevedra o 22 de marzo de 1950, \u00e9 un historiador e pol\u00edtico galego.\nTraxectoria.\nEstudou Historia na Universidade de Santiago de Compostela e a Universidade de Valladolid. Foi profesor axudante de Prehistoria e Antropolox\u00eda no Colexio Universitario de Ourense e na Facultade de Xeograf\u00eda e Historia de Santiago de Compostela. Desde 1985 pertence ao corpo facultativo de conservadores de museos do Estado. Foi conservador do Museo Etnol\u00f3xico de Ribadavia, do que foi despois director. Dirixiu o Museo das Peregrinaci\u00f3ns de Santiago de Compostela e foi subdirector xeral de Museos e Patrimonio Hist\u00f3rico e Documental. En setembro de 2005 foi nomeado delegado da Conseller\u00eda de Cultura e Deporte en Ourense e en 2008 secretario xeral da Consellar\u00eda de Cultura e Deporte."}
{"id": "206610", "revid": "132", "url": "https://gl.wikipedia.org/wiki?curid=206610", "title": "Through the Looking-Glass", "text": ""}
{"id": "206612", "revid": "88215", "url": "https://gl.wikipedia.org/wiki?curid=206612", "title": "Alfredo Bonanno", "text": "Alfredo Bonanno nado en Catania en 1937, \u00e9 un anarquista italiano, un dos grandes te\u00f3ricos do anarquismo insurreccionalista.\nObra.\nLibros:"}
{"id": "206614", "revid": "23204", "url": "https://gl.wikipedia.org/wiki?curid=206614", "title": "Parque Natural de Montserrat", "text": "O Parque Natural de Montserrat at\u00f3pase en Catalu\u00f1a, na provincia de Barcelona, distribu\u00eddo entre as comarcas do Anoia, Bages, o Vall\u00e8s Occidental e o Baix Llobregat. Foi constitu\u00eddo coma Parque natural no 1987 para protexer un contorno natural e patrimonio privilexiados e unha das monta\u00f1as con m\u00e1is simbolox\u00eda para os catal\u00e1ns.\nHistoria.\nO conxunto de valores da monta\u00f1a de Montserrat son tanto patrimoniais coma xeol\u00f3xicos e naturais. Estes \u00faltimos a\u00ednda son salientables a pesar dos incendios acontecidos do 16 \u00f3 20 de agosto do 1986 e do 4 de xullo de 1994. Estes valores foran a causa da creaci\u00f3n, no ano 1950, do Padroado da monta\u00f1a de Montserrat. Mais a protecci\u00f3n vai ser realmente efectiva a partir do decreto do 29 de xaneiro de 1987 e da lei do 10 de xullo de 1989 que conformar\u00edan a figura legal de Parque natural.\nMorfolox\u00eda.\nO macizo de Montserrat pertence \u00e1 Cordilleira Prelitoral Catal\u00e1 que se estende entre as depresi\u00f3ns Central e Prelitoral de Catalu\u00f1a. O macizo ten 10\u00a0km de lonxitude a\u00ednda que o seu per\u00edmetro total chega \u00f3s 25\u00a0km. A s\u00faa altitude m\u00e1xima \u00e9 o pico Sant Jeroni con 1236 metros, mentres que o Coll de Migdia chega \u00f3s 1220 metros. Os conglomerados de Montserrat te\u00f1en un compo\u00f1ente calc\u00e1reo moi elevado que levar\u00eda a pensar na existencia de numerosas formaci\u00f3ns c\u00e1rsticas. Por\u00e9n estas non son moi abondosas, e s\u00f3 algunhas te\u00f1en interese para a espeleolox\u00eda. Podemos salientar a cova de Collbat\u00f3 ou de Salnitre. Iluminada pola luz el\u00e9ctrica no 1930, \u00e9 probablemente a m\u00e1is famosa e importante de toda Catalu\u00f1a, sendo un importante foco de atracci\u00f3n tur\u00edstica.\nPatrimonio.\nSen d\u00fabida o elemento arquitect\u00f3nico predominante no Parque natural \u00e9 o Mosteiro de Santa Mar\u00eda de Montserrat. Centro de peregrinaci\u00f3n e un dos m\u00e1is co\u00f1ecidos para os cat\u00f3licos. A s\u00faa orixe rem\u00f3ntase \u00f3 s\u00e9culo IX coa presenza dunha primeira ermida, por\u00e9n a actual fisionom\u00eda data do s\u00e9culo XVI e de influencia renacentista. Posteriormente, e debido \u00e1s destruci\u00f3ns ocasionadas polas invasi\u00f3ns napole\u00f3nicas no 1811, as restauraci\u00f3ns feitas engadiron mostras do Modernismo arquitect\u00f3nico. Hoxe en d\u00eda, a\u00ednda que importante foco relixioso, tam\u00e9n constit\u00fae un punto de atracci\u00f3n tur\u00edstica.\nVexetaci\u00f3n.\nA pesar da s\u00faa aparencia des\u00e9rtica e rochosa, a vexetaci\u00f3n \u00e9 moi abondosa, especialmente nas canles e pequenas planicies que se poden atopar na s\u00faa superficie. Cun clima plenamente mediterr\u00e1neo o predomino da aci\u00f1eira fai que o sotobosque sexa algo m\u00e1is h\u00famido, posibilitando a existencia dunha capa arbustiva rica e complexa. Por detr\u00e1s das aci\u00f1eiras en abundancia, tam\u00e9n se atopan poboaci\u00f3ns reducidas de fragas de folla caduca (con carballos ou avelaneiras) ou de pi\u00f1eiro branco, favorecido este \u00faltimo pola ma do home. Coma endemismo temos a coroa da ra\u00ed\u00f1a (\"Saxifraga callosa, ssp catalaunica\") que s\u00f3 se atopa en Montserrat e no Parque Natural de Sant Lloren\u00e7 de Munt i l'Obac.\nFauna.\nDebido a forte influencia humana as grandes especies te\u00f1en desaparecido do Parque. S\u00f3 nos \u00faltimos anos tense reintroducido con \u00e9xito a cabra salvaxe, mais a\u00ednda existen poboaci\u00f3ns de xabaril, esqu\u00edo, xeneta. En canto os r\u00e9ptiles podemos atopar a serpe verde ou o a v\u00edbora foci\u00f1uda como os de maior entidade. Entre as aves existe importantes poboaci\u00f3ns de aves rup\u00edcolas, tales coma o andori\u00f1\u00f3n real, a andori\u00f1a dos penedos ou o gabeador vermello."}
{"id": "206616", "revid": "27249", "url": "https://gl.wikipedia.org/wiki?curid=206616", "title": "Gazal", "text": ""}
{"id": "206617", "revid": "43327", "url": "https://gl.wikipedia.org/wiki?curid=206617", "title": "Gacela (hom\u00f3nimos)", "text": "Gacela pode referirse a:"}
{"id": "206618", "revid": "98629", "url": "https://gl.wikipedia.org/wiki?curid=206618", "title": "Gacela", "text": "Gazella \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos e subfamilia dos antilopinos, que comprende varias especies de ant\u00edlopes de tama\u00f1o pequeno, elegantes, \u00e1xiles e de patas longas, que viven en \u00c1frica e no suroeste de Asia (pen\u00ednsula Ar\u00e1biga, Ir\u00e1n, India e Paquist\u00e1n).\nMoi r\u00e1pidas na carreira, algunhas gacelas poden alcanzar unha velocidade de 100\u00a0km/h nunha distancia de varios centos de metros, ou correr a unha velocidade de 50\u00a0km/h en distancias m\u00e1is longas. Tam\u00e9n son capaces de cambiar bruscamente a s\u00faa traxectoria mediante grandes saltos.\nAlim\u00e9ntanse de gram\u00edneas e outras herbas, e de follas de arbustos. Algunhas poden vivir sen auga durante un tempo consider\u00e1bel.\nPara sobreviviren en campo aberto, deben estaren atentas todo o tempo. A\u00ednda que a mi\u00fado se deitan, non dormen m\u00e1is dunha hora ao d\u00eda, en curtos per\u00edodos de cinco minutos ou menos.\nCaracter\u00edsticas.\nO tama\u00f1o e o peso das gacelas var\u00edan dependendo da especie. Miden de 80 a 150\u00a0cm de lonxitude, a s\u00faa altura na cruz oscila entre 50 e 110\u00a0cm, e o peso \u00e9 de 12 a 60\u00a0kg. Esveltas e elegantes, te\u00f1en longas patas, finas e lixeiras e unha musculatura enxoita, concentrada. Os seus \u00f3sos son lixeiros, e a s\u00faa columna vertebral \u00e9 moi flex\u00edbel.\nA cabeza \u00e9 pequena e leva un par de cornos anelados, en forma de lira, en retortos en espiral ou rectos bien, sempre m\u00e1is curtos, e m\u00e1is finos nas femias. Presentan unha franxa lonxitudinal parda (ou negra nalgunhas especies), desde a base dos cornos e que, atravesando os bordos dos ollos, chegan at\u00e9 as fosas nasais e a boca.\nAs gacelas te\u00f1en pezu\u00f1os pequenos, fr\u00e1xiles e moi agudos, apropiados para a carreira. O sus pulm\u00f3ns est\u00e1n moi desenvolvidos para favorecer o intercambio de gases. Pos\u00faen un VO2 max (volume de ox\u00edxeno inspirado no esforzo) de m\u00e1is de 380 ml/(kg\u00b7min).\nBiolox\u00eda.\nH\u00e1bitat. Resistencia aos ambientes \u00e1ridos.\nAs gacelas habitan nas rexi\u00f3ns c\u00e1lidas e secas de \u00c1frica e de parte do Oriente Medio e o suroeste de Asia, en sabanas, estepas ou desertos. Non s\u00faan, e a s\u00faa pelaxe (de cor crema, abrancazada ou leonada) reflicte os raios do sol. A s\u00faa urina est\u00e1 moi concentrada, e os seus excrementos moi secos.\nEst\u00e1n dotadas dun impresionante sistema de arrefriamento, con centos de pequenos vasos sangu\u00edneos a car\u00f3n das paredes respiratorias; o aire inspirado arrefr\u00eda no nariz e, por tanto, o sangue que levan estes por pequenos vasos, que se fusionan despois nos que irrigan directamente o cerebro, chega al\u00ed fr\u00edo.\nComportamento.\nEspelidas, as gacelas te\u00f1en moi boa vista (abarcan at\u00e9 os 360\u00ba grazas aos seus grandes e avultados ollos), e poden detectar un depredador a 300 m de distancia. Tam\u00e9n o olfacto \u00e9 agudo, e te\u00f1en bo o\u00eddo. Cando est\u00e1n excitadas ou preocupadas, ou para disuadiren aos depredadores potenciais, efect\u00faan uns caracter\u00edsticos saltos, denominados en ingl\u00e9s \"stotting\" ou \"spronking\", coa cabeza e as patas r\u00edxidas, como se tiveran o corpo entalado. Estes espectaculares saltos, duns 2 m en vertical, s\u00f3 son superados polos de \"Antidorcas marsupialis\", que poden chegar at\u00e9 os 3 ou 4 m.\nAs gacelas son m\u00e1is activas \u00e1 ma\u00f1anci\u00f1a e ao atardecer, cando vai m\u00e1is fresco. Nas horas m\u00e1is c\u00e1lidas do d\u00eda, d\u00e9itanse \u00e1 sombra das \u00e1rbores. Dependendo da especie, viven en pequenos grupos ou en mandas (de entre 5 at\u00e9 m\u00e1is de 60 individuos), formados por femias e cr\u00edas e un s\u00f3 macho adulto; estes raba\u00f1os-har\u00e9n son, por\u00e9n, de organizaci\u00f3n flutuante, e o seu tama\u00f1o pode variar de hora en hora. Xeralmente \u00e9 unha femia vella a que dirixe o grupo, actuando como sentinela. Os machos vellos adoitan seren solitarios e presentan un forte comportamento territorial. En tempos pasados, as gacelas de Thopmson congreg\u00e1banse en enormes mandas, de at\u00e9 miles de individuos, migrando segundo as estaci\u00f3ns, formando raba\u00f1os mixtos con impalas e gacelas de Grant.\nAlimentaci\u00f3n.\nAs gacelas son fit\u00f3fagas, fundamentalmente herb\u00edvoras; as herbas curtas que consomen nos seus pasteiros constit\u00faen at\u00e9 o 90 % da s\u00faa dieta, e tam\u00e9n comen follas e rami\u00f1as de varias \u00e1rbores e arbustos. Adoitan beberen diariamente pero, cando as condici\u00f3ns dos pasteiros son secas, poden prescindir da auga durante longos per\u00edodos de tempo, se dispo\u00f1en de herbas frescas e sucosas.\nReproduci\u00f3n.\nOs machos re\u00fanense coas femias na \u00e9poca da reproduci\u00f3n. F\u00f3ra deste per\u00edodo formaron grupos de solteiros. Os machos adultos loitan entre eles, e o vencedor reina sobre un grupo de femias. Daquela marca os l\u00edmites do seu territorio, ouri\u00f1ando e defecando no solo espido, e fregando as herbas e os arbustos coas olorosas secreci\u00f3ns das s\u00faas gl\u00e1ndulas preorbitais. A pesar da s\u00faa aparencia fr\u00e1xil, as gacelas son bastante pendenceiras e os combates entre os machos poden seren violentos.\nA xestaci\u00f3n dura de cinco a seis meses, parindo unha \u00fanica cr\u00eda, \u00e1s veces d\u00faas. Estas, fr\u00e1xiles e trementes sobre as s\u00faas longas patas, permanecen agochadas entre arbustos ou herbas altas durante varios d\u00edas; carentes de cheiros que as protexan dos depredadores, a s\u00faa nai vai aleitalas varias veces ao d\u00eda. As femias entran novamente en celo d\u00faas ou tres semanas despois do parto. \u00c9 pos\u00edbel que algunhas te\u00f1an d\u00faas camadas ao ano.\nA lonxevidade das gacelas \u00e9 duns 12 anos na natureza, chegando aos 20 en catividade.\nInimigos e defensa.\nAs gacelas adultas en bo estado de sa\u00fade son moi r\u00e1pidas na carreira e poden deixar atr\u00e1s aos depredadores, a excepci\u00f3n do guepardo, o seu principal inimigo. As cr\u00edas poden ser presa de numerosos cazadores, como aguias, babu\u00ednos, caracais etc., porque a\u00ednda non son capaces de correr r\u00e1pido xa que son bastante torpes nas s\u00faas patas longas e finas.\nPero as gacelas enfermas, feridas ou moi vellas poden ser cazadas por le\u00f3ns, leopardos, hienas pintas, lica\u00f3ns, pit\u00f3ns, crocodilos e at\u00e9 chacais.\nNalgunhas zonas concretas de \u00c1frica a hiena pinta \u00e9 o principal depredador das gacelas.\nCatividade.\nA presenza de gacelas non \u00e9 moi frecuente nos zool\u00f3xicos europeos, pero \u00e9 habitual nos zoos \u00e1rabes e americanos. Por exemplo, no Zoo de San Diego (San Diego) est\u00e1 a maior colecci\u00f3n de gacelas en cativerio do mundo.\nEn Europa hai sobre todo grupos reprodutores de \"Antidorcas marsupialis\" e de impalas, que te\u00f1en a vantaxe de que, pertencentes a x\u00e9neros diferentes e monoespec\u00edficos, non poden hibridar con outras especies de gacelas e ant\u00edlopes.\nAs especies de gacelas que viven en medios des\u00e9rticos do norte de \u00c1frica est\u00e1n extremadamente ameazadas de extinci\u00f3n e pouco representadas nos zool\u00f3xicos europeos.\nNalg\u00fans zoos europeos que albergan gacelas de Thomson e gacelas dorcas, inclu\u00edndo os parques zool\u00f3xicos alem\u00e1ns de Hannover e Leipzig, entre outros, as m\u00e1is pequenas especies do x\u00e9nero \"Gazella\" (en sentido amplo), comprobouse que son m\u00e1is temerosas e m\u00e1is agresivas en catividade e a s\u00faa aclimataci\u00f3n \u00e9 por tanto m\u00e1is delicada. A gazela dama mhorr, a chamada gacela xirafa (\"Litocranius walleri\") e o impala (estas \u00faltimas non verdadeiras gacelas) son menos agresivas, quizais porque as femias destas especies est\u00e1n desprovistas de cornos.\nClasificaci\u00f3n.\nO x\u00e9nero foi establecido 1816 polo zo\u00f3logo franc\u00e9s Henri Marie Ducrotay de Blainville.\nA especie tipo \u00e9 \"Gazella dorecas\", que fora descrita por Linneo en 1758 como \"Capra dorcas\".\nO nome cient\u00edfico do x\u00e9nero, ao igual que nos idiomas modernos, parece que entrou a trav\u00e9s do italiano \"gazelle\", que prov\u00e9n do \u00e1rabe cl\u00e1sico \"gaz\u0101l\" (feminino gaz\u0101la) ou do \u00e1rabe magerb\u00ed \"gaz\u0113l\". que, \u00e1 s\u00faa vez, a omou do persa \"ghaz\u00e2l\", que significa \"elegante e r\u00e1pida\".\nEspecies e subespecies.\nA taxonom\u00eda deste x\u00e9nero \u00e9 confusa, e a clasificaci\u00f3n de especies e subespecies \u00e9 un problema a\u00ednda sen resolver. Chegaron a considerarse at\u00e9 13 especies. Estas diferenzas taxon\u00f3micas d\u00e9bense \u00e1 discrepancias na consideraci\u00f3n da composici\u00f3n dos x\u00e9neros \"Gazella\", \"Eudorcas\" e \"Nanger\", estes dous \u00faltimos (con tres especies cada un) antigamente foron considerados como subx\u00e9neros de \"Gazella\".\nDas especies descritas, catro extingu\u00edronse recentemente (\"Gazella rufina\", \"G. arabica\", \"G. bilkis\" e \"G. saudiya\"). A maior\u00eda das sobreviventes est\u00e1n consideradas como ameazada en diversos graos.\nA gacela m\u00e1is abundante na actualidade \u00e9 a gacela de Thomson (\"Gacela thomsoni\" G\u00fcnther = \"Eudorcas thomsonii\" G\u00fcnther), de \u00c1frica Oriental, onde se co\u00f1ece popularmente por \"thommie\".\nPor outra parte, alg\u00fans autores tam\u00e9n consideraron ao x\u00e9nero \"Procapra\" como subx\u00e9nero de \"Gazella\" e, por tanto, tam\u00e9n denominan \"gacelas\" \u00e1s s\u00faas tres especies, as chamadas por alg\u00fans gacelas de Asia Central: \"P. gutturosa\" (gacela mongol), \"P. picticaudata\" (gacela tibetana) e \"P. przewalskii\" (gacela de Przewalski).\nEstreitamente relacionada coas \"gacelas verdadeiras\", ademais das especies de \"Procapra\", son \"Antilope cervicapra\" e \"Antidorcas marsupialis\" e \"Arepyceros melampus\", africanas.\nSegundo Wilson &amp; Reeder, o x\u00e9nero \"Gazella\" est\u00e1 integrado actualmente polas seguintes especies e subespecies:\nPor\u00e9n, outros autores consideran as especies:"}
{"id": "206619", "revid": "27249", "url": "https://gl.wikipedia.org/wiki?curid=206619", "title": "Orinoco", "text": ""}
{"id": "206620", "revid": "27249", "url": "https://gl.wikipedia.org/wiki?curid=206620", "title": "Lama glama", "text": ""}
{"id": "206621", "revid": "98629", "url": "https://gl.wikipedia.org/wiki?curid=206621", "title": "Batiscafo", "text": "Un batiscafo \u00e9 un pequeno veh\u00edculo de inmersi\u00f3n profunda (ou DSV do seu nome en ingl\u00e9s, \"Deep Submergence Vehicle\") somerx\u00edbel, especialmente dese\u00f1ado para chegar a grandes profundidades baixo o oc\u00e9ano, soportando a enorme presi\u00f3n da auga. Son pequenos submarinos tripulados con propulsi\u00f3n aut\u00f3noma que permiten alcanzar grandes profundidades no mar, con fins militares ou cient\u00edficos.\nEstes veh\u00edculos subacu\u00e1ticos normalmente est\u00e1n equipados con c\u00e1maras e diversos equipos tecnol\u00f3xicos que lles permiten rexistrar, medir e incluso rescatar obxectos do fondo mari\u00f1o, como restos de barcos e submarinos naufragados.\nComponse dunha cabina similar \u00e1 dunha batisfera suspendida baixo un dep\u00f3sito cheo dalg\u00fan l\u00edquido que sexa m\u00e1is lixeiro que a auga, como a gasolina. A propulsi\u00f3n proporci\u00f3nana uns motores alimentados por unha bater\u00eda el\u00e9ctrica.\nO batiscafo foi inventado por Auguste Piccard, e a primeira inmersi\u00f3n, sen tripulantes e con piloto autom\u00e1tico, levouse a cabo en augas do arquip\u00e9lago de Cabo Verde, en 1948, e estivo a cargo do batiscafo FNRS-2, que logrou descender a 1.080 m de profundidade. Piccard tam\u00e9n cu\u00f1ou o nome \"batiscafo\", tir\u00e1ndoo das palabras do grego antigo \u03b2\u03b1\u03b8\u03cd\u03c2 \"bath\u00fds\" ('profundidade') e \u03c3\u03ba\u03ac\u03c6\u03bf\u03c2 \"sk\u00e1phos\" ('nave').\nRealizaron numerosas probas e melloras e, en setembro de 1953, Piccard e a s\u00faa tripulaci\u00f3n lograron descender a 3.150 m co novo batiscafo, batiscafo Trieste, constru\u00eddo en Italia que, en 1959, logrou descender at\u00e9 os 5.486 metros de profundidade e, un ano despois, \u00f3s 10\u00a0916 m en augas de Guam, permanecendo media hora no fondo do oc\u00e9ano.\nM\u00e1is tarde constru\u00eduse o batiscafo franc\u00e9s \"Arquimedes\", capaz de explorar profundidades de at\u00e9 11\u00a0000 m e que, en 1962, alcanzou os 9.500 m na fosa das illas Kuriles."}
{"id": "206630", "revid": "85894", "url": "https://gl.wikipedia.org/wiki?curid=206630", "title": "Turangi", "text": "Turangi \u00e9 unha pequena cidade na beira oeste do r\u00edo Tongariro. Forma parte da rexi\u00f3n de Waikato.\nFoi constru\u00edda para dar cabida aos traballadores do Sistema El\u00e9ctrico de Tongariro e dese\u00f1ada como un pequeno centro de servizos para as plantaci\u00f3ns forestais ex\u00f3ticas ao sur do lago Taupo e para os turistas. \u00c9 co\u00f1ecida pola pesca da troita.\nLocalizaci\u00f3n.\nTurangi est\u00e1 situada no extremo sur do lago Taupo, a 50 quil\u00f3metros e de 40 minutos en coche ao sueste de Taupo, na meseta volc\u00e1nica da Illa Norte e a 40 minutos en coche da pista de esqu\u00ed do Monte Ruapehu Whakapapa."}
{"id": "206634", "revid": "1131", "url": "https://gl.wikipedia.org/wiki?curid=206634", "title": "Arena Khimki", "text": "O Arena Khimki \u00e9 un estadio de f\u00fatbol de Khimki, Rusia.\nFoi inaugurado o 20 de setembro de 2008 como sede do club de f\u00fatbol FK Khimki da primeira divisi\u00f3n rusa. Dende 2009 o Dinamo Moscova disputa nel os seus encontros oficiais durante as obras que est\u00e1 realizando no seu propio estadio, o Dynamo Stadium.\nPor\u00e9n, cando o Khimki foi relegado da Primeira Divisi\u00f3n Rusa deixou este estadio polo \"Estadio Rodina\", de apenas 5000 prazas. Ese foi no que o CSKA Moscova se trasladou a este estadio, onde xoga os encontros oficiais como local dende ent\u00f3n.\nO Arena Khimki \u00e9 o \u00fanico estadio de Rusia que utiliza tecnolox\u00eda SGL. No inverno de 2010 o Arena Khimki converteuse tam\u00e9n no primeiro estadio en equiparse cun sistema Prozone."}
{"id": "206638", "revid": "89787", "url": "https://gl.wikipedia.org/wiki?curid=206638", "title": "Tempada 1999-00 da NBA", "text": "A tempada 1999-00 da NBA foi a 54\u00aa da historia da National Basketball Association. A tempada rematou cos Los Angeles Lakers ga\u00f1ando o campionato tras ga\u00f1ar aos Indiana Pacers por 4-2.\nTempada regular.\nA tempada regular comezou o 2 de novembro de 1999, e rematou o 19 de abril de 2000. Os San Antonio Spurs acadaron a mellor porcentaxe de vitorias da tempada regular, con 58 partidos ga\u00f1ados de 82 disputados.\nPlayoffs.\nO campi\u00f3n da edici\u00f3n 1999-2000 da NBA foi o Los Angeles Lakers."}
{"id": "206640", "revid": "7523", "url": "https://gl.wikipedia.org/wiki?curid=206640", "title": "Tempada 1999-2000 da NBA", "text": ""}
{"id": "206641", "revid": "1822", "url": "https://gl.wikipedia.org/wiki?curid=206641", "title": "Pen\u00e9lope", "text": "Pen\u00e9lope (en grego \"\u03a0\u03b7\u03bd\u03b5\u03bb\u03cc\u03c0\u03b7\") \u00e9 unha personaxe da \"Odisea\", un dos dous grandes poemas \u00e9picos atribu\u00eddos a Homero (o outro \u00e9 a \"Il\u00edada\").\nPen\u00e9lope \u00e9 a esposa do personaxe principal, o rei de \u00cdtaca Odiseo (ou Ulises). Ela espera durante vinte anos o retorno do seu home da Guerra de Troia. Por esta raz\u00f3n consid\u00e9rase como un s\u00edmbolo da fidelidade conxugal. Era filla de Icario e a s\u00faa esposa Periboea\nMentres o seu esposo est\u00e1 f\u00f3ra, Pen\u00e9lope \u00e9 pretendida por m\u00faltiples homes. Para manter a s\u00faa castidade ante a ausencia do seu marido, esta idea un gran plan. Dilles aos pretendentes que aceptar\u00e1 a desaparici\u00f3n de Odiseo, coa consecuente promesa dun novo enlace, cando remate de tecer un sudario, para cando falecese o ex rei Laertes, no que estaba traballando. Para manter o maior tempo posible este tecido en elaboraci\u00f3n, procura desfacer pola noite o que creou durante o d\u00eda, e desta xeito soporta os 20 anos, at\u00e9 que unha das s\u00faas servas a descobre e conta a verdade.\nEla ent\u00f3n prop\u00faxolle outra condici\u00f3n ao seu pai, que quer\u00eda que casase. Co\u00f1ecendo a dureza do arco de Odiseo, afirmou que casar\u00eda co home que o conseguise encordoar. De entre todos os pretendentes, apenas un labrego humilde conseguiu realizar a proeza. Inmediatamente este labrego revelou ser Ulises, disfrazado despois do seu retorno, e as\u00ed Odiseo mata e espanta aos pretendentes e queda con ela. Pen\u00e9lope e Ulises tiveron s\u00f3 un fillo chamado Tel\u00e9maco.\nOutras lendas sobre Pen\u00e9lope.\nHai diversas lendas que contan o que ocorreu despois do retorno de Odiseo a \u00cdtaca, recopiladas en breves resumos na \"Biblioteca mitol\u00f3xica\" de Apolodoro (\"Ep\u00edtome\" vii.34)."}
{"id": "206650", "revid": "83328", "url": "https://gl.wikipedia.org/wiki?curid=206650", "title": "Tel\u00e9maco", "text": "Na mitolox\u00eda grega, Tel\u00e9maco (en grego antigo \u03a4\u03b7\u03bb\u03ad\u03bc\u03b1\u03c7\u03bf\u03c2 \"T\u00eal\u00e9makhos\", traducido literalmente como \u2018o loitador a distancia\u2019) \u00e9 o fillo de Odiseo (tam\u00e9n co\u00f1ecido como Ulises) e de Pen\u00e9lope, sendo un personaxe que aparece na \"Odisea\" de Homero.\nTel\u00e9maco era cativo cando seu pai foi \u00e1 Guerra de Troia, e nos seus case vinte anos de ausencia, creceu sen el. Despois de que os deuses en asemblea decidiran que Odiseo deb\u00eda volver \u00e1 s\u00faa casa desde a illa de Oxixia, Atenea, adoptando a aparencia de Mentes, rei dos tafios, foi a \u00cdtaca e advertiulle a Tel\u00e9maco que expulsase da s\u00faa casa aos molestos pretendentes de s\u00faa nai e se dirixise a Pilos e a Esparta co fin de reunir informaci\u00f3n sobre o seu pai.\nTel\u00e9maco seguiu o consello, pero os pretendentes neg\u00e1ronse a abandonar a s\u00faa casa e Atenea, a\u00ednda coa forma de Mentes, acompa\u00f1ouno a Pilos. Al\u00ed foron recibidos hospitalariamente por N\u00e9stor. Unha filla de N\u00e9stor, Policasta, ba\u00f1ou a Tel\u00e9maco, e o seu fillo Pis\u00edstrato durmiu con el e logo guiouno a Esparta. De novo Menelao recibiuno amablemente e comunicoulle a profec\u00eda de Proteo sobre Odiseo: que estaba sendo retido contra a s\u00faa vontade pola ninfa Calipso.\nDesde Esparta, Tel\u00e9maco regresou a casa, e unha vez al\u00ed, encontrou ao seu pai co seu fiel porqueirizo Eumeo. Non obstante, Atenea metamorfoseara a Odiseo en mendigo, as\u00ed que Tel\u00e9maco non reco\u00f1eceu ao seu pai sen\u00f3n m\u00e1is tarde, at\u00e9 revelarlle este a s\u00faa identidade. Pai e fillo acordaron ent\u00f3n castigar aos pretendentes; e cando acabaron con eles ou os dispersaron, Tel\u00e9maco acompa\u00f1ou ao seu pai a ver ao seu anci\u00e1n av\u00f3 Laertes.\nNas tradici\u00f3ns posteriores a Homero, rec\u00f3llese que Palamedes, cando intentaba persuadir a Odiseo para que se unise aos gregos contra Troia e este finx\u00eda imbecilidade, puxo ao mozo Tel\u00e9maco ante o arado co que Odiseo se afanaba. Segundo algunhas fontes, Tel\u00e9maco foi o pai de Pers\u00e9pole e do poeta Homero con Policasta (\u00e1s veces chamada Epicasta), filla de N\u00e9stor, e de Ptoliportes con Naus\u00edcaa, filla de Alc\u00ednoo. Outros contan que foi inducido por Atenea para casar con Circe, e que con ela foi pai de Latino, ou que casou con Cas\u00edfone, unha filla desta, pero nunha disputa coa s\u00faa sogra matouna, polo que \u00e1 s\u00faa vez Cas\u00edfone matouno a el. Unha versi\u00f3n afirma que Odiseo, debido a unha profec\u00eda sobre que o seu fillo era perigoso para el, desterrouno de \u00cdtaca. Servio fai a Tel\u00e9maco o fundador da cidade de Clusium en Etruria."}
{"id": "206651", "revid": "98629", "url": "https://gl.wikipedia.org/wiki?curid=206651", "title": "Inol", "text": "En qu\u00edmica ch\u00e1mase inol ou alquinol a un alquino (hidrocarburo cun triplo enlace entre carbonos) que leva un grupo hidroxilo unido a un dos carbonos do triplo enlace. Os ani\u00f3ns desprotonados dos inois ou alquinois denom\u00ednanse inolatos.\nUn inol pode levar dous hidroxilos unidos, un en cada carbono do triplo enlace, e nese caso recibe o nome de inodiol. S\u00f3 existe un inodiol posible, o acetilenodiol.\nInolatos.\nOs inolatos son compostos qu\u00edmicos cun os\u00edxeno cargado negativamente unido a unha funci\u00f3n alquino. Foron sintetizados por primeira vez en 1975 por Sch\u00f6llkopf e Hoppe por medio da fragmentaci\u00f3n \"n\"-butilitio do 3,4-difenilisoxazol.\nSinteticamente, comp\u00f3rtanse como precursores de cetenas ou sint\u00f3ns.\nTautomer\u00eda inol-cetena.\nOs inois poden interconverterse coas cetenas por tautomer\u00eda. A forma inol \u00e9 xeralmente inestable e pouco duradeira, e cambia rapidamente a cetena. Isto d\u00e9bese a que o os\u00edxeno \u00e9 m\u00e1is electronegativo ca o carbono e as\u00ed forma enlaces covalentes m\u00e1is fortes. Por exemplo, o etinol interconv\u00e9rtese rapidamente coa etenona."}
{"id": "206653", "revid": "27155", "url": "https://gl.wikipedia.org/wiki?curid=206653", "title": "Alquinol", "text": ""}
{"id": "206659", "revid": "5132", "url": "https://gl.wikipedia.org/wiki?curid=206659", "title": "\u2721", "text": ""}
{"id": "206663", "revid": "1888", "url": "https://gl.wikipedia.org/wiki?curid=206663", "title": "Les mains sales", "text": ""}
{"id": "206705", "revid": "56817", "url": "https://gl.wikipedia.org/wiki?curid=206705", "title": "Compresor", "text": "Un compresor pode ser:"}
{"id": "206718", "revid": "98629", "url": "https://gl.wikipedia.org/wiki?curid=206718", "title": "Refrixeraci\u00f3n por compresi\u00f3n", "text": "A refrigeraci\u00f3n por compresi\u00f3n consiste en forzar mecanicamente a circulaci\u00f3n dun flu\u00eddo por un circu\u00edto pechado creando zonas de alta e baixa presi\u00f3n co prop\u00f3sito de que o flu\u00eddo absorba calor nun lugar e a disipe noutro.\nM\u00e1quina frigor\u00edfica por compresi\u00f3n mec\u00e1nica.\nUnha m\u00e1quina frigor\u00edfica por compresi\u00f3n ten por cometido desprazar enerx\u00eda t\u00e9rmica en forma de calor entre dous puntos. A m\u00e1is simple delas \u00e9 a refrixeraci\u00f3n por compresi\u00f3n mec\u00e1nica dunha soa etapa.\nA refrixeraci\u00f3n por compresi\u00f3n l\u00f3grase evaporando un gas refrixerante en estado l\u00edquido a trav\u00e9s dun dispositivo de expansi\u00f3n dentro dun intercambiador de calor, denominado evaporador. Para evaporarse este require absorber calor latente de vaporizaci\u00f3n. Ao evaporarse o l\u00edquido refrixerante, cambia o seu estado a vapor. Durante o cambio de estado o refrixerante en estado de vapor absorbe enerx\u00eda t\u00e9rmica do medio en contacto co evaporador, ben sexa este medio gasoso ou l\u00edquido. A esta cantidade de calor contida no ambiente denom\u00ednase carga t\u00e9rmica. Logo deste intercambio enerx\u00e9tico, un compresor mec\u00e1nico enc\u00e1rgase de aumentar a presi\u00f3n do vapor para poder condensalo dentro doutro intercambiador de calor co\u00f1ecido como condensador e facelo l\u00edquido de novo. Neste intercambiador lib\u00e9ranse do sistema frigor\u00edfico tanto a calor latente como a sensible, ambas compo\u00f1entes da carga t\u00e9rmica. Xa que este aumento de presi\u00f3n ademais produce un aumento na s\u00faa temperatura, para lograr o cambio de estado do flu\u00eddo refrixerante -e producir o arrefriamento do mesmo- \u00e9 necesario arrefrialo no interior do condensador; isto ad\u00f3itase facer por medio de aire ou auga ou ambos conforme o tipo de condensador, definido moitas veces en funci\u00f3n do refrixerante. Deste xeito, o refrixerante en estado l\u00edquido, pode evaporarse novamente a trav\u00e9s do dispositivo de expansi\u00f3n e repetir o ciclo de refrixeraci\u00f3n por compresi\u00f3n. Para mellorar o funcionamento do sistema \u00e9 necesario introducir disposivos de control como son o term\u00f3stato, pres\u00f3stato, v\u00e1lvula magn\u00e9tica, v\u00e1lvula de seguridade, entre outros. Tam\u00e9n son recomendables elementos auxiliares como recipiente de l\u00edquido refrixerante, filtro deshidratador, silenciador, visor l\u00edquido refrixerante, separador de aceite, entre outros.\nOutra modalidade de evaporaci\u00f3n do refrixerante corresponde a un ama\u00f1o que permite realizar a vaporizaci\u00f3n do refrixerante na sa\u00edda do evaporador, dando unha maior superficie efectiva a este intercambiador ao mantelo cheo de l\u00edquido e, por conseguinte, un maior rendemento. Non obstante, o anterior non \u00e9 posible de realizar en todo tipo de sistemas de refrixeraci\u00f3n, xa que require voluminosas instalaci\u00f3ns anexas e sistemas de bombeo para alimentar aos denominados evaporadores inundados, utilizados xeralmente en plantas frigor\u00edficas ou c\u00e1maras de refrixeraci\u00f3n industriais.\n\u00c9 as\u00ed como a m\u00e1quina frigor\u00edfica de refrixeraci\u00f3n por compresi\u00f3n despraza a enerx\u00eda entre dous focos; creando zonas de alta e baixa presi\u00f3n confinadas en intercambiadores de calor, produc\u00edndose estes procesos de intercambio de enerx\u00eda cando o flu\u00eddo refrixerante se atopa en procesos de cambio de estado; de l\u00edquido a vapor e viceversa.\nUnidades de medida.\nHai que distinguir, na potencia, d\u00faas magnitudes: potencia absorbida (en enerx\u00eda mec\u00e1nica, sexa con motor el\u00e9ctrico, con motor de explosi\u00f3n ou con turbina) e potencia de arrefriamento ou de refrixeraci\u00f3n"}
{"id": "206721", "revid": "22795", "url": "https://gl.wikipedia.org/wiki?curid=206721", "title": "Fusi\u00f3n", "text": "Fusi\u00f3n p\u00f3dese referir a:"}
{"id": "206731", "revid": "22570", "url": "https://gl.wikipedia.org/wiki?curid=206731", "title": "Tonelada de refrixeraci\u00f3n", "text": "A tonelada de refrixeraci\u00f3n (TRF) \u00e9 a unidade nominal empregada nalg\u00fans pa\u00edses, especialmente de Norteam\u00e9rica, para referirse \u00e1 capacidade de extracci\u00f3n de carga t\u00e9rmica (arrefriamento) dos equipos frigor\u00edficos e de aire acondicionado. Pode definirse como a cantidade de calor latente absorbida pola fusi\u00f3n dunha tonelada de xeo s\u00f3lido puro en 24 horas. Nos equipos, isto equivaler\u00eda a unha potencia capaz de extraer 12.000 BTUs por hora, o que no Sistema Internacional de Unidades (SI) equivale a 3.517 W (3,517\u00a0kW).\nSe partimos de que para converter unha libra de xeo nunha libra de auga l\u00edquida se precisan 144 BTU's, e de que unha tonelada equivale a 2.000 libras, ao multiplicar 144 por 2.000, temos que durante o proceso absorberanse 288.000 BTUs do ambiente (Ver Transmisi\u00f3n de calor). Para os efectos de converter esta valor nunha medida nominal, considerouse un per\u00edodo de 24 horas, polo que ao dividir os 288.000 BTUs polas 24 horas, o resultado \u00e9: 288.000/24 = 12.000 BTU/h.\nNon obstante, a\u00ednda ser unha unidade chamada a desaparecer coa adopci\u00f3n global do SI, actualmente s\u00e9guese empregando de maneira convencional. O cambio estase dando de forma gradual, pois os fabricantes e enxe\u00f1eiros agora especifican a capacidade dos equipos tanto en BTU/h como en Watts, mentres que alg\u00fans xa s\u00f3 o fan en Watts."}
{"id": "206733", "revid": "23204", "url": "https://gl.wikipedia.org/wiki?curid=206733", "title": "Frigor\u00eda", "text": "A frigor\u00eda (s\u00edmbolo: fg) \u00e9 unha unidade de enerx\u00eda informal para medir a absorci\u00f3n de enerx\u00eda t\u00e9rmica. Equivale a unha quilocalor\u00eda negativa. Poder\u00eda definirse, como extensi\u00f3n da definici\u00f3n de quilocalor\u00eda do Sistema T\u00e9cnico, como a enerx\u00eda que se precisa para reducir 1\u00a0\u00b0C de temperatura dun quilogramo de auga a 15,5\u00a0\u00b0C, a presi\u00f3n atmosf\u00e9rica normal. A pesar do seu uso, a unidade non existe no Sistema T\u00e9cnico.\nUsos e aplicaci\u00f3ns.\nEmpr\u00e9gase en sistemas de refrixeraci\u00f3n: frigor\u00edficos, aires acondicionados.\nOs anglosax\u00f3ns utilizan como unidade a BTU (British Thermal Unit: unidade t\u00e9rmica brit\u00e1nica), que equivale a 0,252\u00a0kcal, \u00e9 dicir, que unha frigor\u00eda (ou quilocalor\u00eda) equivale a unhas 4\u00a0BTU.\n1 quiloxulio equivale a 0,239\u00a0frigor\u00edas.\nA evaporaci\u00f3n dun gramo de auga produce unhas 0,540\u00a0frigor\u00edas.\nUnidade de potencia.\nErroneamente empr\u00e9gase a palabra \u00abfrigor\u00eda\u00bb como unidade de potencia, sendo o exacto nese caso frigor\u00eda hora (fg/h), que serve para expresar a potencia dun sistema de refrixeraci\u00f3n, sendo m\u00e1is com\u00fan utilizar o kW para este fin. Un aparato comercial de aire acondicionado dom\u00e9stico pos\u00fae unha capacidade de arrefriamento de aproximadamente entre 2000 e 3000\u00a0frigor\u00edas/hora. Tam\u00e9n poden verse comercializados en BTU.\nUnha frigor\u00eda/hora \u00e9 equivalente a 1,163\u00a0W (vatios), polo tanto un vatio equivale aproximadamente a 0,860\u00a0frigor\u00edas/hora."}
{"id": "206738", "revid": "89787", "url": "https://gl.wikipedia.org/wiki?curid=206738", "title": "Juan de la Cosa", "text": "Juan de la Cosa, nado posiblemente en Santo\u00f1a, Cantabria entre 1450 e 1460 e finado en Turbaco, Colombia o 28 de febreiro de 1510, foi un navegante e cart\u00f3grafo espa\u00f1ol co\u00f1ecido por ter participado en sete das primeiras viaxes a Am\u00e9rica e por ter debuxado o mapa m\u00e1is antigo conservado no que aparece o continente americano.\nDe la Cosa tivo un papel destacado na primeira e segunda viaxe de Cristovo Col\u00f3n \u00e1s Antillas e en 1499 participou como piloto maior na expedici\u00f3n de Alonso de Ojeda \u00e1s costas do continente suramericano. Ao seu regreso a Andaluc\u00eda, debuxou o seu famoso mapamundi e pouco despois volveu embarcarse cara \u00e1s Indias, esta vez con Rodrigo de Bastidas. Nos anos seguintes alternou viaxes a Am\u00e9rica baixo o seu propio mando con encargos especiais da Coroa, inclu\u00edndo unha misi\u00f3n como esp\u00eda en Lisboa e a participaci\u00f3n na Xunta de pilotos de Burgos de 1508. En 1509 emprendeu a que ser\u00eda a s\u00faa derradeira expedici\u00f3n, de novo xunto a Ojeda, para tomar posesi\u00f3n das costas da actual Colombia. La Cosa morreu nun enfrontamento armado con ind\u00edxenas antes de poder chegar a exercer o seu cargo de alguacil maior de Urab\u00e1.\nOrixe e xuventude.\nNon se sabe con certeza onde naceu Juan de la Cosa pero a hip\u00f3tese m\u00e1is aceptada \u00e9 que foi en Santo\u00f1a (Cantabria), xa que se conservan documentos que mostran que foi veci\u00f1o de Santo\u00f1a e que a s\u00faa muller e filla residiron nesa cidade. Alg\u00fans cronistas do s\u00e9culo XVI cham\u00e1ronlle \"o bisca\u00ed\u00f1o\", o que levou a confundilo con outros mari\u00f1os chamados Juan Vizca\u00edno, os cales hoxe se sabe que eran persoas distintas.\nTampouco se co\u00f1ece a s\u00faa data de nacemento, estimada entre 1450 e 1460, nin se te\u00f1en datos da s\u00faa infancia nin da s\u00faa adolescencia. Suponse que de novo debeu tomar parte en navegaci\u00f3ns polo mar Cant\u00e1brico e, posteriormente, en direcci\u00f3n \u00e1s illas Canarias e \u00e1 \u00c1frica occidental.\nAs primeiras referencias s\u00f3lidas prove\u00f1en de 1488, cando estaba en Portugal. Nese momento acababa de chegar o navegante Bartolomeu Dias a Lisboa, tras ter alcanzado o cabo de Boa Esperanza. Os Reis Cat\u00f3licos enviar\u00edan a La Cosa a esa cidade en calidade de esp\u00eda en busca de informaci\u00f3n e detalles de dito descubrimento, logrando La Cosa volver a Castela antes de que os oficiais portugueses o capturaran.\nNo inicio da d\u00e9cada de 1490, La Cosa atop\u00e1base establecido en El Puerto de Santa Mar\u00eda (hoxe en d\u00eda na provincia de C\u00e1diz) e posu\u00eda unha nao chamada \"Marigalante\" ou \"Gallega\". Crese que por motivos de negocios tivo relaci\u00f3ns cos irm\u00e1ns Pinz\u00f3n.\nViaxes con Col\u00f3n \u00e1s Indias.\nPrimeira viaxe.\nEn 1492 participou na primeira viaxe de Cristovo Col\u00f3n \u00e1s Indias a bordo da s\u00faa nao, que segundo os cronistas posteriores foi rebautizada \"Santa Mar\u00eda\" para a ocasi\u00f3n. Exerc\u00eda o cargo de mestre, sendo Col\u00f3n o capit\u00e1n. A embarcaci\u00f3n naufragou a noite do 24 ao 25 de decembro do mesmo ano fronte \u00e1s costas haitianas. O \"Diario\" escrito por Bartolom\u00e9 de las Casas supostamente a partir das notas de Col\u00f3n, acusa persoalmente a La Cosa polo incidente, dicindo que ocorreu baixo a s\u00faa garda e que ademais fuxiu en vez de prestar socorro ao barco.\nNon obstante, en 1494 La Cosa recibiu unha compensaci\u00f3n econ\u00f3mica de parte dos Reis Cat\u00f3licos polo afundimento da s\u00faa nao na primeira viaxe. D\u00e1baselle o dereito a transportar \u00abdouscentos cah\u00edces de trigo\u00bb desde Andaluc\u00eda at\u00e9 Biscaia exim\u00edndoo de pagar certas taxas. Este documento, que fala do mari\u00f1o en termos eloxiosos (\"bos servizos que nos fix\u00e9stedes\") fai pensar aos historiadores que realmente Juan de la Cosa non tivo culpa da perda do seu barco, contrariamente ao que afirma o \"Diario\".\nSegunda viaxe.\nJuan de la Cosa participou na segunda viaxe de Col\u00f3n (1493-1496) e crese que debeu ser un dos cart\u00f3grafos da expedici\u00f3n. Mais, segundo unha n\u00f3mina de pagos datada en 1497 e descuberta por Montserrat Le\u00f3n Guerrero en 1998, La Cosa enrol\u00e1rase como simple mari\u00f1eiro na nao \"Colina\", cobrando 1.000 marabed\u00eds ao mes.\nS\u00e1bese tam\u00e9n que Juan de la Cosa tomou parte na exploraci\u00f3n da costa de Cuba xa que foi un dos asinantes do xuramento no que Col\u00f3n lle obrigou aos seus tripulante a declarar que Cuba non era unha illa. Nese documento, datado en xu\u00f1o de 1494, La Cosa figura como mari\u00f1eiro da carabela \"Ni\u00f1a\", se ben poder\u00eda ser tam\u00e9n un dos \"mestres de cartas de marear\" mencionados no texto.\nAlg\u00fans documentos da segunda viaxe de Col\u00f3n mencionaban a un mari\u00f1eiro chamado Juan Vizca\u00edno, que alg\u00fans historiadores confundiran con Juan de la Cosa. O descubrimento da n\u00f3mina de pagos de 1497 demostrou que realmente nesta expedici\u00f3n tomaron parte non unha sen\u00f3n d\u00faas persoas chamadas Juan Vizca\u00edno e ademais Juan de la Cosa, polo que son finalmente de tres persoas diferentes.\nTerceira viaxe?\nA maior\u00eda dos historiadores opinan que Juan de la Cosa non participou na terceira viaxe de Col\u00f3n \u00e1s Indias (1498 - 1500). Non obstante, Bartolom\u00e9 de las Casas escribiu que La Cosa \"por ent\u00f3n (1500) era o mellor piloto que por aqueles mares ti\u00f1a andado en todos as viaxes que fixera o almirante\", o cal polo tanto incluir\u00eda a terceira viaxe. Tam\u00e9n se conserva unha declaraci\u00f3n dunha testemu\u00f1a dos Preitos Colombinos que afirma ter visto a La Cosa con Col\u00f3n \"cando se descubriu Paria\", o cal normalmente se sup\u00f3n que pasou durante a terceira viaxe. Por iso, o historiador Jes\u00fas Varela Marcos cre que La Cosa si que participou na terceira viaxe de Col\u00f3n e debeu regresar a Europa antes que o Almirante.\nExpedici\u00f3n de Ojeda.\nEn 1499, a Coroa decide po\u00f1erlle fin ao monopolio que ti\u00f1a Col\u00f3n sobre as navegaci\u00f3ns \u00e1s Indias e abre o negocio a outros navegantes e empresarios. Isto d\u00e1 lugar \u00e1 realizaci\u00f3n dunha serie de expedici\u00f3ns que os historiadores denominaron \"viaxes menores\", \"viaxes de reco\u00f1ecemento e rescate\" ou tam\u00e9n \"viaxes andaluzas\", xa que todas se organizaron e partiron desde Andaluc\u00eda e os que participaron nelas resid\u00edan maioritariamente nesa rexi\u00f3n.\nJuan de la Cosa participou como piloto maior e cart\u00f3grafo na primeira destas viaxes, a capitaneada por Alonso de Ojeda (que tam\u00e9n estivera na segunda viaxe de Col\u00f3n). A expedici\u00f3n partiu de C\u00e1diz o 18 de maio de 1499 con rumbo ao cabo Aguer e de al\u00ed \u00e1 Gomera. S\u00f3 25 d\u00edas despois encontr\u00e1banse ante a desembocadura do r\u00edo Orinoco. Percorreron minuciosamente a costa suramericana cara a occidente, chegando \u00e1 pen\u00ednsula de Coquibacoa e ao cabo da Vela (na actual Colombia). La Cosa foi ferido por unha frecha ind\u00edxena. M\u00e1is tarde navegaron \u00e1 illa Espa\u00f1ola, a pesar de que iso o ti\u00f1an prohibido. Non se sabe con exactitude cando retornaron a Espa\u00f1a, barall\u00e1ndose as datas de novembro de 1499 ou abril-maio de 1500.\nEsta viaxe non obtivo apenas beneficios econ\u00f3micos pero La Cosa puido cartografar en detalle a costa da rexi\u00f3n explorada, a cal amosar\u00eda despois no seu famoso mapamundi.\nO mapamundi.\nTras a s\u00faa volta a C\u00e1diz, La Cosa elaborou para os Reis Cat\u00f3licos ou para algu\u00e9n da s\u00faa corte un mapamundi que \u00e9 o mapa m\u00e1is antigo conservado no que aparece o continente americano. Est\u00e1 pintado sobre d\u00faas peles de pergami\u00f1o unidas en forma de rect\u00e1ngulo irregular de 96 cm de ancho e 183\u00a0cm de largo. No extremo occidental do mapa aparece unha efixie de San Cristovo, probable alusi\u00f3n a Col\u00f3n, situado a po\u00f1ente das Antillas sobre unha inscrici\u00f3n que di: \u00abJuan de la cosa la fizo en el puerto de S: m\u00e3 en a\u00f1o de 1500\u00bb.\nDito mapa reflicte os resultados dos descubrimentos realizados en Am\u00e9rica durante o s\u00e9culo XV; con informaci\u00f3n procedente das viaxes realizadas por Col\u00f3n (viaxes de 1492, 1493 e 1498), Alonso de Ojeda, Vicente Y\u00e1\u00f1ez Pinz\u00f3n, Xo\u00e1n Caboto, Pedro \u00c1lvares Cabral e diversos exploradores portugueses que percorreron \u00c1frica, como Bartolomeu Dias e Vasco da Gama.\nLa Cosa suxeriu que as terras descubertas no norte e o sur de Am\u00e9rica pod\u00edan estar unidas formando un s\u00f3 continente, a\u00ednda que coa efixie superior fixo un truco para permitir a posibilidade de que existira un paso mar\u00edtimo entre ambas en Centroam\u00e9rica, cousa que Col\u00f3n cr\u00eda. Cuba aparece xa identificada como unha illa, en contra da opini\u00f3n de Col\u00f3n. En xeral, as Antillas aparecen de maneira completa e de Am\u00e9rica do Sur m\u00f3strase a costa desde o cabo da Vela at\u00e9 o cabo de Santo Agosti\u00f1o, mostrando unha parte do norte do Brasil. Polo contrario, en Am\u00e9rica do Norte non se atopan a pen\u00ednsula de Florida, o golfo de M\u00e9xico nin a pen\u00ednsula do Iucat\u00e1n. Am\u00e9rica Central est\u00e1 tapada pola efixie do santo.\nO contorno das costas de \u00c1frica aparece debuxado por primeira vez de maneira correcta, grazas \u00e1s \u00faltimas viaxes de exploraci\u00f3n realizadas polos portugueses. A rexi\u00f3n de Europa e o Mediterr\u00e1neo aparece ben detallada, mentres que amplas zonas de Asia enc\u00f3ntranse baleiras e imprecisas.\nO mapa est\u00e1 decorado con rosas dos ventos, bandeiras, barcos, cidades, reis, personaxes da Biblia e figuras mitol\u00f3xicas. Repres\u00e9ntanse alg\u00fans r\u00edos e a maior\u00eda dos top\u00f3nimos est\u00e1n escritos en castel\u00e1n antigo.\nExpedici\u00f3n de Bastidas.\nCara a finais de 1500, o notario sevillano Rodrigo de Bastidas obtivera unha licenza rexia para explorar o Novo Mundo, as\u00ed que consultou con La Cosa sobre que ruta tomar. Finalmente Bastidas decidiu nomealo piloto maior da expedici\u00f3n. Outro membro da tripulaci\u00f3n que se far\u00eda famoso m\u00e1is tarde foi Vasco N\u00fa\u00f1ez de Balboa.\nPartiron de C\u00e1diz en outubro de 1500 con dous barcos e percorreron o litoral caribe\u00f1o desde o cabo da Vela cara ao oeste. Descubriron a desembocadura dun gran r\u00edo ao que chamaron Magdalena e case naufragaron nas Bocas de Ceniza. Penetraron despois no Golfo de Urab\u00e1 e chegaron at\u00e9 o actual Puerto Escribanos, en Panam\u00e1. Obtiveron cantidades importantes de ouro pero o mal estado das embarcaci\u00f3ns obrigounos a dirixirse a La Espa\u00f1ola, onde foron arrestados polo gobernador Francisco de Bobadilla. La Cosa e Bastidas regresaron a Espa\u00f1a a finais de 1502.\nA ra\u00ed\u00f1a Isabel, mediante c\u00e9dula real datada o 3 de abril de 1503 nomeou a La Cosa \"Alguacil Maior de Urab\u00e1\" como parte da s\u00faa recompensa polos servizos prestado na viaxe con Bastidas e adicionalmente foi nomeado oficial asalariado na recentemente creada Casa da Contrataci\u00f3n. Pola s\u00faa parte Bastidas foi absolto de todos os cargos dos que o acusara Bobadilla.\nViaxes propias e misi\u00f3ns especiais.\nMisi\u00f3n en Portugal.\nEn 1503 La Cosa foi a Lisboa, \u00e1 corte do rei Manuel I de Portugal, cunha misi\u00f3n diplom\u00e1tica ou de espionaxe. Segundo a documentaci\u00f3n oficial, entreg\u00e1ronselle 10 ducados de ouro para \"yr a Portogal a se ynformar e saber secretamente del viaje que los portogueses hizieron a las Yndias con quatro navios...\". Mais La Cosa foi capturado rapidamente e pouco despois regresou \u00e1 Corte castel\u00e1 en Segovia. Al\u00ed entregoulle \u00e1 Ra\u00ed\u00f1a \"dos cartas de marear de las Yndias\", que non se conservaron.\nPrimeira viaxe \u00e1s Indias baixo o seu propio mando.\nEn 1504, La Cosa logrou efectuar a s\u00faa primeira viaxe de descubrimento baixo o seu propio mando como capit\u00e1n xeneral e piloto, grazas a unha capitulaci\u00f3n da Coroa para descubrir e vixiar as costas de Terra Firme. Con catro naves armadas percorreu as costas entre a illa de Margarita e o golfo de Urab\u00e1, onde conseguiu un cuantioso \"rescate\" (palabra que designaba tanto o beneficio comercial como o bot\u00edn de guerra). En Cartaxena de Indias encontrou e socorreu ao mercador sevillano Crist\u00f3bal Guerra e aos seus homes, con quen tivo grandes disensi\u00f3ns. Sufriron penalidades en Urab\u00e1 e Xamaica, at\u00e9 que La Cosa os conduciu a todos \u00e1 Espa\u00f1ola, onde permaneceu dous anos. Tras o seu regreso \u00e1 pen\u00ednsula Ib\u00e9rica en 1506, recibiu un premio de 50 mil marabed\u00eds como recompensa polo seu labor.\nSegunda viaxe propia.\nAo ano seguinte, en 1507, a Casa da Contrataci\u00f3n nomeouno para dirixir unha pequena frota de barcos que vixiar\u00edan as costas entre C\u00e1diz e o cabo de San Vicente, que era lugar de reuni\u00f3n de piratas.\nPouco despois iniciou unha nova traves\u00eda oce\u00e1nica desde El Puerto de Santa Mar\u00eda, regresando o ano seguinte. Por esta viaxe recibiu 100.000 marabed\u00eds. Escribiuse que Bastidas puido ter participado tam\u00e9n nesta expedici\u00f3n.\nXunta de Burgos.\nEn marzo de 1508 participou na Xunta de Burgos a petici\u00f3n do rexente Fernando o Cat\u00f3lico xunto a Vicente Y\u00e1\u00f1ez Pinz\u00f3n, Juan D\u00edaz de Sol\u00eds e Am\u00e9rico Vespucio, que eran os mellores navegantes cos que contaba a Coroa de Castela por aquel ent\u00f3n, para discutir entre outros asuntos do proxecto dunha expedici\u00f3n para encontrar un paso mar\u00edtimo a Asia a trav\u00e9s ou arredor das terras descubertas no oeste. Nesa mesma xunta representou a Alonso de Ojeda no concurso pola gobernaci\u00f3n de Terra Firme, en competici\u00f3n con Diego de Nicuesa. Ao final a Coroa decidiu dividir Terra Firme en d\u00faas gobernaci\u00f3ns: Veragua ao oeste do golfo de Urab\u00e1 e gobernada por Nicuesa; e Nova Andaluc\u00eda ao leste, gobernada por Ojeda.\nTam\u00e9n en 1508 confirm\u00f3uselle a La Cosa o cargo de \"Alguacil Maoor de Urab\u00e1\" outorgado cinco anos antes, pero esta vez de maneira hereditaria.\n\u00daltima viaxe e morte.\nLa Cosa viaxou novamente a La Espa\u00f1ola para participar nunha viaxe ao mando de Alonso de Ojeda, que acababa de ser nomeado gobernador de Nova Andaluc\u00eda. La Cosa recibiu da Coroa o cargo de \"tenente gobernador\" e unha importante axuda econ\u00f3mica xa que \u00eda instalarse al\u00ed xunto \u00e1 s\u00faa familia. A expedici\u00f3n partiu de Santo Domingo o 10 de novembro de 1509 con tres embarcaci\u00f3ns e uns 300 homes, entre eles un soldado chamado Francisco Pizarro. La Cosa resolveu a disputa entre os dous novos gobernadores (Ojeda e Nicuesa) sobre que lugar exacto do golfo de Urab\u00e1 ser\u00eda o l\u00edmite das s\u00faas respectivas gobernaci\u00f3ns, sinalando o r\u00edo Atrato como a fronteira entre Veragua e Nova Andaluc\u00eda.\nAo chegar a Nova Andaluc\u00eda en decembro, Ojeda decidiu desembarcar na ba\u00eda de Calamar, deso\u00edndo os consellos de La Cosa que recomendaba que non se perturbaran aos indios da zona onde estaban, xa que eran ind\u00edxenas que usaban frechas envelenadas. O c\u00e1ntabro propo\u00f1\u00eda dirixirse \u00e1 ribeira do golfo de Urab\u00e1, onde viv\u00edan indios menos belicosos que La Cosa co\u00f1ecera cinco anos atr\u00e1s, pero finalmente acatou a orde de Ojeda. Pouco despois os expedicionarios v\u00edronse envoltos nun combate con ind\u00edxenas que se saldou con vitoria espa\u00f1ola, o que incitou a Ojeda a meterse na selva, perseguindo aos ind\u00edxenas na s\u00faa fuxida at\u00e9 o poboado de Turbaco. Ao chegar ao poboado, Ojeda, La Cosa e os demais homes foron sorprendidos polos ind\u00edxenas, que dispararon frechas envelenadas. La Cosa caeu morto, as\u00ed como a maior\u00eda dos seus homes, a\u00ednda que Ojeda deu fuxido.\nAo volver Ojeda \u00e1 ba\u00eda de Calamar atopouse coa expedici\u00f3n do seu rival Nicuesa. Ao saberen do feito ocorrido en Turbaco, os castel\u00e1ns deixaron de lado as s\u00faas diferenzas e os homes de ambas expedici\u00f3ns ving\u00e1ronse destru\u00edndo o poboado de Turbaco e asasinando a case todos os seus habitantes. Algunhas cr\u00f3nicas afirman que cando atoparon o cad\u00e1ver de La Cosa parec\u00eda un ourizo cheo de frechas; outras din polo contrario que o corpo fora devorado polos indios.\nA vi\u00fava de La Cosa recibiu 45.000 marabed\u00eds e todos os ind\u00edxenas que ti\u00f1a en posesi\u00f3n o navegante como indemnizaci\u00f3n polos servizos prestados. Desco\u00f1\u00e9cese o destino do fillo de La Cosa, o cal deber\u00eda ter teoricamente herdado o cargo de Alguacil Maior de Urab\u00e1.\nO seu legado.\nCartograf\u00eda.\nO mapamundi de Juan de la Cosa \u00e9 unha das obras m\u00e1is importantes da cartograf\u00eda de finais do s\u00e9culo XV e inicios do s\u00e9culo XVI. Foi redescuberto en 1832 polo bar\u00f3n de Walckenaer, ministro plenipotenciario de Holanda en Par\u00eds, que o mercou a un prezo moi barato. \u00c1 morte do bar\u00f3n en 1853, puxouse e o goberno espa\u00f1ol, aconsellado por Ram\u00f3n de la Sagra, adquiriuno por 4.321 francos. Desde aquela est\u00e1 exposto no Museo Naval de Madrid. Numerosos eruditos realizaron reproduci\u00f3ns e an\u00e1lises de diversas zonas do mapa de La Cosa. As primeiras foron as de Alexander von Humboldt no seu \"Atlas g\u00e9ographique et physique des r\u00e9gions \u00e9quinoxiales du Nouveau Continent\" de 1834, Ram\u00f3n de la Sagra en 1837 na \"Historia f\u00edsica pol\u00edtica y natural de la isla de Cuba\" e o vizconde de Santar\u00e9m en 1842 co seu \"Atlas da Idade Media\".\nS\u00e1bese que La Cosa debeu realizar outros mapas importantes pero nunca se encontraron. En concreto consta que en 1503 se lle aboaron sete ducados por d\u00faas \"cartas de marear\" que lle ofreceu \u00e1 Ra\u00ed\u00f1a.\nPor outra parte, \u00e9 posible que o bacharel Mart\u00edn Fern\u00e1ndez de Enciso aproveitara as s\u00faas relaci\u00f3ns amistosas con La Cosa para incorporar parte dos seus co\u00f1ecementos cartogr\u00e1ficos na s\u00faa obra \"Suma de geograf\u00eda que trata de todas las partes y provincias del mundo: en especial de las Indias\", impresa en Sevilla en 1519.\nHistoriograf\u00eda.\nVarios cronistas do s\u00e9culo XVI mencionaron a Juan de la Cosa resaltando as s\u00faas grandes cualidades n\u00e1uticas:\nTras o descubrimento do mapamundi en Par\u00eds en 1832, Alexander von Humboldt tratou da vida de La Cosa no seu \"Examen critique de l'histoire de la g\u00e9ographie du nouveau continent\" (1836). Con motivo do IV Centenario do Descubrimento de Am\u00e9rica en 1892 publicouse un estudo biogr\u00e1fico en espa\u00f1ol, franc\u00e9s e ingl\u00e9s que acompa\u00f1aba a unha copia facs\u00edmile do mapamundi.\nEntre as biograf\u00edas de Juan de la Cosa escritas no s\u00e9culo XX destacan as de V\u00edctor Andresco (1949), Alberto Fern\u00e1ndez Gal\u00e1n (1951), Florentino P\u00e9rez Embid (1951), Antonio Ballesteros Beretta (1954) e Francisco Morales Padr\u00f3n (1963).\nNos anos 1950 varios historiadores (Justin Winsor, Alicia B. Gould, George Morison) defenderon a tese de que existiran dous mari\u00f1eiros diferentes chamados Juan de la Cosa, ambos veci\u00f1os do Porto de Santa Mar\u00eda: un ter\u00eda sido o mestre da nao Santa Mar\u00eda na primeira viaxe de Col\u00f3n e o outro participar\u00eda na segunda viaxe de Col\u00f3n e ter\u00eda debuxado o mapamundi. Esta tese foi rebatida por Roberto Barreiro Meiro en 1970.\nNa actualidade.\nCada ano, no mes de agosto, cel\u00e9brase unha regata co seu nome en augas da Ba\u00eda de C\u00e1diz organizada polo Real Club N\u00e1utico de El Puerto de Santa Mar\u00eda.\nEn 2006, o Instituto Social da Mari\u00f1a botou un buque hospital, bautizado como \"Juan de la Cosa\" na s\u00faa honra.\nEn 2010, con motivo do 500\u00ba aniversario da morte de Juan de la Cosa (28 de febreiro de 1510 en Turbaco, Colombia), realiz\u00e1ronse numerosos actos conmemorativos, principalmente en Cantabria e Andaluc\u00eda. Entre o 3 de xullo e o 30 de agosto desenvolveuse en Santo\u00f1a unha exposici\u00f3n titulada \"'Juan de la Cosa y la \u00e9poca de los Descubrimientos\", que inclu\u00edu un ciclo de conferencias. A Asociaci\u00f3n para a divulgaci\u00f3n da Hispanidade (Disad) editou en agosto de 2010 o c\u00f3mic titulado \"Juan de la Cosa y el Descubrimiento de Am\u00e9rica\" que foi distribu\u00eddo gratuitamente entre os escolares de Cantabria. Foi debuxado por Rub\u00e9n Mart\u00edn Ojeda \"Mudito\". Para este fin, contou coa colaboraci\u00f3n da Direcci\u00f3n Xeral de Relaci\u00f3ns Institucionais de Defensa e o Concello de Santander.\nPola s\u00faa parte, a Asociaci\u00f3n de la Carta de Juan de la Cosa que preside Juan Lago Nov\u00e1s estivo entregando reproduci\u00f3ns feitas en 1892 a escala real do mapa a diversas instituci\u00f3ns p\u00fablicas e buques da Armada Espa\u00f1ola, por exemplo: Concello de El Puerto de Santa Mar\u00eda, Real Club N\u00e1utico da mesma localidade, Hispanic Society of America en Nova York."}
{"id": "206745", "revid": "89787", "url": "https://gl.wikipedia.org/wiki?curid=206745", "title": "Mostra Internacional de Teatro de Ribadavia", "text": "A Mostra Internacional de Teatro de Ribadavia (MIT) \u00e9 o festival internacional de teatro m\u00e1is importante do teatro galego. Naceu no ano 1984 alentado pola Conseller\u00eda de Cultura da Xunta de Galicia, co af\u00e1n de crear un espazo de exhibici\u00f3n e un encontro esc\u00e9nico internacional, como continuaci\u00f3n das Mostras de Teatro Abrente de Ribadavia celebradas entre 1973 e 1981.\nCel\u00e9brase no mes de xullo na localidade ourens\u00e1 de Ribadavia en diversos espazos de exhibici\u00f3n: Auditorio do Castelo, Igrexa da Madalena, Casa da Cultura, r\u00faas etc. Estivo dirixida por Rub\u00e9n Garc\u00eda Fern\u00e1ndez e na actualidade o seu director \u00e9 por Roberto Pascual.\nA MIT foi galardoada co Premio da Cultura Galega da Xunta de Galicia, na modalidade de Artes Esc\u00e9nicas, no ano 2013. Tam\u00e9n recibiu outros reco\u00f1ecementos como o Premio Bianual da FEGATEA (Federaci\u00f3n Galega de Teatro Afeccionado) en 2014 ou o Premio da AELG (Asociaci\u00f3n de Escritores en Lingua Galega) no ano 2009."}
{"id": "206746", "revid": "1131", "url": "https://gl.wikipedia.org/wiki?curid=206746", "title": "Os mouros no imaxinario popular galego", "text": "Os mouros no imaxinario popular galego \u00e9 un ensaio de Mar Llinares Garc\u00eda publicado en 1990. O texto incl\u00fae datos sobre os mouros, uns antigos, ricos e lendarios poboadores da antiga Gallaecia.\nFoi reeditado en 1992 dentro da Biblioteca 114 de \"El Correo Gallego\", co n\u00famero 31, co t\u00edtulo, algo m\u00e1is curto, de \"Os mouros no imaxinario popular\".\nContido.\nSegundo a mitolox\u00eda popular galega, os mouros son seres que habitan en lugares onde a vida humana non se pode levar a cabo, como baixo da auga ou da terra, as\u00ed como en pazos e castelos xigantes feitos nalgunhas ocasi\u00f3ns de ouro. Deixaron a s\u00faa pegada en lugares como petr\u00f3glifos e m\u00e1moas. A eles atrib\u00faeselles a construci\u00f3n de diversos t\u00faneles polos que se desprazaban de castro en castro, e nos que agochaban tesouros.\nAs s\u00faas actividades ti\u00f1an un certo parecido coas humanas e consist\u00edan basicamente en coci\u00f1ar, manter o gando e as terras. Todos os seus utensilios (arados, xugos, ou mesmo potas e cubertos) son de ouro. Cando necesitan a axuda dos humanos, como pode ser para asistir a un parto ou para a matanza do porco, non dubidan en facelo. A relaci\u00f3n que mante\u00f1en cos humanos non \u00e9 moi ampla, pero si que negocian entre eles, e os mouros sempre lle pagan os servizos aos humanos en ouro.\nRespecto dos tesouros, estes est\u00e1n case sempre encantados, e o que consiga desencantalo ser\u00e1 o beneficiado. A forma de sinalar un tesouro pode ser a trav\u00e9s dunha gali\u00f1a cos seus piti\u00f1os, que pode ser o sinal da existencia do tesouro ou ser o mesmo tesouro baixo un encanto. Estes tesouros normalmente sit\u00faanse nos lugares de habitabilidade frecuente do mouros e poden consistir en cadeas, trabes ou f\u00edos de ouro, e tam\u00e9n en forma de animal, que se transforma en ouro ao ser desencantado.\nAs mouras tam\u00e9n te\u00f1en un papel moi importante no imaxinario galego, xa que son \u201csupermulleres\u201d dunha gran beleza. Caracter\u00edzanse por ter o pelo roxo e a pel moi clara. Tam\u00e9n se compara coa muller humana, que realiza as tarefas da casa que non son nada reco\u00f1ecidas por parte dos seus homes, pero son as que levan as contas da casa. As mouras adoitan aparec\u00e9rselles aos homes en forma de animais para tentalos a desencantalas normalmente dic\u00edndolles que lle quitara unha flor da boca e as\u00ed poder casar coa moura. Se o home o fac\u00eda, casar\u00eda con ela e far\u00edase rico.\nO libro remata cunha serie de relatos sobre o nomeado anteriormente."}
{"id": "206756", "revid": "132", "url": "https://gl.wikipedia.org/wiki?curid=206756", "title": "Die Verwandlung", "text": ""}
{"id": "206757", "revid": "56817", "url": "https://gl.wikipedia.org/wiki?curid=206757", "title": "Articulaci\u00f3ns intermetacarpais", "text": "As articulaci\u00f3ns intermetacarpais son un conxunto de articulaci\u00f3ns do membro superior humano, que artellan os \u00f3sos metacarpianos entre si. Unen o segundo, terceiro, cuarto e quinto metacarpianos a trav\u00e9s de pequenas articulaci\u00f3ns, cubertas de cartilaxe e reforzadas por ligamentos anteriores, posteriores e inter\u00f3seos.\nA membrana sinovial destas articulaci\u00f3ns contin\u00faase coa propia das articulaci\u00f3ns carpometacarpianas. "}
{"id": "206758", "revid": "15490", "url": "https://gl.wikipedia.org/wiki?curid=206758", "title": "Tariq ibn Ziyad", "text": "Tariq ibn Ziyad al-Layti (en \u00e1rabe, \u0637\u0627\u0631\u0642 \u0628\u0646 \u0632\u064a\u0627\u062f), foi un comandante b\u00e9rber que serviu no califato Omeia e iniciou a conquista musulm\u00e1 do reino visigodo na pen\u00ednsula Ib\u00e9rica entre 711 e 718. Dirixiu un grande ex\u00e9rcito e cruzou o estreito de Xibraltar dende a costa do norte de \u00c1frica, consolidando as s\u00faas tropas no que hoxe se co\u00f1ece como Xibraltar. O nome \"Xibraltar\" \u00e9 a derivaci\u00f3n castel\u00e1 do nome \u00e1rabe \"Jabal \u1e6c\u0101riq\" (\u062c\u0628\u0644 \u0637\u0627\u0631\u0642), que significa \"monta\u00f1a de Tariq\", que leva o seu nome.\nTraxectoria.\nOs historiadores \u00e1rabes medievais dan datos contraditorios sobre as orixes e a nacionalidade de Tariq. Algunhas conclusi\u00f3ns sobre a s\u00faa personalidade e as circunstancias da s\u00faa entrada en Al-Andalus est\u00e1n rodeadas de incerteza. A gran maior\u00eda das fontes modernas afirman que Tariq era un \"mawla\" b\u00e9rber de Musa ibn Nusayr, o gobernador Omeia de Ifriqiya. Tradicionalmente dise que naceu na rexi\u00f3n de Tlemcen, tam\u00e9n vivira al\u00ed coa s\u00faa muller antes de gobernar T\u00e1nxer.\nSegundo Ibn Abd al-Hakam, Musa ibn Nusayr nomeou a Tariq gobernador de T\u00e1nxer despois da s\u00faa conquista en 710-711 pero un posto visigodo non conquistado permaneceu en Ceuta, un basti\u00f3n comandado por un nobre chamado Xuli\u00e1n, conde de Ceuta.\nDespois de que Rodrigo chegase ao poder, Xuli\u00e1n mandara, como era costume, \u00e1 s\u00faa filla, Florinda a Cava, \u00e1 corte do rei visigodo para educala. Dise que Rodrigo a violou, e que Xuli\u00e1n estaba tan indignado que quixo que os musulm\u00e1ns derrubaran o reino visigodo. En consecuencia, fixo un tratado con Tariq (Musa volveu a Kairouan) para transportar en segredo o ex\u00e9rcito musulm\u00e1n a trav\u00e9s do estreito de Xibraltar, xa que posu\u00eda varios barcos mercantes e ti\u00f1a os seus propios fortes no continente.\nSobre o 26 de abril de 711, o ex\u00e9rcito de Tariq, composto por recentes b\u00e9rberes conversos ao islam, foi desembarcado na pen\u00ednsula Ib\u00e9rica por Xuli\u00e1n. Desembarcaron ao p\u00e9 dunha monta\u00f1a que en adiante recibiu o seu nome, Jabal Tariq.\nO ex\u00e9rcito de Tariq conti\u00f1a uns 7.000 soldados, compostos en gran parte por tropas b\u00e9rberes pero tam\u00e9n por tropas \u00e1rabes. Rodrigo, para facer fronte \u00e1 ameaza dos Omeias, reuniu un ex\u00e9rcito de 100.000 homes, a\u00ednda que o n\u00famero real est\u00edmase moito menor. A maior parte do ex\u00e9rcito estaba comandado e leal aos fillos de Vitiza, a quen Rodrigo depuxo brutalmente. Tariq ga\u00f1ou unha vitoria decisiva cando Rodrigo foi derrotado e morto o 19 de xullo na batalla de Guadalete.\nTariq dividiu o seu ex\u00e9rcito en catro divisi\u00f3ns, que pasaron a capturar C\u00f3rdoba ao mando de Mughith al-Rumi, Granada e outros lugares, mentres el permaneceu \u00e1 fronte da divisi\u00f3n que capturou Toledo. Despois, continuou avanzando cara ao norte, chegando a Guadalaxara e Astorga. Tariq foi gobernador de facto de Hispania ata a chegada de Musa un ano despois. O \u00e9xito de Tariq levou a Musa a reunir 12.000 tropas (a maior\u00eda \u00e1rabes) para planificar unha segunda invasi\u00f3n, e nuns poucos anos Tariq e Musa capturaran dous terzos da pen\u00ednsula ib\u00e9rica aos visigodos.\nTanto Tariq como Musa recibiron simultaneamente a orde de regresar a Damasco polo califa omeia Al-Walid I en 714, onde pasaron o resto das s\u00faas vidas. O fillo de Musa, Abd al-Aziz, que tomou o mando das tropas de Al-Andalus, foi asasinado en 716. Nas moitas historias \u00e1rabes escritas sobre a conquista do sur de Hispania, hai unha divisi\u00f3n definitiva de opini\u00f3ns sobre a relaci\u00f3n entre Tariq e Musa bin Nusayr. Alg\u00fans relatan episodios de ira e envexa por parte de Musa de que o seu liberto conquistara un pa\u00eds enteiro. Outros non mencionan, nin minimizan, ning\u00fan enfrontamento entre ambos. Por outra banda, outro historiador, Al-Baladhuri, escribiu no s\u00e9culo IX que Musa escribiu a Tariq unha \"carta severa\" e que m\u00e1is tarde remataron por reconciliarse."}
{"id": "206759", "revid": "56817", "url": "https://gl.wikipedia.org/wiki?curid=206759", "title": "Ligamento metacarpiano transverso fondo", "text": "O ligamento metacarpiano transverso fondo \u00e9 un ligamento do membro superior humano, pertencente ao pulso. \u00c9 unha banda febrosa que une as superficies anteriores do segundo metacarpiano, terceiro, cuarto e quinto. Est\u00e9ndese ademais cara a articulaci\u00f3n metacarpofal\u00e1nxica. A parte m\u00e1is superficial ten forma c\u00f3ncava por encima da que discorren os tend\u00f3ns de m\u00fasculos flexores. Pola parte posterior discorren os tend\u00f3ns dos m\u00fasculos inter\u00f3seos dorsais e palmares da man."}
{"id": "206760", "revid": "89787", "url": "https://gl.wikipedia.org/wiki?curid=206760", "title": "Mapa de Juan de la Cosa", "text": "O mapa de Juan de la Cosa \u00e9 un mapa pintado sobre pergami\u00f1o, de 93 cm de alto por 183 de ancho, conservado no Museo Naval de Madrid. Unha inscrici\u00f3n no mesmo sinala que foi realizado polo mari\u00f1eiro c\u00e1ntabro Juan de la Cosa en 1500 en El Puerto de Santa Mar\u00eda (C\u00e1diz). A s\u00faa decoraci\u00f3n indica que probablemente foi feito por encargo dalg\u00fan membro poderoso da corte dos Reis Cat\u00f3licos.\nEst\u00e1 considerado como a representaci\u00f3n do continente americano m\u00e1is antiga conservada, no que aparecen as terras descubertas at\u00e9 finais do s\u00e9culo XV polas expedici\u00f3ns castel\u00e1s, portuguesas e inglesas a Am\u00e9rica. Tam\u00e9n mostra unha gran parte do Vello Mundo, segundo o estilo t\u00edpico dos portulanos medievais, inclu\u00edndo noticias da recente chegada de Vasco da Gama \u00e1 India en 1498.\n\u00c9 a \u00fanica obra cartogr\u00e1fica conservada das realizadas polas testemu\u00f1as presenciais das primeiras viaxes de Cristovo Col\u00f3n \u00e1s Indias. O mapa fai alusi\u00f3n ao descubridor mediante unha grande imaxe de San Cristovo que cobre a zona onde deber\u00eda estar Centroam\u00e9rica. Cuba repres\u00e9ntase como unha illa, en contra da opini\u00f3n de Col\u00f3n, que a consideraba unha pen\u00ednsula das Indias.\nDescrici\u00f3n.\nA carta de Juan de la Cosa \u00e9 unha obra manuscrita, de 93 cm de alto (norte-sur) por 183 de ancho (leste-oeste), debuxada sobre d\u00faas follas enlazadas de pergami\u00f1o de pel de tenreira cosidos a un lenzo resistente. Os dous anacos est\u00e1n pegados polo centro, \u00e1 altura de Italia e \u00c1frica, e a s\u00faa forma non \u00e9 sim\u00e9trica xa que a parte occidental corresponde ao pescozo do animal.\nEst\u00e1 ilustrada con tinta e acuarelas. O Novo Mundo aparece representado en verde mentres que o Vello Mundo non est\u00e1 coloreado. No mapa sin\u00e1lanse os r\u00edos, portos e n\u00facleos de poboaci\u00f3n mediante s\u00edmbolos convencionais. Ademais est\u00e1 profusamente decorado \u00e1 maneira dos portulanos da escola mallorquina con rosas dos ventos, bandeiras, embarcaci\u00f3ns, reis africanos e personaxes lendarios, como por exemplo o preste Xo\u00e1n das Indias en \u00c1frica e os Reis Magos en Asia. A rosa dos ventos situada no Atl\u00e1ntico cont\u00e9n unha representaci\u00f3n da Virxe e o Neno.\nNo extremo superior do mapa, cubrindo a rexi\u00f3n centroamericana, existe un recadro cunha imaxe de San Cristovo, probable alusi\u00f3n a Cristovo Col\u00f3n. Baixo o santo aparece a referencia ao autor e data do mapa, \"Juan de la cosa la fizo en el puerto de S: m\u00e3 en a\u00f1o de 1500\". Na marxe inferior \u00e1 dereita aparece outra cartela pero en branco, aparentemente reservada para alg\u00fan texto que ao final non se inclu\u00edu.\nO seu estado de conservaci\u00f3n \u00e9 en xeral bo pero con alg\u00fans estragos: descascados na parte superior as\u00ed como diversas deterioraci\u00f3ns debidas a un incendio. Cont\u00e9n numerosos top\u00f3nimos, escritos en castel\u00e1n, pero alg\u00fans deles son ilexibles, sobre todo na parte do Novo Mundo.\nHistoria.\nAutor e data.\nUnha cartela do mapa afirma que \u00ab\"Juan de la cosa la fizo en el puerto de S: m\u00e3 en a\u00f1o de 1500\"\u00bb; \u00e9 dicir, que \"Juan de la Cosa f\u00edxoa no Porto de Santa Mar\u00eda no ano 1500\".\nJuan de la Cosa foi un mari\u00f1eiro nacido en Cantabria a mediados do s\u00e9culo XV e morto na costa da actual Colombia en 1509. Tivo un papel destacado na primeira viaxe de Col\u00f3n \u00e1s Indias (1492-93) xa que foi como mestre da nao do capit\u00e1n Col\u00f3n, a \"Santa Mar\u00eda\". Tam\u00e9n tomou parte na segunda viaxe do Almirante (1493-96). En 1499 asociouse con Alonso de Ojeda para realizar unha expedici\u00f3n propia a Am\u00e9rica, na que quizais participase tam\u00e9n Am\u00e9rico Vespucio. Partiron en maio de 1499, percorreron unha parte substancial da costa atl\u00e1ntica de Suram\u00e9rica e regresaron ou ben en novembro de 1499 ou ben en xu\u00f1o de 1500.\nS\u00e1bese que de la Cosa tra\u00eda xa un esbozo de mapa consigo no regreso desta viaxe. De la Cosa volveu a navegar na expedici\u00f3n de Rodrigo de Bastidas (finais de 1500 ou mediados de 1501 segundo diferentes autores) e debeu realizar a s\u00faa carta durante o ver\u00e1n ou outono de 1500. A rica ornamentaci\u00f3n indica que probablemente foi realizada por encargo dalg\u00fan personaxe poderoso, quizais o bispo Fonseca.\nAlg\u00fans historiadores puxeron en d\u00fabida que a carta date de 1500 porque estiman que parte da informaci\u00f3n cartogr\u00e1fica contida nela non fora descuberta a\u00ednda naquel ano. O primeiro en formular esta teor\u00eda foi George E. Nunn en 1934, que afirmaba que Cuba non foi circunnavegada at\u00e9 1509 e que por iso de la Cosa non pod\u00eda saber que era unha illa, que \u00e9 como correctamente se mostra no mapa. Os seus argumentos foron rebatidos, mostr\u00e1ndose por exemplo que Pietro M\u00e1rtir xa escribira en 1501 que \"moitos afirman ter navegado arredor de Cuba\". Outros autores apuntaron que na carta non figuran moitos dos acontecementos posteriores a 1500, como por exemplo a terceira viaxe do propio de la Cosa ao Novo Mundo (1501-1502), que descubriu o golfo de Urab\u00e1 e a costa do Dari\u00e9n.\nOutra teor\u00eda, m\u00e1is amplamente aceptada, afirma que o mapa que se conserva \u00e9 unha copia do orixinal preparado por de la Cosa. Un indicio a favor desta teor\u00eda \u00e9 o feito de que moitos top\u00f3nimos son ilexibles, como se o copista non tivera sido capaz de descifrar a letra do autor orixinal. O historiador Hugo O'Donnell foi m\u00e1is lonxe, opinando que o traballo de Juan de la Cosa limitouse a un esbozo que logo foi completado e enriquecido por alg\u00fan outro cart\u00f3grafo.\nPor outro lado, en 1987, o Gabinete de Documentaci\u00f3n T\u00e9cnica do Museo do Prado amosou mediante diversas an\u00e1lises que os pigmentos da carta eran compatibles cunha realizaci\u00f3n en 1500. Non se apreciaron signos de repinte posterior.\nDesaparici\u00f3n e descubrimento.\nNon existe constancia documental directa da carta pero s\u00e1bese que Juan de la Cosa presentou d\u00faas \"cartas de marear de las Yndias\" aos Reis Cat\u00f3licos en Segovia en 1503. Unha delas puido ser o seu mapamundi de 1500 ou quizais unha versi\u00f3n posterior do mesmo, actualizada cos descubrimentos das expedici\u00f3ns m\u00e1is recentes. Os dous mapas deberon pasar despois a poder do bispo Fonseca, en cuxo despacho os puido contemplar Pedro M\u00e1rtir, segundo conta nun escrito datado en 1514:\nA pista do mapa p\u00e9rdese totalmente at\u00e9 que, en 1832, o bar\u00f3n de Walckenaer llo mercou a un comerciante de Par\u00eds e llo mostrou despois a varios amigos seus, entre os que se encontraba o erudito alem\u00e1n Alexander von Humboldt, que foi o primeiro que o deu a co\u00f1ecer. O espa\u00f1ol Ram\u00f3n de la Sagra publicou en 1837 a parte occidental da carta e en 1842 o vizconde de Santar\u00e9m reproduciu a parte dedicada a \u00c1frica. Ao morrer o bar\u00f3n de Walckenaer en 1852, a s\u00faa biblioteca sa\u00edu a poxa. De la Sagra alertou ao Ministerio de Mari\u00f1a espa\u00f1ol, que poxou pola carta e logrou adquirila por 4.321 francos da \u00e9poca.\nLocalizaci\u00f3n actual.\nDesde 1853 a carta exponse na Sala de Descubrimentos do Museo Naval de Madrid. A Carta realizou moi poucas sa\u00eddas do Museo. A m\u00e1is dram\u00e1tica ocorreu en novembro de 1936, en plena Guerra Civil, cando foi evacuada a Valencia para salvala das tropas nacionais que avanzaban sobre Madrid.\nA Carta non foi restaurada nunca. Realiz\u00e1ronse varias edici\u00f3ns facs\u00edmiles, a primeira en 1892 e a m\u00e1is recente en 1992.\nHistoriograf\u00eda.\nA publicaci\u00f3n de obras sobre o mapa de de la Cosa concentrouse en tres momentos hist\u00f3ricos:\nTerritorios representados.\nO mapa amosa, de oeste a leste: o continente americano e as s\u00faas illas adxacentes; o oc\u00e9ano Atl\u00e1ntico cos seus arquip\u00e9lagos principais; Europa, o Mediterr\u00e1neo e \u00c1frica; o continente asi\u00e1tico e o oc\u00e9ano \u00cdndico. A\u00ednda que se lle chama \"mapamundi\" \u00e1 carta de Juan de la Cosa, non o \u00e9 nun sentido estrito porque a s\u00faa representaci\u00f3n de Asia acaba na pen\u00ednsula da India, omitindo a China e o Xap\u00f3n. Tampouco aparecen o oc\u00e9ano Pac\u00edfico nin as rexi\u00f3ns ant\u00e1rticas.\nCentroam\u00e9rica e Antillas.\nO trazado do mapa \u00e9 claro e detallado na zona das Antillas, que aparecen representadas cada unha co seu nome. Entre o grupo de illas Bahamas debuxado por De la Cosa con gran precisi\u00f3n at\u00f3pase a illa de Guanahani, que curiosamente non recibe ning\u00fan tratamento gr\u00e1fico especial nin texto particular a pesar de ser a primeira terra \"das Indias\" que Col\u00f3n afirma ter avistado na s\u00faa primeira viaxe.\nCuba aparece baixo esa apelaci\u00f3n, derivada da palabra ind\u00edxena Cubanac\u00e1n, e non co nome de Juana que lle dera Col\u00f3n. A s\u00faa imaxe \u00e9 bastante exacta: alongada, con numerosas ba\u00edas, estrangulada en dous puntos e cun extremo occidental curvado que forma un amplo golfo cheo de pequenas illas. O autor do mapa repres\u00e9ntaa correctamente como illa, a pesar de que en xu\u00f1o de 1494 Col\u00f3n fixera xurar a todos os que o acompa\u00f1aban na s\u00faa segunda viaxe, entre os que se encontraba De la Cosa, que Cuba non era unha illa, sen\u00f3n unha pen\u00ednsula do continente asi\u00e1tico. Alg\u00fans autores dubidan que De la Cosa puidese co\u00f1ecer o feito da insularidade de Cuba en 1500, o cal implicar\u00eda que o mapa debeu elaborarse m\u00e1is tarde, mais outros historiadores afirman que para 1500 varias expedici\u00f3ns castel\u00e1s xa circunnavegaran a illa.\nContrariamente \u00e1s Antillas, a costa continental veci\u00f1a est\u00e1 debuxada de maneira imprecisa, faltando as pen\u00ednsulas de Florida e o Iucat\u00e1n, o golfo de M\u00e9xico e en xeral toda Am\u00e9rica Central, en cuxo lugar figura unha gran cartela coa imaxe de San Cristovo.\nCrese que De la Cosa puido ter tapado a posta con este recadro a zona centroamericana para evitar debuxar unha li\u00f1a de costa continua entre Norteam\u00e9rica e Suram\u00e9rica, a cal negar\u00eda a existencia do paso mar\u00edtimo cara \u00e1s illas das Especias que Col\u00f3n e outros afirmaban exist\u00eda al\u00ed.\nSuram\u00e9rica.\nO mapa mostra a costa suramericana adornada con bandeiras castel\u00e1s desde o cabo da Vela (na actual Colombia) at\u00e9 o extremo oriental do continente. Al\u00ed figura un texto que di \"Este cavo se descubrio en a\u00f1o de mily IIII X C IX por Castilla syendo descubridor vicentians\" (\"Este cabo descubriuse en 1499 por Castela sendo o descubridor Vicente Y\u00e1\u00f1ez\") e que moi probablemente se refire \u00e1 chegada de Vicente Y\u00e1\u00f1ez Pinz\u00f3n a finais de xaneiro de 1500 \u00e1 punta oriental de Suram\u00e9rica, \u00e1 que chamou cabo de Santa Mar\u00eda da Consolaci\u00f3n.\nM\u00e1is cara ao leste a\u00ednda e separada do continente aparece unha \u00abYsla descubierta por portugal\u00bb (\"Illa descuberta por Portugal\") coloreada en azul. Probablemente De la Cosa quixo reflectir as\u00ed a terra descuberta polo portugu\u00e9s Pedro \u00c1lvares Cabral en 1500 e que este bautizara como \"Terra de Vera Cruz\" ou \"de Santa Cruz\".\nNa zona norte da rexi\u00f3n suramericana aparece a Costa de perlas, que fora descuberta por Col\u00f3n na s\u00faa terceira viaxe (1498) e que foi percorrida polo propio de la Cosa na s\u00faa viaxe con Alonso de Ojeda. Aparecen tam\u00e9n d\u00faas menci\u00f3ns doutros tantos \"mares doces\" (Mar de agua duce e Mar Duce) que corresponden, respectivamente, ao da desembocadura do Orinoco, descuberto por Diego de Lepe en 1500 e ao situado fronte \u00e1 costa das G\u00fcianas, navegado por Ojeda en 1499.\nNorteam\u00e9rica.\nO mapa representa Norteam\u00e9rica como unha masa continental continua que se estende at\u00e9 o \u00c1rtico. Repres\u00e9ntase de maneira m\u00e1is esquem\u00e1tica e con menos indicaci\u00f3ns que outras zonas xeogr\u00e1ficas. O fragmento de costa norteamericana onde de la Cosa si escribiu top\u00f3nimos est\u00e1 sinalado por cinco bandeiras inglesas de cor azul e marr\u00f3n situadas entre d\u00faas inscrici\u00f3ns referidas \u00e1 mesma naci\u00f3n: mar descubierta po ynglesie (\"mar descuberto por ingleses\") ao oeste e cavo de ynglaterra (\"cabo de Inglaterra\") ao leste.\nCrese que de la Cosa quixo representar desta maneira os descubrimentos realizados por Giovanni Caboto nas s\u00faas expedici\u00f3ns de 1497 e 1498 baixo bandeira inglesa. O embaixador castel\u00e1n en Londres, Pedro de Ayala, debeulle enviar aos Reis Cat\u00f3licos unha copia do mapa debuxado por Caboto, hoxe en d\u00eda desaparecido.\nVello Mundo.\nAs costas de Europa e do Mediterr\u00e1neo aparecen debuxadas coa precisi\u00f3n habitual dos portulanos da \u00e9poca. O contorno de \u00c1frica amosaba os m\u00e1is recentes descubrimentos portugueses. As\u00ed, no extremo sur do continente at\u00f3pase unha nota que di: \"At\u00e9 aqu\u00ed descubriu o excelente rei D. Xo\u00e1n de Portugal\", en referencia \u00e1 viaxe de Bartolomeu Dias de 1487-1488. A costa oriental africana, que acababan de reco\u00f1ecer os portugueses, presenta un trazado menos exacto.\nO continente asi\u00e1tico est\u00e1 debuxado s\u00f3 en parte e de maneira bastante inexacta. O mapa c\u00f3rtase nas ribeiras do mar Ar\u00e1bigo e falta polo tanto gran parte do subcontinente indio. Sri Lanka aparece representada como unha grande illa triangular chamada \"Trapobana\". Debaixo da pen\u00ednsula indost\u00e1nica un texto di: \"Terra descuberta polo rei D. Manuel, rei de Portugal\", en referencia \u00e1 viaxe de Vasco da Gama de 1497-1499. \u00c1 parte desta nota, a representaci\u00f3n da India \u00e9 similar \u00e1s dos mapas da \"Geographia\" de Tolomeo as\u00ed como \u00e1 do Atlas Catal\u00e1n de 1375. Na parte central do oc\u00e9ano \u00cdndico aparecen debuxadas d\u00faas grandes illas, \"Zanabar\" e \"Madagascoa\", similares \u00e1s do globo terr\u00e1queo de Martin Behaim.\nO cortar o mapa para non representar nin Indochina nin China poder\u00eda ter sido unha estrataxema de De la Cosa, que as\u00ed evitar\u00eda ter que tomar partido sobre se as terras descubertas por Col\u00f3n eran o extremo oriental de Asia ou ben un continente novo.\nCartograf\u00eda.\nLi\u00f1as de referencia.\nO mapa de Juan de la Cosa presenta as li\u00f1as de rumbos tradicionais dos portulanos. Nel figuran d\u00faas rosas dos ventos principais de 32 direcci\u00f3ns, unha ao sur da India e outra maior no medio do Atl\u00e1ntico. Estas d\u00faas rosas son os centros de sendas circunferencias determinadas por outras 16 rosas dos ventos m\u00e1is pequenas. Ao contrario doutras cartas posteriores, as rosas deste mapa non se intersecan unhas con outras. A li\u00f1a que une os centros das rosas constit\u00fae o eixe principal da carta.\nAdemais aparecen claramente resaltadas tres li\u00f1as rectas: unha leste-oeste rotulada \u00abc\u00edrculo cancro\u00bb que coincide case co eixe principal do mapa; outra, chamada \u00abc\u00edrculo equinoccial\u00bb ou \u00abli\u00f1a equinoccial\u00bb, paralela \u00e1 anterior e situada na metade sur, e unha li\u00f1a norte-sur que pasa polos arquip\u00e9lagos das Azores e de Cabo Verde e corta perpendicularmente as d\u00faas anteriores, titulada \u00abli\u00f1a meridional\u00bb. Os historiadores identifican unanimemente o \u00abc\u00edrculo equinoccial\u00bb co Ecuador e a maior\u00eda consideran que o \u00abc\u00edrculo cancro\u00bb representa o Tr\u00f3pico de C\u00e1ncer. Sobre a li\u00f1a vertical d\u00edxose que se trata da li\u00f1a fixada polo papa Alexandre VI na bula \"Inter Caetera\" (1493) ou ben que \u00e9 o meridiano tomado como referencia no tratado de Tordesillas (1494) para dividir o Atl\u00e1ntico entre Castela e Portugal. Outra teor\u00eda afirma que De la Cosa quixo sinalar a lonxitude na que a declinaci\u00f3n magn\u00e9tica se anula, \u00e9 dicir, onde o norte sinalado polo comp\u00e1s corresponde exactamente co polo Norte xeogr\u00e1fico sinalado pola Estrela Polar.\nEscala.\nO mapa proporciona d\u00faas escalas en forma de li\u00f1as de puntos sen ning\u00fan n\u00famero nin explicaci\u00f3n, colocadas nas marxes superior e inferior da metade occidental da carta. Crese que a distancia entre puntos poder\u00eda representar 50 millas. Tam\u00e9n se afirmou que o mapa foi debuxado utilizando unha escala diferente para o Novo Mundo e para o Vello, o que ter\u00eda dilatado a imaxe de Am\u00e9rica nunha proporci\u00f3n de 1,4:1 respecto ao Vello Mundo.\nO mapa non amosa nin os valores nin a definici\u00f3n do sistema de coordenadas utilizado na s\u00faa construci\u00f3n.\nO problema da latitude.\nSe se parte da hip\u00f3tese de que o mapa representa o globo terrestre segundo unha malla perpendicular de lonxitude e latitude, ch\u00e9gase \u00e1 conclusi\u00f3n de que de la Cosa foi bastante exacto coas lonxitudes pero cometeu erros de vulto coa latitude das terras americanas recentemente descubertas: Porto Rico aparece debuxado sobre o Tr\u00f3pico de C\u00e1ncer (o \u00abc\u00edrculo cancro\u00bb) cando realmente se atopa cinco graos ao sur do mesmo; a Espa\u00f1ola aparece \u00e1 mesma altura que as Canarias, a pesar de que as s\u00faas latitudes difiren realmente en oito graos; a costa norte de Cuba parece chegar no mapa at\u00e9 os 36\u00baN mentres que realmente queda doce graos m\u00e1is ao sur.\nCol\u00f3n parece ter cometido os mesmos erros xa que, entre outros exemplos, na s\u00faa carta ao escrib\u00e1n de raci\u00f3n de marzo de 1493 afirmou da Espa\u00f1ola que \u00abo sol ten al\u00ed gran forza, posto que \u00e9 distante da li\u00f1a equinoccial vinte e seis graos\u00bb, mentres que esta illa se encontra realmente entre os 17.5 e 20\u00baN de latitude. En 1494 repetiu o mesmo dato nunha carta aos Reis Cat\u00f3licos relatando a s\u00faa segunda viaxe.\nImportancia.\nO mapa de Juan de la Cosa ten grande importancia hist\u00f3rica por ser o \u00fanico mapa co\u00f1ecido realizado por un testemu\u00f1o presencial dos das primeiras viaxes de Col\u00f3n. \u00c9 ademais a carta m\u00e1is antiga na que aparece de forma indiscutible o continente americano.\nDado que se trata dunha carta manuscrita, non gravada ou impresa, s\u00f3 unhas poucas persoas puideron ter o privilexio de consultala e estudala en detalle. Crese por iso que a s\u00faa influencia no desenvolvemento da cartograf\u00eda debeu ser limitada. Non obstante, sabemos que na s\u00faa \u00e9poca foi apreciada pola s\u00faa calidade xa que ou ela ou unha posterior do mesmo autor foi citada por Pedro M\u00e1rtir en 1514 entre as \"cartas de marear\" castel\u00e1s m\u00e1is valiosas."}
{"id": "206761", "revid": "23204", "url": "https://gl.wikipedia.org/wiki?curid=206761", "title": "Ligamento metacarpiano transverso superficial", "text": "O ligamento metacarpiano transverso superficial \u00e9 un ligamento do membro superior humano, pertencente ao pulso. Reforza as articulaci\u00f3ns intermetacarpais, sendo m\u00e1is fino ca o ligamento metacarpiano transverso fondo. Est\u00e9ndese entre dende o segundo metacarpiano ata o quinto. "}
{"id": "206762", "revid": "85894", "url": "https://gl.wikipedia.org/wiki?curid=206762", "title": "Pedreiras, Go\u00e1, Cospeito", "text": "Pedreiras \u00e9 un lugar da parroquia de Go\u00e1, no concello lugu\u00e9s de Cospeito, na comarca da Terra Ch\u00e1. Segundo o IGE, en 2019 ti\u00f1a 12 habitantes (6 homes e seis mulleres), o que sup\u00f3n unha diminuci\u00f3n respecto do ano 1999 cando ti\u00f1a 13 habitantes."}
{"id": "206763", "revid": "56817", "url": "https://gl.wikipedia.org/wiki?curid=206763", "title": "Articulaci\u00f3ns metacarpofal\u00e1nxicas", "text": "As articulaci\u00f3ns metacarpofal\u00e1nxicas son un conxunto de articulaci\u00f3ns do membro superior humano, pertencentes ao pulso. Te\u00f1en forma condiloide\u00a0e artellan os \u00f3sos metacarpianos coa falanxe proximal correspondente. Cada unha das catro articulaci\u00f3ns est\u00e1 reforzada por un ligamento palmar e por un lateral.\nMovementos.\nEstas articulaci\u00f3ns permiten movementos de flexi\u00f3n, extensi\u00f3n, aduci\u00f3n, abduci\u00f3n e circunduci\u00f3n. Tanto a abduci\u00f3n coma a aduci\u00f3n son movementos moi limitados.\nM\u00fasculos.\nColaboran na flexi\u00f3n:\nColaboran na extensi\u00f3n:"}
{"id": "206764", "revid": "98629", "url": "https://gl.wikipedia.org/wiki?curid=206764", "title": "Apolar", "text": "Apolar \u00e9 todo aquilo que carece de polos. Especialmente, en qu\u00edmica, apl\u00edcase a certo tipo de mol\u00e9culas.\nUnha mol\u00e9cula \u00e9 polar cando un dos seus extremos est\u00e1 cargado positivamente, mentres que o outro o est\u00e1 de maneira negativa. Cando unha mol\u00e9cula \u00e9 apolar, estas cargas no existen.\nAd\u00f3itase usar o termo hidr\u00f3fobo para unha substancia apolar, debido \u00e1 similitude de comportamentos con respecto \u00e1 auga, o chamado \"disolvente universal\": unha substancia hidr\u00f3foba \u00e9 aquela que repele \u00e1 auga ou \"foxe\" dela, a as substancias apolares non se disolven en auga, mesmo as que sexan l\u00edquidas (como o aceite). A auga \u00e9 un disolvente polar e, por tanto, no seu seo s\u00f3 pode albergar mol\u00e9culas polares.\nIsto d\u00e9bese a que, a nivel microsc\u00f3pico, algo pode disolverse nunha substancia cando aparecen unhas pontes moleculares entre as part\u00edculas de disolvente e de soluto. Estas pontes (ou enlaces moleculares secundarios) aparecen entre as zonas con cargas de distinto signo en ambas as mol\u00e9culas.\nA auga \u00e9 unha mol\u00e9cula polar (ten d\u00faas zonas con distinta carga, positiva e negativa) e calquera substancia que se queira disolver nela ten que ser polar, para que se poidan poder establecer ditos enlaces.\nMol\u00e9culas apolares.\nAs mol\u00e9culas apolares est\u00e1n formadas por \u00e1tomos de non metal unidos por enlaces covalentes, sempre que non exista entre eles unha diferenza de electronegatividade importante. Na pr\u00e1ctica, as mol\u00e9culas apolares poden ser:"}
{"id": "206765", "revid": "56817", "url": "https://gl.wikipedia.org/wiki?curid=206765", "title": "Glauber", "text": "Glauber pode referirse a:"}
{"id": "206766", "revid": "89787", "url": "https://gl.wikipedia.org/wiki?curid=206766", "title": "Deus Pai", "text": "Deus Pai \u00e9 un t\u00edtulo dado a Deus en moitas relixi\u00f3ns monote\u00edstas, especialmente nas abrah\u00e1micas. No xuda\u00edsmo Deus \u00e9 chamado Pai por ser o creador, o dador da vida e da lei, e protector. No cristianismo, Deus tam\u00e9n \u00e9 chamado \"Pai\" polas relaci\u00f3ns paternofiliais reveladas por Xes\u00fas Cristo e polas raz\u00f3ns mencionadas anteriormente.\nPolo xeral, o nome \"Pai\" representa o papel de Deus como dador de vida, autoridade, protector poderoso e, a mi\u00fado, percebido como omnipotente, omnisciente e omnipresente, cun poder infinito e cunha caridade m\u00e1is al\u00f3 do entendemento humano. Por exemplo, logo de rematar o grande traballo da \"Summa Theologica\", Tom\u00e9 de Aquino conclu\u00eda que non comezara a comprender a\u00ednda a Deus Pai.\nO x\u00e9nero de Deus.\nNa maior\u00eda das tradici\u00f3ns e escritos das grandes relixi\u00f3ns monote\u00edstas, atrib\u00faense caracter\u00edsticas masculinas a Deus. Na Biblia f\u00e1lase directamente de Deus como termo masculino \"Pai\", tanto no Antigo como no Novo Testamento.\nA mi\u00fado def\u00ednese a Deus como un ser puramente espiritual e, xa que logo, sen sexo. Por exemplo, o Catecismo da Igrexa Cat\u00f3lica no seu punto 239 declara que \"Conv\u00e9n lembrar, ent\u00f3n, que Deus transcende a distinci\u00f3n humana dos sexos. Non \u00e9 home nin muller, \u00e9 Deus\" .\nTam\u00e9n na Biblia p\u00f3dense atopar imaxes femininas referentes a Deus. A\u00ednda que nunca se chama a Deus \"Nai\", \u00e1s veces comp\u00e1raselle cunha nai. Unha muller dando a luz (Is 42,14), unha nai que non esquece aos seus fillos (Is 49,15), que os conforta (Is 66,12-13), unha nai que protexe a Israel (Is 46,3-4) etc.\nO concepto isl\u00e1mico de Deus dist\u00e1nciase das concepci\u00f3ns xudeas e cristi\u00e1s, e o termo \"pai\" non \u00e9 aplicado polos musulm\u00e1ns a Deus."}
{"id": "206767", "revid": "79832", "url": "https://gl.wikipedia.org/wiki?curid=206767", "title": "Enol", "text": "Un enol ou alquenol \u00e9 un alqueno (hidrocarburo cun dobre enlace entre carbonos) que leva unido un grupo hidroxilo a un dos \u00e1tomos de carbono do dobre enlace. Un alqueno que leve un hidroxilo unido en cada un dos carbonos do dobre enlace denom\u00ednase enodiol. Os ani\u00f3ns desprotonados dos enois reciben o nome de enolatos. Unha redutona \u00e9 un composto que ten unha estrutura de enodiol cun grupo carbonilo adxacente.\nO dobre enlace C=C co grupo OH adxacente d\u00e1lle aos enois e enodiois as s\u00faas caracter\u00edsticas qu\u00edmicas, que fan que presenten tautomer\u00eda ceto-en\u00f3lica. Na tautomer\u00eda ceto-enol, os enois interconv\u00e9rtense coas cetonas ou aldehidos.\nAs palabras enol e alquenol proceden de \"alqueno\" ou do prefixo \"en\" que indica dobre enlace, e da terminaci\u00f3n \"ol\" dos alcohois, indicando o seu grupo hidroxilo.\nTautomer\u00eda ceto-en\u00f3lica.\nOs enois interconv\u00e9rtense con compostos con grupos carbonilo que te\u00f1en un hidr\u00f3xeno alfa, como cetonas e aldehidos. O composto \u00e9 desprotonado nun lado e protonado noutro, \u00e1 vez que se intercambia a posici\u00f3n dun enlace sinxelo e outro dobre. Estes cambios denom\u00ednanse tautomer\u00eda ceto-en\u00f3lica.\nA forma enol \u00e9 xeralmente inestable e cambia rapidamente \u00e1 forma ceto (cetona), debido \u00e1 maior electronegatividade do os\u00edxeno, que lle permite formar enlaces m\u00e1is fortes.\nTautomer\u00eda en compostos multicarbonados.\nPor\u00e9n, en compostos 1,3-dicarbonil e 1,3,5-tricarbonil predominan as formas (mono-)enol. Isto d\u00e9bese \u00e1 formaci\u00f3n intramolecular de enlaces de hidr\u00f3xeno e posiblemente a unha doada transferencia de prot\u00f3ns interna.\nAs\u00ed, no equilibrio, aproximadamente o 99% das mol\u00e9culas de propanodial (OHCCH2CHO) est\u00e1n na forma mono-enol. A porcentaxe \u00e9 menor para as 1,3-aldehido cetonas e dicetonas, como a acetilacetona.\nEnolatos.\nCando ocorre a tautomer\u00eda ceto-enol, o ceto ou o enol \u00e9 desprotonado e f\u00f3rmase un ani\u00f3n chamado enolato como intermediato da reacci\u00f3n. Os enolatos son xeralmente moi b\u00e1sicos. Nos enolatos a carga ani\u00f3nica deslocal\u00edzase no os\u00edxeno e o carbono. Os enolatos son estabilizados en certo grao por esta deslocalizaci\u00f3n da carga sobre tres \u00e1tomos. Nas descrici\u00f3ns cl\u00e1sicas do enlace, fundamentalmente na teor\u00eda do enlace de valencia, isto explic\u00e1base por un fen\u00f3meno chamado resonancia (unha explicaci\u00f3n m\u00e1is moderna d\u00e1a a teor\u00eda dos orbitais moleculares). \nEnodiois.\nUn enodiol \u00e9 un alqueno cun grupo hidroxilo unido a cada un dos carbonos do dobre enlace C=C. Os enediois son intermediatos de reacci\u00f3n na transformaci\u00f3n Lobry-de Bruyn-van Ekenstein.\nRedutonas.\nOs enodiois cun grupo carbonilo adxacente ao grupo enodiol denom\u00ednanse redutonas. A estrutura enodiol estabil\u00edzase por resonancia, como resultado da tautomer\u00eda co carbonilo adxacente. Por tanto, o equilibrio qu\u00edmico produce principalmente a forma enodiol en vez da ceto. As redutonas son axentes redutores fortes, eficaces antioxidantes e \u00e1cidos bastante fortes.\nExemplos de redutonas son o tartronaldehido, o \u00e1cido red\u00factico e o \u00e1cido asc\u00f3rbico."}
{"id": "206768", "revid": "1131", "url": "https://gl.wikipedia.org/wiki?curid=206768", "title": "Mar Pereira", "text": "Mar\u00eda del Mar Pereira \u00c1lvarez, nada en 1967 en Vigo, \u00e9 unha directiva e xestora p\u00fablica galega.\nTraxectoria.\nLicenciouse en F\u00edsica pola Universidade de Santiago de Compostela, que anos despois completou cun mestrado en Econom\u00eda e Xesti\u00f3n da sa\u00fade na mesma universidade. En 1990 comezou a traballar coma enxe\u00f1eira de desenvolvemento en INISEL, unha empresa p\u00fablica, que despois se integrou no que agora \u00e9 Indra . En 1993 entrou a traballar en Sopra-Bull como analista, e en 1995 incorp\u00f3rase xa \u00e1 conseller\u00eda de Sanidade da Xunta de Galicia como responsable t\u00e9cnico de diferentes proxectos. Mantense na conseller\u00eda, en diversos postos tanto na administraci\u00f3n da mesma coma no Sergas, ata 2005 data en que chega a ser Subdirectora Xeral de Informaci\u00f3n e Servizos Tecnol\u00f3xicos da Conseller\u00eda. Durante ese tempo aprobou ademais a oposici\u00f3n, co que se converteu en funcionaria coa categor\u00eda de t\u00e9cnica superior.\nEn abril de 2009, coa chegada ao goberno de Alberto N\u00fa\u00f1ez Feij\u00f3o, \u00e9 nomeada Secretaria Xeral de Modernizaci\u00f3n e Innovaci\u00f3n Tecnol\u00f3xica, nun posto que depend\u00eda directamente da presidencia da Xunta. Desde esta secretar\u00eda xeral, Mar Pereira centralizou todos os servizos tecnol\u00f3xicos da Xunta e un amplo orzamento, tanto interno como de contrataci\u00f3ns e subvenci\u00f3ns cara a empresas e entidades, dirixindo a pol\u00edtica dixital da comunidade. Tam\u00e9n ocupou por ese posto a presidencia de Retegal, a empresa p\u00fablica de telecomunicaci\u00f3ns, e a presidencia do Observatorio da sociedade da Informaci\u00f3n e modernizaci\u00f3n de Galicia (Osimga). En 2012 a Secretar\u00eda Xeral transformouse en Axencia para a Modernizaci\u00f3n Tecnol\u00f3xica de Galicia (AMTEGA), co que recibiu unha maior autonom\u00eda econ\u00f3mica e de actuaci\u00f3n. Durante a d\u00e9cada que Pereira ocupou a s\u00faa direcci\u00f3n, desenvolveuse unha activa axenda dixital, executando un importante programa orzamentario de fondos europeos e consolidando un modelo de xesti\u00f3n da pol\u00edtica dixital que \u00e9 un referente no \u00e1mbito p\u00fablico.\nEn setembro de 2022 Mar Pereira abandonou a direcci\u00f3n da Amtega a petici\u00f3n propia. Foi substitu\u00edda no seu posto por Juli\u00e1n Cervi\u00f1o."}
{"id": "206769", "revid": "113870", "url": "https://gl.wikipedia.org/wiki?curid=206769", "title": "Bandeira de Chile", "text": "A bandeira de Chile, co\u00f1ecida como \"A estrela solitaria\", foi adoptada oficialmente o 18 de outubro de 1817. Est\u00e1 dividida horizontalmente en d\u00faas franxas: a superior \u00e9 azul e branca mentres que a inferior \u00e9 vermella. Sobre o cant\u00f3n azul, sit\u00faase un estrela de cinco puntas de cor branco.\nAs principais interpretaci\u00f3ns do uso das cores da bandeira atrib\u00faen \u00f3 azul a representaci\u00f3n dos ceos e o oc\u00e9ano Pac\u00edfico; \u00f3 branco, os cumios nevados da cordilleira de los Andes; e \u00f3 vermello, o sangue verquido polos heroes nacionais na loita pola independencia. \u00c1 s\u00faa vez, a estrela simboliza os tres poderes do Estado chileno (Executivo, lexislativo e xudicial) que velan pola integridade da naci\u00f3n; por\u00e9n, outras interpretaci\u00f3ns atribuir\u00edan a estrela \u00fanica como referencia \u00f3 Estado unitario, a diferenza de, por exemplo, a bandeira dos Estados Unidos de Am\u00e9rica cuxas m\u00faltiples estrelas representan o federalismo.\nPor\u00e9n, segundo os relatos do poema \u00e9pico \"A Araucana\" (1569), as cores da actual bandeira chilena remontar\u00edanse \u00e1s bandas tricolores empregadas polos toquis mapuches durante a Guerra de Arauco contra a Conquista espa\u00f1ola, mentres que a estrela ser\u00eda a representaci\u00f3n da estrela de Arauco, segundo Bernardo O'Higgins.\nO D\u00eda oficial da Bandeira nacional cel\u00e9brase o 9 de xullo en conmemoraci\u00f3n dos 77 soldados que faleceron en 1882 na Combate de Concepci\u00f3n, durante a Guerra do Pac\u00edfico.\nConstruci\u00f3n e despregue.\nO Goberno de Chile usa un logotipo baseado na bandeira nacional e as s\u00faas cores est\u00e1n definidas tanto no sistema Pantone como no RGB e CMYK para a s\u00faa utilizaci\u00f3n en formatos dixitais e impresos. Estas cores poder\u00edan semellar as tonalidades oficiais da bandeira, mais non corresponden precisamente a estas."}
{"id": "206773", "revid": "35560", "url": "https://gl.wikipedia.org/wiki?curid=206773", "title": "Consello de Estado de Espa\u00f1a", "text": "O Consello de Estado \u00e9 un \u00f3rgano consultivo do reino de Espa\u00f1a, creado en 1526 e a\u00ednda existente hoxe en d\u00eda.\nHistoria.\nPresente xa durante o reinado dos Reis Cat\u00f3licos baixo os nomes de Consello de Arag\u00f3n e Consello de Castela, constitu\u00edu un instrumento do rei das Espa\u00f1as co fin de debater sobre a pol\u00edtica exterior da monarqu\u00eda. O rei Carlos I de Espa\u00f1a decidiu crear un consello propio para os asuntos externos da monarqu\u00eda debido ao grande peso da pol\u00edtica exterior durante o seu reinado. O Consello de Estado de Espa\u00f1a empezou a funcionar en 1526, cando Solim\u00e1n o Magn\u00edfico ameazaba Austria. Foi o \u00fanico Consello que non ti\u00f1a presidente, pois era o propio Rei quen asum\u00eda esa funci\u00f3n.\nOs seus conselleiros non eran especialistas en leis sen\u00f3n expertos en relaci\u00f3ns internacionais, como o Duque de Alba ou Nicol\u00e1s Perrenot. Os conselleiros eran, por tanto, membros da alta nobreza e do alto clero. En tempos de Filipe II en ocasi\u00f3ns o monarca non presid\u00eda os consellos e, no seu lugar, enviaba o seu secretario Antonio P\u00e9rez. A s\u00faa misi\u00f3n era asesorar o rei sobre a pol\u00edtica exterior e ti\u00f1a o control das embaixadas de Viena (dinast\u00eda familiar dos Austrias), Roma, Venecia, X\u00e9nova, e das principais potencias de Europa: Francia, Inglaterra e Portugal. A diferenza do Consello de Castela, onde o rei escoitaba os conselleiros e executaba as conclusi\u00f3ns que lle presentaban, no Consello de Estado era o propio rei quen expu\u00f1a os puntos a debater, escoitaba os seus conselleiros e, posteriormente, tomaba as decisi\u00f3ns.\nCoa Constituci\u00f3n de 1812 recuperouse o Consello de Estado como \u00f3rgano de control do poder do monarca, e fixaba que o monarca precisaba a aprobaci\u00f3n do Consello para algunhas tomas de decisi\u00f3ns. Despois de 1904 converteuse en \u00f3rgano consultivo do poder executivo, funci\u00f3n que segue mantendo na actualidade, logo da definici\u00f3n xur\u00eddica operada durante a democracia.\nComposici\u00f3n e funci\u00f3ns.\nA estrutura e funci\u00f3ns do Consello de Estado rec\u00f3llense no artigo 107 da Constituci\u00f3n Espa\u00f1ola de 1978. \u00c9 o supremo \u00f3rgano consultivo do Goberno de Espa\u00f1a e est\u00e1 formado na s\u00faa maior parte por pol\u00edticos retirados dos dous principais partidos de Espa\u00f1a.\nEst\u00e1 formado polo Presidente, o pleno, a comisi\u00f3n Permanente, a comisi\u00f3n de Estudos e as Secci\u00f3ns.\nA funci\u00f3n do Consello de Estado \u00e9 exclusivamente consultiva, e lim\u00edtase a dar a s\u00faa opini\u00f3n fundada sobre o obxecto da consulta ou a propor outra soluci\u00f3n m\u00e1is adecuada. No exercicio desta funci\u00f3n, debe velar pola observancia da Constituci\u00f3n e do resto do ordenamento xur\u00eddico (ver Lei Org\u00e1nica 3/1980, de 22 de abril). Ademais, debe procurar a harmon\u00eda do sistema, o rigor da t\u00e9cnica normativa e o bo facer da Administraci\u00f3n, para reducir ao m\u00ednimo a conflitividade cos cidad\u00e1ns. Tres dos seus conselleiros permanentes son designados cada ano para formar parte do Tribunal de Conflitos de Xurisdici\u00f3n.\nComposici\u00f3n.\nA composici\u00f3n actual do Consello de Estado do Reino de Espa\u00f1a en decembro de 2018 \u00e9:\nPresidencia: Mar\u00eda Teresa Fern\u00e1ndez de la Vega, exvicepresidenta do Goberno de Espa\u00f1a, exministra da Presidencia, exportavoz do Goberno, exsecretaria de Estado de Xustiza e exdeputada por varias provincias.\nSecretar\u00eda xeral: Guadalupe Hern\u00e1ndez-Gil y \u00c1lvarez-Cienfuegos, letrada do Consello de Estado.\nConselleiros permanentes:\nConselleiros natos:\nConselleiros electivos:\nTodos te\u00f1en tratamento de \"Excelent\u00edsimo/a Se\u00f1or/a\", excepto o Xefe do Gabinete, que recibe tratamento de \"Ilustr\u00edsimo/a Se\u00f1or/a\""}
{"id": "206774", "revid": "27155", "url": "https://gl.wikipedia.org/wiki?curid=206774", "title": "Alquenol", "text": ""}
{"id": "206775", "revid": "23204", "url": "https://gl.wikipedia.org/wiki?curid=206775", "title": "Polaridade qu\u00edmica", "text": "A polaridade qu\u00edmica ou, simplemente, polaridade \u00e9 unha caracter\u00edstica que describe a distribuci\u00f3n de cargas positivas e negativas nun dipolo. A \"polaridade\" dun enlace ou dunha mol\u00e9cula d\u00e9bese \u00e1 diferenza de electronegatividade entre os elementos qu\u00edmicos que a compo\u00f1en, que induce \u00e1 separaci\u00f3n das cargas el\u00e9ctricas no espazo. Se a maior\u00eda das cargas se distrib\u00faen asimetricamente o enlace, ou a mol\u00e9cula, ser\u00e1 \"polar\", mentres que se as caragas se distrib\u00faen simetricamente, ser\u00e1n es, \u00e9 dicir, \"non polares\".\nA polaridade dunha mol\u00e9cula est\u00e1 intimamente relacionada con outras propiedades f\u00edsicas, como a solubilidade, o punto de fusi\u00f3n, o punto de ebulici\u00f3n, as forzas intermoleculares (de van der Waals, pontes de hidr\u00f3xeno) e propiedades qu\u00edmicas (como a reactividade).\nTeor\u00eda.\nPolaridade dun enlace.\nNun enlace, o dobrete electr\u00f3nico pode non ser compartido equitativamente entre os dous \u00e1tomos: un dos dous pode ter unha forza de atracci\u00f3n da nube electr\u00f3nica maior do que o outro. Ch\u00e1mase electronegatividade a esta capacidade dos \u00e1tomos de atraeren a nube electr\u00f3nica. Esta desigual distribuci\u00f3n de carga el\u00e9ctrica transforma daquela a parella de \u00e1tomos nun dipolo. Ocorre como se houbera unha transferencia electr\u00f3nica parcial do \u00e1tomo menos electronegativo cara ao \u00e1tomo m\u00e1is electronegativo. \nEsta transferencia ficticia introduce o concepto de \"carga parcial\": ao \u00e1tomo m\u00e1is electronegativo, que atrae o dobrete electr\u00f3nico, as\u00edgnaselle unha carga parcial negativa notada como \u2013\u03b4e (ou \u03b4\u2013), e ao outro unha carga parcial positiva, sinalada como +\u03b4e (ou \u03b4+). Esta notaci\u00f3n foi introducida en 1926 por Christopher Ingold e a s\u00faa esposa. A ligaz\u00f3n ou enlace covalente toma ent\u00f3n un car\u00e1cter i\u00f3nico parcial.\nEn funci\u00f3n da diferenza de electronegatividade entre os \u00e1tomos, o enlace interat\u00f3mico var\u00eda entre dous extremos:\nEntre estes dous extremos (diferenzas de electronegatividade entre 0,4 e 1,7 na escala de Pauling), o enlace denom\u00ednase covalente polar.\nPolaridade dunha mol\u00e9cula.\nUnha mol\u00e9cula \u00e9 unha uni\u00f3n qu\u00edmica constitu\u00edda por un ou m\u00e1is enlaces covalentes resultante da combinaci\u00f3n dos orbitais at\u00f3micos dos \u00e1tomos que a compo\u00f1en. Na mol\u00e9cula, en funci\u00f3n da natureza e, polo tanto, da electronegatividade dos \u00e1tomos que a compo\u00f1en, poden aparecer cargas parciais. A distribuci\u00f3n destas cargas no espazo d\u00e1 o seu car\u00e1cter polar ou non polar \u00e1 mol\u00e9cula.\nPero un enlace polar non require sempre unha mol\u00e9cula polar; para descubrir se unha mol\u00e9cula \u00e9 polar hai que atender \u00e1 cantidade de enlaces polares e \u00e1 estrutura da mol\u00e9cula. Para iso \u00e9 necesario determinar un par\u00e1metro f\u00edsico chamado momento dipolar el\u00e9ctrico do dipolo el\u00e9ctrico. Def\u00ednese como unha magnitud vectorial con m\u00f3dulo igual ao produto da carga q pola distancia que as separa d, e cuxa direcci\u00f3n vai da carga negativa \u00e1 positiva. A polaridade \u00e9 a suma vectorial dos momentos dipolares dos enlaces, e vendo se a suma vectorial \u00e9 nula ou non, veremos o seu car\u00e1cter polar ou apolar.\nDesta maneira unha mol\u00e9cula que s\u00f3 cont\u00e9n enlaces apolares \u00e9 \"sempre\" apolar, xa que os momentos dipolares dos seus enlaces son nulos. En mol\u00e9culas diat\u00f3micas son apolares as mol\u00e9culas formadas por un s\u00f3 elemento ou elementos con diferenzas de electronegatividade moi reducidas.\nSer\u00e1n tam\u00e9n apolares as mol\u00e9culas sim\u00e9tricas polo mesmo motivo. A auga, por exemplo, \u00e9 unha mol\u00e9cula fortemente polar, xa que os momentos dipolares dos enlaces dispostos en \"V\" s\u00famanse ofrecendo unha densidade de carga negativa no ox\u00edxeno e deixando aos \u00e1tomos de hidr\u00f3xenos case sen electr\u00f3ns.\nImportancia da polaridade das mol\u00e9culas.\nA polaridade \u00e9 unha caracter\u00edstica moi importante, xa que pode axudarnos a reco\u00f1ecer mol\u00e9culas (por exemplo, a diferenciar o trans-1,2-dicloroetano, que \u00e9 apolar e o cis-1,2-dicloroetano, que \u00e9 fortemente polar). Tam\u00e9n \u00e9 importante en soluci\u00f3ns, xa que un disolvente polar s\u00f3 disolve outras substancias polares, e un disolvente apolar s\u00f3 disolve substancias apolares (\"o semellante disolve aao semellante\", di o antigo aforismo). A\u00ednda que a polaridade dun disolvente depende de moitos factores, pode definirse como a s\u00faa capacidade para solvatar e estabilizar cargas. Por \u00faltimo, a polaridade infl\u00fae no estado de agregaci\u00f3n das substancias, as\u00ed como en termodin\u00e1mica, xa que as mol\u00e9culas polares ofrecen forzas intermoleculares (chamadas forzas de atracci\u00f3n dipolo-dipolo) ademais das forzas de dispersi\u00f3n ou forza de London.\nMol\u00e9culas apolares.\nAs mol\u00e9culas apolares son, como vimos, aquelas mol\u00e9culas que se producen pola uni\u00f3n entre \u00e1tomos que pos\u00faen igual electronegatividade (ou moi semellante), polo que as forzas coas que os \u00e1tomos que conforman a mol\u00e9cula atraen aos electr\u00f3ns do enlace son iguais, produc\u00edndose as\u00ed a anulaci\u00f3n de ditas forzas. Un exemplo dunha mol\u00e9cula apolar \u00e9 a mol\u00e9cula de ox\u00edxeno (O2). Nesta mol\u00e9cula cada \u00e1tomo de ox\u00edxeno atrae aos electr\u00f3ns compartidos cara a si mesmo coa mesma intensidade pero en direcci\u00f3n contraria, polo que se anulan as forzas de atracci\u00f3n e a mol\u00e9cula non se transforma nun dipolo.\nImportancia biol\u00f3xica.\nAs mol\u00e9culas anfip\u00e1ticas son as mol\u00e9culas que te\u00f1en rexi\u00f3ns polares e rexi\u00f3ns apolares, de maneira que unha parte da mol\u00e9cula (a polar) interacciona coa auga, e a outra (a apolar), non. Esta propiedade \u00e9 fundamental nos sistemas biol\u00f3xicos, xa que \u00e9 a base das bicapas lip\u00eddicas que forman a membrana plasm\u00e1tica das c\u00e9lulas. As principais mol\u00e9culas anfip\u00e1ticas das membranas celulares son os fosfol\u00edpidos que, nun medio acuoso, autoorgan\u00edzanse en micelas ou bicapas."}
{"id": "206776", "revid": "22795", "url": "https://gl.wikipedia.org/wiki?curid=206776", "title": "Mol\u00e9cula polar", "text": ""}
{"id": "206777", "revid": "1131", "url": "https://gl.wikipedia.org/wiki?curid=206777", "title": "The Curious Enlightenment of Professor Caritat", "text": "The Curious Enlightenment of Professor Caritat ou A Viaxe do profesor Caritat ou as desventuras da raz\u00f3n \u00e9 un libro de Steven Lukes publicado no ano 1995.\nArgumento.\nA historia comeza coa captura do protagonista da historia Nicholas Caritat que era un experto estudoso da Ilustraci\u00f3n, por parte das autoridades do seu propio pa\u00eds, Militaria. O optimismo e o libre pensamento do protagonista absolutamente absorto polas ideas ilustradas, considerase unha ameza en Militaria. Pero por sorte un grupo opositor ao r\u00e9xime consegue liberalo. O grupo opositor que o libera chamado \u201cA man\u201d encom\u00e9ndalle unha misi\u00f3n: ten que atopar nalg\u00fan lugar a sociedade perfecta e o pa\u00eds perfecto.\nAs\u00ed con este prop\u00f3sito o protagonista comeza a s\u00faa viaxe en Utilitaria, cuxa capital \u00e9 C\u00e1lcula. Un pa\u00eds no que rexenta unicamente a regra da maximizaci\u00f3n, xa sexa na sa\u00fade, educaci\u00f3n, felicidade... e no que todo \u00e9 susceptible de amoldarse a f\u00f3rmulas e enfoques matem\u00e1ticos. A fin de todas estas acci\u00f3ns segundo os que a gobernan \u00e9 o benestar do maior n\u00famero de individuos posibles. Pero Caritat non acaba de amoldarse a esta sociedade. Grazas a mediaci\u00f3n dun cl\u00e9rigo o protagonista consegue escapar e seguir a s\u00faa viaxe.\nA seguinte estancia da s\u00faa viaxe desenv\u00f3lvese en Comunitaria, cuxa capital, Pol\u00edglopis, \u00e9 o crisol dunha multitude \u00e9tnico-relixiosa. A convivencia de tal variedade de personalidades, \u00e1s veces exclu\u00edntes e irreco\u00f1ecibles entre si, resulta dunha enorme complexidade. Unha cidade na que a norma do politicamente correcto debe levarse ao extremo cerca a liberdade de expresi\u00f3n pero, ao mesmo tempo, nela out\u00f3rgaselle validez a calquera formulaci\u00f3n ideol\u00f3xica; e todo isto asfixia o protagonista. De cami\u00f1o a Libertas, Nicholas pasa por Proletaria, na que ten un so\u00f1o dunha sociedade perfecta pero o so\u00f1o so foi un mera imaxinaci\u00f3n da s\u00faa mente, xa que ao espertar atopouse na m\u00e1is absoluta realidade.\nLogo dese curioso so\u00f1o, Nicholas abandona Proletaria e presentase en Libertas, capital de Libertaria. Neste pa\u00eds a sociedade goza libremente da m\u00e1xima liberdade de acci\u00f3n. Pero m\u00e1is tarde dec\u00e1tase de que esa liberdade \u00e9 mal entendida, e que o \u00fanico que se atopa \u00e9 unha sociedade presa, presa dunha l\u00f3xica econ\u00f3mica que imp\u00f3n aos individuos un perverso sistema de vida. O Estado desaparece e privat\u00edzanse hospitais, montes, bibliotecas, polic\u00edas...\nO protagonista remata fuxindo de Libertas e buscando na fronteira norte a ilusi\u00f3n de Egalitas. Este pa\u00eds consiste en harmonizar todos os ideais anteriores sen deixar que ning\u00fan deles nos faga esquecer aos demais, porque isto s\u00f3 conduce ao fanatismo.\nTam\u00e9n destaca que o protagonista para poder aclarar os seus pensamentos conversando en ocasi\u00f3n con fil\u00f3sofos c\u00e9lebres e de grande importancia e contribuci\u00f3n para a filosof\u00eda, alg\u00fans deles son: Kant, Plat\u00f3n ..."}
{"id": "206779", "revid": "1131", "url": "https://gl.wikipedia.org/wiki?curid=206779", "title": "Corzos", "text": "O top\u00f3nimo galego Corzos pode referirse a:"}
{"id": "206780", "revid": "27155", "url": "https://gl.wikipedia.org/wiki?curid=206780", "title": "Enolato", "text": ""}
{"id": "206781", "revid": "27155", "url": "https://gl.wikipedia.org/wiki?curid=206781", "title": "Inolato", "text": ""}
{"id": "206782", "revid": "23204", "url": "https://gl.wikipedia.org/wiki?curid=206782", "title": "Steven Lukes", "text": "Steven Michael Lukes, nado en 1941 \u00e9 un soci\u00f3logo e politic\u00f3logo.\nTraxectoria.\n\u00c9 profesor de pol\u00edtica e sociolox\u00eda na Universidade de Nova York, foi profesor na Universidade de Sienne, no European University Institute e na London School of Economics."}
{"id": "206784", "revid": "22795", "url": "https://gl.wikipedia.org/wiki?curid=206784", "title": "Semimetal", "text": ""}
{"id": "206785", "revid": "6253664", "url": "https://gl.wikipedia.org/wiki?curid=206785", "title": "Non metal", "text": "Denom\u00ednase non metal ao elemento qu\u00edmico que non \u00e9 un metal. Os elementos non metais, excepto o hidr\u00f3xeno, est\u00e1n situados na t\u00e1boa peri\u00f3dica dos elementos no bloque \"p\".\nOs elementos deste bloque son non metais, excepto os metaloides (B, Si, Ge, As, Sb, Te), todos os gases nobres (He, Ne, Ar, Kr, Xe, Rn), e alg\u00fans metais (Al, Ga, In, Tl, Sn, Pb).\nAs propiedades dos non metais son, entre outras, as de seren malos condutores da electricidade e da calor. Non te\u00f1en lustre. Pola s\u00faa fraxilidade non poden ser estirados en f\u00edos nin aplanados en l\u00e1minas. A maior\u00eda deles son gases a temperatura normal, e en estado s\u00f3lido son fr\u00e1xiles.\nO hidr\u00f3xeno habitualmente sit\u00faase na t\u00e1boa por riba dos metais alcalinos, pero normalmente comp\u00f3rtase como un non metal. Un non metal adoita ser illante ou semicondutor da electricidade. Os non metais adoitan formaren enlaces i\u00f3nicos cos metais, ga\u00f1ando electr\u00f3ns, ou enlaces covalentes con outros non metales, compartindo electr\u00f3ns. Os seus \u00f3xidos son \u00e1cidos.\nOs non metais forman a maior parte da Terra, especialmente as capas m\u00e1is externas, e os organismos est\u00e1n compostos na s\u00faa maior parte por non metais. Alg\u00fans non metais, en condici\u00f3ns normais, son diat\u00f3micos en estado elemental: hidr\u00f3xeno (H2), nitr\u00f3xeno (N2), ox\u00edxeno (O2), fl\u00faor (F2), cloro (Cl2), bromo (Br2) e iodo (I2).\nOs non metais var\u00edan moito na s\u00faa aparencia: non son lustrosos e polo xeral son malos condutores da calor e a electricidade. Os seus puntos de fusi\u00f3n son m\u00e1is baixos que os dos metais (a\u00ednda que o diamante, unha forma do carbono, funde a 3570\u00a0\u00b0C). Varios non metais existen en condici\u00f3ns ordinarias como mol\u00e9culas diat\u00f3micas. Nesta lista est\u00e1n inclu\u00eddos cinco gases (H2, N2, O2, F2 e Cl2), un l\u00edquido (Br2) e un s\u00f3lido vol\u00e1til (I2). O resto dos non metais son s\u00f3lidos que poden ser duros como o diamante ou brandos como o xofre. Ao contrario dos metais, son moi fr\u00e1xiles e no poden estirarse en f\u00edlos nin en l\u00e1minas.\nEnc\u00f3ntranse nos tres estados da materia a temperatura ambiente: son gases (coma o ox\u00edxeno), l\u00edquidos (coma o bromo) ou s\u00f3lidos (coma o carbono). Non te\u00f1en brillo met\u00e1lico e non reflicten a luz. Moitos non metais enc\u00f3ntranse en todos os seres vivos: carbono, hidr\u00f3xeno, ox\u00edxeno, nitr\u00f3xeno, f\u00f3sforo e xofre en cantidades importantes. Outros son oligoelementos: fl\u00faor, silicio, ars\u00e9nico, iodo, cloro."}
{"id": "206786", "revid": "12452", "url": "https://gl.wikipedia.org/wiki?curid=206786", "title": "Ox\u00edxeno (elemento)", "text": ""}
{"id": "206787", "revid": "12452", "url": "https://gl.wikipedia.org/wiki?curid=206787", "title": "Ox\u00edxeno molecular", "text": ""}
{"id": "206788", "revid": "96271", "url": "https://gl.wikipedia.org/wiki?curid=206788", "title": "Enxe\u00f1ar\u00eda civil", "text": "A enxe\u00f1ar\u00eda civil \u00e9 unha rama da enxe\u00f1ar\u00eda, que aplica os co\u00f1ecementos de f\u00edsica, qu\u00edmica, c\u00e1lculo, xeograf\u00eda e xeolox\u00eda \u00e1 elaboraci\u00f3n de infraestruturas, obras hidr\u00e1ulicas e de transporte. A denominaci\u00f3n \"civil\" d\u00e9bese \u00e1 s\u00faa orixe diferenciada da enxe\u00f1ar\u00eda militar.\nTen tam\u00e9n un forte compo\u00f1ente organizativo que logra a s\u00faa aplicaci\u00f3n na administraci\u00f3n do ambiente urbano principalmente, e frecuentemente rural; non s\u00f3 no referente \u00e1 construci\u00f3n, sen\u00f3n tam\u00e9n, ao mantemento, control e operaci\u00f3n do constru\u00eddo, as\u00ed como na planificaci\u00f3n da vida humana no ambiente dese\u00f1ado desde esta mesma. Isto comprende plans de organizaci\u00f3n territorial como prevenci\u00f3n de desastres, control de tr\u00e1fico e transporte, manexo de recursos h\u00eddricos, servizos p\u00fablicos, tratamento de lixos e todas aquelas actividades que garanten o benestar da humanidade que desenvolve a s\u00faa vida sobre as obras civ\u00eds constru\u00eddas e operadas por enxe\u00f1eiros.\n\u00c1reas do co\u00f1ecemento.\nOs co\u00f1ecementos necesarios para exercer de enxe\u00f1eiro civil son: \nCampos de aplicaci\u00f3n.\nO seu campo de aplicaci\u00f3n \u00e9 moi amplo. Estar\u00edan, por exemplo, as infraestruturas do transporte: \nAs obras hidr\u00e1ulicas: \nA intervenci\u00f3n sobre problemas de estabilidade do terreo.\nAs estruturas que compo\u00f1en as obras anteriores. \nEn xeral, as obras de enxe\u00f1ar\u00eda civil implican o traballo dunha gran cantidade de persoas (en ocasi\u00f3ns centos e ata miles) ao longo de lapsos que abarcan desde unhas poucas semanas ou meses ata varios anos.\nDebido ao elevado custo dos traballos que se acometen boa parte dos traballos que se realizan son para o Estado, ou ben para grandes compa\u00f1\u00edas que pretenden a explotaci\u00f3n dunha infraestrutura a longo prazo (autoestradas e t\u00faneles de peaxe, compa\u00f1\u00edas de ferrocarril, etc\u00e9tera). Con todo, as s\u00faas t\u00e9cnicas son tam\u00e9n aplicadas para obras semellantes \u00e1s anteriores pero de menor escala, como poder\u00edan ser: \nAdemais, son tam\u00e9n competencia da enxe\u00f1ar\u00eda civil: \nDesta forma, a enxe\u00f1ar\u00eda civil non se limita \u00e1s grandes obras de infraestrutura, moi raras debido ao seu elevado custo.\nHistoria.\nA enxe\u00f1ar\u00eda civil \u00e9 a aplicaci\u00f3n dos principios f\u00edsicos e cient\u00edficos, e a s\u00faa historia est\u00e1 estreitamente vinculada aos avances no co\u00f1ecemento da f\u00edsica e as matem\u00e1ticas a trav\u00e9s da historia. Debido a que o campo de aplicaci\u00f3n da enxe\u00f1ar\u00eda civil \u00e9 moi amplo, inclu\u00edndo varias subdisciplinas, a s\u00faa historia est\u00e1 relacionada co estudo e a comprensi\u00f3n de estruturas, ciencia de materiais, xeograf\u00eda, xeolox\u00eda, chans, hidrolox\u00eda, ciencias ambientais, mec\u00e1nica e outros campos.\nNa antig\u00fcidade e na idade media, a maior\u00eda das construci\u00f3ns de obras arquitect\u00f3nicas levou a cabo polos artes\u00e1ns, como albaneis e carpinteiros, pasando a ser mestre de obras. O co\u00f1ecemento mant\u00edvose nos gremios e de cando en cando cambiado polos avances que \u00edan ocorrendo. Estruturas, cami\u00f1os e a infraestrutura existente era repetitiva, e incrementaba en escala.\nUn dos primeiros exemplos do uso da f\u00edsica e as matem\u00e1ticas aplicables ao uso da enxe\u00f1ar\u00eda civil \u00e9 o traballo de Arquimedes no s\u00e9culo III a.C., inclu\u00edndo o principio de Arquimedes e a soluci\u00f3n ao bombeo de auga grazas ao parafuso que inventou. Brahmagupta, un matem\u00e1tico indio, utilizou a aritm\u00e9tica no s\u00e9culo VII d.C., baseado na numeraci\u00f3n ar\u00e1biga-hind\u00fa, para o c\u00e1lculo do volume de escavaci\u00f3ns."}
{"id": "206789", "revid": "10599", "url": "https://gl.wikipedia.org/wiki?curid=206789", "title": "Enxe\u00f1er\u00eda civil", "text": ""}
{"id": "206793", "revid": "1505", "url": "https://gl.wikipedia.org/wiki?curid=206793", "title": "Voluntarios Irlandeses", "text": ""}
{"id": "206794", "revid": "5863", "url": "https://gl.wikipedia.org/wiki?curid=206794", "title": "Enxe\u00f1eiro Suances", "text": ""}
{"id": "206796", "revid": "98629", "url": "https://gl.wikipedia.org/wiki?curid=206796", "title": "Mabinogion", "text": "Os Mabinogion ou as Catro Ramas do Mabinogi (\"Pedair Cainc y Mabinogi\" en gal\u00e9s) son catro textos medievais (\"chwedl\" ou \"cyfarwyddyd\", palabras que significan conto), escritos en gal\u00e9s medio (o gal\u00e9s do s\u00e9culo XII ao XVI), que fan referencia \u00e1 mitolox\u00eda celta da Antig\u00fcidade. Tradicionalmente v\u00e9nselles engadindo outros contos que tratan da lenda art\u00farica. A palabra \"Mabinogion\" \u00e9 o plural de \"Mabinogi\". T\u00e9\u00f1ense dado diversas explicaci\u00f3ns sobre o sentido da palabra, pero pode ser que ve\u00f1a do nome do deus Mabon (Maponos na Galia) que figura no conto \"Kulhwch e Olwen\", e que forma parte da mesma colecci\u00f3n. Os catro relatos tit\u00falanse: \"Pwyll, pr\u00edncipe de Dyfed\", \"O Mabinogi de Branwen\", \"Manawydan fillo de Llyr\" e \"Math fillo de Mathonwy\".\nManuscritos.\nOs \"Mabinogion\" elabor\u00e1ronse a partir de dous manuscritos: o \"Libro Branco de Rhydderch\" cuxa redacci\u00f3n se estende entre 1380 e 1410, e o \"Libro Vermello de Hergest\" que se data aproximadamente en 1350. Lembremos que no mundo c\u00e9ltico, a poes\u00eda era a especialidade dos bardos. Os temas que se desenvolven at\u00f3panse na tradici\u00f3n irlandesa, cousa que testemu\u00f1a a s\u00faa antig\u00fcidade. P\u00f3dense citar, a xeito de exemplo, as relaci\u00f3ns do dru\u00edda (ou mago) e o rei, as obrigas da Soberan\u00eda, o \"Al\u00e9n\" (o Sidh dos Tuatha D\u00e9 Danann, en Irlanda), a guerra, a pr\u00e1ctica ds funci\u00f3ns artesanais. \u00c9 a ilustraci\u00f3n da ideolox\u00eda trifuncional dos indoeuropeos, segundo a expuxo Georges Dum\u00e9zil. Igual que nos textos mitol\u00f3xicos irlandeses, un verniz cristi\u00e1n cobre unhas historias que preceden a tradici\u00f3n cristi\u00e1.\nA redacci\u00f3n tard\u00eda indica unha longa tradici\u00f3n oral, estes mitos transmit\u00edronse de xeraci\u00f3n en xeraci\u00f3n, a trav\u00e9s dos s\u00e9culos, polo que non \u00e9 pos\u00edbel precisar a s\u00faa orixe.\nNa vaga de celtoman\u00eda do s\u00e9culo XIX, Lady Charlotte Guest fixo unha primeira publicaci\u00f3n expurgada en ingl\u00e9s, da que algunhas partes se traduciron ao franc\u00e9s por parte de Th\u00e9odore Hersart de la Villemarqu\u00e9. A primeira versi\u00f3n francesa integral publicouna Joseph Loth.\nAs Catro Ramas.\nPwyll, pr\u00edncipe de Dyved.\nEste conto ten como argumento a orixe, o fundamento e a lexitimidade da realeza. O contrato feito cun rei do \"Outro Mundo\" indica claramente a orixe divina. A voda de Pwyll coa deusa Rhiannon \u00e9 conforme \u00e1 mitolox\u00eda c\u00e9ltica, pois a soberan\u00eda \u00e9 un concepto feminino. A xustiza e a xenerosidade do rei son d\u00faas cualidades fundamentais e indispens\u00e1beis da funci\u00f3n.\nO cambio dos reinos.\nPwyll, pr\u00edncipe de Dyved, deixa a s\u00faa residencia de Arberth para ir cazar a Glynn Cuch. Solta a s\u00faa manda de cans e ve pasar un cervo ao que persegu\u00eda e logo mataba outra manda de cans brancos. Despois de distribu\u00edr a carne entre os seus propios cans, chega o propietario da outra manda, Arawn o rei de Annwvyn, que lle reprocha que se te\u00f1a apropiado da presa. Pwyll acepta dar unha compensaci\u00f3n e Arawn prop\u00f3n intercambiaren os seus reinos e identidades por un ano, a cuxo termo Pwyll hab\u00eda deber enfrontarse contra Havgan, un inimigo de Arawn.\nTras conclu\u00edren o acordo, Arawn acompa\u00f1a a Pwyll ata a s\u00faa residencia onde o reciben, baixo a aparencia de Arawn. Despois da cea vai durmir coa ra\u00ed\u00f1a, pero non a tocou, nin a ha tocar durante a s\u00faa estancia. Pasa o ano \u00aben cacer\u00edas, concertos, banquetes, a amizade e a conversa coa s\u00faa compa\u00f1\u00eda ata o d\u00eda fixado.\u00bb\nAo pasar o ano, \u00e9 a hora do duelo no \u00abmedio do vao\u00bb. Pwyll mata a Havgan no primeiro golpe. O vencedor \u00abrecibe o homenaxe dos guerreiros\u00bb e reina sobre os dous reinos, alcuman a Pwyll \u00abpr\u00edncipe de Annwvyn\u00bb. Despois dir\u00edxese a Glynn Cuch e atopa al\u00ed a Arawn; retoman a s s\u00faas identidades e aspectos respectivos. Pola noite, Arawn enc\u00f3ntrase coa s\u00faa muller e faille o amor; na conversa que seguiu, d\u00e1se conta de que Pwyll non tocara a s\u00faa muller. Felic\u00edtase polo seu aliado e c\u00f3ntalle a verdade \u00e1 muller. Pwyll volve a Dyved, tranquil\u00edzano sobre como foi administrado o seu reino na s\u00faa \u00abausencia\u00bb e c\u00f3ntalles a verdade aos nobres.\nPwyll e Rhiannon.\nO outeiro \"Gorsedd Arberth\" (\u00aba Sede de Arberth \u00bb) \u00e9 famoso polos sortilexios. Despois dun banquete, Pwyll pr\u00edncipe de Annwvyn ve chegar unha xinete cuxa montura avanza a un paso lento e regular. Manda a un a lle preguntar quen \u00e9, pero o home indo a p\u00e9 non a d\u00e1 collido. Tampouco o da a cabalo, canto m\u00e1is o forza, m\u00e1is se afasta a xinete sen que ela te\u00f1a mudado o paso. Ao terceiro d\u00eda, o mesmo Pwyll ponse a perseguila e, como nin el a daba alcanzado, chama por ella e esta detense inmediatamente. Cando a ve, queda preso da s\u00faa beleza.\nEla dille que vi\u00f1era para atopalo e que se chamaba Rhiannon, filla de Eveydd o Vello. Expl\u00edcalle a Pwyll que a queren casar contra a s\u00faa vontade, pero que ela estaba namorada del e quere casar con el. El acepta e dec\u00eddese que a voda se hab\u00eda celebrar ao cabo dun ano, na corte de Eveydd. Ao ano seguinte, despois do banquete de voda, un home fai unha petici\u00f3n a Pwyll, que este acepta por anticipado: p\u00eddelle a s\u00faa futura esposa e as provisi\u00f3ns para as nupcias. Tr\u00e1tase de Gwawl, co que estivera prometida Rhiannon e ao que ela rexeitara. Como non pod\u00eda botarse atr\u00e1s no seu acordo, Rhiannon imaxina unha estrataxema para non casar con Gwawl.\nCando chegou o d\u00eda, Pwyll, provisto dun saco m\u00e1xico, chega con cen cabaleiros. Entra vestido como un mendigo e pide que lle enchan o saco de comida. O saco non se d\u00e1 enchido e Pwyll p\u00eddelle a Gwawl que aprete a comida co seu p\u00e9 e m\u00e9teo no saco, que pecha con lazos. Pwyll fai soar o corno para facer vir os seus cabaleiros e todos golpean o saco. Gwawl pide graza e Pwyll volve a Dyved con Rhiannon. O seu reinado caracterizouse pola equidade, a xustiza e a xenerosidade.\nO rapto de Pryderi.\nDespois de catro anos, Pwyll e Rhiannon te\u00f1en un fillo, ao que raptan a noite mesma de nacer. As seis mulleres encargadas de gardar o neno acusan a Rhiannon de infanticidio. Dec\u00eddese que a s\u00faa penitencia hab\u00eda ser ficar sete anos no patio de Arberth, sentada preto do \u00abmontadoiro dos cabaleiros\u00bb, contar a s\u00faa historia aos que pasaban e levalos polo patio sobre o seu lombo.\nTeirnon Twryf Vliant, se\u00f1or de Gwent-Ys-Coed, ti\u00f1a unha egua que par\u00eda cada ano o primeiro de maio, pero invariabelmente o poldro desaparec\u00eda. Ao chegar a noite, ponse a vixiar a egua que par\u00eda e ve un grif\u00f3n pasar pola fiestra para coller o poldro; dun golpe de espada alcanza o grif\u00f3n e sae da habitaci\u00f3n pero non pode ver o que pasa a causa da escuridade. Cando volve, atopa un rapaz que lle d\u00e1 \u00e1 s\u00faa muller e que bautiza co nome de Gwri Wallt Euryn (\u00e9 dicir \u00abda cabeleira dourada\u00bb). Este medra rapidamente, e \u00e1 idade dun ano parece que ten tres; aos catro anos intenta montar a cabalo e danlle o poldro que nacera o d\u00eda en que o atoparan.\nTeirnon co\u00f1ece o infortunio de Rhiannon e comprende que o neno \u00e9 o fillo de Pwyll. Coa s\u00faa muller, deciden restitu\u00edr o neno. Ao que chegaron a Arberth, Rhiannon ofr\u00e9cese a levalos ao lombo ata a corte, cousa que rexeitan. Ao final do banquete ao que os invitaran, Teirnon conta a s\u00faa historia e presenta o seu fillo a Rhiannon. Deciden chamalo Pryderi (\u00abpreocupaci\u00f3n\u00bb).\nA Pryderi criouno Pendaran Dyved. \u00c1 morte de Pwyll, Pryderi suc\u00e9deo e agranda o reino. \u00c9 un bo rei, amado de todos os seus s\u00fabditos. Casa con Kigva.\nO Mabinogi de Branwen.\nO segundo conto dos \"Mabinogion\" trata das relaci\u00f3ns dif\u00edciles entre as naci\u00f3ns celtas. A guerra \u00e9 o tema central e vese unha glorificaci\u00f3n do guerreiro heroico. A guerra, as razzias son ademais noci\u00f3ns recorrentes na civilizaci\u00f3n c\u00e9ltica. Bran \u00e9 un xigante, cuxo nome significa \u00abcorvo\u00bb, animal emblem\u00e1tico das divindades asociadas coa morte.\nA historia de Matholwch representa tres infracci\u00f3ns a cada unha das clases indoeuropeas: a violaci\u00f3n do tratado de paz (natureza xur\u00eddica) \u00e9 unha falta que atinxe \u00e1 primeira funci\u00f3n; a trampa que puxo Matholwch para masacrar os \u00abbret\u00f3ns\u00bb \u00e9 unha falta contra a \u00e9tica da funci\u00f3n guerreira; a desgraza de Branwen \u00e9 un ataque \u00e1 funci\u00f3n de produci\u00f3n.\nA voda e a degraza de Branwen.\nMatholwch, o rei de Iwerddon (Irlanda), desembarca na illa de Britannia cunha frota de doce naves. Chega \u00e1 corte de Bran o Bendito, o xigante fillo de Llyr, para lle pedir a man da s\u00faa irm\u00e1 Branwen, e as\u00ed conclu\u00edr un tratado de paz. Tras deliberaren, o consello decide conceder a demanda e todos se dirixen a Aberffraw para celebraren a voda. Esa mesma noite, Matholwch e Branwen dormen xuntos.\nEvnissyen, o medio irm\u00e1n da rapaza, furoso porque non o consultaran, corta os belfos, as orellas, as p\u00e1lpebras e a cola dos cabalos dos irlandeses, coa esperanza de romper os acordos. Ante a afronta, Matholwch volve a Irlanda, pero reparan a ofensa ao d\u00e1renlle novas monturas, unha vara de prata e unha placa de ouro e un caldeiro m\u00e1xico, que ten o poder de resucitar os guerreiros mortos no combate. Matholwch leva a s\u00faa nova esposa ao seu reino, onde a acollen ben; o ano pasa na \u00abgloria\u00bb e a \u00abcelebraci\u00f3n\u00bb e Branwen ten un fillo: Gwern.\nAo ano seguinte corren rumores sobre a afronta que sufrira Matholwch e, en vinganza, esixen que Branwen sexa apartada do leito real e condenada a coci\u00f1ar na corte, onde cada d\u00eda o coci\u00f1eiro v\u00e9n para lle dar unha labazada. Ademais, fican prohibidas as relaci\u00f3ns entre Irlanda e o Pa\u00eds de Gales. Isto ha durar tres anos, durante os cales ela cr\u00eda un estorni\u00f1o. Env\u00eda o paxaro, cunha mensaxe, ao seu irm\u00e1n Bran.\nA invasi\u00f3n de Irlanda.\nAo que recibe a mensaxe de Branwen e co\u00f1ece a s\u00faa desgraza, Bran o Bendito re\u00fane os cento cincuenta e catro reinos e desembarca en Irlanda, deixando s\u00f3 sete guerreiros para defenderen o seu reino. Para evitar a guerra, Matholwch prop\u00f3n abdicar e confiar o reino ao seu fillo Gwern, que era o sobri\u00f1o de Bran. Constr\u00faen un edificio inmenso para recibir os belixerantes (Bran \u00e9 un xigante que non d\u00e1 entrado en casa ningunha, nin montar en barco ning\u00fan: atravesou o mar de Irlanda vadeando). Pero os irlandeses deciden tend\u00e9renlle unha emboscada aos galeses: de cada lado das cen columnas da casa, colgan sacos de fari\u00f1a que conti\u00f1an un guerreiro cada un. Evnissyen descobre a estrataxema e mata os douscentos guerreiros irlandeses esmag\u00e1ndolles a testa. A reuni\u00f3n ten lugar finalmente, cada un nunha parte da casa. Gwern vai sucesivamente onda cada un dos seus t\u00edos: Bran o Bendito, Manawyddan Fab Llyr, Nisien. Cando o rapaz se aproxima a Evnissyen, este ag\u00e1rrao polos p\u00e9s e b\u00f3tao no lume.\nA guerra \u00e9 total, Evnissyen destr\u00fae o caldeiro m\u00e1xico e matan a todos os irlandeses. Canto aos galeses, s\u00f3 sobreviven sete.\nA cabeza cortada de Bran o Bendito.\nOs guerreiros galeses que sobreviviron son Pryderi, Manawydan, Gliuieu Eil Taran, Taliesin, Ynawc, Gruddyeu e Heilyn. Bran, ao que atinxiran cunha lanza envelenada nun p\u00e9, p\u00eddelles que lle corten a cabeza e que a enterren en Y Gwynvryn (o \u00abOuteiro Branco\u00bb) en Londres, mirando a Francia. Pero durante esa longa viaxe, a cabeza cortada ser\u00e1 dunha compa\u00f1a tan agrad\u00e1bel, como cando o seu propietario estaba vivo.\nBranwen acomp\u00e1\u00f1aos, pero morre co coraz\u00f3n roto e enterr\u00e1rona en Glan Alaw. Os sete van a Harddlech coa cabeza de Bran e mentres est\u00e1n de festa, os paxaros de Rhiannon ve\u00f1en cantar para eles. Ao cabo de sete anos, parten para Gwales en Pembroke, onde fican vinte e catro anos. Despois chegan a Londres, onde enterran a cabeza de Bran.\nManawydan fillo de Llyr.\nSegundo o esquema dum\u00e9ziliano, esta historia describe a terceira clase da sociedade c\u00e9ltica, a dos artes\u00e1ns-produtores e a dos agricultores-gandeiros. As outras d\u00faas clases soan as dos dru\u00eddas e bardos e a dos guerreiros. O papel dos artes\u00e1ns (no sentido m\u00e1is amplo) \u00e9 o producir para o conxunto da sociedade. Manawydan \u00e9 o equivalente gal\u00e9s do irland\u00e9s Manannan Mac Lir.\nManawydan e Rhiannon.\nDespois do enterramento da cabeza de Bran o Bendito, Pryderi prop\u00f3nlle a Manawydan que lle dea o goberno dos sete cantrefs de Dyved que pos\u00fae (conservando s\u00f3 a realeza nominalmente) e mais a man da s\u00faa nai Rhiannon (vi\u00fava de Pwyll), muller perfecta e de gran beleza.\nPryderi e Manawydan dir\u00edxense a Dyved e, ao que chegaron a Arberth, son recibidos por Rhiannon e Kigva (muller de Pryderi, filla de Gwyn Gloyw) que lles ti\u00f1an preparado un fest\u00edn. Manawydan \u00e9 seducido por Rhiannon e viceversa; deciden casar e d\u00e9itanse xuntos antes de rematar o fest\u00edn. Despois parten para visitar todo Dyved, reino moi poboado e rico en caza, mel e peixe e pasan no seu tempo a cazaren e a se divertiren.\nPryderi dir\u00edxese a Inglaterra e vai a Oxford render homenaxe a Caswallawn fillo de Beli. \u00c1 s\u00faa volta, tras do fest\u00edn dado na corte real de Arberth, un trono resoa e unha br\u00e9tema intensa volve todo invis\u00edbel. Cando volve a luz, a terra est\u00e1 desolada: xa non quedan habitantes, nin habitaci\u00f3ns, nin gando; s\u00f3 est\u00e1n os catro. Durante dous anos, subsisten cazando animais salvaxes, e logo deciden ir a Inglaterra para exerceren un oficio.\nO exercicio de varios oficios.\nManawydan, Rhiannon, Pryderi e Kigva chegan a Henford en Inglaterra onde se instalan como albardeiro. As selas fabricadas por Manawydan son dunha tal calidade que todo o mundo vai se fornecer onda eles. Ante a ameaza de morte dos outros albardeiros, dec\u00eddense a marchar.\nNoutra vila, fabrican escudos. Pero os outros artes\u00e1ns, celosos do seu \u00e9xito, deciden matalos. Marchan para outra vila e conv\u00e9rtense en zapateiros. Ante a mesma ameaza, v\u00e9nse obrigados outra vez a abandonar a vila e deciden volver a Dyved.\nDe volta en Arberth, viven da caza durante un ano. Un d\u00eda, mentres estaban a perseguir un \u00abxabar\u00edn branco e brillante\u00bb, descobren unha cidade desco\u00f1ecida e Pryderi entre na cidadela. Deserta, non hai ningu\u00e9n, nin casas, nin animais. No centro descobre unha fonte cunha copa de ouro suspendida por catro cadeas sen fin. Cando toca a copa os seus dedos fican pegados a ela, os seus p\u00e9s se fixan sobre a pedra da beira e perde o uso da palabra.\nManawydan volve \u00e1 s\u00faa residencia real e co\u00f3ntalle a aventura a Rhiannon que parte \u00e1 procura de Pryderi. At\u00f3pao e sofre a mesma sorte. Ao que caeu a noite, un trono resoa e unha nube fai desaparecer a cidadela, xunto con Pryderi e Rhiannon. Manawydan e Kigva, \u00fanicos sobreviventes, deciden iren a Inglaterra.\n\u00abO encantamento\u00bb de Dyved.\nManawydan e Kigva recorren Inglaterra. Manawydan retoma oficio de zapateiro e ex\u00e9rceo durante un ano, pero ante as ameazas dos outros zapateiros v\u00e9nse obrigados a volveren a Dyved. Sementa os campos con trigo, pero cando chegou o momento da colleita, s\u00f3 atopou os talos. Pola noite vix\u00eda o \u00faltimo campo que non est\u00e1 a\u00ednda devastado e, a media noite, observa unha innumer\u00e1bel invasi\u00f3n de ratos. Colle un ben gordo e l\u00e9vao \u00e1 corte. C\u00f3ntalle a historia a Kigva e di que ao d\u00eda seguinte vai colgar o rato.\nCando vai aforcar o rato chega un crego miserento que v\u00e9n de Inglaterra e que quere rescatar a vida do rato, Manawydan n\u00e9gase. Chega un sacerdote a cabalo que lle fai a mesma proposici\u00f3n, sen \u00e9xito ning\u00fan. Despois chega un bispo nun carro que fai subir a poxa polo rescate do rato. Como prezo, Manawydan pide a liberaci\u00f3n de Rhiannon e Pryderi as\u00ed como o levantamento do encantamento sobre os sete cantrefs de Dyved; cousa que acepta o bispo. De feito o bispo ch\u00e1mase Llwyd, e botou un meigallo sobre o reino para vingar o seu amigo Gwawl da trampa que lle puxera Pwyll. O rato capturado era a s\u00faa muller. Promete liberar os ref\u00e9ns e o pa\u00eds. Mant\u00e9n a s\u00faa promesa e o rato transf\u00f3rmase nunha muller nova e fermosa.\nMath fillo de Mathonwy.\nA cuarta rama do \"Mabinogi\" componse de tres partes, cuxos personaxes principais son Math, soberano de Gwynedd e o seu sobri\u00f1o, o meigo Gwydion. O \u00faltimo conto dos \"Mabinogion\" est\u00e1 m\u00e1is especialmente consagrado \u00e1s funci\u00f3ns da clase sacerdotal. O papel de Goewin, en tanto que principio feminino, \u00e9 o de lexitimar a realeza de Math, que s\u00f3 se ocupa da prosperidade e da guerra. Gwydion \u00e9 o prototipo do dru\u00edda, omnipotente e omnisciente, que debe iniciar ao seu sobri\u00f1o que, que pola s\u00faa cualidade trifuncional pode aspirar \u00e1 realeza.\nA violaci\u00f3n de Goewin.\nGoewin, \u00aba rapariga m\u00e1is fermosa que se co\u00f1ec\u00eda na s\u00faa xeraci\u00f3n\u00bb, \u00e9 a virxe en cuxo regazo Math depe po\u00f1er os p\u00e9s cando non est\u00e1 en guerra. Tampouco non pode recorrer o seu reino, son dous dos seus sobri\u00f1os, Gilfaethwy e Hyfeidd, os que se encargan de facelo. Un deles, Gilfaethwy, namorouse de Goewin e, co seu outro irm\u00e1n o meigo Gwydion, imaxina unha estrataxema para que Math se afaste de Goewin. Tr\u00e1tase de provocar unha guerra entre Gwynedd, Powys e Deheubarth. Gwydion informa ao seu t\u00edo que uns porcos fabulosos, vidos do Annwvyn, chegaron onda Pryderi, o pr\u00edncipe de Dyved. E que el poder\u00eda apoderarse deles con oito dos seus copa\u00f1eiros disfrazados de bardos.\nNa residencia de Pryderi, os falsos bardos son recibidos na corte e Gwydion, que \u00e9 un excelente narrador, encanta o seu auditorio contando unha historia. Despois revela o fin da s\u00faa visita e descambia os porcos contra doce cabalos sementais e doce galgos, que s\u00f3 son froito da s\u00faa maxia e que s\u00f3 existen por vinte e catro horas. Gwydion e os seus c\u00f3mplices volven a Gwynedd con Pryderi e os seus ex\u00e9rcitos atr\u00e1s deles. Esa mesma noite, mentres que Math est\u00e1 na guerra, Gilfaethwy aproveita para violar a Goewin. A batalla \u00e9 un gran masacre e remata cando Gwydion mata a Pryderi en combate singular. De volta na residencia real, Goewin c\u00f3ntalle a Math que non pode asumir m\u00e1is a funci\u00f3n de \u00abportap\u00e9s\u00bb xa que deixara de ser virxe e c\u00f3ntalle a violaci\u00f3n. Casa con ela para preservar o seu honor e \u00abdev\u00f3lvelle a autoridade sobre os seus dominios\u00bb. Como castigo transforma os seus sobri\u00f1os, un en cervo e o outro en cerva, cond\u00e9naos a teren un fillo dest\u00e9rraos. Despois transf\u00f3rmaos en xabar\u00edn macho e femia e despois en lobo e loba, e, ao cabo de tres anos, dev\u00f3lvelle a aparencia humana. Os tres nenos que tiveron durante estas transformaci\u00f3ns son Hyddwn, Hychtwn et Bleiddwn.\nAs tres prohibici\u00f3ns de Llew Llaw Gyffes.\n\u00c1 procura dunha virxe para suceder a Goewin, suxer\u00edronlle o nome de Arianrhod, filla de D\u00f4n e sobri\u00f1a do rei. Para asegurarse sobre a s\u00faa virxindade, ela debe soportar unha proba que consiste en pasar sobre a vara m\u00e1xica de Math. Agora ben, ela d\u00e1 a luz inmediatamente dous fillos. O primeiro, nada m\u00e1is bautizado, alcanza o mar e af\u00fandese no oc\u00e9ano, de onde o seu nome Dylan Eil Ton, ou sexa \u00abDylan fillo da Onda\u00bb. O segundo neno roubouno Gwydion, que o d\u00e1 a criar f\u00f3ra secretamente; medra d\u00faas veces m\u00e1is r\u00e1pido do normal. Cando ten oito anos, Gwydion l\u00e9vao ao castelo da s\u00faa nai, pero ela b\u00f3talle un meigallo (\"geis\"): non ha poder ter nome ag\u00e1s que llo dea a s\u00faa nai. Ao d\u00eda seguinte, na beira do mar, constr\u00fae un barco con algas e volven ao castelo de Arianrhod, baixo unha forma que os fai irreco\u00f1ec\u00edbeis. Na ponte do barco, comproba a destreza do neno e ch\u00e1malle Llew Llaw Gyffes (\u00abLleu de Man Segura\u00bb), sen telo reco\u00f1ecido. Visto que se enganou, bota un segundo meigallo: non ha poder ter m\u00e1is armas c\u00e1s que ela lle dea. Convertido en adulto, Llew, sempre acompa\u00f1ado por Gwydion, volve ao castelo da s\u00faa nai, baixo o aspecto de dous bardos, onde os reciben na corte. Ao d\u00eda seguinte, Gwydion usa a maxia para simular unha frota inmensa e un ataque inminente. Sen saber que se trata do seu fillo, Arianrhod ax\u00fadao a se armar. O encantamento desaparece inmediatamente, no tanto que ela lle bota un terceiro meigallo ao seu fillo: non ha poder ter muller da especie humana.\nDaquela van queixare perante o rei Math e os dous meigos unen os seus dons para crearen unha muller (\u00aba rapaza m\u00e1is fermosa e a m\u00e1is perfecta do mundo\u00bb) a partir de flores de carballo, de xesta e de ra\u00ed\u00f1a dos prados, que se chamou Blodeuwedd (\u00abAspectos de Flores\u00bb). Despois Math entr\u00e9galle o cantref de Dinoding e conv\u00e9rteo no seu soberano.\nBlodeuwedd.\nNunha ausencia de Llew, que visitaba a corte de Math, un grupo de cazadores guiados por Gronw Pebyr, pasa preto da residencia de Mur Castell. Blodeuwedd inv\u00edtao ese ser\u00e1n, nam\u00f3ranse inmediatamente e pasan a noite xuntos e os d\u00edas seguintes. Ao regreso do seu marido, Blodeuwedd finxe temer a s\u00faa morte. El dille que non \u00e9 doado matalo: a lanza que poder\u00eda matalo deber\u00e1 ser fabricada durante un ano. Non posen matalo no interior nin no exterior dunha casa, se cabalga ou vai a p\u00e9. S\u00f3 o poden matar no momento en que est\u00e1 a se ba\u00f1ar, cando ten un p\u00e9 sobre a cuba e o outro sobre o lombo dun castr\u00f3n.\nDurante un ano, Gronw Pebyr fabrica a lanza, despois Blodeuwedd p\u00eddelle a Llew que lle amose as condici\u00f3ns que o far\u00edan morrer. El acepta e o amante golp\u00e9ao coa lanza; Llew b\u00f3tase a voar en forma de aguia. Gronw Pebyr ocupa o seu lugar \u00e1 fronte do reino.\nGwydion recorre Gwynedd \u00e1 procura do seu sobri\u00f1o. Atopa a aguia e, cantando uns \"englynion\", dev\u00f3lvelle o seu aspecto humano. L\u00e9vao a Caer Dathyl para que coiden del os mellores m\u00e9dicos. Despois mobilizaron os homes de Gwynedd e marcharon ata o cantref de Dinoding. Gwydion transforma a Blodeuwedd en curuxa para que s\u00f3 viva de noite e que os outros paxaros a desprecen. Gronw Pebyr morre da mesma maneira na que intentara matar a Llew. Este recupera as s\u00faas terras e reinar\u00e1 sobre todo Gwynedd.\nPara Georges Dum\u00e9zil, \u00ab[...] os personaxes, Math e os seus sobri\u00f1os, os nenos de D\u00f4n, forman unha estrutura que se articula segundo a concepci\u00f3n trifoncional do mundo e da sociedade que o druidismo herdara dos indoeuropeos e \u00e1 que lle dera unhas particularidades propias\u00bb.\nOs contos art\u00faricos.\nNa escolma de Lady Charlotte Guest figuran cinco contos tradicionais galeses:\nOs contos \"Culhwch ac Olwen\" e \"Breuddwyd Rhonabwy\" te\u00f1en espertado o interese dos investigadores porque conte\u00f1en elementos da lenda art\u00farica.\nAs novelas.\nOutros tres contos son denominados Y Tair Rhamant (\u00abOs tres romances\u00bb) e son versi\u00f3ns galesas de obras de Chr\u00e9tien de Troyes. Aparecen xeralmente publicadas cos Mabinogion."}
{"id": "206798", "revid": "624", "url": "https://gl.wikipedia.org/wiki?curid=206798", "title": "As catro p\u00f3las de Mabinogi", "text": ""}
{"id": "206799", "revid": "1131", "url": "https://gl.wikipedia.org/wiki?curid=206799", "title": "Juan de la Cosa (barco)", "text": "O Juan de la Cosa \u00e9 un buque hospital de manufactura espa\u00f1ola, utilizado polo Instituto Social da Mari\u00f1a, dependente do Instituto Nacional da Seguridade Social. O seu distintivo de chamada \u00e9 ECJE e o seu n\u00famero IMO \u00e9 9328156. Foi fabricado nos estaleiros Factor\u00edas Juliana de Xix\u00f3n e botado ao mar no ano 2006. Recibe o nome de Juan de la Cosa, para homenaxear o cart\u00f3grafo e navegante c\u00e1ntabro.\nO \"Juan de la Cosa\" \u00e9 o segundo barco deste tipo en Espa\u00f1a, tras o barco Esperanza del Mar. Este barco ten como cometidos principais o de asistir \u00e1 frota pesqueira, aos mari\u00f1eiros mercantes e prestar apoio t\u00e9cnico e lox\u00edstico aos buques situados nas s\u00faas proximidades."}
{"id": "206800", "revid": "56817", "url": "https://gl.wikipedia.org/wiki?curid=206800", "title": "Juan de la Cosa (hom\u00f3nimos)", "text": "Juan de la Cosa pode referirse a:"}
{"id": "206801", "revid": "8173", "url": "https://gl.wikipedia.org/wiki?curid=206801", "title": "Real Club N\u00e1utico de El Puerto de Santa Mar\u00eda", "text": "O Real Club N\u00e1utico de El Puerto de Santa Mar\u00eda \u00e9 un club n\u00e1utico cuxas orixes se remontan aos comezos do s\u00e9culo XX.\nAs instalaci\u00f3ns orixinarias foron visitadas polo rei Afonso XIII, polo que o Club adquiriu certo prestixio. Un fortu\u00edto incendio destru\u00edu ditas instalaci\u00f3ns, sendo en 1948 cando se reinician as actividades, cunha regata de snipes o 16 de xullo dese mesmo ano.\nDesde El Puerto de Santa Mar\u00eda o Club organiza diversos actos deportivos durante todo o ano, sobresa\u00edndo os do mes de agosto, como a Semana N\u00e1utica nas augas da Ba\u00eda de C\u00e1diz, que en 2007 celebra a edici\u00f3n n\u00ba 36, ou a Regata Juan de la Cosa (XIII edici\u00f3n en 2007)."}
{"id": "206802", "revid": "839", "url": "https://gl.wikipedia.org/wiki?curid=206802", "title": "Arquidiocese cat\u00f3lica latina de Concepci\u00f3n", "text": "A arquidiocese de Concepci\u00f3n (lat\u00edn: \"Archidioecesis Sanctissimae Conceptionis\") \u00e9 a diocese ou bispado (territorio eclesi\u00e1stico da Igrexa Cat\u00f3lica rexido por un bispo) cuxa s\u00e9 eclesi\u00e1stica a Catedral de Concepci\u00f3n en Concepci\u00f3n, Chile. A \"diocese de Concepci\u00f3n\" foi fundada en 1563 e elevouse a arquidiocese en 1939.\nA arquidiocese cobre unha superficie de 11.400\u00a0km\u00b2 e segundo datos de 2002 viv\u00edan nela 1\u00a0089\u00a0000 persoas e dela dependen 52 parroquias. Da arquidiocese dependen 5 dioceses sufrag\u00e1neas: Chill\u00e1n, Los \u00c1ngeles, Temuco, Villarrica e Valdivia. O actual titular \u00e9 Fernando Chomal\u00ed."}
{"id": "206804", "revid": "12452", "url": "https://gl.wikipedia.org/wiki?curid=206804", "title": "Corporaci\u00f3n de Radio y Televisi\u00f3n Espa\u00f1ola", "text": ""}
{"id": "206805", "revid": "5863", "url": "https://gl.wikipedia.org/wiki?curid=206805", "title": "Dwight Eisenhower", "text": ""}
{"id": "206806", "revid": "89787", "url": "https://gl.wikipedia.org/wiki?curid=206806", "title": "Ola de presi\u00f3n", "text": "Unha ola de presi\u00f3n ou pota de presi\u00f3n \u00e9 unha ola na cal os alimentos son cocidos a temperaturas por riba do punto de ebulici\u00f3n da auga (100 graos Celsius) \u00e1 presi\u00f3n ambiente, posibilitando por tanto un tempo de cocemento reducido.\nEstas olas, inventadas polo franc\u00e9s Denis Papin, a antiga \"Marmita de Papin\", est\u00e1n provistas de tapas que pechan hermeticamente o seu interior e de v\u00e1lvulas para que escape o vapor e permita a utilizaci\u00f3n segura. Normalmente existe unha v\u00e1lvula para o control da presi\u00f3n e unha v\u00e1lvula de seguranza, que se rompe por baixo da presi\u00f3n m\u00e1xima que a ola soporta.\nEste tipo de ola tam\u00e9n se pode usar como esterilizador debido \u00e1 alta temperatura que son capaces de alcanzar. Unha ola en estado normal, coa v\u00e1lvula e a frisa de goma da tampa en perfecto estado, chega a 120\u00a0\u00b0C."}
{"id": "206807", "revid": "1888", "url": "https://gl.wikipedia.org/wiki?curid=206807", "title": "O primo Bas\u00edlio", "text": ""}
{"id": "206808", "revid": "624", "url": "https://gl.wikipedia.org/wiki?curid=206808", "title": "Math fab Mathonwy", "text": ""}
{"id": "206809", "revid": "109216", "url": "https://gl.wikipedia.org/wiki?curid=206809", "title": "Gran Premio de Malaisia de 2012", "text": "O Gran Premio de Malaisia 2012 foi unha carreira de F\u00f3rmula Un celebrada o 25 de marzo de 2012 no Circu\u00edto Internacional de Sepang de Malaisia. Foi a segunda carreira da tempada de F\u00f3rmula Un 2012.\nA carreira foi detida, (bandeira vermella), na volta n\u00ba 9 debido \u00e1 choiva torrencial"}
{"id": "206811", "revid": "624", "url": "https://gl.wikipedia.org/wiki?curid=206811", "title": "Branwen uerch Lyr", "text": ""}
{"id": "206814", "revid": "5863", "url": "https://gl.wikipedia.org/wiki?curid=206814", "title": "Fernando Salgado Garc\u00eda", "text": "Juan Fernando Salgado Garc\u00eda, nado en Monterroso o 28 de marzo de 1953, \u00e9 un xornalista e pol\u00edtico galego.\nTraxectoria.\nLicenciouse en Xornalismo pola Universidade Complutense de Madrid. Foi cronista do Congreso dos Deputados (1976-1980). Traballou como xornalista en \"Mundo Obrero\", \"La Voz de Galicia\" (redactor e xefe da secci\u00f3n de Econom\u00eda entre 1981 e 1987) e foi director de \"El Progreso\" (1994-2000). Tam\u00e9n foi delegado da Corporaci\u00f3n Voz de Galicia en Lugo.\nEntre 1987 e 1990, durante o goberno tripartito de Fernando Gonz\u00e1lez Laxe, foi nomeado conselleiro de Econom\u00eda e Facenda. Foi secretario xeral da Fundaci\u00f3n Galicia-Europa (1988-1990), deputado no Parlamento de Galicia polo PSdeG-PSOE (1989-1994) e Secretario xeral de Comunicaci\u00f3n da Xunta de Galicia (2005-2009).\nEn 1991 comezou a traballar como profesor de estrutura econ\u00f3mica na Universidade da Coru\u00f1a, e despois foi profesor na facultade de Dereito da Universidade de Santiago de Compostela.\nEn 1986 recibiu o Premio Galicia de Xornalismo Econ\u00f3mico.\nVida persoal.\n\u00c9 pai do poeta e xornalista Daniel Salgado."}
{"id": "206849", "revid": "19415", "url": "https://gl.wikipedia.org/wiki?curid=206849", "title": "Orfeo nos infernos", "text": ""}
{"id": "206851", "revid": "1888", "url": "https://gl.wikipedia.org/wiki?curid=206851", "title": "Fernando Salgado", "text": "Co nome de Fernando Salgado podemos referirnos a:"}
{"id": "206876", "revid": "5863", "url": "https://gl.wikipedia.org/wiki?curid=206876", "title": "Ola (coci\u00f1a)", "text": "As olas ou potas son unha familia de utensilios culinarios habituais en calquera coci\u00f1a. Son xeralmente de forma cil\u00edndrica ou subesf\u00e9rica e normalmente te\u00f1en unha tapa -tam\u00e9n chamada testo- e unha ou d\u00faas asas, ou ben un cabo. Alg\u00fans deses utensilios son revestidos internamente de tefl\u00f3n, material antiadherente e que soporta altas temperaturas."}
{"id": "206898", "revid": "1131", "url": "https://gl.wikipedia.org/wiki?curid=206898", "title": "Ola", "text": "O termo ola pode facer referencia a:\nAmbas palabras difer\u00e9ncianse na pronuncia, pois a interxecci\u00f3n lese con \"o aberto\" e o nome do utensilio con \"o pechado\"."}
{"id": "206899", "revid": "20847", "url": "https://gl.wikipedia.org/wiki?curid=206899", "title": "Cazola", "text": ""}
{"id": "206900", "revid": "56817", "url": "https://gl.wikipedia.org/wiki?curid=206900", "title": "Pota (hom\u00f3nimos)", "text": "Pota pode ser:"}
{"id": "206901", "revid": "1888", "url": "https://gl.wikipedia.org/wiki?curid=206901", "title": "Manuel Puente", "text": "Manuel Puente Gonz\u00e1lez, nado en Salvaterra de Mi\u00f1o o 16 de agosto de 1890 e finado en Buenos Aires o 24 de marzo de 1970, foi un empresario e galeguista da Arxentina.\nTraxectoria.\nAos 13 anos trasladouse a Barcelona, onde traballou nunha tenda t\u00e9xtil ata 1905. Emigrou a Buenos Aires en 1906, onde se dedicou a actividades comerciais. En 1919 fundou a Empresa Manuel Puente e Compa\u00f1\u00eda, que se converteu na m\u00e1is importante casa de xoier\u00eda e de prater\u00eda da Arxentina. Formou parte da directiva da C\u00e1mara de Comercio Espa\u00f1ola, da que dimitiu para cofundar a C\u00e1mara de Comerciantes Republicanos Espa\u00f1oles en 1936. Foi directivo da Federaci\u00f3n de Sociedades Gallegas e presidente da Uni\u00f3n Progresista do distrito de Salvaterra de Mi\u00f1o. A finais dos anos vinte inaugurou en Salvaterra de Mi\u00f1o a Casa do Pobo. Contribu\u00edu \u00e1 fundaci\u00f3n do Consello de Galicia, foi membro de honor do Centro Provincial Ourens\u00e1n e Pontevedr\u00e9s, fundou a Editorial N\u00f3s e patrocinou o peri\u00f3dico \"Correo de Galicia\".\nFundaci\u00f3n Manuel Puente.\nA s\u00faa filla Rosa Puente Foglia creou en Buenos Aires a Fundaci\u00f3n Manuel Puente que ten como obxectivos a conservaci\u00f3n e difusi\u00f3n do seu arquivo persoal, a promoci\u00f3n da lingua, a literatura e a cultura galegas, e a catalogaci\u00f3n dos fondos documentais e editoriais das instituci\u00f3ns galegas establecidas na Arxentina."}
{"id": "206902", "revid": "1888", "url": "https://gl.wikipedia.org/wiki?curid=206902", "title": "Manuel Puente Gonz\u00e1lez", "text": ""}
{"id": "206903", "revid": "23204", "url": "https://gl.wikipedia.org/wiki?curid=206903", "title": "Tefl\u00f3n", "text": "O politetrafluoretileno (PTFE) \u00e9 un pol\u00edmero co\u00f1ecido mundialmente polo nome comercial Teflon(R), marca rexistrada de propiedade da empresa estadounidense DuPont.\nDescuberto accidentalmente por Roy J. Plunkett (1910-1994) para a empresa DuPont, en 1938, e presentado para fins comerciais en 1946, o PTFE \u00e9 un pol\u00edmero similar ao polietileno, onde os \u00e1tomos de hidr\u00f3xeno est\u00e1n substitu\u00eddos por fl\u00faor, sendo as\u00ed un fluoropol\u00edmero e un fluorocarbono.\nA f\u00f3rmula qu\u00edmica do mon\u00f3mero, o tetrafluoretileno, \u00e9 CF2=CF2, e o pol\u00edmero -(CF2-CF2)n-\nA marca T\"eflon\u00ae \"engloba ademais outras resinas derivadas do PTFE, tales como a resina PFA ( perfluoroalc\u00f3xido), a resina FEP ( etileno propileno fluorado ) e a resina ETFE ( etil tri fl\u00faor etileno ).\nA principal virtude deste material \u00e9 que \u00e9 unha substancia practicamente inerte, non reacciona con outras substancias qu\u00edmicas excepto en situaci\u00f3ns moi especiais. Isto d\u00e9bese basicamente \u00e1 protecci\u00f3n dos \u00e1tomos de fl\u00faor sobre a cadea carb\u00f3nica. Esta carencia de reactividade permite que a s\u00faa toxicidade sexa practicamente nula sendo, tam\u00e9n, o material co terceiro m\u00e1is baixo coeficiente de rozamento de todos os materiais s\u00f3lidos co\u00f1ecidos. Outra cualidade caracter\u00edstica \u00e9 a s\u00faa impermeabilidade mantendo, por tanto, as s\u00faas cualidades en ambientes h\u00famidos. Por estas caracter\u00edsticas especiais, al\u00e9n da baixa adherencia e aceptabilidade \u00f3ptima polo corpo humano, \u00e9 usado en diversos tipos de pr\u00f3teses."}
{"id": "206905", "revid": "1131", "url": "https://gl.wikipedia.org/wiki?curid=206905", "title": "101 Philosophy Problems", "text": "101 Philosophy Problems, \"101 problemas de filosof\u00eda\" en galego, \u00e9 un libro escrito por Martin Cohen e publicado en 1999 pola editorial Routledge e traducido a varios idiomas, como alem\u00e1n, estoniano, grego, coreano, holand\u00e9s, espa\u00f1ol, chin\u00e9s, portugu\u00e9s, xapon\u00e9s, etc.\nA filosof\u00eda non \u00e9 s\u00f3 unha ciencia que te invita a pensar, sen\u00f3n que tam\u00e9n \u00e9 a ciencia que d\u00e1 resposta a aquelas preguntas que outras ciencias non poden contestar ou contestan ofrecendo explicaci\u00f3ns que, como se di no libro, non son explicaci\u00f3ns, sen\u00f3n simplemente descrici\u00f3ns de mecanismos. \u00c9 dicir, a filosof\u00eda vai m\u00e1is al\u00e1 doutras ciencias, vai m\u00e1is al\u00e1 da raz\u00f3n.\nA filosof\u00eda enriquece o noso intelecto, por iso Martin Cohen a trata como unha actividade que debemos desenvolver e intenta introducirnos de forma amena e orixinal nela. Cohen define a filosof\u00eda no seu libro de catro maneiras: amor \u00e1 sabedor\u00eda, amor polas contradici\u00f3ns, amor pola sof\u00edstica, e a \u00faltima definici\u00f3n ten que ver coa busca de valores e significados humanos.\nResumo.\n\"101 problemas de filosof\u00eda\" \u00e9 un libro que incita a pensar, criticamente, sobre problemas filos\u00f3ficos entre os que se poden distinguir dous tipos: os relativamente f\u00e1ciles de resolver, xa sexa con axuda dos comentarios finais ou non, e os que non te\u00f1en unha soluci\u00f3n definida e que carrexan outros \u201csubproblemas\u201d; dentro dos subproblemas ocorre outro tanto, poden ou non solucionarse e as\u00ed continuar\u00edan unha e outra vez estes problemas... Que problema!\nO libro div\u00eddese en catro partes: introduci\u00f3n, problemas filos\u00f3ficos, comentarios dos problemas e glosario.\nNa introduci\u00f3n do libro f\u00e1lase de libros e fil\u00f3sofos que tratan alg\u00fans problemas filos\u00f3ficos ao igual que este libro pero que, a diferenza deste, non puideron atopar m\u00e1is que unha ducia de problemas filos\u00f3ficos.\nO autor tam\u00e9n d\u00e1 na introduci\u00f3n unha serie de consellos para facilitar a lectura do libro:\nO libro enuncia 101 situaci\u00f3ns diferentes e unha reflexi\u00f3n final a modo de pregunta que divide en 15 grupos, nos que basicamente predominan temas paradoxais, matem\u00e1ticos, \u00e9ticos e morais, relacionados co tempo, con Deus e co co\u00f1ecemento, e tam\u00e9n falan de problemas de Zen\u00f3n de Elea, Descartes, Schopenhauer, Kant e outros. Todos estes problemas abarcan as dificultades que tivo o home ao longo da s\u00faa existencia.\nOs problemas paradoxais, como indica o seu nome, tratan de paradoxos (expresi\u00f3ns e imaxes contraditorias) e expo\u00f1en crebacabezas de interese filos\u00f3fico, como por exemplo o paradoxo do primeiro problema cando o reo debe dicir unha verdade para ir \u00f3 c\u00e1rcere ou ser\u00e1 colgado e finalmente acada a liberdade escribindo nun papel \u201cSerei executado ma\u00f1\u00e1\u201d, este paradoxo ser\u00eda do tipo dun que tivo ocupados aos fil\u00f3sofos durante s\u00e9culos, o do cretense Epim\u00e9nides que dixo \u201cTodos os cretenses son mentireiros\u201d. Nos paradoxos de Zen\u00f3n, intenta demostrar que as sensaci\u00f3ns que obtemos do mundo son ilusorias e non existe o movemento.\nNos problemas matem\u00e1ticos predomina a l\u00f3xica, xa que \u00e9 a forma matem\u00e1tica de ver o mundo e os fil\u00f3sofos foron atra\u00eddos pola l\u00f3xica durante s\u00e9culos. Os problemas \u00e9ticos e morais intentan po\u00f1ernos en situaci\u00f3ns nas que nos poderiamos ver involucrados calquera d\u00eda e preguntan pola nosa opini\u00f3n, se os actos realizados polos personaxes, como no que un profesor de universidade ha de deixar que afogue un can porque sempre cae no mesmo pozo e non lle da tempo a chegar a tempo \u00e1 s\u00faa clase, son moralmente correctos ou non.\nOs problemas relacionados co tempo discuten sobre as concepci\u00f3ns que temos dos termos \u201cpresente\u201d, \u201cpasado\u201d e \u201cfuturo\u201d, os relacionados con Deus, sobre o poder e a bondade de Deus no planeta, e os relacionados co co\u00f1ecemento son \u201csimples\u201d problemas filos\u00f3ficos como o de se a neve \u00e9 branca, se todos os solteiros son realmente homes non casados ou un dos problemas de Schopenhauer que pregunta se \u00e9 mellor a vida de solitaria contemplaci\u00f3n que a compa\u00f1\u00eda social ou que o amor.\nLogo dos problemas, sit\u00faanse os comentarios destes, nos que Cohen ofrece explicaci\u00f3ns e an\u00e1lises das cuesti\u00f3ns enunciadas, con algunhas referencias ao tratamento que lles deron outros fil\u00f3sofos hist\u00f3ricos, que serven de axuda \u00e1 hora de intentar resolver un problema, ofrecendo unha nova visi\u00f3n do mesmo.\nNon se debe acudir aos comentarios nada m\u00e1is ler un problema, hai que ser pacientes, xa que este libro \u00e9 un libro para reflexionar mentres se le e tam\u00e9n despois de lelo.\nDespois dos comentarios, p\u00f3dense aumentar e continuar os estudos filos\u00f3ficos, academicamente falando, mediante o glosario e a gu\u00eda de lectura. No glosario f\u00e1lase de fil\u00f3sofos antigos e fil\u00f3sofos modernos, pasando por todos os termos que utilizaron eles e a filosof\u00eda en xeral; e na gu\u00eda de lectura danse nomes de libros tam\u00e9n filos\u00f3ficos que poder\u00edan ser de axuda a calquera interesado na filosof\u00eda para comprendela mellor e incluso para poder nalgunha ocasi\u00f3n filosofar.\nTanto nos problemas, coma nos comentarios e no glosario tam\u00e9n, podemos atopar citas c\u00e9lebres de fil\u00f3sofos tales como George Berkeley, Hume ou Schopenhauer.\nAs\u00ed a todo, con este libro \u00e9 pos\u00edbel adquirir unha base e uns fundamentos filos\u00f3ficos para introducirse no mundo da filosof\u00eda, pero en ning\u00fan caso para filosofar.\nE para rematar, un dos problemas do libro para pensar na verosimilitude da vosa existencia, un dos grandes problemas de Ren\u00e9 Descartes:\n\"Como podo saber que non estou sumido nalg\u00fan pesadelo de proporci\u00f3ns inusuais, dende logo, que segue e segue con consistencia irritante e prolixa pero que non por iso deixa de ser unha emanaci\u00f3n, algo completamente alleo \u00e1 realidade? Como podo saber que non estou engaiolado nos manexos dun xenio maligno, destinados a enganarme?\"\n\"Ou nas mans, quizais, dun m\u00e9dico maligno? Un m\u00e9dico malvado que rescatou o meu cerebro dun horroroso accidente (de tr\u00e1fico, con todo esnaquizado) e que agora me ten metido nunha probeta chea de produtos qu\u00edmicos como parte dun espectral experimento m\u00e9dico. Estaranme alimentando con \u201cdatos sens\u00edbeis\u201d por medio de cables de cores: vermello para o o\u00eddo, negro para o tacto, am\u00e1relo para o gusto, azul para a vista\u2026?\""}
{"id": "206908", "revid": "1131", "url": "https://gl.wikipedia.org/wiki?curid=206908", "title": "Federaci\u00f3n de Sociedades Gallegas Agrarias y Culturales", "text": "A Federaci\u00f3n de Sociedades Gallegas Agrarias y Culturales foi unha agrupaci\u00f3n constitu\u00edda en 1921 por cincuenta sociedades agrarias e culturais creadas polos galegos residentes en Buenos Aires.\nHistoria.\nConstitu\u00eduse o 24 de setembro de 1921. Foi fundada por Ant\u00f3n Alonso R\u00edos, \u00c1ngel Mart\u00ednez Castro e Bonifacio Botana, en representaci\u00f3n das sociedades Hijos del Ayuntamiento de Silleda e Comit\u00e9 Auxiliar de las Sociedades Agr\u00edcolas de Puenteareas. O seu primeiro presidente foi \u00c1ngel Mart\u00ednez Castro. Ti\u00f1a por obxectivo coordinar as asociaci\u00f3ns locais e potenciar os valores de Galicia, a trav\u00e9s da organizaci\u00f3n de conferencias, exposici\u00f3ns de arte e veladas literarias. Editaba o peri\u00f3dico \"El Despertar Gallego\". A loita entre nacionalistas e non nacionalistas provocou a ruptura da federaci\u00f3n en 1929 e a creaci\u00f3n da Federaci\u00f3n de Sociedades Gallegas de Buenos Aires, de orientaci\u00f3n socialista. Ao proclamarse a Segunda Rep\u00fablica en Espa\u00f1a enviou como delegados a Alonso R\u00edos, Pedro Campos Couceiro e Ram\u00f3n Su\u00e1rez Picallo, que colaboraron na redacci\u00f3n do estatuto galego. A partir de 1930 \"El Despertar Gallego\" foi substitu\u00eddo por \"Galicia\".\nA partir de 1937 volveu unificarse coa Federaci\u00f3n de Sociedades Gallegas de Buenos Aires para constitu\u00edr a Federaci\u00f3n de Sociedades Gallegas de la Rep\u00fablica Argentina."}
{"id": "206910", "revid": "56817", "url": "https://gl.wikipedia.org/wiki?curid=206910", "title": "Federaci\u00f3n de Sociedades Gallegas", "text": "Co nome de Federaci\u00f3n de Sociedades Gallegas podemos referirnos a:"}
{"id": "206912", "revid": "111586", "url": "https://gl.wikipedia.org/wiki?curid=206912", "title": "Ant\u00edxeno", "text": "En inmunolox\u00eda, un ant\u00edxeno \u00e9 unha mol\u00e9cula con capacidade de inducir unha resposta inmune (para producir un anticorpo ou outra acci\u00f3n inmunitaria) no organismo h\u00f3spede. \u00c1s veces os ant\u00edxenos forman parte do propio h\u00f3spede nos casos de enfermidades autoinmunes. Por tanto, un ant\u00edxeno \u00e9 calquera substancia, propia ou allea, que pode ser reco\u00f1ecida polo sistema inmunitario adaptativo e desencadear unha resposta inmunitaria.\nOs ant\u00edxenos \u00fanense a diversos receptores celulares e a anticorpos. Na resposta inmune cada anticorpo \u00e9 producido especificamente polo sistema inmunitario para unirse ao ant\u00edxeno despois de que as c\u00e9lulas presentadoras do ant\u00edxeno do sistema inmunitario entran en contacto con el; isto permite que haxa unha identificaci\u00f3n/correspondencia precisa do ant\u00edxeno e o inicio dunha resposta \u00e1 medida. O anticorpo dise que \"se corresponde\" co ant\u00edxeno no sentido de que pode unirse a el debido a adaptaci\u00f3n realizada nunha rexi\u00f3n do anticorpo; debido a isto, prod\u00facense moitos anticorpos diferentes, cada un con especificidade para unirse a diferentes ant\u00edxenos a\u00ednda que todos comparten a mesma estrutura b\u00e1sica. Na maior\u00eda dos casos, un anticorpo adaptado s\u00f3 pode reaccionar e unirse a un ant\u00edxeno espec\u00edfico; por\u00e9n, nalg\u00fans casos os anticorpos poden establecer reacci\u00f3ns cruzadas e unirse a m\u00e1is dun ant\u00edxeno. En realidade, os anticorpos s\u00f3 reaccionan cunha parte pequena do ant\u00edxeno chamada ep\u00edtopo. Como os ant\u00edxenos son xeralmente grandes, adoitan ter moitos ep\u00edtopos.\nAdemais, un ant\u00edxeno \u00e9 unha mol\u00e9cula que se une a receptores espec\u00edficos do ant\u00edxeno, pero non poden inducir necesariamente unha resposta inmunitaria no corpo por si mesmos. Os ant\u00edxenos xeralmente son p\u00e9ptidos (cadeas de amino\u00e1cidos), polisac\u00e1ridos (cadeas de monosac\u00e1ridos/azucres simples) ou l\u00edpidos. En xeral, os sac\u00e1ridos e l\u00edpidos (a diferenza dos p\u00e9ptidos) consid\u00e9ranse ant\u00edxenos pero non inmun\u00f3xenos, xa que non poden desencadear unha resposta inmune por si s\u00f3s. Ademais, para que un p\u00e9ptido induza unha resposta inmunitaria (activaci\u00f3n de c\u00e9lulas T por c\u00e9lulas presentadoras de ant\u00edxenos) debe ser o suficientemente grande, xa que os p\u00e9ptidos demasiado pequenos tampouco desencadean unha resposta inmune. O termo ant\u00edxeno describ\u00eda orixinalmente unha mol\u00e9cula estrutural que se un\u00eda especificacmente a un anticorpo. O seu significado foi ampliado despois para referirse a calquera mol\u00e9cula ou fragmento molecular linear que pode ser reco\u00f1ecido por receptores do ant\u00edxeno moi variables (receptor da c\u00e9lula B ou BCR ou receptor da c\u00e9lula T ou TCR) do sistema inmunitario adaptativo.\nO ant\u00edxeno pode ser unha mol\u00e9cula do propio corpo (\"ant\u00edxeno propio\") ou do ambiente externo (\"non propio\"). O sistema inmunitario xeralmente non reacciona contra os ant\u00edxenos propios en condici\u00f3ns homeost\u00e1ticas normais debido \u00e1 selecci\u00f3n negativa realizadas sobre as c\u00e9lulas T no timo, pero identifica e ataca invasores con mol\u00e9culas \"non propias\" procedentes do mundo exterior ou substancias modificadas/nocivas presentes no corpo en condici\u00f3ns de estr\u00e9s.\nAs c\u00e9lulas presentadoras do ant\u00edxeno presentan os ant\u00edxenos en forma de p\u00e9ptidos unidos a mol\u00e9culas do complexo maior de histocompatibilidade da s\u00faa superficie. A c\u00e9lula T ou linfocito T (un subtipo de gl\u00f3bulo branco sangu\u00edneo) do sistema inmunitario adaptativo, \u00e9 a que reco\u00f1ece selectivamente os ant\u00edxenos as\u00ed presentados. Dependendo do ant\u00edxeno e do tipo de mol\u00e9cula de histocompatibilidade, poden ser activados diferentes tipos de c\u00e9lulas T. Para o seu reco\u00f1ecemento polo receptor da c\u00e9lula T (TCR), o p\u00e9ptido debe ser primeiro procesado, romp\u00e9ndoo en pequenos fragmentos dentro da c\u00e9lula presentadora e despois presentado formando un complexo cunha mol\u00e9cula do complexo maior de histocompatibilidade (MHC). Por tanto, o ant\u00edxeno non pode desencadear a resposta inmune sen a axuda dun adxuvante inmunol\u00f3xico. De xeito similar, o compo\u00f1ente adxuvante de vacinas desempe\u00f1a un papel esencial na activaci\u00f3n do sistema inmunitario innato.\nUn inmun\u00f3xeno \u00e9 un ant\u00edxeno (ou aduto) que pode desencadear unha resposta inmunitaria humoral (innata) ou mediada por c\u00e9lulas. Inicia primeiro unha resposta inmunitaria innata, que despois causa a activaci\u00f3n dunha resposta inmunitaria adaptativa. Un ant\u00edxeno \u00fanese a inmunorreceptores moi variables (o receptor da c\u00e9lula B ou o receptor da c\u00e9lula T) unha vez que estes foron xerados. Os inmun\u00f3xenos son aqueles ant\u00edxeno, denominados inmunox\u00e9nicos, que poden inducir unha resposta inmune.\nA nivel molecular, un ant\u00edxeno pode caracterizarse pola s\u00faa capacidade de unirse a unha rexi\u00f3n Fab variable dun anticorpo. Diferentes anticorpos te\u00f1en o potencial de discriminar entre os ep\u00edtopos espec\u00edficos presentes na superficie do ant\u00edxeno. Un hapteno \u00e9 unha pequena mol\u00e9cula que cambia a estrutura dun ep\u00edtopo antix\u00e9nico. Para inducir unha resposta inmunitaria, necesita unirse a unha gran mol\u00e9cula portadora como unha prote\u00edna (ou complexo de p\u00e9ptidos). Os ant\u00edxenos son normalmente portados por prote\u00ednas e polisac\u00e1ridos, e menos frecuentemente, l\u00edpidos. Isto incl\u00fae partes (cubertas, c\u00e1psulas, paredes celulares, flaxelos, fimbrias e toxinas) de bacterias, virus, e outros microorganismos. Entre os ant\u00edxenos non propios non microbianos est\u00e1n o pole, clara de ovo e prote\u00ednas de tecidos e \u00f3rganos transplantados ou que se encontran sobre a superficie de c\u00e9lulas sangu\u00edneas transfundidas. As vacinas son exemplos de ant\u00edxenos en forma inmunox\u00e9nica, que se administran deliberadamente a un individuo receptor para inducirlle a formaci\u00f3n de c\u00e9lulas con memoria (que lembran o ant\u00edxeno) no sistema inmunitario adaptativo que actuar\u00e1n contra aos ant\u00edxenos de pat\u00f3xenos que poden invadir o receptor en novas ocasi\u00f3ns.\nOrixe e etimolox\u00eda.\nPaul Ehrlich acu\u00f1ou o termo anticorpo en alem\u00e1n (\"Antik\u00f6rper\"), que utilizou na s\u00faa teor\u00eda da cadea lateral a finais do s\u00e9culo XIX. En 1899, Ladislas Deutsch (Laszlo Detre) (1874\u20131939) denominou as substancias hipot\u00e9ticas a medio cami\u00f1o entre constit\u00edntes bacterianos e anticorpos \"substancias inmun\u00f3xenas ou ant\u00edxenos\". Pensaba orixinalmente que estas substancias eran os precursores dos anticorpos, igual que os cim\u00f3xenos son os precursores dun encima. Pero en 1903 comprendeu que un ant\u00edxeno induce a produci\u00f3n de corpos inmunitarios (anticorpos) e escribiu que a palabra \"ant\u00edxeno\" \u00e9 unha contracci\u00f3n de antisomat\u00f3xeno (\"Immunk\u00f6rperbildner\").\nTerminolox\u00eda.\nOs principais termos utilizados para falar de ant\u00edxenos son os seguintes:\nFonte de procedencia.\nOs ant\u00edxenos poden ser clasificados segundo a fonte onde procedan.\nAnt\u00edxenos ex\u00f3xenos.\nOs ant\u00edxenos ex\u00f3xenos son ant\u00edxenos que entraron no corpo desde o exterior, por exemplo por inhalaci\u00f3n, inxesti\u00f3n ou inxecci\u00f3n. A resposta do sistema inmunitario aos ant\u00edxenos ex\u00f3xenos \u00e9 a mi\u00fado subcl\u00ednica. Os ant\u00edxenos ex\u00f3xenos son captados polas c\u00e9lulas presentadoras de ant\u00edxenos por medio da endocitose ou fagocitose e procesados en fragmentos. As c\u00e9lulas presentadoras presentan despois estes fragmentos na s\u00faa superficie \u00e1s c\u00e9lulas T colaboradoras (CD4+) unidos formando un complexo coas mol\u00e9culas do complexo maior de histocompatibilidade de clase II (MHC-II) da s\u00faa membrana plasm\u00e1tica. Algunhas c\u00e9lulas T son espec\u00edficas para o complexo p\u00e9ptido:MHC. Son activadas e empezan a segregar citocinas, substancias que activan os linfocitos T citot\u00f3xicos (CTL), c\u00e9lulas B secretoras de anticorpos, macr\u00f3fagos e outras.\nAlg\u00fans ant\u00edxenos empezan sendo ex\u00f3xenos e despois fanse end\u00f3xenos (por exemplo, os dos virus intracelulares). Os ant\u00edxenos intracelulares poden tornar \u00e1 circulaci\u00f3n coa destruci\u00f3n da c\u00e9lula infectada.\nAnt\u00edxenos end\u00f3xenos.\nOs ant\u00edxenos end\u00f3xenos son xerados dentro das c\u00e9lulas normais do corpo como resultado do metabolismo celular normal ou debido a unha infecci\u00f3n intracelular viral ou bacteriana. Fragmentos do ant\u00edxeno son despois presentados na superficie da c\u00e9lula formando complexo con mol\u00e9culas do MHC-I. Se son reco\u00f1ecidos por c\u00e9lulas T citot\u00f3xicas CD8+ activadas, as c\u00e9lulas T segregan varias toxinas que causan a lise ou apoptose da c\u00e9lula infectada. Para impedir que as c\u00e9lulas citot\u00f3xicas maten c\u00e9lulas que presentan ant\u00edxenos propios, as c\u00e9lulas T citot\u00f3xicas que reaccionan a ant\u00edxenos propios son eliminadas como resultado da xeraci\u00f3n de tolerancia inmunoloxica (selecci\u00f3n negativa). Entre os ant\u00edxenos end\u00f3xenos est\u00e1n os ant\u00edxenos xenox\u00e9nicos (heter\u00f3logos), aut\u00f3logos e idiot\u00edicos ou alox\u00e9nicos (hom\u00f3logos).\nAutoant\u00edxenos.\nUn autoant\u00edxeno \u00e9 xeralmente unha prote\u00edna normal ou complexo proteico (e \u00e1s veces ADN ou ARN) que \u00e9 reco\u00f1ecido polo sistema inmune de pacientes que padecen unha enfermidade autoinmune espec\u00edfica. En condici\u00f3ns normais, estes ant\u00edxenos non deber\u00edan ser unha diana para o sistema inmunitario, pero nas doenzas autoinmunes as s\u00faas c\u00e9lulas T asociadas non son eliminadas e poden atacalos.\nNeoant\u00edxenos.\nOs neoant\u00edxenos son aqueles que est\u00e1n completamente ausentes do xenoma humano normal. Comparados con ant\u00edxenos propios non mutados, os neoant\u00edxenos son importantes no control de tumores, xa que a calidade do conxunto de c\u00e9lulas T que est\u00e1 dispo\u00f1ible para eses ant\u00edxenos non \u00e9 afectada pola tolerancia a c\u00e9lulas T centrais. A tecnolox\u00eda para analizar sistematicamente a reactividade das c\u00e9lulas T contra neoant\u00edxenos est\u00e1 dispo\u00f1ible desde hai pouco tempo.\nAnt\u00edxenos virais.\nPara tumores asociados con virus, como o cancro de c\u00e9rvix uterino e un subconxunto dos cancros de cabeza e pescozo, os ep\u00edtopos derivados de marcos de lectura abertos de virus contrib\u00faen ao conxunto de neoant\u00edxenos.\nAnt\u00edxenos tumorais.\nOs \"ant\u00edxenos tumorais\" son aqueles que son presentados polas mol\u00e9culas MHC de clase I ou de clase II na superficie de c\u00e9lulas tumorais. Os ant\u00edxenos que se encontran s\u00f3 nesas c\u00e9lulas denom\u00ednanse ant\u00edxenos espec\u00edficos de tumor (TSA) e xeralmente orix\u00ednanse por unha mutaci\u00f3n espec\u00edfica de tumor. M\u00e1is com\u00fans son os ant\u00edxenos que son presentados polas c\u00e9lulas tumorais e as c\u00e9lulas normais, chamadas ant\u00edxenos asociados a tumores (TAA). Os linfocitos T citot\u00f3xicos que reco\u00f1ecen estes ant\u00edxenos poden destru\u00edr as c\u00e9lulas tumorais.\nOs ant\u00edxenos tumorais poden aparecer na superficie do tumor en forma de, por exemplo, un receptor mutado, e nese caso son reco\u00f1ecidos por c\u00e9lulas B.\nEn tumores humanos sen etiolox\u00eda viral, x\u00e9ranse novos p\u00e9ptidos (neoep\u00edtopos) por alteraci\u00f3ns do ADN espec\u00edficas do tumor.\nProceso.\nUnha gran parte das mutaci\u00f3ns tumorais humanas son espec\u00edficas do paciente. Por tanto, os neoant\u00edxenos poden tam\u00e9n estar baseados en xenomas tumorais individuais. As tecnolox\u00edas de secuenciaci\u00f3n profunda poden identificar mutaci\u00f3ns dentro da parte que codifica prote\u00ednas do xenoma (o exoma) e predicir os neoant\u00edxenos potenciais. En modelos de ratos, para todas as secuencias de prote\u00ednas novas, predic\u00edronse os p\u00e9ptidos que se unen a MHC potenciais. O conxunto resultante de neoant\u00edxenos potenciais foi utilizado para avaliar a reactividade das c\u00e9lulas T. As an\u00e1lises baseadas no exoma foron aproveitadas nos laboratorios cl\u00ednicos para avaliar a reactividade en pacientes tratados con terapia celular de linfocitos que se infiltran no tumor (TIL) ou con bloqueos dos puntos de control (\"checkpoints\") do ciclo celular. A identificaci\u00f3n de neoant\u00edxenos tivo \u00e9xito en numerosos modelos experimentais e tumores malignos humanos.\nA taxa de falsos negativos na secuenciaci\u00f3n do exoma do cancro \u00e9 baixa, \u00e9 dicir, a maior\u00eda dos neoant\u00edxenos aparecen dentro da secuencia ex\u00f3nica cunha cobertura suficiente. Por\u00e9n, a gran maior\u00eda das mutaci\u00f3ns en xenes expresados non producen neoant\u00edxenos que sexan reco\u00f1ecidos por c\u00e9lulas T aut\u00f3logas.\nEn 2015 a resoluci\u00f3n da espectroscopia de masas \u00e9 insuficiente como para exclu\u00edr moitos falsos positivos do conxunto de p\u00e9ptidos que poden ser presentados polas mol\u00e9culas do MHC. En lugar desta t\u00e9cnica, util\u00edzanse algoritmos para identificar os candidatos m\u00e1is probables. Estes algoritmos consideran factores como a probabilidade de procesamento proteas\u00f3mico, transporte ao ret\u00edculo endoplasm\u00e1tico, afinidade polos alelos MHC-I relevantes e niveis de expresi\u00f3n x\u00e9nica ou de traduci\u00f3n de prote\u00ednas.\nA maior\u00eda dos neoant\u00edxenos humanos identificados en exames non nesgados mostran unha afinidade de uni\u00f3n ao MHC altamente predicible. Ant\u00edxenos de histocompatibilidade menores, unha clase de ant\u00edxenos conceptualmente similar, son tam\u00e9n identificados correctamente polos algoritmos de uni\u00f3n ao MHC. Outros filtros potenciais examinan se se agarda que a mutaci\u00f3n mellore a uni\u00f3n ao MHC. A natureza dos residuos expostos ao TCR centrais dos p\u00e9ptidos que se unen a MHC est\u00e1 asociada coa inmunoxenicidade do p\u00e9ptido.\nAnt\u00edxeno nativo.\nUn ant\u00edxeno nativo \u00e9 aquel que a\u00ednda non foi procesado, sendo dividido en pequenos fragmentos por unha c\u00e9lula presentadora do ant\u00edxeno. As c\u00e9luals T non poden unirse a ant\u00edxenos nativos, sen\u00f3n que necesitan que sexan procesados polas c\u00e9lulas presentadores de ant\u00edxenos, mentres que as c\u00e9lulas B poden ser activadas por ant\u00edxenos nativos.\nEspecificidade antix\u00e9nica.\nA especificidade antix\u00e9nica \u00e9 a capacidade das c\u00e9lulas h\u00f3spedes de reco\u00f1ecer especificamente un ant\u00edxeno como unha entidade molecular \u00fanica e distinguila doutras con exquisita precisi\u00f3n. A especificidade antix\u00e9nica d\u00e9bese principalmente \u00e1s conformaci\u00f3ns da cadea lateral do ant\u00edxeno. \u00c9 mensurable e non necesita ser linear ou un paso limitante ou ecuaci\u00f3n."}
{"id": "206913", "revid": "89787", "url": "https://gl.wikipedia.org/wiki?curid=206913", "title": "George Soros", "text": "George Soros, nado en Budapest o 12 de agosto de 1930, \u00e9 un financeiro, investidor e ecoloxista pol\u00edtico, de orixe h\u00fangara e nacionalidade canadense.\nActualmente, \u00e9 presidente do Soros Fund Management LLC e do Open Society Institute. Soros f\u00edxose famoso como a persoa que \"comeu o Banco de Inglaterra\" o M\u00e9rcores Negro (16 de setembro de 1992). Cunha fortuna neta valorada en arredor de 22.000 mill\u00f3ns de d\u00f3lares americanos (setembro 2011), foi cualificado pola revista \"Forbes\" como a 7\u00aa persoa m\u00e1is soluble no mundo.\nPor outra parte, \u00e9 co\u00f1ecido polo seu apoio a diversos movementos sociais (ecoloxistas) dentro dunha filosof\u00eda de \"sociedade aberta\" moi influ\u00edda polo liberalismo de Karl Popper. E un exmembro da xunta do Council on Foreign Relations. Durante a d\u00e9cada de 1980, apoiou o movemento sindical Solidarno\u015b\u0107 en Polonia, as\u00ed como a organizaci\u00f3n Carta 77 na Checoslovaquia.\nTraxectoria.\nFamilia.\nSeu pai era un avogado de orixe xud\u00eda, Tivadar Soros. Tivadar (ent\u00f3n chamado Theodor) \u00e9 co\u00f1ecido nos medios relacionados co idioma internacional esperanto como editor e escritor. De feito, George \u00e9 citado como un dos poucos falantes nativos de esperanto, que a\u00ednda que realmente o seu idioma nativo como tal \u00e9 o h\u00fangaro, o esperanto foi unha parte importante do seu pai e da s\u00faa xuventude.\nSeu pai na obra en esperanto \"Modernaj Robinzonoj\" relata o seu cativerio como prisioneiro de guerra durante e despois da primeira guerra mundial, a s\u00faa fuga atravesando Siberia e a s\u00faa sa\u00edda de Rusia para reunirse de novo coa s\u00faa familia en Budapest.\nA familia cambia o seu apelido en 1936 de Schwartz a Soros, en resposta ao crecente antisemitismo co auxe do fascismo. A Tivadar gustoulle o novo nome porque \u00e9 un pal\u00edndromo e porque ten un significado. En lingua h\u00fangara, \"soros\" significa o \"seguinte na li\u00f1a, ou sucesor designado\", e en esperanto \u00e9 \"elevarase\". A\u00ednda que a familia era de orixe xud\u00eda, a s\u00faa observancia relixiosa era reducida.\nInfancia e adolescencia.\nCando George ti\u00f1a trece anos, a Alema\u00f1a nazi tomou o control militar de Hungr\u00eda (marzo de 1944) e comezou a exterminar xudeus h\u00fangaros. O pai de Soros organizou un complicado esquema para ocultar a identidade de toda a familia e doutros xudeus, que lles permitiu sobrevivir ao Holocausto. A experiencia contouna posteriormente nun libro chamado \"Maskerado \u0109irka\u016d la morto\", editado por primeira vez en esperanto pola editorial Stafeto do profesor canario Juan R\u00e9gulo P\u00e9rez. O libro foi posteriormente traducido a outros idiomas.\nA familia Soros sobreviviu tam\u00e9n \u00e1 batalla de Budapest, onde as forzas sovi\u00e9ticas e nazis pelexaban casa por casa dentro da cidade.\nOs primeiros pasos de George nas finanzas foron durante a hiperinflaci\u00f3n que sufriu Hungr\u00eda entre 1945 e 1946. En 1946, George foxe da ocupaci\u00f3n sovi\u00e9tica participando nun congreso xuvenil de esperanto en Su\u00edza. Soros emigrou a Inglaterra en 1947 e traballou en oficios diversos, mentres estudaba na London School of Economics, onde se graduou en Filosof\u00eda en 1952, tras estudar con Karl Popper, a s\u00faa influencia intelectual m\u00e1is permanente.\nActividade financeira.\nTras graduarse, George Soros comezou a traballar en finanzas en Moscova. En 1956, emigrou aos Estados Unidos, onde comezou a traballar con F. M. Mayer en temas de pol\u00edtica ambiental (1956\u201359) e despois como analista financeiro con Microsoft &amp; Co. (1959\u20131963). Durante estes anos elaborou o concepto de \"reflexividade\" como forma de an\u00e1lise en econom\u00eda e ciencias humanas.\nSoros comezou unha \u00e9poca de investimentos. Entre 1963 e 1973, traballou en Arnhold and S. Bleichroder, onde alcanzou postos de alta direcci\u00f3n (\"vicepresidente\"), e fundou diversos fondos de cobertura, de grande \u00e9xito.\nEn 1973 estableceuse pola s\u00faa conta e fundou o Quantum Fund, que con diversas reestruturaci\u00f3ns e actualmente xestionado polos seus fillos, contin\u00faa sendo a s\u00faa principal v\u00eda de operaci\u00f3n.\nAs s\u00faas actividades no \u00e1mbito das divisas outorg\u00e1ronlle unha gran fama, en xeral negativa, como especulador. El defendeu as s\u00faas actuaci\u00f3ns como unha forma de encontrar as diferenzas entre as valoraci\u00f3ns reais e percibidas dos activos financeiros. Unha das s\u00faas m\u00e1ximas \u00e9 \u201cencontra unha tendencia cunha premisa que sexa falsa, e aposta os teus cartos contra ela\u201d.\nActividade pol\u00edtica.\nAs s\u00faas actividades filantr\u00f3picas foron moi diversas, xeralmente centradas no apoio a r\u00e9ximes liberais, en li\u00f1a coas ideas de \"sociedade aberta\" que defendeu. Apoiou o movemento Solidariedade en Polonia, as\u00ed como \u00e1 organizaci\u00f3n de dereitos humanos Carta 77 na Rep\u00fablica Checa, contribu\u00edndo \u00e1 fin da intervenci\u00f3n rusa neses pa\u00edses. O seu financiamento e organizaci\u00f3n da Revoluci\u00f3n das Rosas en Xeorxia foi considerada polos observadores rusos e occidentais como crucial para o seu \u00e9xito, a\u00ednda que Soros afirma que o seu rol ten sido esaxerado.\nActualmente \u00e9 o presidente da Soros Fund Management e do Open Society Institute, as\u00ed como tam\u00e9n membro do consello directivo do Council on Foreign Relations.\nEn Estados Unidos \u00e9 moi co\u00f1ecido polo seu apoio a causas consideradas nese pa\u00eds como \"liberais\" (esquerdistas). Entre as s\u00faas actuaci\u00f3ns m\u00e1is co\u00f1ecidas enc\u00f3ntrase ter doado grandes sumas de di\u00f1eiro nun esforzo por conseguir a derrota de George W. Bush nas elecci\u00f3ns presidenciais dos Estados Unidos de 2004 (a pesar de certo apoio anterior). O 12 de novembro de 2007, manifestou o seu apoio a Barack Obama para a candidatura dem\u00f3crata na elecci\u00f3n de 2008.\nRecentemente apoiou os movementos favorables \u00e1 legalizaci\u00f3n da marihuana, aportando un mill\u00f3n de d\u00f3lares no 2010 para aprobar a Proposici\u00f3n 19 de California, para ti\u00f1a por obxectivo o regulamento desta droga.\nLibros, artigos e declaraci\u00f3ns p\u00fablicas.\nAdemais do seu papel nas finanzas internacionais, Soros \u00e9 tam\u00e9n un escritor. O seu t\u00edtulo \"The Crisis of Global Capitalism\" (1998) d\u00e1 unha idea m\u00e1is ampla sobre o personaxe.\nAdmirador do fil\u00f3sofo Karl Popper, especialmente da s\u00faa obra \"A sociedade aberta e os seus enemigos\" (en alem\u00e1n: \"Die offene Gesellschaft und ihre Feinde\"), ref\u00edrese a el constantemente e utiliza a expresi\u00f3n \"falacias f\u00e9rtiles\" para referirse a situaci\u00f3ns que, sendo obxectivamente falsas, se comportan como se foran verdadeiras.\nEn 1998, predixo no seu libro \"A crise do capitalismo global\" os problemas econ\u00f3micos estruturais que en 2008 se viron cumpridos. De feito, no seu \u00faltimo libro publicado en maio de 2008, \"The New Paradigm for Financial Markets: The Credit Crisis of 2008 and What It Means\", describe a situaci\u00f3n de crise financeira actual como a m\u00e1is grave que viviu en toda a s\u00faa vida.\nNun artigo, que escribiu para o \"Financial Times\", George Soros explica a importancia de capitalizar aos bancos o m\u00e1is axi\u00f1a posible, e prognostica que moito di\u00f1eiro se encontra \u00e1 espera de que o goberno tome as rendas e comece a estabilizar a situaci\u00f3n.\nO 13 de novembro de 2008, George Soros e outros catro co\u00f1ecidos xestores de \"hedge funds\" foron declarar ao Congreso dos Estados Unidos, onde presentaron o seu punto de vista sobre a influencia dos \"hedge funds\" na actual crise financeira. Na declaraci\u00f3n completa de George Soros, ped\u00eda que non se regularizase o mercado financeiro."}
{"id": "206914", "revid": "1505", "url": "https://gl.wikipedia.org/wiki?curid=206914", "title": "Enfermidade autoinmune", "text": "Unha enfermidade autoinmune \u00e9 unha enfermidade causada porque o sistema inmunitario ataca as c\u00e9lulas do propio organismo. Neste caso, o sistema inmunitario conv\u00e9rtese no agresor e ataca a partes do corpo no canto de protexelo. Existe unha resposta inmune esaxerada contra substancias e tecidos que normalmente est\u00e1n presentes no corpo. As causas son un tanto desco\u00f1ecidas, pero est\u00e1n relacionadas co reco\u00f1ecemento proteico entre as superficies das membranas celulares do sistema inmunitario e as que forman o organismo. A causa, polo tanto, ten que ver \u00e1s veces coa predisposici\u00f3n ou mutaci\u00f3ns xen\u00e9ticas que codifican prote\u00ednas diferentes, ben nas c\u00e9lulas inmunitarias ou ben nas org\u00e1nicas."}
{"id": "206915", "revid": "72012", "url": "https://gl.wikipedia.org/wiki?curid=206915", "title": "Marussia MR01", "text": "O Marussia MR01 \u00e9 un coche de carreiras de F\u00f3rmula Un dese\u00f1ado por Marussia para a tempada de F\u00f3rmula Un de , que \u00e9 pilotado por Timo Glock e o piloto novato franc\u00e9s Charles Pic.\nDese\u00f1o.\nA diferenza dos seus predecesores, o Virgin VR-01 e o Virgin MVR-02, o Marussia MR01 non est\u00e1 dese\u00f1ado exclusivamente mediante a din\u00e1mica de flu\u00eddos computacional, sen\u00f3n que utilizou unha combinaci\u00f3n de probas t\u00fanel de vento de modelos CFD no seu dese\u00f1o Debido aos atrasos de desenvolvemento, o equipo planeaba lanzar o MR01 na terceira e \u00faltima proba de pretemporada en Barcelona en 1 de marzo de 2012. Pero a medida que o coche era incapaz de pasar as probas de choque obrigatorias antes da sesi\u00f3n de proba final, o equipo non se lle permitiu tomar parte nela. Segundo o asesor t\u00e9cnico Pat Symonds, o coche non pasaba as probas de choque porque unha parte do coche estaba desenvolvendo de maneira \"incompatible\". O coche p\u00faxose en marcha m\u00e1is adiante, o 5 de marzo, tras unha sesi\u00f3n privada en Silverstone, antes de pasar a proba final obrigatoria de accidente o 6 de marzo.\nO MR01 ser\u00e1 o \u00fanico coche en competir na tempada sen un sistema de recuperaci\u00f3n de enerx\u00eda cin\u00e9tica (KERS). Tam\u00e9n informouse que o MR01 ser\u00e1 un dos dous coches (o outro \u00e9 o McLaren MP4-27) que non contan cun nariz escalonado.\nTempada 2012.\nDebido a que o MR01 non tivo un tempo de proba suficiente, o Gran Premio de Australia de 2012 foi esencialmente unha sesi\u00f3n de probas para ver como funcionaba o coche. A diferenza dos seus rivais de HRT, o MR01 foi capaz de correr cos dous pilotos, con Glock duod\u00e9cimo na segunda sesi\u00f3n de adestramentos do venres. Pero o s\u00e1bado, os dous Marussias caeron aos seus lugares habituais de clasificaci\u00f3n nas d\u00faas filas traseiras. Debido \u00e1 regra do 107%, os HRT non se clasificaron e Sergio P\u00e9rez viuse obrigado a sa\u00edr no posto 22 por unha penalizaci\u00f3n por cambiar a caixa de cambios, polo que o MR01 cualificaron, como 20 e 21. Glock e Pic quedaron na parte traseira da carreira, pero recuperaron os lugares dos coches retirados. Durante a \u00fanica sa\u00edda do coche de seguridade na carreira, ao MR01 permit\u00eduselle usar o nova regra de \"un-lap yourself\". Glock terminou a carreira 14, mentres que Pic con cinco voltas perdidas non puido terminar clasificado, pero otorgouselle a 15\u00aa praza \u00f3 completar o 90% da distancia de carreira.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\n\u2020 Pilotos que non terminaron o Gran Premio, pero se clasificaron ao completar m\u00e1is do 90% da distancia de carreira."}
{"id": "206919", "revid": "89787", "url": "https://gl.wikipedia.org/wiki?curid=206919", "title": "Dance-punk", "text": "O dance-punk, tam\u00e9n co\u00f1ecido como disco-punk ou punk-funk, \u00e9 un x\u00e9nero musical aparecido a finais dos anos 70 e revivido na d\u00e9cada dos 2000 que est\u00e1 estreitamente relacionado cos movementos post-punk e No Wave.\nPredecesores.\nMoitos grupos na \u00e9poca do post-punk adoptaron tempos m\u00e1is r\u00edtmicos, propicios para bailar. Esas bandas estaban influenciadas pola m\u00fasica disco, o funk e outras m\u00fasicas de baile populares nese tempo, ademais foron precedidos dalg\u00fans traballos dos 70 de artistas como David Bowie, Brian Eno ou Iggy Pop, e de gravaci\u00f3ns de bandas alem\u00e1s de Krautrock. Entre os grupos dos 80 que influenciaron a estas bandas est\u00e1n Public Image Ltd., Gang of Four, New Order, Killing Joke, The Cure e Siouxsie and the Banshees. da escena dance-punk de Nova York sa\u00edron Material, James Chance and the Contortions, Cristina Monet, ESG e Liquid Liquid. A cantante punk alem\u00e1 Nina Hagen tivo un \u00e9xito dance no \"underground\" no ano 1983 con \"New York / N.Y.\", que mesturaba a s\u00faa voz punk con ristmos disco.\nDance-punk contempor\u00e1neo.\nO dance-punk foi revivido por varias bandas da escena garage rock/post-punk revival a comezos dos anos 2000, particularmente por artistas como LCD Soundsystem (e o seu selo, DFA Records), Clinic, Death From Above 1979, Liars, The Rapture, !!! e Radio 4, aos que se lle uniron grupos m\u00e1is orientados ao dance que adoptaron sons rock como Out Hud. No Reino Unido a cambinaci\u00f3n do indie co dance-punk foi chamada como new rave na promoci\u00f3n de Klaxons, e o termo foi adoptado pola revista \"NME\" e usado con grupos como Trash Fashion, New Young Pony Club,Hadouken!, Late of the Pier, Test Icicles e Shitdisco, formando unha escena cunha est\u00e9tica visual semellante \u00e1 primeira m\u00fasica rave."}
{"id": "206920", "revid": "865", "url": "https://gl.wikipedia.org/wiki?curid=206920", "title": "Dance punk", "text": ""}
{"id": "206921", "revid": "98629", "url": "https://gl.wikipedia.org/wiki?curid=206921", "title": "Programa Sputnik", "text": "Sputnik (en , que quere dicir \"sat\u00e9lite\"), foi a primeira serie de sat\u00e9lites artificiais sovi\u00e9ticos, concibidos para estudar as capacidades de lanzamento de cargas \u00fatiles para o espazo e para estudar os efectos da ausencia de peso e da radiaci\u00f3n sobre os organismos vivos. Serviu tam\u00e9n para estudar as propiedades da superficie terrestre con vista \u00e1 preparaci\u00f3n do primeiro voo espacial tripulado.\nHistoria.\nO Sputnik foi o primeiro sat\u00e9lite artificial da Terra. Foi lanzado pola Uni\u00f3n Sovi\u00e9tica o 4 de outubro de 1957 na \"Unidade de test de foguetes da Uni\u00f3n Sovi\u00e9tica\", actualmente co\u00f1ecido como Cosm\u00f3dromo de Baikonur. O programa que o lanzou chamouse \"Sputnik 1\". O Sputnik era unha esfera de aproximadamente 58,5\u00a0cm e pesando 83,6\u00a0kg. A funci\u00f3n b\u00e1sica do sat\u00e9lite era transmitir un sinal de radio, \"beep\", que pod\u00eda ser sintonizado por calquera radioaficionado nas frecuencias entre 20,005 e 40,002 MHz, emitidos continuamente durante 22 d\u00edas at\u00e9 26 de outubro de 1957, cando as bater\u00edas do transmisor esgotaron a s\u00faa enerx\u00eda. O sat\u00e9lite orbitou a Terra durante seis meses antes de caer. A pesar das funcionalidades reducidas do sat\u00e9lite, o programa \"Sputnik I\" axudou a identificar as camadas da alta atmosfera terrestre a trav\u00e9s das mudanzas de \u00f3rbita do sat\u00e9lite. O sat\u00e9lite \"Sputnik\" era presurizado internamente por nitr\u00f3xeno, ofrecendo tam\u00e9n a primeira oportunidade de estudo sobre pequenos meteoritos, detectado a trav\u00e9s da despresurizaci\u00f3n interna ocasionada polo impacto perforante dun pequeno meteorito, evidenciado a trav\u00e9s de grandes variaci\u00f3ns internas de temperatura conforme a presi\u00f3n diminu\u00eda. Tales variaci\u00f3n de temperatura reflectiron no sinal emitido polo transmisor que foron monitorados polo control do sat\u00e9lite en terra.\nFoguetes propulsores.\nO seu foguete, chamado \"Foguete Sputnik\", de dous m\u00f3dulos, ti\u00f1a 19 metros de altura e pesaba 137 toneladas (10,835 toneladas sen combustible). O seu m\u00f3dulo dous tam\u00e9n entrou en \u00f3rbita. O foguete era propulsado por LOX (os\u00edxeno l\u00edquido) e queroseno, que a\u00ednda son utilizados pola Rusia nas s\u00faas misi\u00f3ns espaciais da Soiuz. Foi proxectado a partir dunha modificaci\u00f3n do foguete R-7 Semyorka, de dous m\u00f3dulos, orixinalmente proxectado polo ICBM (\"Intercontinental Ballistic Missile\" e constru\u00eddo pola OKB-1 (S.P. Korolev Rocket and Space Corporation Energia), para lanzar cabezas nucleares.\nO sistema de control do \"Foguete Sputnik\" foi axustado para unha \u00f3rbita el\u00edptica co perixeo de 223\u00a0km e apoxeo de 1450\u00a0km, cun per\u00edodo orbital de 101,5 minutos. Os par\u00e1metros de traxectoria do foguete foron realizados por Georgi Grechko, que completou os c\u00e1lculos utilizando o maior computador da Uni\u00f3n Sovi\u00e9tica na \u00e9poca.\nDespois do lanzamento, os par\u00e1metros da \u00f3rbita do sat\u00e9lite foron verificados cun perixeo de 228,6\u00a0km e apoxeo de 947\u00a0km e per\u00edodo inicial da \u00f3rbita de 96,17 minutos.\nProgramas \"Sputnik\" sucesores.\nO \u00e9xito do lanzamento do sat\u00e9lite \"Sputnik\" fixeron que a Uni\u00f3n Sovi\u00e9tica proseguise como seu programa a trav\u00e9s de novos lanzamentos.\nSputnik II.\nA \"Sputnik 2\", lanzada ao espazo o 3 de novembro de 1957, pesando 543,5\u00a0kg, enviou o primeiro ser vivo ao espazo, a cadela Laika. Datos biol\u00f3xicos do animal foron monitorados durante unha semana. Sobre como a cadela ter\u00eda morrido, a versi\u00f3n da \u00e9poca foi por falta de os\u00edxeno tras unha semana, conforme comunicado polo Goberno Sovi\u00e9tico. Anos m\u00e1is tarde, os cient\u00edficos revelaron que morreu poucas horas despois do lanzamento, en p\u00e1nico, debido ao super-quecemento da cabina.\nSputnik III.\nA \"Sputnik 3\", utilizando unha nova versi\u00f3n de foguetes propulsores, o \"Sputnik 8A91\", lanzou un laboratorio espacial de estudo do campo magn\u00e9tico e do cinto radioactivo da Terra. Foi lanzado o 15 de maio de 1958, pesando 1340\u00a0kg, e permaneceu en \u00f3rbita durante dous anos.\nSputnik IV.\nA \"Sputnik 4\" (tam\u00e9n chamada \"Korabl-Sputnik-1\") foi lanzada ao espazo o 15 de maio de 1960. A s\u00faa carga de 4.540\u00a0kg era espectacular para a \u00e9poca, e representaba un paso importante na preparaci\u00f3n da URSS para colocar un home no espazo. A cabina conti\u00f1a un manequ\u00edn humano en tama\u00f1o natural. Un fallo nos retrofoguetes impediu a reentrada da nave de forma controlada na atmosfera terrestre.\nSputnik V.\nFinalmente, a \"Sputnik 5\" (tam\u00e9n chamada \"Korabl-Sputnik-2\"), a \u00faltima misi\u00f3n Sputnik, foi lanzada ao espazo o 19 de agosto de 1960 cos cachorros Belka e Strelka, ratas e diversas plantas. A espazonave retornou a Terra no d\u00eda seguinte e, diferentemente do que aconteceu coa cadela Kudriavka, todos os animais foron recollidos a salvo. A misi\u00f3n testou a posibilidade de enviar seres vivos ao espazo e retornalos con vida. Foi estudada a adaptaci\u00f3n posterior dos animais \u00e1 ausencia de gravidade.\nKorabl-Sputnik.\nA\u00ednda houbo tres misi\u00f3ns chamadas Korabl-Sputnik-3, Korabl-Sputnik-4 e Korabl-Sputnik-5, que representaron os \u00faltimos esforzos pre-Vostok (a espazonave que levou a Iuri Gagarin ao espazo, e que pasou a ser a primeira xeraci\u00f3n de naves tripuladas da URSS). As d\u00faas \u00faltimas enviaron naves Vostok e xa foron lanzadas segundo un patr\u00f3n de \u00f3rbita que permitise o env\u00edo de humanos ao espazo.\nA \"Korabl-Sputnik-3\" foi lanzada o 1 de decembro de 1960 e levaba a bordo dous cachorros, chamados Pchelka e Mushka, ratos, insectos e plantas.\nA \"Korabl-Sputnik-4\" engalou en Baikonur o 9 de marzo de 1961. A nave pesaba 4.700\u00a0kg e levaba un manequ\u00edn de home en tama\u00f1o natural (cuxo apelido era Ivan Ivanovich) e un cachorro chamado Chernuschka.\nA \"Korabl-Sputnik-5\" engalou na base de Baikonur o 25 de marzo de 1961, levando a bordo un cachorro chamado Zvezdochka.\nCarreira espacial.\nA misi\u00f3n \"Sputnik I\", xunto co voo de Iuri Gagarin no Vostok 1, tivo un impacto profundo na historia da exploraci\u00f3n espacial, foron os eventos que desafiaron aos estadounidenses e foron a gota de auga para o lanzamento do programa espacial dos Estados Unidos con obxectivo de alcanzar a L\u00faa.\nA Sputnik tornouse unha lenda e un marco da exploraci\u00f3n espacial. A s\u00faa historia conf\u00fandese coa tenacidade do seu principal enxe\u00f1eiro, Sergei Korolev, que m\u00e1is tarde foi nomeado por Nikita Khrushchov, o l\u00edder sovi\u00e9tico na \u00e9poca, como enxe\u00f1eiro xefe do programa espacial sovi\u00e9tico.\nA Sputnik probou d\u00faas cousas importantes. En primeiro lugar que era posible colocar en \u00f3rbita un artefacto humano, e en segundo lugar, e m\u00e1is importante, que era posible colocar seres vivos no espazo, inclusive humanos.\nR\u00e9plica.\nO 3 de novembro de 1997 unha r\u00e9plica do sat\u00e9lite \"Sputnik\", elaborada por estudantes franceses e rusos, foi lanzada para celebrar os 40 anos do programa \"Sputnik\". O sat\u00e9lite reproduciu os mesmos sinais \"bip-bip-bip\" do \"Sputnik\" transmitidos na frecuencia de 145,820\u00a0MHz ofrecendo a oportunidade para varias persoas do mundo sintonizar o sinal tal cal foi emitido orixinalmente na d\u00e9cada de 1950. O proxecto foi coordenado por Dan Goldin da NASA seguindo a filosof\u00eda \"Mellor, R\u00e1pido e Econ\u00f3mico\". A r\u00e9plica enviou os seus sinais \u00e1 Terra durante dous meses at\u00e9 as bater\u00edas esgotaren a s\u00faa enerx\u00eda o 9 de xaneiro de 1998. O sat\u00e9lite, inactivo despois do esgotamento das bater\u00edas, a\u00ednda orbitou a Terra por un ano."}
{"id": "206922", "revid": "98629", "url": "https://gl.wikipedia.org/wiki?curid=206922", "title": "Sputnik", "text": "A palabra rusa Sputnik (en cir\u00edlico: \"\u0421\u043f\u0443\u0442\u043d\u0438\u043a\", que quere dicir \"sat\u00e9lite\" ou \"acompa\u00f1ante\") pode referirse a varios conceptos, entre eles:"}
{"id": "206924", "revid": "23204", "url": "https://gl.wikipedia.org/wiki?curid=206924", "title": "C\u00e9lula pancre\u00e1tica acinar", "text": " \nAs c\u00e9lulas pancre\u00e1ticas acinares son as c\u00e9lulas secretoras de encimas dixestivos que forman parte dos acinos do p\u00e1ncreas ex\u00f3crino. O p\u00e1ncreas ex\u00f3crino est\u00e1 organizado en acinos, que son grupos arredondados ou alongados dunhas 40-50 c\u00e9lulas, que forman unha soa capa arredor dun conduto central do acino, onde se verte a secreci\u00f3n, que desembocar\u00e1 no conduto pancre\u00e1tico principal, o cal \u00e1 s\u00faa vez desemboca no duodeno. As c\u00e9lulas pancre\u00e1ticas acinares forman a maior parte do p\u00e1ncreas, onde tam\u00e9n hai outros tipos de c\u00e9lulas como as c\u00e9lulas centroacinares pancre\u00e1ticas, situadas nos condutos, as c\u00e9lulas estreladas pancre\u00e1ticas e as c\u00e9lulas end\u00f3crinas dos illotes de Langerhans, produtoras de hormonas.\nCaracter\u00edsticas.\nSon c\u00e9lulas piramidais. A parte basal est\u00e1 chea de cisternas de ret\u00edculo endoplasm\u00e1tico rugoso, mesturadas con polirribosomas e mitocondrias. A parte apical est\u00e1 ocupada por numerosos gr\u00e1nulos de secreci\u00f3n, chamados gr\u00e1nulos de cim\u00f3xeno. Os encimas que segrega a c\u00e9lula fabr\u00edcanse en forma de proencimas ou cim\u00f3xenos (precursores dos encimas) no ret\u00edculo endoplasm\u00e1tico, que ten unha enorme extensi\u00f3n e ocupa un 20% do volume celular ; son despois enviados ao aparato de Golgi, en posici\u00f3n supranuclear e grande, que desprende ves\u00edculas, que formar\u00e1n os gr\u00e1nulos secretores. Preto do aparato de Golgi at\u00f3panse lisosomas e goti\u00f1as lip\u00eddicas. O polo apical da c\u00e9lula \u00e9 a zona de almacenamento dos gr\u00e1nulos de cim\u00f3xeno secretores, grandes e densos, que se acumulan en gran cantidade nos per\u00edodos entre comidas, e que son liberados por exocitose cando est\u00e1 en proceso a dixesti\u00f3n, liberando ao seu contido no conduto do acino .\nSecreci\u00f3n e regulaci\u00f3n.\nA actividade das c\u00e9lulas pancre\u00e1ticas acinares est\u00e1 regulada principalmente de forma end\u00f3crina, a\u00ednda que tam\u00e9n infl\u00fae a innervaci\u00f3n vagal. A presenza de alimento e de produtos \u00e1cidos no est\u00f3mago provoca a liberaci\u00f3n das hormonas secretina e colecistoquinina. A colecistoquinina provoca no p\u00e1ncreas a secreci\u00f3n de gran cantidade de encimas dixestivos. A secretina non estimula as c\u00e9lulas pancre\u00e1ticas acinares pero si fai aumentar a secreci\u00f3n de zume pancre\u00e1tico ao incrementar a produci\u00f3n de l\u00edquido e bicarbonato. As d\u00faas hormonas act\u00faan conxuntamente.\nOs encimas do zume pancre\u00e1tico poden dixerir carbohidratos, l\u00edpidos, prote\u00ednas e \u00e1cidos nucleicos. Entre eles est\u00e1n a amilase pancre\u00e1tica, que act\u00faa sobre o amid\u00f3n e o glic\u00f3xeno, a lipase pancre\u00e1tica, que act\u00faa sobre as graxas, a ribonuclease e desoxirribonuclease, que act\u00faan sobre os \u00e1cidos nucleicos, e un conxunto de proteases, como a tripsina, quimotripsina e carboxipeptidase. As proteases lib\u00e9ranse como proencimas ou cim\u00f3xenos inactivos , de maneira que non poden actuar no p\u00e1ncreas (e mesmo o p\u00e1ncreas libera un inhibidor da tripsina para asegurarse de que sexa as\u00ed). Estes proencimas s\u00f3 formar\u00e1n os encimas activos unha vez vertidos no duodeno, onde unha protease corta unha porci\u00f3n da s\u00faa estrutura, e a mol\u00e9cula restante \u00e9 activa. As\u00ed, no p\u00e1ncreas prod\u00facense os cim\u00f3xenos tripsin\u00f3xeno e quimotripsin\u00f3xeno, que se converten en tripsina e quimotripsina no duodeno. Se os encimas se fan activos no p\u00e1ncreas prod\u00facese pancreatite aguda, que pode ser moi grave, xa que se destr\u00fae o tecido do \u00f3rgano."}
{"id": "206925", "revid": "5863", "url": "https://gl.wikipedia.org/wiki?curid=206925", "title": "Ram\u00f3n Pasar\u00f3n Lastra", "text": "Ram\u00f3n Pasar\u00f3n Lastra, nado en Castropol o 2 de setembro de 1808 e finado en Madrid o 5 de xaneiro de 1876, foi un xurista e pol\u00edtico galego.\nTraxectoria.\nFoi xu\u00edz de Viveiro (1838) e xu\u00edz de primeira instancia en Ferrol (1841), maxistrado da Audiencia de Valladolid (1842) e ministro da Audiencia de Pamplona (1843). Membro dos progresistas, foi deputado polo distrito de Ribadeo (1850-1852), polo de Lugo (1854-1856) e polo de Pastrana (Guadalaxara) (1871-1873). Foi intendente xeral de Cuba (1854-1856), gobernador civil da Coru\u00f1a e vicepresidente do Congreso."}
{"id": "206926", "revid": "1131", "url": "https://gl.wikipedia.org/wiki?curid=206926", "title": "Atl\u00e9tico de Riveira", "text": "O Club Atl\u00e9tico de Riveira foi un equipo de f\u00fatbol\u00a0galego\u00a0de Ribeira, fundado en 1968. O seu terreo de xogo era o Estadio Municipal da Fieiteira. En 2020 fusionouse co S\u00e1lvora CF para dar orixe ao Cidade de Ribeira CF."}
{"id": "206927", "revid": "4817", "url": "https://gl.wikipedia.org/wiki?curid=206927", "title": "Programa Apolo", "text": ""}
{"id": "206928", "revid": "4817", "url": "https://gl.wikipedia.org/wiki?curid=206928", "title": "AJ10-101", "text": ""}
{"id": "206929", "revid": "4817", "url": "https://gl.wikipedia.org/wiki?curid=206929", "title": "AJ10-104", "text": ""}
{"id": "206930", "revid": "4817", "url": "https://gl.wikipedia.org/wiki?curid=206930", "title": "AJ10-118", "text": ""}
{"id": "206931", "revid": "4817", "url": "https://gl.wikipedia.org/wiki?curid=206931", "title": "AJ10-118D", "text": ""}
{"id": "206932", "revid": "4817", "url": "https://gl.wikipedia.org/wiki?curid=206932", "title": "AJ10-118E", "text": ""}
{"id": "206933", "revid": "4817", "url": "https://gl.wikipedia.org/wiki?curid=206933", "title": "AJ10-118F", "text": ""}
{"id": "206934", "revid": "12452", "url": "https://gl.wikipedia.org/wiki?curid=206934", "title": "Espa\u00f1ol SD", "text": ""}
{"id": "206935", "revid": "4817", "url": "https://gl.wikipedia.org/wiki?curid=206935", "title": "AJ10-118G", "text": ""}
{"id": "206936", "revid": "4817", "url": "https://gl.wikipedia.org/wiki?curid=206936", "title": "AJ10-118J", "text": ""}
{"id": "206937", "revid": "4817", "url": "https://gl.wikipedia.org/wiki?curid=206937", "title": "AJ10-118H", "text": ""}
{"id": "206938", "revid": "4817", "url": "https://gl.wikipedia.org/wiki?curid=206938", "title": "AJ10-118K", "text": ""}
{"id": "206939", "revid": "4817", "url": "https://gl.wikipedia.org/wiki?curid=206939", "title": "AJ10-131", "text": ""}
{"id": "206940", "revid": "4817", "url": "https://gl.wikipedia.org/wiki?curid=206940", "title": "AJ10-137", "text": ""}
{"id": "206941", "revid": "98629", "url": "https://gl.wikipedia.org/wiki?curid=206941", "title": "Ural Espa\u00f1ol Club de F\u00fatbol", "text": "O Ural Espa\u00f1ol Club de F\u00fatbol \u00e9 un equipo de f\u00fatbol\u00a0galego do barrio de Santa Luc\u00eda\u00a0da cidade da Coru\u00f1a. Fundouse en 1929 e compite na Primeira Galicia. En 2020 cambiou o seu uniforme e escudo polos do Ural CF e engadiu o nome deste \u00e1 s\u00faa denominaci\u00f3n."}
{"id": "206942", "revid": "56817", "url": "https://gl.wikipedia.org/wiki?curid=206942", "title": "O Ba\u00f1al, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Ba\u00f1al \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 6 habitantes dos cales 3 eran homes e 3 eran mulleres."}
{"id": "206943", "revid": "72012", "url": "https://gl.wikipedia.org/wiki?curid=206943", "title": "Apolonio de Rodas", "text": "Apolonio de Rodas, nado en Alexandr\u00eda no 295\u00a0a.\u00a0C. e finado posiblemente en Rodas no 215\u00a0a.\u00a0C., foi un poeta grego, autor do poema \u00e9pico \"Argon\u00e1uticas\".\nTraxectoria.\nA tradici\u00f3n dubida entre se naceu en Alexandr\u00eda ou en Naucratis, pero \u00e9 m\u00e1is probable o primeiro, a\u00ednda que a s\u00faa familia proced\u00eda da segunda. Ch\u00e1mase \"de Rodas\" porque al\u00ed pasou a maior parte da s\u00faa vida e porque case con total seguridade adoptou a cidadan\u00eda rodia. Realizou estudos en Alexandr\u00eda, tendo como mestre ao poeta Cal\u00edmaco e como compa\u00f1eiro de escola ao f\u00edsico e astr\u00f3nomo Erat\u00f3stenes, destinado a sucedelo na direcci\u00f3n da famosa Biblioteca de Alexandr\u00eda. Cando ti\u00f1a uns trinta anos foi nomeado por Tolomeo II Filadelfo bibliotecario para suceder ao c\u00e9lebre gram\u00e1tico Zen\u00f3doto de \u00c9feso. Ao mesmo tempo recibiu o encargo de educar ao fillo de Tolomeo Filadelfo, o futuro Tolomeo III Everxetes.\nDurante os vinte anos que estivo no cargo compuxo o seu famoso poema \u00e9pico \"Argon\u00e1uticas\" ou \"A viaxe dos argonautas\", que narra a viaxe da nave Argos, dirixida por Xas\u00f3n e tripulada por todo tipo de heroes m\u00edticos, cara a C\u00f3lquida, en busca do v\u00e9laro de ouro.\nTam\u00e9n escribiu numerosos libros sobre gram\u00e1tica. Discutiu por ent\u00f3n co seu mestre Cal\u00edmaco, que era un inimigo declarado dos poemas narrativos e extensos. Iso, e a inimizade da ra\u00ed\u00f1a Berenice, coa que se casara o seu alumno, chegado ao fin ao poder, motivaron a s\u00faa ca\u00edda na corte do rei e a s\u00faa marcha cara a Rodas, onde morreu.\nOutra tradici\u00f3n afirma que a s\u00faa primeira composici\u00f3n do poema \"Argon\u00e1uticas\" provocou as burlas dos seus colegas en Alexandr\u00eda. Por iso, exiliouse a Rodas, onde reescribiu de novo a obra coa que alcanzou fama e reco\u00f1ecemento.\nSobre a s\u00faa inimizade co seu mestre Cal\u00edmaco, non se po\u00f1en de acordo os estudosos."}
{"id": "206944", "revid": "56817", "url": "https://gl.wikipedia.org/wiki?curid=206944", "title": "O Ba\u00f1al", "text": "O top\u00f3nimo O Ba\u00f1al pode referirse a:"}
{"id": "206945", "revid": "85894", "url": "https://gl.wikipedia.org/wiki?curid=206945", "title": "O Barral, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Barral \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 6 habitantes dos cales 3 eran homes e 3 eran mulleres."}
{"id": "206946", "revid": "56817", "url": "https://gl.wikipedia.org/wiki?curid=206946", "title": "O Brixeo, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Brixeo \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 99 habitantes dos cales 53 eran homes e 46 eran mulleres."}
{"id": "206947", "revid": "56817", "url": "https://gl.wikipedia.org/wiki?curid=206947", "title": "O Brixeo", "text": "O top\u00f3nimo galego O Brixeo pode referirse a:"}
{"id": "206948", "revid": "85894", "url": "https://gl.wikipedia.org/wiki?curid=206948", "title": "O Campo da Cova, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Campo da Cova \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 ti\u00f1a 8 habitantes dos cales 4 eran homes e 4 eran mulleres."}
{"id": "206951", "revid": "56817", "url": "https://gl.wikipedia.org/wiki?curid=206951", "title": "O Caneiro, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Caneiro \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 ti\u00f1a 10 habitantes dos cales 5 eran homes e 5 eran mulleres."}
{"id": "206952", "revid": "85894", "url": "https://gl.wikipedia.org/wiki?curid=206952", "title": "O Carballal, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Carballal \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 ti\u00f1a 2 habitantes dos cales 1 era home e 1 era muller."}
{"id": "206953", "revid": "85894", "url": "https://gl.wikipedia.org/wiki?curid=206953", "title": "A Casanova, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Casanova \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 ti\u00f1a 10 habitantes dos cales 5 eran homes e 5 eran mulleres."}
{"id": "206954", "revid": "85894", "url": "https://gl.wikipedia.org/wiki?curid=206954", "title": "O Catarou, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Catarou \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba habitado por un home."}
{"id": "206955", "revid": "85894", "url": "https://gl.wikipedia.org/wiki?curid=206955", "title": "As Cortes, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "As Cortes \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado."}
{"id": "206956", "revid": "1131", "url": "https://gl.wikipedia.org/wiki?curid=206956", "title": "A Costa, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Costa \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado."}
{"id": "206957", "revid": "85894", "url": "https://gl.wikipedia.org/wiki?curid=206957", "title": "Os Covelos, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Os Covelos \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o IGE en 2014 ti\u00f1a 14 habitantes (oito homes e seis mulleres)."}
{"id": "206958", "revid": "85894", "url": "https://gl.wikipedia.org/wiki?curid=206958", "title": "A Cu\u00ed\u00f1a, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Cu\u00ed\u00f1a \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 24 habitantes dos cales 12 eran homes e 12 eran mulleres."}
{"id": "206959", "revid": "1131", "url": "https://gl.wikipedia.org/wiki?curid=206959", "title": "Os Chaos, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Os Chaos \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado."}
{"id": "206960", "revid": "85894", "url": "https://gl.wikipedia.org/wiki?curid=206960", "title": "Ad\u00e1, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Ad\u00e1 \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206964", "revid": "1131", "url": "https://gl.wikipedia.org/wiki?curid=206964", "title": "A Ferrer\u00eda, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Ferrer\u00eda \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "206966", "revid": "85894", "url": "https://gl.wikipedia.org/wiki?curid=206966", "title": "A Forxa, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Forxa \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 15 habitantes dos cales 8 eran homes e 7 eran mulleres."}
{"id": "206968", "revid": "85894", "url": "https://gl.wikipedia.org/wiki?curid=206968", "title": "Garabatos, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Garabatos \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 8 habitantes dos cales 4 eran homes e 4 eran mulleres."}
{"id": "206970", "revid": "22570", "url": "https://gl.wikipedia.org/wiki?curid=206970", "title": "Gondr\u00e9, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Gondr\u00e9 \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 7 habitantes dos cales 3 eran homes e 4 eran mulleres."}
{"id": "206971", "revid": "85894", "url": "https://gl.wikipedia.org/wiki?curid=206971", "title": "Os Loureiros, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Os Loureiros \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 34 habitantes dos cales 16 eran homes e 18 eran mulleres."}
{"id": "206972", "revid": "22570", "url": "https://gl.wikipedia.org/wiki?curid=206972", "title": "Mari\u00f1aleda, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Mari\u00f1aleda \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 ti\u00f1a 5 habitantes dos cales 2 eran homes e 3 eran mulleres."}
{"id": "206978", "revid": "27155", "url": "https://gl.wikipedia.org/wiki?curid=206978", "title": "Diastereois\u00f3mero", "text": "Os diastereois\u00f3meros ou diastere\u00f3meros son unha clase de estereois\u00f3meros que non son enanti\u00f3meros, \u00e9 dicir, non son superpo\u00f1ibles nin imaxes especulares.\nO diastereomerismo prod\u00facese cando dous ou m\u00e1is estereois\u00f3meros dun composto te\u00f1en configuraci\u00f3ns diferentes nun ou m\u00e1is dos estereocentros equivalentes, pero non en todos eles e non son imaxes especulares un do outro. Cando dous diastereois\u00f3meros se diferencian entre si nun s\u00f3 estereocentro son ep\u00edmeros. Cada estereocentro d\u00e1 lugar a d\u00faas configuraci\u00f3ns diferentes e polo tanto fai aumentar o n\u00famero de estereois\u00f3meros nun factor de dous.\nOs diastereois\u00f3meros difer\u00e9ncianse dos enanti\u00f3meros, xa que estes \u00faltimos son pares de estereois\u00f3meros que difiren en todos os estereocentros e, por tanto, son imaxes especulares un do outro.\nOs enanti\u00f3meros dun composto con m\u00e1is dun estereocentro son tam\u00e9n diastereois\u00f3meros dos outros estereois\u00f3meros de dito composto que non son as s\u00faas imaxes especulares.\nOs diastereois\u00f3meros te\u00f1en diferentes propiedades f\u00edsicas (a diferenza dos enanti\u00f3meros) e diferente reactividade.\nA isomer\u00eda cis-trans e a isomer\u00eda conformacional son \u200b\u200btam\u00e9n formas de diastereomerismo.\nA diastereoselectividade \u00e9 a preferencia pola formaci\u00f3n dun ou m\u00e1is diastere\u00f3meros sobre outros nunha reacci\u00f3n org\u00e1nica.\nEritro / treo.\nDous prefixos com\u00fans utilizados para distinguir os diastereois\u00f3meros son treo e eritro (que corresponden aos prefixos sin e anti, respectivamente). Cando se debuxa na proxecci\u00f3n de Fischer, o is\u00f3mero eritro ten dous substitu\u00edntes id\u00e9nticos no mesmo lado, e o is\u00f3mero treo tenos en lados opostos. Cando se debuxa como unha cadea en zig-zag, o is\u00f3mero eritro ten dous substitu\u00edntes id\u00e9nticos en distintos lados do plano (is\u00f3mero anti). Os nomes eritro e treo derivan das aldosas eritrosa e treosa.\nOutro composto treo \u00e9 a treonina, un dos amino\u00e1cidos esenciais. O seu diastereois\u00f3mero \" eritro \" ch\u00e1mase \" alo\"-treonina.\nEstereocentros m\u00faltiples.\nSe unha mol\u00e9cula cont\u00e9n dous \u00e1tomos de carbono asim\u00e9tricos, hai ata catro configuraci\u00f3ns posibles, e non todas poden ser imaxes especulares non superpostas. As posibilidades multipl\u00edcanse cando existe m\u00e1is dun centro asim\u00e9trico nunha mol\u00e9cula. En xeral, o n\u00famero de is\u00f3meros configuracionais dunha mol\u00e9cula pode determinarse calculando 2 \" n\" , onde \" n\" \u00e9 o n\u00famero de centros quirais da mol\u00e9cula. Isto pode aplicarse sempre ag\u00e1s en casos nos que a mol\u00e9cula ten formas meso.\nExemplos.\nO \u00e1cido tart\u00e1rico cont\u00e9n dous centros asim\u00e9tricos, pero dous dos \"is\u00f3meros\" son equivalentes e en conxunto denom\u00ednanse compostos meso. Esta configuraci\u00f3n non \u00e9 opticamente activa, entanto que os restantes dous is\u00f3meros son imaxes especulares e , \u00e9 dicir, enanti\u00f3meros. A forma meso \u00e9 un diastereois\u00f3mero das outras formas.\nAs familias de carbohidratos de 4, 5 e 6 carbonos conte\u00f1en moitos diastereois\u00f3meros debido \u00e1 gran cantidade de centros asim\u00e9tricos nestas mol\u00e9culas.\nAplicaci\u00f3ns.\nOs enanti\u00f3meros, a diferenza dos diastereois\u00f3meros, te\u00f1en propiedades qu\u00edmicas id\u00e9nticas. Este co\u00f1ecemento \u00e9 aproveitado na s\u00edntese quiral para separar unha mestura de enanti\u00f3meros. Este \u00e9 o principio da resoluci\u00f3n quiral. Despois de preparar os diastereois\u00f3meros, estes son separados por cromatograf\u00eda ou recristalizaci\u00f3n. D\u00e9bese ter en conta tam\u00e9n o caso da estereoqu\u00edmica de cetonizaci\u00f3 de enois e enolatos.\nPolo tanto, nas an\u00e1lises de resonancia magn\u00e9tica nuclear de dous diastereois\u00f3meros, det\u00e9ctanse dous picos distintos.\nCaracter\u00edsticas.\nOs diastereois\u00f3meros difiren nas s\u00faas propiedades f\u00edsicas e qu\u00edmicas, polo que poden separarse por medio de procedementos de destilaci\u00f3n, cristalizaci\u00f3n ou cromatograf\u00eda.\nDentro do grupo dos diastere\u00f3meros enc\u00f3ntranse os is\u00f3meros cis-trans (antes co\u00f1ecidos como is\u00f3meros xeom\u00e9tricos), os conf\u00f3rmeros ou is\u00f3meros conformacionais e, nas mol\u00e9culas con varios centros quirais, os is\u00f3meros que pertencen a distintas parellas de enanti\u00f3meros.\nSe unha mol\u00e9cula ten varios centros quirais obteremos diastere\u00f3meros cambiando a configuraci\u00f3n absoluta dun dos centros quirais e mantendo a do resto.\nUn exemplo de diastere\u00f3meros cis-trans \u00e9 o \u00e1cido 2-butenodioico, que ten 2 estereois\u00f3meros:"}
{"id": "206979", "revid": "27155", "url": "https://gl.wikipedia.org/wiki?curid=206979", "title": "Diastere\u00f3mero", "text": ""}
{"id": "206980", "revid": "27155", "url": "https://gl.wikipedia.org/wiki?curid=206980", "title": "Diasterois\u00f3mero", "text": ""}
{"id": "206983", "revid": "98629", "url": "https://gl.wikipedia.org/wiki?curid=206983", "title": "Hellas Planitia", "text": "Hellas Planitia, tam\u00e9n co\u00f1ecida coma a Cunca de Impacto de Hellas, \u00e9 unha profunda e case circular cunca de impacto situada no hemisferio sur de Marte. Con case 2.300 de di\u00e1metro medio \u00e9 un dos cr\u00e1teres de impacto m\u00e1is grandes do Sistema Solar, ademais de ser dos m\u00e1is profundos, con m\u00e1is de 7\u00a0km de profundidade respecto do \"datum\" marciano.\nDescrici\u00f3n.\nCun di\u00e1metro medio de 2.300\u00a0km, \u00e9 a estrutura de impacto m\u00e1is grande do planeta, xa que outras \"planitiae\" e a gran cunca polar de Vastitas Borealis a\u00ednda est\u00e1n pendentes de que se confirme a s\u00faa orixe a trav\u00e9s dun impacto. P\u00e9nsase que esta cunca se formou durante o per\u00edodo co\u00f1ecido coma \"bombardeo intenso tard\u00edo\" do Sistema Solar, fai aproximadamente entre 4.100 a 3.800 mill\u00f3ns de anos, cando un grande asteroide impactou coa superficie.\nA diferenza de altitude entre a crista anular que rodea a \"planitia\" \u00e9 o chan desta \u00e9 do redor dos 9\u00a0km. A profundidade do cr\u00e1ter (7152-metros por debaixo do datum marciano) explica a presi\u00f3n atmosf\u00e9rica: 1,155 Pa (11.55 mbar, 0,17 psi, ou 0,01 atm). Isto \u00e9 un 89% m\u00e1is c\u00e1 presi\u00f3n que existe a nivel do \"datum\" marciano (610 Pa, ou 6,1 mbar ou 0,09 psi) e por debaixo do punto triplo da auga, suxerindo que a auga poder\u00eda pasar pola fase l\u00edquida no canto de sublimarse sempre, se a temperatura se eleva por riba dos 0\u00a0\u00b0C (32\u00a0\u00b0F).\nAlgunhas canles que discorren a baixa altitude \u00f3 longo de Hellas proceden do complexo do \"Hadriacus Mons\" que est\u00e1 situado \u00f3 nord\u00e9s da planitia, en imaxes obtidas pola Mars Orbiter Camera p\u00f3dense aprecia-los leitos de varias canles, entre elas as do Dao Vallis e do Reull Vallis. Estes leitos discorren \u00e1 suficiente baixa altitude coma para que fl\u00faa a auga l\u00edquida \u00f3 redor do mediod\u00eda marciano, se a temperatura \u00e9 capaz de subir de 0\u00a0\u00b0Celsius.\nHellas Planitia est\u00e1 nas ant\u00edpodas de Alba Patera, e Isidis Planitia est\u00e1 nas ant\u00edpodas da rexi\u00f3n Tharsis, que pos\u00fae os maiores volc\u00e1ns do planeta, mentres que Argyre Planitia est\u00e1 case nas ant\u00edpodas de Elysium Planitia, a outra rexi\u00f3n do planeta que pos\u00fae grandes volc\u00e1ns de escudo. Desco\u00f1ecese se \u00e9 unha mera coincidencia que existan estes grandes volc\u00e1ns de escudo nas ant\u00edpodas das grandes cuncas orixinadas por impacto ou se pola contra existe unha relaci\u00f3n.\nDescubrimento e nome.\nDebido \u00f3 seu tama\u00f1o e \u00e1 s\u00faa cor, a cal contrasta co resto do planeta, Hellas Planitia foi o primeiro accidente xeol\u00f3xico descuberto en Marte dende a Terra cun telescopio. Antes de que Giovanni Schiaparelli lle outorgase o nome de Hellas (que significa Grecia en grego), era co\u00f1ecida coma 'Lockyer Land', nome que lle puxo Richard Anthony Proctor no ano 1867 en honra a Sir Joseph Norman Lockyer, un astr\u00f3nomo ingl\u00e9s que grazas ao uso dun telescopio refractor de 16\u00a0cm, fixo \"a primeira representaci\u00f3n realista do planeta\" (na opini\u00f3n de E. M. Antoniadi).\nPosibles glaciares.\nAs imaxes de radar da sonda Mars Reconnaissance Orbiter amosaron unhas estruturas xeol\u00f3xicas chamadas en ingl\u00e9s \"lobate debris aprons\" (placas de cascallos lobulares) en tres cr\u00e1teres da rexi\u00f3n este de Hellas Planitia, que actualmente son considerados glaciares de xeo de auga cubertos por capas de po, refugallos e cascallos. Este xeo \"soterrado\" destes tres cr\u00e1teres ten, segundo as estimaci\u00f3ns, uns 250 m. de grosor nas partes altas dos glaciares e de 300 a 450 m. de grosor no curso intermedio e final dos glaciares. Os cient\u00edficos pensan que o xeo e a neve se acumula nas partes altas dos cr\u00e1teres e que fl\u00faen costa abaixo, as capas de po e cascallos protexer\u00edan \u00f3s glaciares da sublimaci\u00f3n. Os sucos e as fendas das superficie ser\u00edan causadas pola deformaci\u00f3n do xeo.\nTam\u00e9n as formas e contornos doutros accidentes xeol\u00f3xicos de Hellas Planitia e doutras partes de Marte, asemellasen a glaciares. A superficie semella moverse coma o far\u00eda un glaciar."}
{"id": "206985", "revid": "1131", "url": "https://gl.wikipedia.org/wiki?curid=206985", "title": "Jos\u00e9 Benito Abraira", "text": "Jos\u00e9 Benito Abraira Feij\u00f3o, nado en Meira o 31 de xullo de 1904 e finado en Buenos Aires o 6 de setembro de 1987, foi un comerciante galeguista da Arxentina.\nTraxectoria.\nO seu pai era labrego e canteiro, a s\u00faa nai Carmen Feij\u00f3o finou en Meira en decembro de 1956. En 1922 marchou a Bos Aires. Traballou no comercio. Participou no Coro Ultreia, foi membro da Agrupaci\u00f3n A Terra pro Centro Galego de Bos Aires, e integrou a s\u00faa Comisi\u00f3n Directiva. Visitou Galicia no ver\u00e1n de 1950 e contactou cos galeguistas na clandestinidade. Foi vogal do Centro Gallego (1954-1956). En 1956 foi o secretario do Primeiro Congreso da Emigraci\u00f3n Galega en Am\u00e9rica.\nEn xu\u00f1o do 1984 viaxou coa s\u00faa dona a Galicia para \"denunciar\" a inautenticidade que supu\u00f1a a repatriaci\u00f3n dos restos de Castelao.\nFoi Fundador da Asociaci\u00f3n Civil Amigos do Idioma Galego de Bos Aires (ADIGAL). A Biblioteca desta Instituci\u00f3n leva o seu nome.\nFinou en Buenos Aires o 6 de setembro de 1987.\nVida persoal.\nCasou con Mercedes Cela, e foi pai de Carlos Abraira Cela."}
{"id": "206986", "revid": "1888", "url": "https://gl.wikipedia.org/wiki?curid=206986", "title": "Xos\u00e9 Abraira", "text": ""}
{"id": "206989", "revid": "5863", "url": "https://gl.wikipedia.org/wiki?curid=206989", "title": "Carlos Abraira Cela", "text": "Carlos Abraira Cela, nado en Buenos Aires o 25 de marzo de 1936 e finado en Miami (Florida) o 18 de febreiro de 2017, foi un m\u00e9dico e galeguista da Arxentina.\nTraxectoria.\nFillo do dirixente galeguista na emigraci\u00f3n Jos\u00e9 Benito Abraira, foi o primeiro Secretario Xeral das Mocedades Galeguistas, membro do consello de redacci\u00f3n do peri\u00f3dico \"Adiante\" (1954-1955) e un dos promotores da organizaci\u00f3n Follas Novas (xullo 1957), divulgadora do libro galego. Licenciado en Medicina pola Universidade de Buenos Aires (1961), traballou no Michael Reese Medical Center de Chicago. Foi profesor na Loyola University e xefe da secci\u00f3n de Endocrinolox\u00eda do Hospital Hines de Chicago. Colaborador na prensa galeguista de Buenos Aires. En 1999 trasladouse a Miami e foi profesor de Medicina na Universidade de Miami.\nVida persoal.\nCasou en Buenos Aires con Rosa Mar\u00eda Saffier o 11 de xullo de 1963."}
{"id": "206991", "revid": "6275469", "url": "https://gl.wikipedia.org/wiki?curid=206991", "title": "Mabon ap Modron", "text": "Mabon ap Modron (\"Mabon fillo de Modron\") \u00e9 na mitolox\u00eda galesa, o \u00abfillo divino\u00bb de Modron, a \u00abnai divina\u00bb, e de Gwynn ap Nudd. Deus cazador, \u00e9 o equivalente do deus galo Maponos e do deus irland\u00e9s Oengus, membro dos Tuatha D\u00e9 Danann. Aparece especialmente no conto titulado \"Kulhwch ac Olwen\".\nElementos mitol\u00f3xicos.\nRoub\u00e1ronllo \u00e1 s\u00faa nai tres d\u00edas despois de nacer e estivo secuestrado no Annwn ou Annwyn, o \"Al\u00e9n\" dos galeses, ata que o liberou Kulhwch e o rei Artur. O sitio onde o mantiveron prisioneiro ch\u00e1mase Caer Loyw, descrito como unha illa preto da costa (Kei e Bedwyr chegan a ela sobre o \u00ablombo\u00bb dun salm\u00f3n). Este Caer Loyw \u00e9 probabelmente Gloucester. Presentado como un \u00abhome primordial\u00bb, \u00e9 un mediador entre os deuses e os homes. A s\u00faa estancia no Annwvyn conf\u00edrelle a xuventude perpetua.\nLogo axuda a Kulhwch na s\u00faa procura de Olwen, na caza do xabar\u00edn Twrch Trwyth: considerado o mellor cazador do mundo, s\u00f3 el pode recuperar a cadea do can Kilydd Canhastyr. Despois debe cabalgar a montura de Gweddw, o \u00abBranco de crinas sombr\u00edas\u00bb e roubar a navalla do xabar\u00edn."}
{"id": "206993", "revid": "23204", "url": "https://gl.wikipedia.org/wiki?curid=206993", "title": "Maponos", "text": "Na relixi\u00f3n c\u00e9ltica antiga, Maponos ou mesmo Maponus \u00e9 un deus da xuventude, co\u00f1ecido sobre todo no norte de Gran Breta\u00f1a pero tam\u00e9n na Galia. Foi asimilado a Apolo.\nMaponos aparece mencionado da tabela de defixi\u00f3n que leva unha inscrici\u00f3n en lingua gala que se atopou na source des Roches de Chamali\u00e8res (Clermont-Ferrand, Museo Bargoin). Ver Chumbo de Chemali\u00e8res."}
{"id": "206996", "revid": "1131", "url": "https://gl.wikipedia.org/wiki?curid=206996", "title": "Auditorio Pazo de Congresos Mar de Vigo", "text": "O Auditorio Pazo de Congresos Mar de Vigo \u00e9 un auditorio e pazo de congresos de m\u00e1is de 23.000 m\u00b2, situado na Avenida de Beiramar do concello de Vigo, ao car\u00f3n do porto e, polo tanto, da r\u00eda.\nProxecto.\nFroito dun dese\u00f1o encargado en 2001, sendo alcalde Lois P\u00e9rez Castrillo, ao arquitecto pontevedr\u00e9s C\u00e9sar Portela, foi constru\u00eddo nos terreos que anteriormente ocupaba a empresa pesqueira Casa Mar. O orzamento inicial era de preto de 86 mill\u00f3n de euros, que chegar\u00edan a elevarse a m\u00e1is de 154 mill\u00f3ns, para logo volver a recortarse a cifras pr\u00f3ximas \u00e1s orixinais. Foi inaugurado no ano 2011 polo alcalde Abel Caballero e o Presidente da Xunta de Galicia, Alberto N\u00fa\u00f1ez Feij\u00f3o, cun concerto de Luz Casal no vest\u00edbulo.\nDescrici\u00f3n.\nTen sete andares (maila planta baixa e o estacionamento subterr\u00e1neo de 325 prazas). Disp\u00f3n de auditorio, con capacidade para 1.421 persoas e un escenario de 800 m\u00b2 (o m\u00e1is grade de Galicia), sete salas de diferentes capacidades, cafeter\u00eda e un restaurante na terraza a 28 metros de altura. Conta cunha zona comercial e de oficinas, sen explotar, as\u00ed como dun hotel de catro estrelas \u00f3 car\u00f3n, o Hotel Carr\u00eds Beiramar con 121 habitaci\u00f3ns, cafeter\u00eda e restaurante propios, pechado no ano 2013 e aberto de novo en 2014.\nUsos.\nDurante o seu primeiro ano de funcionamento actuaron, entre outros, James Blunt, Wilco, David Bisbal, M\u00f3nica Naranjo, Enrique Bunbury, Les Luthiers, Moncho Borrajo e o \"Ballet do Teatro Nacional Ruso\" representando \"Schelk\u00fanchik\" e mailo \"Lebed\u00ednoye \u00f3ziero\" de Tchaikovski. Represent\u00e1ronse, as\u00ed meso, as \u00f3peras \"Aida\" de Verdi e \"Madama Butterfly\" de Puccini. Tam\u00e9n tivo lugar o XVIII Congreso Nacional e XII Internacional da Medicina Xeral e de Familia."}
{"id": "206997", "revid": "2074", "url": "https://gl.wikipedia.org/wiki?curid=206997", "title": "\u00c9tica para Amador", "text": ""}
{"id": "206999", "revid": "1131", "url": "https://gl.wikipedia.org/wiki?curid=206999", "title": "Der Steppenwolf", "text": "Der Steppenwolf (que se traducir\u00eda como \"O lobo estepario\" en galego) \u00e9 unha das m\u00e1is c\u00e9lebres novelas de Hermann Hesse. Publicada en 1927, combina un estilo autobiogr\u00e1fico con elementos fant\u00e1sticos que aparecen especialmente cara ao final da novela.\nContexto da obra.\nPrincipiando 1924, Hesse casou en segundas nupcias coa cantante Ruth Wenger. Por\u00e9n, despois de varias semanas, o escritor abandonou a cidade de Basilea para regresar a finais de ano alugando un apartamento separado. Tras unha curta viaxe a Alema\u00f1a xuntos de novo, Hesse decidiu deixar de ver definitivamente a s\u00faa muller en medio dun crecente pesar producido por mor do illamento e a incapacidade psicol\u00f3xica para se relacionar co mundo exterior, o cal levouno a ter episodios de gran desesperaci\u00f3n nos que ti\u00f1a pensamentos pr\u00f3ximos ao suicidio.\nHesse comezou a traballar na novela en Basilea e continuou en Z\u00faric, mais a versi\u00f3n definitiva da novela no foi publicada at\u00e9 1927. O libro reflicte a profunda crise espiritual e emocional sufrida por Hesse na d\u00e9cada dos anos 20, mentres retrata a divisi\u00f3n do protagonista entre a s\u00faa humanidade e a s\u00faa aparencia lobuna, coa agresividade e o seu desarraigo.\nA novela converteuse nun \u00e9xito internacional a pesar de que Hesse, posteriormente, indicou que o libro fora mal interpretado de xeito xen\u00e9rico.\nArgumento.\nO libro art\u00e9llase por medio duns manuscritos creados polo propio protagonista, Harry Haller, os cales son presentados ao lector por un co\u00f1ecido de Harry, o sobri\u00f1o da caseira, na introduci\u00f3n da obra. Neses manuscritos n\u00e1rranse os problemas e a vida do protagonista e a s\u00faa dif\u00edcil relaci\u00f3n co mundo e consigo mesmo.\nA novela consta de catro grandes partes: unha introduci\u00f3n, d\u00faas anotaci\u00f3ns do protagonista e o \"tractat\" do lobo estepario.\nIntroduci\u00f3n.\nNa introduci\u00f3n, \u00e9 o sobri\u00f1o da dona da pensi\u00f3n onde Harry Haller (o que se nos presenta tam\u00e9n como lobo estepario) aluga unha habitaci\u00f3n e a alcoba contigua, o que nos fala sobre este personaxe. Dende o primeiro momento que o viu, quedou impresionado polo personaxe de Harry sen saber por que, e d\u00e1 a s\u00faa versi\u00f3n dende un punto de vista psicol\u00f3xico, e tam\u00e9n menciona un encontro nas escaleiras con Harry, onde este conf\u00e9salle que sente unha melancol\u00eda cara a burgues\u00eda, a\u00ednda que tam\u00e9n indiferenza, melancol\u00eda porque el foi criado nun ambiente as\u00ed. Nunha ocasi\u00f3n, o convida a pasar a s\u00faa habitaci\u00f3n onde s\u00f3 ve libros, vi\u00f1o, cigarros, e alg\u00fans cadros que vai rotando de vez en cando. O relato remata cando Harry marcha da pensi\u00f3n, e o narrador decide entrar na habitaci\u00f3n e atopa unhas anotaci\u00f3ns de Harry que decide publicar baixo a denominaci\u00f3n de \"O manuscrito encontrado\".\nAnotaci\u00f3ns de Harry.\nNa primeira parte das anotaci\u00f3ns de Harry, ocorren os mesmos feitos que se presentaron ver na introduci\u00f3n pero dende o punto de vista de Harry, e desc\u00f3brense novos sucesos que non se percib\u00edan na introduci\u00f3n. A historia realmente comeza cando se atopa cunha porta onde se pod\u00eda ler con dificultade \u201cTeatro m\u00e1xico, non para calquera. S\u00f3 para tolos\u201d.\nOutro feito a destacar \u00e9 o seu encontro cun misterioso home que levaba un anuncio nas costas, o cal non lle dixo nada, nin deu ningunha pista sobre unha \u201cvelada anarquista\u201d, tan s\u00f3 lle entregou un papel que po\u00f1\u00eda \u201cTractat do lobo estepario, non para calquera\u201d. As anotaci\u00f3ns de Harry contin\u00faan despois deste \"Tractat\".\nTractat do lobo estepario.\nNeste folleto f\u00e1lasenos dun lobo estepario, m\u00e1is ben dun humano que se sente un lobo estepario e que toma a s\u00faa personalidade, tam\u00e9n do que en parte lle ocorre a Harry: a loita entre a s\u00faa alma humana e a do lobo. A do lobo representa todo o sanguinario, feroz, ... e a do home todo o intelixente, culto, amable, e o normal, por dicilo dalg\u00fan xeito. Tam\u00e9n d\u00e1senos a entender que non \u00e9 unha \u201cbatalla\u201d entre a s\u00faa alma de lobo e a humana, sen\u00f3n entre moitas personalidades que usa en determinados momentos.\nAnotaci\u00f3ns de Harry.\nEsta \u00e9 a segunda parte que v\u00e9n a continuaci\u00f3n do \"tractat\" do lobo estepario. Primeiro sucede o encontro de Harry cun antigo profesor que o invita a cear na s\u00faa casa, e al\u00ed, a s\u00faa alma de lobo acaba vencendo a humana polo que desesperadamente marchou do encontro e botou a correr sen rumbo pola cidade, e acabou entrando nun bar, onde se tocaba m\u00fasica jazz, cousa que el odiaba; al\u00ed co\u00f1eceu a Hermine, quen o invitou a cear o seguinte martes. Harry, non parou de pensar nela, ata que chegou o encontro do martes. Hermine xunto con Mar\u00eda e Pablo, introduc\u00edrono nun mundo de sexo, drogas e m\u00fasica novo para el e chegou a co\u00f1ecer unha parte de si mesmo que nunca experimentara.\nDespois dunha festa, Pablo leva a Harry \u00f3 teatro m\u00e1xico. O teatro m\u00e1xico \u00e9 un corredor en forma de ferradura, cun espello nun extremo e moitas portas grandes polo outro. Harry entra en cinco desas portas, que representan cada unha un cap\u00edtulo distinto da s\u00faa vida e representa, en realidade, unha viaxe interna . Nese momento, co\u00f1ecer\u00e1 o verdadeiro Harry, e descubrir\u00e1 que dependendo do momento ter\u00e1 que usar unha personalidade ou outra. As\u00ed, aparece o primeiro fracaso amoroso infantil que o vai afastar do amo, aprende a bailar tango, manter unha conversaci\u00f3n con Mozart...\nAn\u00e1lise cr\u00edtica.\nNo prefacio da edici\u00f3n da novela de 1960, Hesse escribiu que \"Steppenwolf\" era \"m\u00e1is incomprendido e violento\" que calquera dos outros libros seus. Hesse opinaba que os seus lectores se enfocaban tan s\u00f3 no sufrimento e a desesperaci\u00f3n que se representaban na vida de Harry Haller, perdendo as\u00ed a posibilidade da transcendencia e da curaci\u00f3n."}
{"id": "207004", "revid": "45576", "url": "https://gl.wikipedia.org/wiki?curid=207004", "title": "Gran Premio da China de 2012", "text": "O Gran Premio da China 2012 foi unha carreira de F\u00f3rmula Un celebrada o 15 de abril de 2012 no Circu\u00edto Internacional de Xangai da China. Foi a terceira carreira da tempada de F\u00f3rmula Un 2012."}
{"id": "207019", "revid": "114944", "url": "https://gl.wikipedia.org/wiki?curid=207019", "title": "Mike Einziger", "text": "Michael Aaron Einziger, nado o 22 de xu\u00f1o de 1976 nos \u00c1nxeles (California) \u00e9 un m\u00fasico estadounidense co\u00f1ecido por ser o guitarrista e un dos compositores da banda de rock alternativo Incubus. Einziger \u00e9 amplamente co\u00f1ecido como un innovador e un entusiasta no uso das pedaleiras de efectos para guitarra ao vivo, e foi colocado no n\u00famero 41 da lista do 100 mellores guitarristas de todos os tempos pola revista \"Total Guitar\" en 2002. Mike tam\u00e9n \u00e9 compositor e ten realizado varias composici\u00f3ns para orquestra. Na actualidade est\u00e1 estudando na Universidade Harvard."}
{"id": "207022", "revid": "98629", "url": "https://gl.wikipedia.org/wiki?curid=207022", "title": "Paranoid Android", "text": "\"Paranoid Android\" \u00e9 unha canci\u00f3n da banda inglesa de rock alternativo Radiohead, editada como sinxelo principal do seu terceiro \u00e1lbum, \"OK Computer\", en 1997. A letra do tema foi escrita principalmente polo vocalista Thom Yorke, despois dunha experiencia desagradable nun bar dos \u00c1nxeles. Con m\u00e1is de seis minutos de duraci\u00f3n formados por catro secci\u00f3ns distintas, o tema est\u00e1 influenciado significativamente polo dos Beatles \"Happiness Is a Warm Gun\" e polo de Queen \"Bohemian Rhapsody\". \"Paranoid Android\" toma o seu nome de Marvin the Paranoid Android da serie de Douglas Adams \"The Hitchhiker's Guide to the Galaxy\".\nCando foi editado, \"Paranoid Android\" chegou ao n\u00famero 3 da lista brit\u00e1nica de sinxelos. Foi moi ben recibido polos cr\u00edticos e destacada en moitas recensi\u00f3ns do \u00e1lbum \"OK Computer\". O tema apareceu regularmente nas listas das mellores canci\u00f3ns de todos os tempos, inclu\u00eddas a da \"Rolling Stone\" das 500 mellores canci\u00f3ns de todos os tempos e a da revista \"Time\" da 100 mellores canci\u00f3ns da historia. O seu v\u00eddeo musical feito con animaci\u00f3n e dirixido por Magnus Carlsson foi emitido regularmente pola MTV, a\u00ednda que a cadea censurou partes por conter n\u00fas. Dende o seu lanzamento a canci\u00f3n foi versionada por numerosos artistas de distintos x\u00e9neros musicais.\nListaxe de canci\u00f3ns.\nTodos os temas compostos por Thom Yorke, Jonny Greenwood, Ed O'Brien, Colin Greenwood e Phil Selway."}
{"id": "207024", "revid": "1888", "url": "https://gl.wikipedia.org/wiki?curid=207024", "title": "C\u00e9sar Augusto Cisneros Luces", "text": ""}
{"id": "207025", "revid": "17467", "url": "https://gl.wikipedia.org/wiki?curid=207025", "title": "Fernando Iglesias 'Tacholas'", "text": ""}
{"id": "207026", "revid": "23204", "url": "https://gl.wikipedia.org/wiki?curid=207026", "title": "Lingua \u00e1vara", "text": "O \u00e1varo (\u043c\u0430\u0433\u04c0\u0430\u0440\u0443\u043b \u043c\u0430\u0446\u04c0 \"maharul mac\u02bc\" ou \u0410\u0432\u0430\u0440 \u043c\u0430\u0446I \"awar mac\u02bc\") \u00e9 unha lingua avar\u2013andi da familia das linguas cauc\u00e1sicas nororientais, \u00e9 a lingua propia dos \u00e1varos. En 2010 s\u00f3 en Rusia hab\u00eda 715.300 que declaraban o \u00e1varo como a s\u00faa lingua materna .\nDistribuci\u00f3n xeogr\u00e1fica.\nF\u00e1lase principalmente no oeste e sur da rep\u00fablica rusa do Daguest\u00e1n, e nas rexi\u00f3ns de Balaken e Zaqatala do noroeste do Acerbaix\u00e1n.. A lingua \u00e1vara \u00e9 tam\u00e9n a lingua patrimonial dalgunhas pequenas zonas de Chechenia e Xeorxia lim\u00edtrofes co Daguest\u00e1n, f\u00e1lase tam\u00e9n entre as colonias de inmigrantes noutras zonas de Rusia, Casaquist\u00e1n, Ucra\u00edna, Xordania e Turqu\u00eda.\nStatus oficial.\nO \u00e1varo \u00e9 unha das linguas oficiais da Rep\u00fablica do Daguest\u00e1n, servindo como lingua literaria para algunhas outras pequenas comunidades da s\u00faa familia ling\u00fc\u00edstica as\u00ed como lingua de comunicaci\u00f3n entre diferentes grupos \u00e9tnicos.\nDialectos.\nOs principais dialectos son, no norte: Khunzakh, Kazbek, Gunib e Gumbet; no sur: Andalal, Gidatl', Antsukh, Charoda, Tlyarata, Cumada e Cunta.\nMorfolox\u00eda.\nO \u00e1varo \u00e9 unha lingua aglutinante, sen x\u00e9neros e cunha orde SOV.\nEscritas hist\u00f3ricas.\nAs primeiras mostras da escrita \u00e1vara datan do s\u00e9culo XIV, son inscrici\u00f3ns illadas que empregan o alfabeto xeorxiano . A fins do s\u00e9culo XVII e a principios do XVIII Dibirqadi de Khunzakh desenvolveu unha escrita para o \u00e1varo en alfabeto \u00e1rabe que se mantivo en uso ata 1928, pese ao intento de Peter von Uslar de substitu\u00edlo polo alfabeto cir\u00edcilo na segunda metado do XIX que tivo como resultado a publicaci\u00f3n dalg\u00fans libros e a apertura dalgunhas escolas que o ensinaban pero por volta de 1902 ese alfabeto estaba totalmente esquecido. En 1928 foi o alfabeto latino ao que substitu\u00edu ao \u00e1rabe e nunha nova reforma en 1938 o \u00e1varo comezou a utilizar o alfabeto cir\u00edlico, basicamente o mesmo que utiliza a lingua rusa, m\u00e1is unha letra engadida chamada \"palochka\", que na pr\u00e1ctica ao estar ausente da maior\u00eda das distribuci\u00f3ns de teclado util\u00edzase \"I\", \"l\" ou \"1\".\nAlfabeto \u00e1varo.\nA lingua \u00e1vara emprega o alfabeto cir\u00edlico. Estas son as letras que utiliza (a pronuncia dase segundo transcrici\u00f3n IPA):\n e tam\u00e9n se escriben \u041bI \u043bI e \u041b\u044a \u043b\u044a respectivamente.\nBolmats.\nO bolmats (lingua com\u00fan) \u00e9 unha forma particular de \u00e1varo que a partir do s\u00e9culo XVI se converteu na lingua franca do Daguest\u00e1n , a s\u00faa base \u00e9 o dialecto de Khunzakh, o centro cultural dos \u00e1varos, con algunha influencia dos dialectos do sur. Do bolmats xurdiu a forma literaria e o est\u00e1ndar adoptado polo \u00e1varo na \u00e9poca sovi\u00e9tica \nUsos.\nO \u00e1varo conta cunha literatura ben establecida, a figura m\u00e1is co\u00f1ecida da literatura \u00e1vara \u00e9 Rasul Gamzatov, co\u00f1ecido a trav\u00e9s da s\u00faa traduci\u00f3n ao ruso nos territorios da antiga Uni\u00f3n Sovi\u00e9tica. Publ\u00edcase un diario, 20 publicaci\u00f3ns locais e hai emisi\u00f3ns de radio e televisi\u00f3n na lingua. O primeiro vocabulario do \u00e1varo d\u00e9bese a Peter Simon Pallas que inclu\u00edu 200 palabras \u00e1varas nunha obra dedicada \u00e1s linguas do mundo publicada en 1787"}
{"id": "207027", "revid": "25871", "url": "https://gl.wikipedia.org/wiki?curid=207027", "title": "A-Sides", "text": "A-Sides \u00e9 un \u00e1lbum recompilatorio da banda estadounidense de grunge Soundgarden, editado o 4 de novembro de 1997 a trav\u00e9s do selo A&amp;M Records. Cont\u00e9n temas dos seus primeiros 13 anos de carreira e lanzouse tras a s\u00faa separaci\u00f3n en abril dese ano.\nListaxe de canci\u00f3ns.\nTodas as letras escritas por Chris Cornell; toda a m\u00fasica composta por Cornell, ag\u00e1s onde se indique."}
{"id": "207031", "revid": "1888", "url": "https://gl.wikipedia.org/wiki?curid=207031", "title": "C\u00e9sar Cisneros Luces", "text": ""}
{"id": "207038", "revid": "89787", "url": "https://gl.wikipedia.org/wiki?curid=207038", "title": "Tesouro de Villena", "text": "O Tesouro de Villena \u00e9 un dos achados \u00e1ureos m\u00e1is importantes da Idade de Bronce europea. Est\u00e1 conformado por 59 obxectos de ouro, prata, ferro e \u00e1mbar que totalizan un peso de case 10 quilos. Esa magnitude conv\u00e9rteo no tesouro de vaixela \u00e1urea m\u00e1is importante da Pen\u00ednsula Ib\u00e9rica e o segundo de toda Europa, s\u00f3 superado polo das Tumbas Reais de Micenas, Grecia. Ademais, destacan as pezas de ferro xa que son as m\u00e1is antigas achadas en Espa\u00f1a e corresponden a unha fase na que o ferro se consideraba metal precioso e, polo tanto, atesourable.\nEncontrouno en 1963 o arque\u00f3logo villenense Jos\u00e9 Mar\u00eda Soler nas proximidades de Villena (Alacant, Espa\u00f1a), e desde ent\u00f3n foi a peza clave do Museo Arqueol\u00f3xico de Villena. Do seu descubrimento fix\u00e9ronse eco a maior\u00eda dos medios estatais varios do estranxeiro, entre eles de Francia, Alema\u00f1a e os Estados Unidos. O orixinal foi exposto en Madrid, Alacant, Toquio e Kioto, e existen d\u00faas copias de todo o conxunto que son usadas para expo\u00f1elo sen po\u00f1elo en perigo, mentres que o orixinal se conserva permanentemente nunha vitrina blindada do Museo Arqueol\u00f3xico de Villena.\nO descubrimento.\nAntecedentes.\nA crecente actividade urban\u00edstica que se estaba levando a cabo en Villena na d\u00e9cada de 1960 levou a buscar lugares dos que extraer grava para fabricar formig\u00f3n. En outubro de 1963, o albanel Francisco Garc\u00eda Arnedo encontrou unha peza met\u00e1lica entre a grava dunha obra que se estaba a realizar na r\u00faa de Madrid e entregoulla ao capataz, \u00c1ngel Tom\u00e1s Mart\u00ednez, crendo que se trataba dunha peza da engrenaxe dalg\u00fan cami\u00f3n. Dito capataz limitouse a colgalo nun lugar visible onde o dono puidera encontralo. Transcorridos varios d\u00edas, chamou \u00e1 atenci\u00f3n doutro albanel, Francisco Contreras Utrera, que o colleu e o levou para a s\u00faa casa. A muller deste, Esperanza Fern\u00e1ndez Garc\u00eda, foi quen decidiu levalo ao xoieiro Carlos Miguel Esquembre Alonso o d\u00eda 22 de outubro de 1963. O xoieiro, ao decatarse de que a peza era un extraordinario brazalete de ouro avisou ao arque\u00f3logo Jos\u00e9 Mar\u00eda Soler, quen inmediatamente se presentou na xoier\u00eda. Soler, temendo que o brazalete fora mutilado ou que parte da informaci\u00f3n fora falsa, puxo o caso en co\u00f1ecemento do Xu\u00edz de Instruci\u00f3n de Villena. As indagaci\u00f3ns empezaron ao pouco tempo, pero non se encontraron circunstancias aclaratorias do achado.\nO d\u00eda 25 de novembro, o mesmo xoieiro avisou a Soler de que chegara \u00e1s s\u00faas mans outro brazalete de similares caracter\u00edsticas. Neste caso lev\u00e1rao \u00e1 xoier\u00eda a parella formada por Esperanza Mart\u00ednez Morales e o seu home Juan Calatayud D\u00edaz, transportista de gravas, que aseguraban que a peza pertenc\u00eda \u00e1 avoa de Esperanza Mart\u00ednez. Dado o parecido de ambos brazaletes e ao feito de que o segundo presentaba as mesmas adherencias terrosas que o primeiro, Soler puxo de novo o caso en co\u00f1ecemento do Xu\u00edz de Instruci\u00f3n. O d\u00eda 26, antes de comparecer no xulgado, Juan Calatayud apareceu na casa de Soler afirmando que encontrara o obxecto nunha das ramblas pr\u00f3ximas da cidade, ao p\u00e9 da Serra do Morr\u00f3n. O d\u00eda 30 de novembro, dentro do marco das dilixencias xudiciais, f\u00edxose unha inspecci\u00f3n ocular de dita rambla tras a cal se decidiu escavar na zona.\nEscavaci\u00f3n.\nA rambla na que apareceran os brazaletes est\u00e1 no val de Beneixama, ao sur da Serra do Morr\u00f3n, a uns 5\u00a0km do casco urbano de Villena. A rambla en si \u00e9 a parte baixa do Barranco Roch, que toma como nome \"Rambla do Panadeiro\". O d\u00eda 1 de decembro presentouse al\u00ed Jos\u00e9 Mar\u00eda Soler, acompa\u00f1ado dos irm\u00e1ns Enrique e Pedro Domenech Albero e os seus respectivo fillos. A zona sinalada atop\u00e1base preto das ru\u00ednas duns barrac\u00f3ns isl\u00e1micos e al\u00ed localizou o equipo unha \u00e1rea duns 30 m\u00b2 baixo a que poder\u00eda encontrarse o lugar de proveniencia dos brazaletes. Non deu resultado e dispux\u00e9ronse a escavar por estratos unha \u00e1rea con restos de incineraci\u00f3n de 1 m\u00b2. Tampouco se encontrou ren e \u00e1s 5 da tarde, xa dispostos a regresar, Pedro Domenech, que se desprazara un pouco, descubriu co seu sacho dous brazaletes e o bordo dunha vasilla.\nAs circunstancias eran pouco favorables, xa que era noiti\u00f1a e non se dispo\u00f1\u00eda dos medios para levantar o achado con garant\u00edas, am\u00e9n de que para Soler a idea de cubrilo de novo para volver o d\u00eda seguinte era \"francamente temeraria\". Polo tanto, enviouse aos dous rapaces, Enrique e Pedro, ao encontro do taxi que estar\u00eda de cami\u00f1o para recoller o equipo, cunha nota para o avogado Alfonso Arenas Garc\u00eda na que se ped\u00eda un fot\u00f3grafo con medios de iluminaci\u00f3n. Ao cabo de d\u00faas horas, apareceron o avogado, o taxista Mart\u00edn Mart\u00ednez Pastor, os dous rapaces e o fot\u00f3grafo Miguel Flor Amat, que tomou as \u00fanicas fotograf\u00edas do achado \"in situ\". Despois, montouse a vasilla no taxi e levouse ao despacho de Soler.\nPresentaci\u00f3n ao p\u00fablico.\nA primeira exposici\u00f3n levouse cabo durante o Nadal de 1963 nas dependencias do Museo Arqueol\u00f3xico de Villena. O 27 de decembro de 1963, o ferroviario Pedro Lorente Garc\u00eda entregou por propia vontade a Jos\u00e9 Mar\u00eda Soler un terceiro brazalete que o ti\u00f1a perdido no rocho da s\u00faa casa, ao que chegara 4 ou 5 meses antes e que fora identificado pola s\u00faa filla como semellante aos do Tesouro tras contemplalo na exposici\u00f3n.\nPezas.\nO tesouro est\u00e1 formado por 66 pezas, 56 das cales se agrupan claramente para formar 49 obxectos diferenciados. As outras 10 pezas deberon pertencer a obxectos complexos dos que foron arrancadas e \u00e9 dif\u00edcil determinar a s\u00faa natureza, polo que hai que consideralas como obxectos individuais. Isto d\u00e1nos un total de 59 obxectos cunha cantidade e peso que se distrib\u00faen do seguinte xeito:\nP\u00f3dese observar a preponderancia de brazaletes, que constit\u00faen case a metade do conxunto de obxectos e supo\u00f1en o 54% do peso. Seguen os cuncos, co 36% do peso. Os frascos de ouro e prata supo\u00f1en un 6% do total, mentres que os 15 obxectos restantes conforman tan s\u00f3 un 4% de entre todos eles. A seguinte t\u00e1boa amosa a relaci\u00f3n entre os materiais utilizados e o peso dos mesmos entre as pezas do tesouro:\nClaramente o material m\u00e1is importante \u00e9 o ouro, cun 91% das pezas e un 93% do peso. A prata ocupa un lugar moi secundario, con tan s\u00f3 o 4,5% das pezas e o 5,7% do peso. As cantidades de ferro e \u00e1mbar son practicamente insignificantes.\nTipolox\u00eda.\nBrazaletes.\nUnha caracter\u00edstica principal destes brazaletes \u00e9 que presentan os extremos separados, a excepci\u00f3n do n\u00famero 5, que ten os extremos unidos a\u00ednda que sen soldar. O di\u00e1metro medio \u00e9 de 58\u00a0mm e o peso medio de 184 gr. Segundo Soler, a fabricaci\u00f3n dos brazaletes levouse a cabo mediante catro sinxelas operaci\u00f3ns:\nMais, non en todas as pezas se levaron a cabo todas as operaci\u00f3ns. As combinaci\u00f3ns est\u00e1n recollidas na t\u00e1boa seguiente:\nDado que o dos brazaletes \u00e9 o grupo m\u00e1is numeroso, Soler dividiunos en varias categor\u00edas segundo a s\u00faa morfolox\u00eda:\nLisos.\nOs catro brazaletes lisos (pezas 2, 3, 4 e 5) presentan unha cara interior plana ou lixeiramente c\u00f3ncava e unha superficie convexa, producindo unha sensaci\u00f3n case oxival. Presentan os extremos remachados e unha lixeira dilataci\u00f3n cara ao exterior ou a cara interna. A superficie externa pu\u00eduse en todos eles, pero a interior en s\u00f3 d\u00faas. A cara interna de todos presenta sucos acanalados que se corresponden con molduras sa\u00edntes, a\u00ednda que nalg\u00fans enmascar\u00e1ronse.\nMoldurados sen calar.\nS\u00f3 hai un exemplo (peza 7), formado por dous aros sim\u00e9tricos de cinco molduras cada un, unidos por unha tira central brunida. Dado ao seu parecido cos brazaletes moldurados con calado simple, crese que est\u00e1 inacabado.\nHai dous brazaletes (pezas 25 e 26), derivadas das tiras plano-convexas dos brazaletes lisos. Ambos te\u00f1en unha sucesi\u00f3n de molduras desiguais, que conservan a superficie curvada da peza da que proceden. Outras molduras transform\u00e1ronse en aros de puntas utilizando unha boquilla ou broca, aplicada a intervalos regulares. No brazalete 26, as puntas son c\u00f3nicas, mentres que no 25 son simples avultamentos romos.\nMoldurados e calados.\nSon a serie m\u00e1is numerosa, \u00e1 que pertencen 21 dos brazaletes (75%). O n\u00famero 6, \u00fanico no conxunto, consiste en dous aros plano-convexos unidos por unha franxa central calada. Todos os demais presentan un caracter\u00edstico perfil ameado na secci\u00f3n transversal.\nCalado simple\nSon 17 os brazaletes que presentan unha serie de perforaci\u00f3ns, obtidas a golpes de cicel na franxa central.\nEste grupo est\u00e1 formado por 16 brazaletes (pezas 6, 8, 9, 10, 11, 12, 13, 14, 15, 16, 17, 18, 19, 20, 21 e 22). Todos, excepto o n\u00famero 6, consisten nunha franxa central calada que une dous aros con tres molduras cada un, a central cadrada e as outras triangulares. A\u00ednda que son id\u00e9nticos en canto \u00e1 t\u00e9cnica e aspecto, o tama\u00f1o var\u00eda moito, desde os 56 aos 384 gr.\nS\u00f3 o brazalete n\u00famero 27 se encadra nesta categor\u00eda. Est\u00e1 intensamente brunido e presenta arredor da base de cada punta e nas paredes laterais pegadas do instrumento cil\u00edndrico co que foron moldeadas. En cada suco at\u00f3panse 25 puntas, o que d\u00e1 un total de 500.\nCalado dobre\nExisten catro pezas nas que hai d\u00faas filas de calados, unha a cada lado dun elemento central, que en dous casos son aros moldurados e noutros dous, aros de puntas.\nAs pezas 23 e 24 son case id\u00e9nticas e presentan unha versi\u00f3n duplicada dos de calado simple. As proporci\u00f3ns son tam\u00e9n case iguais, a excepci\u00f3n da altura.\nO brazalete n\u00famero 28 est\u00e1 formado por dous aros de 5 molduras. A franxa central consta doutro aro rematado con 47 puntas c\u00f3nicas. Os extremos pres\u00e9ntanse unidos, a\u00ednda que sen soldar. A superficie interna est\u00e1 menos pu\u00edda que a exterior e deixa ver os acanalados correspondentes \u00e1s molduras. Poder\u00eda ser unha versi\u00f3n simplificada do Brazalete de Portalegre e o Brazalete de Estremoz.\nO brazalete n\u00famero 29 \u00e9, sen lugar a d\u00fabidas, a peza principal do conxunto e unha das m\u00e1is belas de toda a prehistoria espa\u00f1ola. A s\u00faa composici\u00f3n esencial \u00e9 a mesma que a da peza anterior, pero o conxunto enriqu\u00e9cese coa transformaci\u00f3n de varios filetes en filas de puntas, que son un total de 522 e alternan cas molduras sa\u00edntes e os 124 orificios do enreixado central en contraste r\u00edtmico pola diferente altitude dos distintos elementos.\nCuncos.\nO conxunto dos cuncos est\u00e1 composto por 11 pezas, que conforman unha vaixela sen parang\u00f3n da Idade de Bronce ib\u00e9rica. Todos est\u00e1n constru\u00eddos con chapa de ouro batido con forma de casquete semiesf\u00e9rico e colo curto en escocia, encaixando plenamente na tipolox\u00eda das vaixelas arg\u00e1ricas. En todos, salvo na peza 31, o di\u00e1metro da boca excede ao dobre da altura. En todos eles a decoraci\u00f3n \u00e9 exclusivamente xeom\u00e9trica e est\u00e1 obtida mediante puntos en relevo levantados cun punz\u00f3n romo desde o interior.\nO cunco n\u00famero 30 \u00e9 o \u00fanico exemplar ovoide e vai ornado con once \"verdugones\" (cordas secas parciais) conc\u00e9ntricos que delimitan 11 franxas adornadas con sendas filas de puntos grosos. A s\u00faa color \u00e9 a amarela lim\u00f3n, m\u00e1is clara que o alaranxado que impera en case todos os demais.\nDestaca o cunco carenado n\u00famero 31 porque o di\u00e1metro da boca non excede ao dobre da altura. A s\u00faa decoraci\u00f3n consiste en 23 c\u00edrculos de apertados puntos arredor dun m\u00e1is groso da base. Pola s\u00faa forma e decoraci\u00f3n par\u00e9cese ao cunco de Z\u00faric.\nOs nove restantes difiren s\u00f3 no tama\u00f1o e o tema decorativo. O cunco n\u00famero 32 \u00e9 o m\u00e1is simple, cunha decoraci\u00f3n de catro franxas conc\u00e9ntricas que alternan con catro lisas e un c\u00edrculo liso na base.\nOs cuncos n\u00famero 33, 34, 35 e 36 pertencen a unha serie similar, adornados con franxas conc\u00e9ntricas e grilandas entre as d\u00faas m\u00e1is altas. O n\u00famero 35, m\u00e1is pequeno, reduce o n\u00famero de fileiras, ao igual que o 36, que s\u00f3 pos\u00fae catro. O ouro deste \u00faltimo \u00e9 tam\u00e9n do tipo amarelento.\nOs outros catro cuncos (37, 38, 39, 40) agr\u00fapanse nunha serie con decoraci\u00f3n radial. Tres dos exemplares te\u00f1en un tema decorativo que Soler denominou \"en Y\", mentres que o n\u00famero 37 var\u00edao para convertelo nun tema \"en V\". O n\u00famero 40, un dos maiores, ten o c\u00edrculo basal rodeado dunha circunferencia de puntos grosos.\nFrascos.\nOs frascos est\u00e1n divididos en tres exemplares de prata e dous de ouro (pezas 41, 42, 43, 44 e 45). Os cinco te\u00f1en a mesma forma, t\u00e9cnica e decoraci\u00f3n, a\u00ednda que os tama\u00f1os var\u00edan. O corpo de todos \u00e9 esferoidal, con aplanamento na base e o colo c\u00f3ncavo, co bordo liso. A decoraci\u00f3n consiste en d\u00faas molduras horizontais e paralelas, que unen outras seis molduras verticais. Da moldura superior parten outras d\u00faas verticais, que se perden a poucos mil\u00edmetros do bordo. Todas est\u00e1n fabricadas dunha soa peza, sen rastros de soldadura.\nO estado de conservaci\u00f3n dos frascos de ouro (41 e 42) e o m\u00e1is pequeno dos de prata (43) eran excelentes. Non obstante, os dous frascos grandes de prata foron moi danados polo peso dos brazaletes e tiveron que ser restaurados en 1963 e 1998.\nBroches ou bot\u00f3ns.\nHai d\u00faas pezas compostas (obxectos 46/47 e 48/50) que te\u00f1en en com\u00fan un pasador solto que atravesa a peza e se abre en d\u00faas ramas polo env\u00e9s. O maior (46/47) consiste nunha semiesfera oca, de metal fundido, cor chumbo escura, con p\u00e1tina ou \u00f3xido de cor marr\u00f3n e aspecto ferroso, recuberta dunha fina l\u00e1mina de ouro. O adorno consiste en oito bandas radiais, sucada cada unha por tres li\u00f1as incisas. O resultado \u00e9 unha estrela de catro puntas. O outro bot\u00f3n (48/50) consiste nun disco de ouro con reborde levantado e orificio central. Na parte interna at\u00f3pase un disco de \u00e1mbar, recollido en fragmentos. A suxeici\u00f3n do \u00e1mbar logr\u00e1base mediante un pasador cil\u00edndrico que atravesaba as d\u00faas pezas e se abr\u00eda en d\u00faas ramas por detr\u00e1s do disco. O extremo visible deste pasado pu\u00eduse en busca do efecto decorativo.\nPezas diversas.\nA peza 51 \u00e9 un pequeno cunco semiesf\u00e9rico de 5\u00a0cm de di\u00e1metro, co bordo estreito. Posiblemente, m\u00e1is que como verdadeiro recipiente, actuaba como revestimento doutro obxecto: o pomo dunha arma, a cabeza dun centro ou bast\u00f3n de mando etc.\nO obxecto 52-54 est\u00e1 formado por unha peza de ouro con perfil de carrete (52), rematada por unha especie de soporte ou conteira, na que encaixa (53). \u00c9 unha l\u00e1mina c\u00f3ncava, cerrada sobre si mesma por medio de tres cravos, un deles \"in situ\" (54). At\u00f3pase decorada con tres franxas de seis li\u00f1as incisas, que alternan con catro franxas caladas, de cadrados as intermedias e de tri\u00e1ngulos apuntados cara aos bordos as exteriores. A peza 55 \u00e9 unha conteira de ouro similar \u00e1 anterior.\nO obxecto 56/57 tr\u00e1tase dunha peza de ouro similar \u00e1 n\u00famero 52 (56), tam\u00e9n en forma de carrete e cerrada por medio dos cravos, un deles \"in situ\" (57). Est\u00e1 constitu\u00edda por tres tiras paralelas sucadas por cinco li\u00f1as incisas e separadas por espazos baleiros rectangulares. Na zona de peche, a l\u00e1mina prol\u00f3ngase en dous ap\u00e9ndices triangulares que sobresaen dos bordos da peza, nun dos cales se aloxaba un remache.\nA peza 58 \u00e9 unha peza anular de ouro, lixeiramente troncoc\u00f3nica, formada por unha ancha cinta con tres filas de tri\u00e1ngulos calados a cicel. A 59 \u00e9 unha peza anular de ouro, troncoc\u00f3nica, con lixeira concavidade das paredes. A base menor remata en bordo liso e afinado; a base maior d\u00f3brase nun estreito rebordo descoidadamente recortado. Vai decorada con nove li\u00f1as incisas paralelas. A 60 \u00e9 unha peza de ouro similar \u00e1 anterior, de cinta m\u00e1is fina e coa concavidade das paredes apenas acusada, mentres que a 61 \u00e9 practicamente id\u00e9ntica \u00e1s d\u00faas anteriores.\nAs pezas de 62 a 64 son case id\u00e9nticas, e est\u00e1n formadas por l\u00e1minas de ouro alongadas, cos extremos curvados e aguzados. Recordan o perfil dunha nave. Un dos bordos pu\u00eduse e aplanouse en toda a s\u00faa extensi\u00f3n. Do bordo oposto emerxen cinco pequenos ap\u00e9ndices remachados. A peza 65 \u00e9 similar \u00e1s anteriores, pero case dous terzos menor, con s\u00f3 tres ap\u00e9ndices ou remaches e sen a acusada curvatura daquelas. A peza 66 \u00e9 un cravo pertencente, sen d\u00fabida, \u00e1 peza 52 ou 56. Apareceu solto.\nPor \u00faltimo, a peza 67 \u00e9 un brazalete ou anela aberta, de secci\u00f3n plano-convexa e extremos redondeados ou aplanados. Est\u00e1 composta por un metal de cor chumbo escura, brillante nalgunhas zonas e cuberto dun \u00f3xido de aspecto ferroso.\nO ouro do tesouro.\nEntre as 66 pezas do tesouro hai tres de prata, d\u00faas de ferro e unha de \u00e1mbar. As restantes son de ouro, e delas analiz\u00e1ronse 54 a cargo do doutor Hartmann, do Winterberg-Landesmuseum de Stuttgart (Alema\u00f1a) en setembro de 1968. Na t\u00e1boa seguinte am\u00f3sase a composici\u00f3n destas pezas (a proporci\u00f3n de prata ref\u00edrese ao peso total da peza, mentres que os restantes metais expr\u00e9sanse en porcentaxes sobre o ouro que conte\u00f1en):\nSegundo Hartmann, a cantidade de prata que conte\u00f1en todas as xoias \u00e9 de orixe natural e a s\u00faa proporci\u00f3n de cobre \u00e9 a que existe no ouro extra\u00eddo de areas fluviais. Nin o Segura nin o Vinalop\u00f3 foron nunca considerados aur\u00edferos, pero non se pode desbotar que si o foran noutros tempos. Figueras Pacheco falou dunhas pistas mineiras no termo de Guardamar del Segura, mentres que Juan Bautista Carrasco aduce \u00e1 estat\u00edstica oficial para afirmar a existencia de minas de ouro en San Fulgencio, e a explicaci\u00f3n do Mapa Xeol\u00f3xico de Espa\u00f1a de 1951 afirma sobre o criadeiro de cobre de Santomera que \u00e9 \"unha masa de bastante consideraci\u00f3n de pintas de cobre, cobres rubios, carbonatos verde e azul e, non poucas veces ouro nativo, precisamente en contacto cunha erupci\u00f3n hipox\u00e9nica\".\nTam\u00e9n en \u00e9poca antiga se falou da riqueza aur\u00edfera desta \u00e1rea. Francisco Diago, por exemplo, comenta que na Serra de Mariola (cun extremo meridional que \u00e9 a villenense Pe\u00f1a Rubia), ti\u00f1a Sexto Mario as minas de ouro que o fixeron o home m\u00e1is rico de Espa\u00f1a. Ibarra, pola s\u00faa parte, comenta de Elx que \"nas entra\u00f1as da s\u00faa terra o metal m\u00e1is precioso, que desde os primeiros tempos ambicionou o home e que espertar\u00eda a s\u00faa cobiza ao explotalo en antigas idades, como nos dan elocuente testemu\u00f1o numerosos traballos levados a cabo na Serra do Molar, en \u00e9poca desco\u00f1ecida polo remota\". Polo tanto, para Soler resulta certo que Cabezo Redondo durante a Idade de Bronce foi un \"riqu\u00edsimo foco cultural capaz de irradiar a s\u00faa influencia at\u00e9 rexi\u00f3ns moi afastadas\".\nAs pezas de ferro.\nOs dous obxectos de ferro (46/47 e 67) te\u00f1en un grande interese xa que se tratan dos obxectos deste material m\u00e1is antigos aparecidos na Pen\u00ednsula Ib\u00e9rica e corresponden a un estadio arcaico do uso deste metal, no que se considera como un metal nobre e, polo tanto, se emprega en elementos de ourivar\u00eda ornamental, tese que xa apuntou Jos\u00e9 Mar\u00eda Soler.\nIntervenci\u00f3ns.\nSe ben as pezas de ouro se encontraron en perfecto estado de conservaci\u00f3n, non foi as\u00ed coas de prata, que se viron afectadas pola exposici\u00f3n que sufriron durante uns 3.000 anos ao solo alcalino, a presi\u00f3n do terreo etc. Todo isto propiciou que as pezas sufriran unha corrosi\u00f3n prolongada e tiveran que recibir unha primeira intervenci\u00f3n a cargo de Jos\u00e9 Serrano Mart\u00ednez, en especial os dous frascos de prata m\u00e1is grandes (pezas 44 e 45). Serrano reintegrou as partes faltantes e reforzou as existentes proporcion\u00e1ndolle \u00e1s pezas unha estabilidade suficiente xa en 1963. Ao cabo de 35 anos daquela primeira restauraci\u00f3n, as pezas comezaron a sufrir os efectos do paso do tempo e alg\u00fans fragmentos ameazaban con desprenderse do soporte. O Concello de Villena p\u00faxoo en co\u00f1ecemento da Consellar\u00eda de Cultura, Educaci\u00f3n e Ciencia da Comunidade Valenciana e a Direcci\u00f3n Xeral de Patrimonio Art\u00edstico fixo as xesti\u00f3ns para que se levara a cabo a restauraci\u00f3n no centro que maiores garant\u00edas ofrecera. O elixido foi o Instituto do Patrimonio Hist\u00f3rico Espa\u00f1ol, dependente do Ministerio de Cultura. As pezas traslad\u00e1ronse a mediados do mes de abril de 1998 e recoll\u00e9ronse en agosto dese mesmo ano. Nesta nova intervenci\u00f3n realizouse a reintegraci\u00f3n volum\u00e9trica mediante resina con carga totalmente reversible e, finalmente, aplicouse unha capa de protecci\u00f3n espec\u00edfica para prata.\nComparaci\u00f3ns e cronolox\u00eda.\nDesde o momento do seu descubrimento houbo diversos interrogantes en torno ao tesouro que moitos investigadores, empezando por Soler, intentaron resolver. Estes xiran arredor da s\u00faa orixe, cronolox\u00eda, autores, relaci\u00f3ns etc. O primeiro en propor posibles respostas foi Soler, que o relacionaba en principio co Tesouri\u00f1o do Cabezo Redondo, a cuxa poboaci\u00f3n adxudicaba como moi probable o ocultamento, dado que os aneis atopados neste lugar gardan moitas similitudes cos brazaletes deste Tesouro. Ademais, a vasilla na que se fixo a ocultaci\u00f3n \u00e9 claramente arg\u00e1rica na s\u00faa forma, pasta, cocci\u00f3n, color e espatulado. Tam\u00e9n consideraba que os cuncos \u00e1ureos ti\u00f1an enormes semellanzas coas cer\u00e1micas tanto do Cabezo Redondo coma doutros sitios arqueol\u00f3xicos da comarca. Os frascos comp\u00e1raos coas vasillas excisas do Cabezo Redondo as\u00ed como cunha xerra encontrada no poboado arg\u00e1rico de San Ant\u00f3n (Orihuela). Tam\u00e9n atopou paralelismos con outros achados da parte atl\u00e1ntica da Pen\u00ednsula Ib\u00e9rica, en especial cos de Portalegre e Estremoz, as\u00ed como co diadema encontrado en Mira-de-Aire (preto de Peniche). Polo tanto, para Soler non era arriscado supor a fabricaci\u00f3n local, sobre todo tendo en conta que hai constancia da existencia de polo menos un ourive en Cabezo Redondo, poboado arg\u00e1rico. En canto \u00e1 cronolox\u00eda, el encadraba o Tesouro nun contexto do Bronce tard\u00edo, arredor do 1000 a. C., base\u00e1ndose no estado de evoluci\u00f3n das pezas e da s\u00faa decoraci\u00f3n con respecto \u00e1 doutros achados peninsulares e europeos, xa que non \u00e9 necesaria unha influencia hallst\u00e1ttica, que incluso poder\u00eda darse en sentido contrario, dado que se cre que o ferro era de uso com\u00fan na pen\u00ednsula sobre o s\u00e9culo IX a.C., e hai constancia no Mediterr\u00e1neo Oriental de que antes de ser usado en masa considerouse un metal nobre. En canto ao ouro, Soler sinalaba que a magnitude do Tesouro de Villena supera a todos os achados \u00e1ureos da cultura hallst\u00e1ttica en conxunto, e que o Tesouro do Cabezo Redondo a todos os arg\u00e1ricos, con que foi un importante foco cultural centralizado na comarca de Villena o que fixo que a materia prima chegara at\u00e9 al\u00ed. Juan Maluquer f\u00edxose eco de todo o anterior ao afirmar o que segue:\nRepercusi\u00f3n.\nO lema tur\u00edstico da cidade, \"Villena un tesouro!\", creouse en referencia a este tesouro.\nReco\u00f1ecemento.\nO 1 de abril de 2005 foi declarada \"Ben de Interese Cultural\" a Colecci\u00f3n Arqueol\u00f3xica do Tesouro de Villena."}
{"id": "207050", "revid": "5863", "url": "https://gl.wikipedia.org/wiki?curid=207050", "title": "Auditorio Mar de Vigo", "text": ""}
{"id": "207051", "revid": "5863", "url": "https://gl.wikipedia.org/wiki?curid=207051", "title": "Pazo de Congresos Mar de Vigo", "text": ""}
{"id": "207053", "revid": "1131", "url": "https://gl.wikipedia.org/wiki?curid=207053", "title": "Brief an den Vater", "text": "Brief an den Vater (\"Carta ao pai\") \u00e9 unha carta autobiogr\u00e1fica escrita por Franz Kafka en 1919 durante unha das s\u00faas moitas curas de repouso f\u00f3ra de Praga. Esta ep\u00edstola, como o seu t\u00edtulo indica, \u00eda dirixida \u00f3 seu proxenitor para intentar suavizar a s\u00faa relaci\u00f3n mutua, crispada \u00f3 m\u00e1ximo nese momento, pero a pesar deste esforzo o escrito nunca chegar\u00eda \u00f3 seu destino. Finalmente chegou \u00e1s mans do amigo de Kafka, Max Brod que a publicou en 1952 (por consideraci\u00f3n \u00e1 familia do escritor non a publicou mentres as irm\u00e1s deste estiveron vivas) xunto con m\u00e1is escritos.\nResumo.\nCarta \u00f3 pai \u00e9 un escrito autobiogr\u00e1fico no que o autor, Franz Kafka, fai unha an\u00e1lise da s\u00faa relaci\u00f3n paterno-filial co fin de propiciar o seu restablecemento ou reconciliaci\u00f3n. O autor checo escribe esta ep\u00edstola coa intenci\u00f3n de que o seu pai, Hermann Kafka, a lea para que poida co\u00f1ecer como o condicionou durante o tempo que viviron xuntos e a orixe do seu medo cara el. Pero a misiva afortunadamente nunca chegar\u00eda \u00f3 seu destino xa que a nai de Kafka, a cal tam\u00e9n act\u00faa acorde os desexos do seu home sen poder comportarse co seu fillo conforme os seus sentimentos maternais, despois de lela decide non entregarlla \u00f3 seu marido o cal nunca ser\u00eda capaz de entender as intenci\u00f3ns do seu fillo.\nToda a carta en conxunto est\u00e1 estruturada en torno \u00e1 figura do pai e da s\u00faa importante influencia durante a infancia e adolescencia do escritor, de como isto o influ\u00edu na conformaci\u00f3n da s\u00faa personalidade. Tr\u00e1tase dunha an\u00e1lise da relaci\u00f3n pai-fillo desde un punto de vista sociol\u00f3xico dunha \u00e9poca e lugar, tradicional e conservadora, que a parte da de Kafka afectou e afecta a moitas familias.\nUn pai estrito, feito a si mesmo, sombr\u00edo, encerrado no seu mundo, intolerante que non entende a pusilanimidade do seu fillo e que educa \u00f3 escritor e \u00e1s s\u00faas irm\u00e1s (Kafka ti\u00f1a tres irm\u00e1s das cales unha soa chega a romper o v\u00ednculo familiar completamente) nunha tiran\u00eda e nun desprezo (maneira segundo o seu punto de vista correcta) que non deixan cabo \u00e1 libre expresi\u00f3n nin iniciativa e que se reflicte na escaseza de confianza en si mesmo e no temor \u00e1 figura paterna que presenta o Franz Kafka adulto.\nHermann acaba por acomplexar a todos os seus fillos, que non actuar\u00e1n do xeito nin seguir\u00e1n o cami\u00f1o que el lles impuxo, nin sequera querer\u00e1n acercarse a el, xa que nunca os estimulou nin animou. Isto increm\u00e9ntase co fillo var\u00f3n que ver\u00e1 \u00f3 seu proxenitor como un tir\u00e1nico xigante que intentar\u00e1 dominalo psicoloxicamente, anulando a s\u00faa identidade. Por m\u00e1is que desexe fervorosamente defenderse e librarse del, non ter\u00e1 o valor suficiente, sempre permanecer\u00e1 ligado \u00e1 s\u00faa figura e \u00e1s s\u00faas advertencias.\nConf\u00f3rmase as\u00ed unha d\u00e9bil e atormentada personalidade, incapaz de tomar as s\u00faas propias decisi\u00f3ns e cun marcado medo e inseguridade a si mesmo e \u00f3 mundo que o rodea. Trazos que o far\u00e1n, por exemplo, claudicar nos seus intentos de matrimonio, quizais vistos polo propio Kafka como o anhelo desa independencia e liberdade, e buscar un medio de evasi\u00f3n que finalmente encontrar\u00e1 na literatura. Pero, contrariamente \u00f3 que o lector poida pensar, este libro non \u00e9 s\u00f3 un mero reproche cara a conduta emocionalmente abusiva e hip\u00f3crita dun pai nin unha vinganza, sen\u00f3n que denota vestixios de ambig\u00fcidade: o autor non culpa \u00f3 vello Hermann Kafka completamente, se non que tam\u00e9n o ve como unha v\u00edtima do seu papel de pai nunha sociedade, que na s\u00faa esencia xa era por si mesma cruel.\nSen d\u00fabida este \u00e9 un escrito que nos acerca \u00f3 lado m\u00e1is humano do seu autor, un dos mellores escritores da literatura universal."}
{"id": "207061", "revid": "5863", "url": "https://gl.wikipedia.org/wiki?curid=207061", "title": "Eduardo N\u00fa\u00f1ez Sarmiento", "text": "Eduardo N\u00fa\u00f1ez Sarmiento, nado en Angueira de Castro, parroquia de Ribasar (Rois), o 20 de marzo de 1865 e finado no mesmo lugar o 21 de decembro de 1906, foi un xornalista e escritor galego.\nTraxectoria.\nObtivo o t\u00edtulo de mestre na Escola Normal de Santiago de Compostela, e ampliou estudos en Madrid e Porto. Chegou \u00e1 Habana en 1894. Colaborou en \"El Eco de Galicia\" do que foi director entre o 6 de xullo e o 5 de outubro de 1901. Participou na guerra colonial defendendo as armas espa\u00f1olas, e chegou a acadar o grao de oficial. Colaborou en varios peri\u00f3dicos editados na Habana e noutras localidades cubanas, utilizando os pseud\u00f3nimos de \"Blanca Azucena de la China\", \"Tom\u00e1s Neri\", \"T. Semirano\" ou \"Calderilla\".\nEn xullo de 1899 foi nomeado como correspondente do diario de Barcelona \"Las Noticias\". En abril de 1900 foi elixido secretario da xunta directiva da Sociedad Coral Gallega. Na Habana fundou as publicaci\u00f3ns: \"La Regi\u00f3n\", revista biling\u00fce de intereses xerais galegos (1895), \"Galicia en Am\u00e9rica\", decenario biling\u00fce (1904), \"El Quijote\" e \"El Eco Espa\u00f1ol\". Colaborou en \"Diario de la Familia\", \"El Hogar\", \"La Uni\u00f3n Constitucional\", \"El F\u00edgaro\", \"El Eco Monta\u00f1\u00e9s\", \"La Lealtad\" e \"Diario de la Marina\". Foi profesor do equipo Concepci\u00f3n Arenal do Centro Gallego.\nEn abril de 1900 trasladouse a Matanzas para se facer cargo da direcci\u00f3n do xornal \"El Eco Espa\u00f1ol\". Nos Xogos Florais de Camajuan\u00ed (1904) foille concedido o primeiro premio pola poes\u00eda \"Desde que el hombre nace\". En 1905, moi enfermo, regresou a Galicia.\nFoi condecorado coa Orde de Isabel a Cat\u00f3lica co grao de Cabaleiro e da Orde do M\u00e9rito Militar, con distintivo vermello. Foi acad\u00e9mico correspondente da Real Academia Galega. O seu fillo, Eduardo N\u00fa\u00f1ez Mart\u00ednez, tam\u00e9n foi escritor e xornalista."}
{"id": "207069", "revid": "5863", "url": "https://gl.wikipedia.org/wiki?curid=207069", "title": "Antonio Tabucchi", "text": "Antonio Tabucchi, nado en Vecchiano (provincia de Pisa) o 24 de setembro de 1943 e finado en Lisboa o 25 de marzo de 2012 foi un escritor italiano. Profesor de Lingua e Literatura Portuguesas na Universidade de Siena, viviu en Toscana e en Portugal.\nTraxectoria.\nAntonio Tabucchi creceu na casa dos seus av\u00f3s maternos en Vecchiano, preto de Pisa. Estudou na Universidade de Pisa, e nesa \u00e9poca viaxou por Europa seguindo a pegada de autores que lera na biblioteca do seu t\u00edo materno. Durante unha destas viaxes, nun banco da Estaci\u00f3n de Lyon da cidade de Par\u00eds, atopou o poema \"Tabacaria\" firmado por \u00c1lvaro de Campos, un dos heter\u00f3nimos de Fernando Pessoa, na traduci\u00f3n francesa de Pierre Hourcade. Tivo a intuici\u00f3n de que atopara o tema para os seguintes vinte anos da s\u00faa vida, e marchou a Lisboa. Levou a cabo unha tese doutoral sobre o surrealismo en Portugal, e despois fixo estudos de perfeccionamento na Escola Normal Superior de Pisa. En 1973 comezou a ensinar Lingua e literatura portuguesa na Universidade de Bolo\u00f1a. En 1978 trasladouse \u00e1 Universidade de X\u00e9nova, e entre 1985 e 1987 foi director do Instituto Italiano de Cultura de Lisboa.\nDespois, durante moitos anos, pasou seis meses coa s\u00faa familia escribindo en Lisboa, e seis meses en Toscana, dando clases na Universidade de Siena.\nObra.\nVisceralmente namorado de Portugal, foi un gran co\u00f1ecedor e cr\u00edtico do escritor portugu\u00e9s Fernando Pessoa. Traduciu a s\u00faa obra ao italiano xunto coa s\u00faa muller, Maria Jos\u00e9 de Lancastre, e escribiu un libro de ensaios e unha comedia teatral sobre el.\nVarios dos seus libros foron levados ao cine, como \"Sostiene Pereira\", onde Marcello Mastroianni destaca nunha das s\u00faas \u00faltimas interpretaci\u00f3ns antes do seu falecemento. As s\u00faas obras foron traducidas a numerosas linguas. Obtivo o premio franc\u00e9s M\u00e9dicis \u00e9tranger pola s\u00faa novela \"Notturno Indiano\", e o premio Campiello por \"Sostiene Pereira\". En 2004 recibiu o Premio Francisco Cerecedo de xornalismo."}
