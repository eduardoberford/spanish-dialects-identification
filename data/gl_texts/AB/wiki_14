{"id": "89430", "revid": "23204", "url": "https://gl.wikipedia.org/wiki?curid=89430", "title": "Radovan Karad\u017ei\u0107", "text": "Radovan Karad\u017ei\u0107 (serbio cir\u00edlico: \"\u0420\u0430\u0434\u043e\u0432\u0430\u043d \u041a\u0430\u0440\u0430\u045f\u0438\u045b\"), nado en Penjica (Montenegro) o 19 de xu\u00f1o de 1945, \u00e9 un expol\u00edtico serbio, poeta, psiquiatra, acusado como criminal de guerra e xenocida polo Tribunal Penal Internacional para a exIugoslavia da Haia. Na actualidade existe unha petici\u00f3n de arresto internacional contra Karad\u017ei\u0107 seguindo a directiva 61 do TPIY - ICTY que concl\u00fae que hai razoables motivos para crer na acusaci\u00f3n dos crimes de guerra cometidos inclu\u00edndo entre eles o de xenocidio. O goberno dos Estados Unidos ofrece unha recompensa de $ 5 mill\u00f3ns para o arresto de Karad\u017ei\u0107 e de Ratko Mladi\u0107. Segundo anunciou a Presidencia Serbia a noite do luns 21 de xullo de 2008, Karad\u017ei\u0107 foi arrestado en Serbia polos servizos de seguridade do pa\u00eds.\nTraxectoria.\nVida temper\u00e1.\nKarad\u017ei\u0107 naceu en Petnjica preto de \u0160avnik, vila daquela pertencente a Iugoslavia. O seu pai, Vuko, zapateiro de profesi\u00f3n, foi membro dos Chetniks, os restos do ex\u00e9rcito do Reino de Iugoslavia. O seu pai ingresou no c\u00e1rcere cando Karad\u017ei\u0107 era a\u00ednda un cativo. Radovan Karad\u017ei\u0107 trasladouse a Saraxevo, Bosnia e Hercegovina en 1960 para continuar os seus estudos en psiquiatr\u00eda e traballar no Hospital de Ko\u0161evo. Nesta \u00e9poca fixo algo de poes\u00eda e n\u00f3tanse as influencias do escritor serbio Dobrica Cosic, foi el quen lle animou a dedicarse \u00e1 pol\u00edtica.\nVida pol\u00edtica.\nEn 1989 foi cofundador do Partido Democr\u00e1tico de Serbia (\"Srpska Demokratska Stranka\") en Bosnia e Hercegovina e dende el animou a colleitar serbios dos pa\u00edses circundantes para a Rep\u00fablica Serbia, sendo o seu obxectivo formar o que se denominaba a Gran Serbia. Unha uni\u00f3n de pa\u00edses formouse en 24 de outubro de 1991, co obxectivo de representar aos Serbios en Bosnia e Hercegovina. O partido pol\u00edtico serbio que gobernaba en Bosnia e Hercegovina, liderado por Radovan Karad\u017eic, organizou a creaci\u00f3n das \"Provincias Aut\u00f3nomas de Serbia\" (SAOs) en Bosnia e estableceu unha asemblea para a s\u00faa representaci\u00f3n. En novembro de 1991, os Serbios de Bosnia tiveron un referendo cuxo resultado ofrec\u00eda unha maior\u00eda absoluta en favor de permanecer nun estado en com\u00fan con Serbia e Montenegro. O 9 de xaneiro de 1992 a asemblea serbia proclamou a \"Rep\u00fablica de Bosnia e Hercegovina\" \u0420\u0435\u043f\u0443\u0431\u043b\u0438\u043a\u0430 \u0441\u0440\u043f\u0441\u043a\u043e\u0433 \u043d\u0430\u0440\u043e\u0434\u0430 \u0411\u043e\u0441\u043d\u0435 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430 / Republika srpskog naroda Bosne i Hercegovine). O 28 de febreiro de 1992, foi adoptada a constituci\u00f3n da Rep\u00fablica de Bosnia e Hercegovina na que declaraba que os territorios aut\u00f3nomos serbios, as municipalidades e as entidades \u00e9tnicas serbias en Bosnia e Hercegovina eran baixo esta constituci\u00f3n parte do estado federal de Iugoslavia.\nO 29 de febreiro e o 1 de marzo de 1992 celebrouse un referendo sobre a independencia de Bosnia e Hercegovina da Iugoslavia. Os serbios boicotearon o referendo mentres que os bosn\u00edacos e os croatas, que representaban un 64% do total do voto, o resultado final foi dun 98% en favor da independencia. O 6 de abril de 1992, Bosnia foi reco\u00f1ecida polas Naci\u00f3ns Unidas como un estado independente. Karad\u017eic comezou deste xeito a ser o primeiro presidente dos bosn\u00edacos na administraci\u00f3n serbia de Pale aproximadamente o 13 de maio de 1992 tralo colapso de Iugoslavia. \u00c1 vez que asum\u00eda este novo cargo, adquir\u00eda tal e como describe a constituci\u00f3n da administraci\u00f3n Serbo Bosnia o mando do ex\u00e9rcito en tempos de guerra e paz, tendo a capacidade de promocionar ou de degradar a calquera oficial do ex\u00e9rcito.\nCon todo continuando coa idea dunha Gran Serbia, Karad\u017eic non tivo d\u00fabida de atopar apoios dentro daqueles pa\u00edses seguidores maioritariamente da fe Ortodoxa tales como Rusia e Grecia. En febreiro de 1994, por exemplo, contactou en segredo co goberno grego coa idea de crear unha Confederaci\u00f3n Greco-Serbia fundamentada na co\u00f1ecida amizade serbiogriega, unha idea que Milo\u0161evic xa propuxera en 1992. \u00c9 acusado de ordenar a limpeza \u00e9tnica de bosn\u00edacos e croatas."}
{"id": "89431", "revid": "1308", "url": "https://gl.wikipedia.org/wiki?curid=89431", "title": "Radovan Karadzic", "text": ""}
{"id": "89432", "revid": "89787", "url": "https://gl.wikipedia.org/wiki?curid=89432", "title": "Premio Galicia en Feminino", "text": "Os premios Galicia en Feminino, promovidos pola Consellar\u00eda de Familia e Promoci\u00f3n de Emprego, Muller e Xuventude da Xunta de Galicia, foron uns galard\u00f3ns que reco\u00f1ec\u00edan o labor de profesionais e colectivos a favor da igualdade de oportunidades entre homes e mulleres.\nOs premios foron creados no ano 2001 polo Servizo Galego de Promoci\u00f3n de Igualdade do Home e da Muller mediante resoluci\u00f3n de 14 de febreiro de 2001. En 2004 modific\u00e1ronse as bases mediante resoluci\u00f3n de 30 de xaneiro de 2004 para darlle unha maior significaci\u00f3n e realce aos mesmos, destacando o labor e o esforzo das mulleres galegas na consecuci\u00f3n da igualdade de x\u00e9nero.\nOs premios Galicia en Feminino entreg\u00e1ronse anualmente o 8 de marzo, D\u00eda Internacional da Muller.\nAs\u00ed os defin\u00eda Manuel Fraga: \nModalidades.\nAs modalidades convocadas para os premios Galicia en Feminino, cando se creou o premio en 2001, foron:\nA partir de 2004, as modalidades convocadas para os premios Galicia en Feminino, foron as seguintes:"}
{"id": "89434", "revid": "10599", "url": "https://gl.wikipedia.org/wiki?curid=89434", "title": "Alghero", "text": ""}
{"id": "89438", "revid": "47401", "url": "https://gl.wikipedia.org/wiki?curid=89438", "title": "Irene Papas", "text": "Irene Lelekou, nada en Chilimodion (Corinto) o 3 de setembro de 1926 e finada na mesma cidade o 14 de setembro de 2022, foi unha actriz grega, m\u00e1is co\u00f1ecida como Irene Papas. Desempe\u00f1ou m\u00e1is de 70 papeis ao longo de m\u00e1is de 50 anos de carreira.\nTraxectoria.\nEmpezou a s\u00faa carreira cinematogr\u00e1fica no seu pa\u00eds e f\u00edxose famosa al\u00ed. Con todo, adquiriu a s\u00faa fama internacional despois das s\u00faas actuaci\u00f3ns en produci\u00f3ns de \u00e9xito como \"The Guns of Navarone\" ou \"Zorba the Greek\" xunto con Anthony Quinn.\nFoi unha grande admiradora de Federico Fellini."}
{"id": "89439", "revid": "23204", "url": "https://gl.wikipedia.org/wiki?curid=89439", "title": "Estados Pontificios", "text": "Os Estados Pontificios ou Estados da Igrexa estiveron formados por un conglomerado de territorios basicamente centroitalianos que se mantiveron como un estado independente entre os anos 752 e 1870 baixo a directa autoridade civil dos papas, e cuxa capital foi Roma.\nOrixe.\nDesde que se institu\u00edu a s\u00e9 episcopal de Roma, os fieis, e en maior medida os emperadores cristi\u00e1ns, foron doando \u00e1 Igrexa romana cuantiosos bens territoriais, alg\u00fans deles constitutivos de importantes extensi\u00f3ns de terreo. Estas posesi\u00f3ns, m\u00e1is outras de car\u00e1cter inm\u00f3bel, vi\u00f1eron a integrar o que se co\u00f1eceu como \"Patrimonio de San Pedro\", e estiveron diseminadas por toda Italia e incluso f\u00f3ra dela. A s\u00faa administraci\u00f3n, a\u00ednda que non converteu inicialmente aos papas en xefes de Estado, conferiulles non obstante aut\u00e9nticas prerrogativas civ\u00eds e pol\u00edticas reco\u00f1ecidas pola Pragm\u00e1tica Sanci\u00f3n de 554 promulgada polo emperador Xustiniano I (unha vez que, trala conquista de Belisario, Roma volv\u00eda a estar baixo a soberan\u00eda dos emperadores, tras o interregno h\u00e9rulo e ostrogodo), entre outras a de posu\u00edr unha forza militar que chegou a constitu\u00edr un respect\u00e1bel ex\u00e9rcito posto en acci\u00f3n en m\u00faltiples ocasi\u00f3ns, en non poucas baixo o mando do propio pont\u00edfice-caudillo. Doutra banda, moitos dos papas proced\u00edan das clases dominantes romanas e exerceron simultaneamente o cargo episcopal e o de gobernante civil da \"Cidade Eterna\". Tal foi o caso de Gregorio I Magno (590 \u2013 604), home afeito no desempe\u00f1o de funci\u00f3ns pol\u00edticas pois ostentara anteriormente o cargo de prefecto da propia cidade (\"prefectus Urbis\") e pertenc\u00eda a unha familia de patricios romanos.\nCreaci\u00f3n dos Estados Pontificios.\nCarlos Martel, no 741, dividiu o territorio franco en d\u00faas partes, unha para Carlom\u00e1n e outra para Pipino (os seus dous fillos).\nCarlom\u00e1n abdicou no 747 para converterse en monxe. Catro anos despois, Pipino (co\u00f1ecido como \"o Breve\" pola s\u00faa curta estatura), confinou nun mosteiro ao \u00faltimo descendente de Clodoveo, o mozo Khilderico III; e foi proclamado pola nobreza rei dos francos, e converteuse no fundador da dinast\u00eda Carolinxia.\nPipino non s\u00f3 foi rei por elecci\u00f3n, sen\u00f3n que ademais recibiu a bendici\u00f3n da Igrexa. Obtivo do papa Zacar\u00edas un mandato, segundo o cal, quen detentaba o poder, pod\u00eda asumir o t\u00edtulo de rei \"pola graza de Deus\", unxido como David no Antigo Testamento.\nA partir de a\u00ed produc\u00edronse novas conexi\u00f3ns entre o Papado e a monarqu\u00eda carolinxia.\nA primeira foi:Roma viuse ameazada polos longobardos, cuxo ex\u00e9rcito cercou a cidade mentres o papa Estevo III solicitaba inutilmente axuda ao emperador de Bizancio.\nDenegado o auxilio bizantino, o papa pediu a Pipino unha intervenci\u00f3n urxente.\nO rei franco realizou d\u00faas incursi\u00f3ns en Italia, forzou aos longobardos a abandonaren o asedio de Roma e obrigounos a devolver as s\u00faas conquistas. Finalizado o conflito, os territorios situados na Roma\u00f1a e As Marcas non foron restitu\u00eddos ao control de Bizancio, sen\u00f3n que foron conferidos ao papa \u2014\"doaz\u00f3n de Pipino\", no ano 756\u2014, como lex\u00edtimo representante do poder imperial. Este tratado destr\u00fae aos longobardos, e pola s\u00faa vez permitiu a constituci\u00f3n do Estado Pontificio independente de todo poder temporal e base do futuro poder da Igrexa.\nPero os Estados da Igrexa non se orixinan ata o pontificado de Estevo III, contra 752. A titor\u00eda do imperio Bizantino sobre Roma e a s\u00faa sede pontificia estaba declinando desde principios do s\u00e9culo VIII.\nO distanciamento respecto ao imperio de Oriente f\u00edxose cada vez m\u00e1is patente e profundo con visos de aut\u00e9ntica ruptura, como cando o papa Constantino, enfront\u00e1ndose ao emperador Fil\u00edpico Bardanes, ao que acusou de herexe, chegou a dirixir as s\u00faas armas contra o exarca bizantino. Naquel clima de tensi\u00f3n, sendo de temer a ofensiva do longobardo Aistolfo contra Roma tras terse apoderado este de R\u00e1vena, o papa Estevo acode, en demanda de socorro, aos francos. O seu rei, Pipino o Breve, pr\u00e9stallo mediante o Tratado de Quierzy. A intervenci\u00f3n dos francos calmou a Astolfo, quen aceptou traspasar R\u00e1vena \u00e1 \"Rep\u00fablica Romana\". Pero retirados aqueles, o rei longobardo incumpriu o seu compromiso e, por riba, puxo sitio a Roma. Nova chamada do papa ao recente protector franco e nova acci\u00f3n deste no seu auxilio. Sometidos, por fin, os longobardos coa intervenci\u00f3n de Pipino, este fixo entrega ao papa do antigo exarcado de R\u00e1vena (R\u00e1vena, Ferrara, Bolo\u00f1a\u2026), da Pent\u00e1pole (bispados de R\u00edmini, Pesaro, Fano, Senigallia e Ancona) e da rexi\u00f3n de Roma, conferindo ao sumo pont\u00edfice o dominio temporal dun estado que, con algunhas variaci\u00f3ns xeogr\u00e1ficas, hab\u00eda de perdurar durante m\u00e1is de once s\u00e9culos, ata 1870. Por\u00e9n, nun intento de extraer maior proveito pol\u00edtico, Estevo III exhibiu un ap\u00f3crifo documento convenientemente falsificado pola propia \"Curia\" romana, e supostamente achado tres anos antes, que deu logo en chamarse \"\u00abDoaz\u00f3n de Constantino\u00bb\". Segundo este simulado protocolo (de cuxa falsidade hoxe non existe ningunha d\u00fabida, pois xa quedou demostrada no s\u00e9culo XV), Constantino I o Grande ceder\u00eda ao papa Silvestre I, para si e os seus sucesores, non xa o palacio de Latr\u00e1n, o que en efecto fixo, sen\u00f3n a posesi\u00f3n de toda Italia e a dignidade imperial. Pipino non caeu na trampa da ambici\u00f3n papal.\nPor\u00e9n, o perigo longobardo non quedara definitivamente conxurado polas acci\u00f3ns militares de Pipino o Breve. O rei Desiderio invadiu os Estados Pontificios e a\u00ednda a mesma Roma. Hadri\u00e1n I, papa naquel tempo (774), invocou de novo neste transo aos francos para que lle dispensasen a s\u00faa protecci\u00f3n e, como anos atr\u00e1s fixera o seu pai, acudiu agora Carlomagno en axuda da Santa S\u00e9. O resultado foi a restituci\u00f3n dos bens da Igrexa e a promesa, non cumprida, de anexi\u00f3n doutros territorios. En todo caso, a maior parte da Italia central quedou constitu\u00edda nun estado independente baixo o goberno dos papas. En agradecemento, o papa coroou a Carlomagno como emperador de Occidente no ano 800.\nO per\u00edodo medieval.\nDesaparecido o Imperio Carolinxio, o autoproclamado rei de Italia, Berengario II, ameazou as posesi\u00f3ns eclesi\u00e1sticas. O papa Xo\u00e1n XII requiriu o amparo de Od\u00f3n o Grande, quen dobregou ao atacante e entrou triunfante en Roma. Al\u00ed, na Bas\u00edlica de San Pedro, o papa restableceu a dignidade imperial, coroando a Od\u00f3n como emperador do Sacro Imperio Romano Xerm\u00e1nico o 2 de febreiro de 962, mentres que Od\u00f3n, pola s\u00faa banda, ratificou a potestade da Igrexa sobre os Estados Pontificios mediante o \"\u00abPrivilegium Othonis\u00bb\".\nA Italia meridional nunca formou parte dos Estados Pontificios, pero si estivo suxeita a vasalaxe destes durante o per\u00edodo de dominaci\u00f3n normanda. En 1059, mediante o concordato de Melfi, dimanado do concilio celebrado nesta cidade, o papa Nicolao II outorgaba a Ricardo de Aversa a investidura do principado de Capua, e a Roberto Guiscardo a do ducado de Apulia e de Calabria, as\u00ed como, para un futuro, do se\u00f1or\u00edo de Sicilia. Como contrapartida \u00e1 unci\u00f3n papal con que se viron dignificados, compromet\u00edanse estas a prestar vasalaxe ao sumo pont\u00edfice en todo momento. Roberto Guiscardo mostrouse impar\u00e1bel nas s\u00faas conquistas e en poucos anos ocupou toda Sicilia e tomando aos musulm\u00e1s Palermo e Mesina, e aos bizantinos directamente Bari e Brindisi, e baixo a s\u00faa soberan\u00eda te\u00f3rica Amalfi e Salerno. Cando en 1080 Gregorio VII precisou o auxilio militar do normando outorgoulle o seu apost\u00f3lico benepl\u00e1cito \u00e1s conquistas a cambio dunha formal declaraci\u00f3n de vasalaxe para a Santa S\u00e9 sobre todos os territorios ga\u00f1ados.\nAo final do pontificado de Inocencio II, sobre 1143, coincidindo co movemento reivindicativo municipal que se estend\u00eda por todas as cidades de Italia, o Senado romano f\u00edxose con boa parte do poder civil dos papas. O sucesor de Inocencio, Lucio II intentou restablecer polas armas a orde anterior e atacou o Capitolio \u00e1 fronte dun ex\u00e9rcito, pero o Senado lle causou unha severa derrota. Arnaldo de Brescia p\u00faxose \u00e1 fronte da revoluci\u00f3n popular e senatorial romana. Baixo o seu liderado pediuse que o papa depuxese todo poder temporal, e que el mesmo e o resto do clero entregasen as s\u00faas posesi\u00f3ns territoriais. Roma apartouse da obediencia civil ao papa e declarouse nova rep\u00fablica. Frederico Barbarroxa devolveu ao papa Hadri\u00e1n IV o goberno dos Estados Pontificios cando, desexando ser coroado emperador en Roma de mans do pont\u00edfice, entrou en 1155 na cidade cun potente ex\u00e9rcito e apresou e executou a Arnaldo de Brescia. Non obstante, foi o propio Frederico quen, en beneficio dunha pol\u00edtica expansionista que aspiraba ao control de toda Italia, puxo anos despois aos papas en grave risco de perder as s\u00faas posesi\u00f3ns.\nInocencio III deu un impulso decisivo \u00e1 consolidaci\u00f3n e engrandecemento dos Estados Pontificios. Someteu definitivamente ao estamento municipal romano e privou de poderes ao senado da urbe. Recuperou o pleno dominio daqueles territorios pertencentes ao patrimonio de San Pedro que o emperador entregara a mandatarios xerm\u00e1nicos, expulsando aos usurpadores da Roma\u00f1a, do marquesado de Ancona, do ducado de Spoleto e das cidades de As\u00eds e de Sora. Pola forza das armas precedida da excomu\u00f1\u00f3n eclesi\u00e1stica incautouse dos territorios en litixio que constitu\u00edran as posesi\u00f3ns da condesa Matilde de Toscana e que, presumibelmente, foran legados como herdanza \u00e1 Santa S\u00e9, pero que permanec\u00edan en posesi\u00f3n de vasalos do emperador. Desta forma obtivo o reco\u00f1ecemento por parte das cidades de Toscana da s\u00faa soberan\u00eda, e con iso o norte de Italia sacud\u00eda o dominio xerm\u00e1nico e ca\u00eda baixo a \u00f3rbita da autoridade pontificia. Ademais, como consecuencia da cruzada levada a termo contra os albixenses no Mediod\u00eda franc\u00e9s, lograra de Raimundo VI de Tolosa a cesi\u00f3n de sete castelos na rexi\u00f3n de Provenza, patrimonio que se incorporou ao da Igrexa e que logo, en 1274, ser\u00eda trocado mediante acordo entre Gregorio X e o rei Filipe III o Atrevido polo condado de Venasque, rexi\u00f3n que comprende as terras que se estenden entre o R\u00f3dano, o Durance e o Monte Ventoux.\nOs Estados Pontificios volveron a pasar por un dif\u00edcil transo durante o imperio de Frederico II (1215-1251). Dono do reino das D\u00faas Sicilias e incorporadas ao imperio Lombard\u00eda e Toscana trala derrota da liga lombarda en 1239, Frederico prop\u00faxose anexionar igualmente o patrimonio de San Pedro para acaparar o dominio de toda Italia. Marchou sobre Roma, de onde se viu obrigado a fuxir o papa Gregorio IX, paseouse desafiante e sen oposici\u00f3n por toda Italia, nomeou gobernador do territorio peninsular ao seu fillo Enzio e el mesmo se erixiu en se\u00f1or dos Estados Pontificios. O ano 1253, dous despois da morte do emperador, o papa Inocencio IV puido regresar a Roma desde o seu exilio franc\u00e9s e retomar o goberno da cidade e do resto dos dominios eclesi\u00e1sticos.\nOs Estados Pontificios non pod\u00edan subtraerse aos acontecementos que se estaban producindo na convulsa Italia de mediados do s\u00e9culo XIV. Sen contar coa desvinculaci\u00f3n dalg\u00fans feudos tradicionais da corte romana, como Sicilia, en poder agora da Coroa de Arag\u00f3n, ou o reino de N\u00e1poles, baixo a autoridade da casa de Anjou, o propio estado pontificio estaba en descomposici\u00f3n. As\u00ed o po\u00f1\u00edan de manifesto casos como o de Giovanni di Vico, que se erixira en se\u00f1or de Viterbo tras facerse cunha extensa zona territorial pertencente \u00e1 papa; ou o da insubmisi\u00f3n en que se atopaba o ducado de Spoleto; ou o da f\u00e1ctica independencia do marquesado de Ancona; ou o da privatizaci\u00f3n de Fermo levada a termo por Gentile de Mogliano e a de Camerino por Ridolfo de Varano; ou o da aberta rebeld\u00eda dos Malatesta; ou o de Francesco degli Ordelaffi, que se fixera cunha gran parte da Roma\u00f1a; ou o de Montefeltro que gobernaba os distritos de Urbino e Cagli; ou o da cidade de Senigallia apartada da obediencia papal; ou o de Bernardino e Guido de Polenta, que se fixeran con R\u00e1vena e Cervia, respectivamente; ou o de Giovanni e Riniero Manfredi que fixeran o propio con Faenza; ou o de Giovanni d'Ollegio que manti\u00f1a baixo a s\u00faa posesi\u00f3n a cidade de Bolo\u00f1a. Era precisa unha actuaci\u00f3n resolta e esmagante contra todos aqueles rebeldes se se quer\u00eda reunificar o patrimonio de San Pedro. Aproveitando a presenza en Avi\u00f1\u00f3n do espa\u00f1ol Gil de Albornoz, arcebispo de Toledo e afeito militar, que participara coas hostes de Afonso XI de Castela na Batalla do Salado e no sitio de Alxeciras, Clemente VI elevoulle ao cardenalato e confioulle a misi\u00f3n de recrutar un ex\u00e9rcito. Dous anos despois (1353), entronizado xa Inocencio VI, portando unha bula pola que era nomeado legado papal plenipotenciario para os Estados Pontificios, aplicouse Gil de Albornoz \u00e1 misi\u00f3n encomendada, conseguindo militarmente todos os seus obxectivos. Recuperou cantos territorios foran usurpados e dobregou aos altivos xefes da insubordinaci\u00f3n italiana; os estados da Igrexa volv\u00edan, agrupados, \u00e1 obediencia do papa. Albornoz tam\u00e9n redactou e puxo en pr\u00e1ctica o primeiro marco xur\u00eddico espec\u00edfico para os Estados Pontificios, as \"Constitutiones Aegidianae\" (as Constituci\u00f3ns Exidianas \u2013por Exidio, isto \u00e9, por Gil) que seguiron en funcionamento ata os Pactos de Latr\u00e1n (1929) que fundan a Cidade do Vaticano.\nA \u00e9poca do Renacemento.\nNos albores do s\u00e9culo XVI, cando as naci\u00f3ns europeas consegu\u00edan unificarse e os seus monarcas asum\u00edan o poder absoluto das mesmas, non era a igrexa de Roma a \u00fanica que advert\u00eda que a descomposici\u00f3n multise\u00f1orial italiana e as pugnas entre os seus heterox\u00e9neos e mal avidos estados eran caldo de cultivo para as intervenci\u00f3ns de franceses, alem\u00e1ns e espa\u00f1ois, nin tampouco era a \u00fanica que tem\u00eda, doutra parte, que a implantaci\u00f3n dun estado \u00fanico nacional a privase dos dereitos gobernamentais sobre o seu propio territorio, o que, no caso da igrexa, supo\u00f1er\u00eda a perda da s\u00faa xurisdici\u00f3n temporal. A cada pr\u00edncipe italiano, e ao papa como outro m\u00e1is dos xefes de estado, s\u00f3 lle satisfac\u00eda ser el o l\u00edder unificador de toda a pen\u00ednsula en torno aos seus dominios; pero a igrexa, polo seu talante ecum\u00e9nico e a s\u00faa tradici\u00f3n teocr\u00e1tica universal, estaba en mellores condici\u00f3ns que os seus pos\u00edbeis competidores para levar a cabo aquela comisi\u00f3n. Con este \u00e1nimo de potenciais monarcas absolutos dunha Italia unida e centralista exerceron os papas renacentistas a s\u00faa xefatura de estado.\nA singularidade de Alexandre VI (o papa Borgia) estriba en que concib\u00eda a organizaci\u00f3n papal como unha monarqu\u00eda personalista e ansiaba a formaci\u00f3n dun reino centroitaliano desvinculado da Santa S\u00e9, cuxa deambulatorio descansase sobre o corpo dalg\u00fan dos seus fillos. Para tal efecto, decidiu subxugar aos tiranos locais, vasalos nominais de Roma pero que gobernaban ao seu antollo os seus respectivos feudos. Co seu fillo Xo\u00e1n, duque de Gandia, \u00e1 cabeza dos ex\u00e9rcitos pontificios foron caendo os castelos de Cervetri, Anguillara, Isola e Trevignano, acci\u00f3ns polas que o nomeou duque de Benevento e se\u00f1or de Terracina e Pontecorvo. Cando Xo\u00e1n morreu asasinado, o papa encomendou a capitan\u00eda dos seus ex\u00e9rcitos a outro dos seus fillos: C\u00e9sar Borgia. Coa axuda militar francesa, C\u00e9sar tomaba en 1499 as cidades de Imola e Forl\u00ed gobernadas por Catarina Sforza, e logo a de Cesena. M\u00e1is tarde apoderouse de R\u00edmini, gobernada por Pandolfo Malatesta e de Faenza, de Piombino e a s\u00faa anexa Illa de Elba, de Urbino, Camerino, Citt\u00e0 di Castello, Perusa e Fermo, e por fin de Senigallia. De todo iso pasaba a ser dono o fillo do papa a quen este nomeara soberano da Roma\u00f1a, As Marcas e a Umbr\u00eda.\nO empe\u00f1o do papa Xulio II (1503-1513) consistiu en devolver \u00e1 Igrexa as posesi\u00f3ns de que os Borgia se apropiaran. Nalg\u00fans casos conseguiuno con facilidade; noutras pola forza das armas. Perusa e Bolo\u00f1a quedaron reintegradas nos Estados Pontificios desta maneira en 1506. Venecia ameazaba con competir co Vaticano polo dominio de Italia; para atallar este perigo, Xulio II formou a Liga de Cambrai coa intervenci\u00f3n de Francia, Espa\u00f1a, o Sacro Imperio, Hungr\u00eda, Savoia, Florencia e Mantua. Venecia non puido opo\u00f1er resistencia a tan potente inimigo e resultou derrotada na batalla de Agnadello en 1509, deixando ao papa sen rival. Coa axuda de Espa\u00f1a tratou logo de desembarazarse da presenza en chan italiano dos franceses, donos de X\u00e9nova e Mil\u00e1n. O conseguiu tras dura loita, pero o que nunca lograr\u00eda \u00e9 liberar a Italia do dominio espa\u00f1ol que perdurar\u00eda intensa e prolongadamente, en especial durante os reinados de Carlos I e Filipe II, a\u00ednda que estes nunca acrecentaron as s\u00faas posesi\u00f3ns a custa dos Estados Pontificios. Pola contra, Filipe II, se ben contra os seus desexos, non impediu que o papa Clemente VIII anexionase aos bens da Igrexa a cidade de Ferrara en 1597.\nMovementos revolucionarios.\nO condado Venesino e Avi\u00f1\u00f3n pertenc\u00edan aos Estados Pontificios, formando un enclave en chan franc\u00e9s. Estas posesi\u00f3ns foron confiscadas durante a Revoluci\u00f3n Francesa, sendo papa P\u00edo VI (1775-1799).\nA invasi\u00f3n napole\u00f3nica de Italia en 1797 non se detivo diante das portas de Roma: un ano despois as tropas francesas entraban na cidade. Unidos aos franceses, os revolucionarios italianos esixiron do papa a resignaci\u00f3n da s\u00faa soberan\u00eda temporal. O 7 de marzo de 1798 declarouse a Rep\u00fablica Romana e o papa foi apresado e deportado a Francia. Napole\u00f3n Bonaparte quixo regularizar as relaci\u00f3ns coa Igrexa, o que quedou plasmado no Concordato que Francia e a Santa S\u00e9 asinaron en 1801. O papa \u2013\u00e9rao ent\u00f3n P\u00edo VII\u2013 regresou a Roma, de onde retornou a Par\u00eds para coroar emperador a Napole\u00f3n en 1804. Pero pronto o papa supuxo un estorbo nos plans do emperador, quen en 1809 se apoderou dos Estados Pontificios, incorporounos ao Imperio franc\u00e9s e retivo a P\u00edo VII como prisioneiro en Savona. Tralas derrotas de Napole\u00f3n, o papa puido retomar as s\u00faas posesi\u00f3ns en 1814, sendo reco\u00f1ecida no Congreso de Viena de 1815 a pervivencia dos Estados Pontificios dentro da nova orde europea, a\u00ednda que cunha lixeira mingua territorial que foi parar a poder do Imperio Austr\u00edaco.\nO esp\u00edrito revolucionario franc\u00e9s estendeuse tam\u00e9n por Italia. En 1831, o mesmo ano en que era nomeado papa Gregorio XVI, estoupou un levantamento en M\u00f3dena, seguido doutro en Reggio e pouco despois en Bolo\u00f1a, onde se arriou a bandeira papal e se izou no seu lugar a tricolor. En cuesti\u00f3n de semanas todos os Estados Pontificios ard\u00edan na fogueira revolucionaria e proclam\u00e1base un goberno provisional. En torno \u00e1 Marca cre\u00e1base o \u00abEstado das Provincias Unidas\u00bb da Italia central. Gregorio XVI non contaba con efectivos militares suficientes para conter un movemento daquelas proporci\u00f3ns; necesitou da axuda estranxeira, que nesta ocasi\u00f3n veulle de Austria. En febreiro de 1831 as tropas austr\u00edacas entraban en Bolo\u00f1a forzando a sa\u00edda do \u00abgoberno provisional\u00bb que se refuxiou en Ancona; en dous meses a rebeli\u00f3n quedou de momento acorada. Con verdadeira urxencia d\u00e9ronse cita en Roma representantes de Austria, Rusia, Inglaterra, Francia e Prusia, as cinco grandes potencias do momento, para analizar a situaci\u00f3n e elaborar un ditame sobre as reformas que ao seu xu\u00edzo era necesario introducir na administraci\u00f3n dos Estados Pontificios. Non todas as suxesti\u00f3ns realizadas en tal sentido foron aceptadas por Gregorio XVI, pero si as suficientes como para que os cambios en materia de xustiza, administraci\u00f3n, finanzas e outras fosen palp\u00e1beis.\nMalia iso, estes pequenos logros non foron suficientes para satisfacer as demandas dos exaltados revolucionarios. A finais dese mesmo ano de 1831 a rebeli\u00f3n propag\u00e1base outra vez polos estados da Igrexa. As tropas austr\u00edacas, cuxa presenza constitu\u00eda unha garant\u00eda de estabilidade e orde, regresaran \u00e1s s\u00faas bases de orixe; foi preciso pedir de nova a s\u00faa intervenci\u00f3n, cousa que levou a cabo solicitamente o xeneral Radetzky. Unidas as s\u00faas forzas \u00e1s do papa foi tarefa f\u00e1cil tomar Cesena e Bolo\u00f1a, focos da protesta revolucionaria. Francia, pola s\u00faa banda, despregou alg\u00fans destacamentos en Italia e ocupou Ancona que foi desaloxada en 1838. Despois duns anos de calma a axitaci\u00f3n revolucionaria f\u00edxose notar en 1843 en Roma\u00f1a e Umbr\u00eda. En 1845 forzas sublevadas apoder\u00e1ronse da cidade de R\u00edmini. Puideron ser desaloxadas a\u00ednda que non reducidas, de xeito que, se ben abandonaron R\u00edmini, levaron a revoluci\u00f3n a Toscana.\nUnificaci\u00f3n Italiana e fin dos Estados Pontificios.\nOs aires revolucionarios que sopraban con forza por toda Italia derivaron en correntes impulsoras da unidade nacional. O rei sardo-piemont\u00e9s Carlos Alberte asumiu as iniciativas en prol de tal unidade e declarou a guerra a Austria. O papa P\u00edo IX, que fora entronizado en 1846, non quixo unirse \u00e1 causa, actitude que non lle perdoou o pobo romano. Estoupou a rebeli\u00f3n e P\u00edo IX tivo que fuxir de Roma en novembro de 1848. Aboliuse o poder temporal do papa e proclamouse a II Rep\u00fablica Romana. Organizouse un continxente militar achegado por diversas naci\u00f3ns cat\u00f3licas e o 12 de abril de 1850 o papa regresaba a Roma, abolida a ef\u00e9mera rep\u00fablica. No ver\u00e1n de 1859 algunhas cidades da Roma\u00f1a ergu\u00e9ronse contra a autoridade do papa e adoptaron a plebiscitaria resoluci\u00f3n de anexionarse ao Piemonte, o que se levou a efecto en marzo de 1860. Ese mesmo ano, V\u00edtor Manuel solicitou formalmente do papa a entrega da Umbr\u00eda e das Marcas, o que P\u00edo IX rexeitou facer. As tropas piemontesas enfront\u00e1ronse \u00e1s do papa, que resultaron derrotadas en Castelfidardo (18 de setembro) e en Ancona (30 de setembro). A igrexa viuse desposu\u00edda daquelas rexi\u00f3ns que, en uni\u00f3n da de Toscana, de Parma e de M\u00f3dena -estas por vontade propia expresada mediante plebiscitos-, se anexionaron ao crecente reino de Piemonte-Sarde\u00f1a (novembro de 1860), que pasaba a denominarse reino de Italia do Norte. Os Estados Pontificios quedaban definitivamente desmembrados e reducidos \u00e1 cidade de Roma e o seu contorno, onde o papa, baixo a protecci\u00f3n das tropas francesas, seguiu polo momento exercendo a s\u00faa declinada autoridade civil.\nEn 1870 estoupou a Guerra Franco-prusiana e o emperador franc\u00e9s Napole\u00f3n III precisou dispo\u00f1er de todos os efectivos militares, inclu\u00eddas as unidades de gornici\u00f3n en Roma. Italia foi aliada de Prusia nesta contenda, polo que contou co benepl\u00e1cito do Chanceler de Alema\u00f1a Otto von Bismarck para actuar sen reparos contra as posesi\u00f3ns do pont\u00edfice profranc\u00e9s. P\u00edo IX reuniu oito mil soldados nun desesperado intento de resistir, pero o insuficiente ex\u00e9rcito papal non puido conter \u00e1s divisi\u00f3ns italianas que marcharon patrioticamente sobre Roma. O 20 de setembro de 1870 entraban na capital do flamante reino de Italia en cuxo palacio do Quirinal establec\u00eda o seu corte o rei V\u00edtor Manuel II.\nDesde o comezo do seu pontificado o papa P\u00edo IX viuse envolto no v\u00f3rtice hist\u00f3rico que significou o proceso de unificaci\u00f3n de Italia. Esta implicaba necesariamente o fin dos Estados Pontificios, ao que Pio IX se opuxo tenazmente. O papa P\u00edo IX autoproclamouse \"prisioneiro no Vaticano\" cando o reino papal en Roma acabou \u00e1 forza, os Estados Papais un\u00edronse ao resto de Italia para formar o novo Reino de Italia unificado baixo o rei V\u00edtor Manuel II e a cidade converteuse na capital.\nTiveron que pasar 59 anos ata que, o 11 de febreiro de 1929, P\u00edo XI e Benito Mussolini subscribisen os \"Pactos de Latr\u00e1n\", en virtude dos cales a igrexa reco\u00f1ec\u00eda a Italia como estado soberano, e esta fac\u00eda o propio coa Cidade do Vaticano, pequeno territorio independente de 44 hect\u00e1reas baixo xurisdici\u00f3n pontificia."}
{"id": "89440", "revid": "624", "url": "https://gl.wikipedia.org/wiki?curid=89440", "title": "Estados papais", "text": ""}
{"id": "89441", "revid": "98629", "url": "https://gl.wikipedia.org/wiki?curid=89441", "title": "Acedre, Pant\u00f3n", "text": "San Romao de Acedre \u00e9 unha parroquia do concello lugu\u00e9s de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 93 habitantes, deles 42 eran homes e 51 eran mulleres, o que sup\u00f3n unha diminuci\u00f3n de 10 habitantes en relaci\u00f3n ao ano anterior, 2006.\nXeograf\u00eda.\nLimita polo norte coa parroquia de Santiago de Cangas, e polo oeste con San Xo\u00e1n de Front\u00f3n; e limita coas parroquias de Sober de Santo Estevo de Anllo polo sur e coa parroquia de San Miguel de Rosende polo leste.\nCultura.\nNesta parroquia celebr\u00e1base o Entroido de Budi\u00e1n, que garda grandes similitudes co Entroido que celebraban na Arribada en San Fiz de Cangas."}
{"id": "89442", "revid": "98629", "url": "https://gl.wikipedia.org/wiki?curid=89442", "title": "At\u00e1n, Pant\u00f3n", "text": "Santo Estevo de At\u00e1n \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 89 habitantes, deles 43 eran homes e 46 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006.\nXeograf\u00eda.\nEsta parroquia limita coas parroquias pantonesas, polo norte de Vilar de Ortelle; polo leste limita con Eir\u00e9 e con Seg\u00fc\u00edn e polo sur con Pombeiro. Limita polo oeste coas parroquias do concello de Carballedo da Cova e Chouz\u00e1n."}
{"id": "89443", "revid": "98629", "url": "https://gl.wikipedia.org/wiki?curid=89443", "title": "Cangas, Pant\u00f3n", "text": "Santiago de Cangas \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 61 habitantes, deles 29 eran homes e 32 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de San Fiz de Cangas, Serode e Espasantes, polo norte; con Pombeiro polo oeste e polo sur con Front\u00f3n e Acedre e coas parroquias de Sober de Vilaescura e Rosende, polo leste."}
{"id": "89444", "revid": "98629", "url": "https://gl.wikipedia.org/wiki?curid=89444", "title": "Castill\u00f3n, Pant\u00f3n", "text": "Santiago de Castill\u00f3n \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 95 habitantes, deles 42 eran homes e 53 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de San Vicente de Castill\u00f3n polo norte; con Moreda polo leste; con Ferreira polo sur e con Eir\u00e9 polo suroeste."}
{"id": "89445", "revid": "98629", "url": "https://gl.wikipedia.org/wiki?curid=89445", "title": "Deade, Pant\u00f3n", "text": "San Vicente de Deade \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2017 ti\u00f1a 57 habitantes, deles 27 eran homes e 30 eran mulleres.\nXeograf\u00eda.\nLimita coas parroquias pantonesas de Ferreira polo norte; Si\u00f3s polo leste; Serode e San Fiz de Cangas polo sur e Seg\u00fc\u00edn polo oeste."}
{"id": "89446", "revid": "1131", "url": "https://gl.wikipedia.org/wiki?curid=89446", "title": "Eir\u00e9, Pant\u00f3n", "text": "San Xuli\u00e1n de Eir\u00e9 \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 270 habitantes, deles 129 eran homes e 141 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Vilar de Ortelle e San Vicente de Castill\u00f3n polo norte; con Castill\u00f3n, Ferreira de Pant\u00f3n e Deade polo leste, con Seg\u00fc\u00edn polo sur e con At\u00e1n polo suroeste.\nPatrimonio.\nAdemais da igrexa parroquial de San Xuli\u00e1n, nesta parroquia sit\u00faase a igrexa de San Miguel de Eir\u00e9, de feitura rom\u00e1nica e declarada Ben de Interese Cultural."}
{"id": "89447", "revid": "98629", "url": "https://gl.wikipedia.org/wiki?curid=89447", "title": "Espasantes, Pant\u00f3n", "text": "Santo Estevo de Espasantes \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 156 habitantes, deles 75 eran homes e 81 eran mulleres, o que sup\u00f3n un aumento de 6 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Serode e Si\u00f3s polo norte; Vilamelle polo leste e polo suroeste con Santiago de Cangas e coa parroquia de Sober de Vilaescura polo sueste."}
{"id": "89448", "revid": "98629", "url": "https://gl.wikipedia.org/wiki?curid=89448", "title": "Ferreira de Pant\u00f3n, Pant\u00f3n", "text": "Santa Mar\u00eda de Ferreira de Pant\u00f3n \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. Segundo o padr\u00f3n municipal (INE) en 2012 ti\u00f1a 609 habitantes (299 homes e 310 mulleres), un m\u00e1is ca en 2011. A parroquia ten 17 lugares.\nHistoria.\nA igrexa parroquial rematouse de constru\u00edr en 1796. Anteriormente a igrexa atop\u00e1base nun prado preto da aldea do Basillao, e a parroquia cham\u00e1base Santa Mar\u00eda de Basillao:\nXeograf\u00eda.\nLimita coas parroquias pantonesas de Castill\u00f3n e Moreda polo norte; Pant\u00f3n polo leste; Si\u00f3s, Deade e Seg\u00fc\u00edn polo sur e Eir\u00e9 polo leste.\nPatrimonio.\nNa parroquia est\u00e1n situados o mosteiro de Santa Mar\u00eda de Ferreira de Pant\u00f3n, o castro de Ferreira e o castelo de Maside.\nNo lugar de Goi\u00e1n at\u00f3pase un pazo que pertenceu ao duque de Sagro. O templo parroquial \u00e9 do s\u00e9culo XVIII, decorado con retablos do s\u00e9culo XIX. A Casa Consistorial \u00e9 un edificio se\u00f1orial de pedra de canter\u00eda, do s\u00e9culo XVII. Outros edificios notables a destacar son: a Casa da Fonte, Casa de Maz\u00e1s e a Torre do Mouro."}
{"id": "89449", "revid": "98629", "url": "https://gl.wikipedia.org/wiki?curid=89449", "title": "Ma\u00f1ente, Pant\u00f3n", "text": "San Mamede de Ma\u00f1ente \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 93 habitantes, deles 46 eran homes e 47 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias de Pant\u00f3n de Toldaos polo norte e Pant\u00f3n e Vilamelle polo leste; e coas parroquias de Monforte de Lemos da Vide polo norte e Distriz polo leste e coas parroquias soberinas de Refoxo e Neiras polo sur."}
{"id": "89450", "revid": "98629", "url": "https://gl.wikipedia.org/wiki?curid=89450", "title": "Moreda, Pant\u00f3n", "text": "San Romao de Moreda \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Monforte de Lemos. No ano 2007 ti\u00f1a 80 habitantes, deles 41 eran homes e 39 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de San Vicente de Castill\u00f3n \u00f3 norte; Toldaos e Pant\u00f3n \u00f3 sur e Ferreira de Pant\u00f3n e Castill\u00f3n \u00f3 oeste. E limita coas parroquias de Monforte de Lemos de Moreda polo norte e A Vide polo leste."}
{"id": "89451", "revid": "98629", "url": "https://gl.wikipedia.org/wiki?curid=89451", "title": "Pant\u00f3n, Pant\u00f3n", "text": "San Marti\u00f1o de Pant\u00f3n \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 114 habitantes, deles 55 eran homes e 59 eran mulleres, o que sup\u00f3n un aumento de 2 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Moreda polo norte; Toldaos polo leste; Ma\u00f1ente, Vilamelle e Si\u00f3s polo sur e Ferreira de Pant\u00f3n polo oeste."}
{"id": "89452", "revid": "98629", "url": "https://gl.wikipedia.org/wiki?curid=89452", "title": "Pombeiro, Pant\u00f3n", "text": "San Vicente de Pombeiro \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 186 habitantes, deles 91 eran homes e 95 eran mulleres, o que sup\u00f3n unha diminuci\u00f3n de 11 habitantes en relaci\u00f3n ao ano anterior, 2006.\nHistoria.\nEn 1891 creouse a parroquia eclesi\u00e1stica de Santa Mar\u00eda do Regueiro cos seguintes lugares de Pombeiro: A Pena, A Torre, Bazal, Cascaxide, O Moredo, O Rigueiro, O Torr\u00f3n e Vilamir\u00f3n.\nXeograf\u00eda.\nLimita ao norte coas parroquias pantonesas de At\u00e1n, Seg\u00fc\u00edn e San Fiz de Cangas; ao leste coas de Cangas e Front\u00f3n; ao sur coas de Nogueira de Ramu\u00edn de Santo Estevo de Ribas de Sil e Moura, e ao oeste coa dos Peares (A Peroxa), Oleiros e A Cova polo oeste.\nParte da parroquia de Pombeiro at\u00f3pase dentro do LIC \"Can\u00f3n do Sil\", 4,6\u00a0km\u00b2 das ribeiras de Pombeiro est\u00e1n protexidas."}
{"id": "89453", "revid": "98629", "url": "https://gl.wikipedia.org/wiki?curid=89453", "title": "Ribeiras de Mi\u00f1o, Pant\u00f3n", "text": "Santo Andr\u00e9 de Ribeiras de Mi\u00f1o \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 66 habitantes, deles 32 eran homes e 34 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006.\nXeograf\u00eda.\nLimita coa parroquia pantonesa de Vilar de Ortelle polo leste e polo sur. Limita coa parroquia do Savi\u00f1ao da Cova. E limita coa parroquia de Chantada de Nogueira de Mi\u00f1o."}
{"id": "89454", "revid": "1677", "url": "https://gl.wikipedia.org/wiki?curid=89454", "title": "Partido dos Traballadores do Brasil", "text": ""}
{"id": "89455", "revid": "98629", "url": "https://gl.wikipedia.org/wiki?curid=89455", "title": "San Fiz de Cangas, Pant\u00f3n", "text": "San Fiz de Cangas \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 103 habitantes, deles 46 eran homes e 57 eran mulleres, o que sup\u00f3n unha diminuci\u00f3n de 9 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Seg\u00fc\u00edn e Deade polo norte; Serode polo leste; Cangas polo sur e Pombeiro polo oeste."}
{"id": "89456", "revid": "98629", "url": "https://gl.wikipedia.org/wiki?curid=89456", "title": "San Vicente de Castill\u00f3n, Pant\u00f3n", "text": "San Vicente de Castill\u00f3n \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 166 habitantes, deles 72 eran homes e 94 eran mulleres, o que sup\u00f3n un estancamento en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Mato e Santalla de Toiriz polo norte; Moreda, Castill\u00f3n e Eir\u00e9 e Vilar de Ortelle polo oeste. Limita coa parroquia de Monforte de Lemos de Moreda polo leste. E limita coa parroquia do Savi\u00f1ao de Fi\u00f3n polo norte."}
{"id": "89457", "revid": "98629", "url": "https://gl.wikipedia.org/wiki?curid=89457", "title": "Santalla de Toiriz, Pant\u00f3n", "text": "Santalla de Toiriz \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 73 habitantes (38 homes e 35 mulleres), dous menos ca en 2006.\nXeograf\u00eda.\nLimita ao norte coas parroquias de Trib\u00e1s e Toiriz, ao sur con San Vicente de Castill\u00f3n, ao oeste con Mato, e ao leste con San Xillao de Tor e Moreda (Monforte de Lemos).\nOnom\u00e1stica.\nEn 2016 o Concello de Pant\u00f3n solicitou \u00e1 Comisi\u00f3n de Toponimia da Xunta de Galicia a modificaci\u00f3n do top\u00f3nimo por \"Tuiriz\".\nO seu xentilicio \u00e9 toirizao/toiriz\u00e1"}
{"id": "89458", "revid": "98629", "url": "https://gl.wikipedia.org/wiki?curid=89458", "title": "Santo Estevo do Mato, Pant\u00f3n", "text": "Santo Estevo do Mato \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 68 habitantes, deles 32 eran homes e 36 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Trib\u00e1s polo norte; Santalla de Toiriz polo leste e San Vicente de Castill\u00f3n polo sur. E limita coas parroquias de O Savi\u00f1ao de Fi\u00f3n polo leste e Lic\u00edn polo norte."}
{"id": "89460", "revid": "98629", "url": "https://gl.wikipedia.org/wiki?curid=89460", "title": "Seg\u00fc\u00edn, Pant\u00f3n", "text": "Santo Andr\u00e9 de Seg\u00fc\u00edn \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 51 habitantes, deles 29 eran homes e 22 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Eir\u00e9 e Ferreira de Pant\u00f3n polo norte; Deade polo leste; San Fiz de Cangas e Pombeiro polo sur e At\u00e1n polo oeste."}
{"id": "89461", "revid": "98629", "url": "https://gl.wikipedia.org/wiki?curid=89461", "title": "Serode, Pant\u00f3n", "text": "San Xuli\u00e1n de Serode \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 16 habitantes, deles 7 eran homes e 9 eran mulleres, o que sup\u00f3n un estancamento en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Deade e Si\u00f3s polo norte; Vilamelle polo leste; Espasantes e Cangas polo sur e San Fiz de Cangas polo oeste."}
{"id": "89462", "revid": "98629", "url": "https://gl.wikipedia.org/wiki?curid=89462", "title": "Si\u00f3s, Pant\u00f3n", "text": "San Marti\u00f1o de Si\u00f3s \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 47 habitantes, deles 22 eran homes e 25 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Ferreira de Pant\u00f3n e Pant\u00f3n polo norte;Vilamelle polo leste; Serode polo sur e Deade polo oeste."}
{"id": "89463", "revid": "98629", "url": "https://gl.wikipedia.org/wiki?curid=89463", "title": "Toiriz, Pant\u00f3n", "text": "Santa Mar\u00eda de Toiriz \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 213 habitantes (103 homes e 110 mulleres), un menos ca en 2006.\nXeograf\u00eda.\nLimita ao sur coa parroquia de Santalla de Toiriz, ao oeste coa de Trib\u00e1s e Seteventos (O Savi\u00f1ao), ao leste coas de Tor e San Xillao de Tor (Monforte de Lemos) e ao norte coa de Ousende (O Savi\u00f1ao).\nOnom\u00e1stica.\nEn 2016 o Concello de Pant\u00f3n solicitou \u00e1 Comisi\u00f3n de Toponimia da Xunta de Galicia a modificaci\u00f3n do top\u00f3nimo por \"Tuiriz\".\nO seu xentilicio \u00e9 toirizao/toiriz\u00e1"}
{"id": "89464", "revid": "98629", "url": "https://gl.wikipedia.org/wiki?curid=89464", "title": "Toldaos, Pant\u00f3n", "text": "San Xo\u00e1n de Toldaos \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 61 habitantes, deles 27 eran homes e 34 eran mulleres, o que sup\u00f3n un estancamento en relaci\u00f3n ao ano anterior, 2006.\nToponimia.\nO top\u00f3nimo ten a s\u00faa orixe no asentamento poboacional nos s\u00e9culos IX e X de grupos de xente chegados desde Toledo.\nXeograf\u00eda.\nLimita coas parroquias pantonesas de Moreda polo norte; Ma\u00f1ente polo sur e Pant\u00f3n polo oeste. Tam\u00e9n limita coa parroquia de Monforte de Lemos de A Vide polo leste."}
{"id": "89465", "revid": "98629", "url": "https://gl.wikipedia.org/wiki?curid=89465", "title": "Trib\u00e1s, Pant\u00f3n", "text": "San Marti\u00f1o de Trib\u00e1s \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 58 habitantes, deles 26 eran homes e 32 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Toiriz polo leste e Santalla de Toiriz e Mato polo sur. E tam\u00e9n limita coas parroquias de O Savi\u00f1ao de Seteventos polo norte e Vilasante e Lic\u00edn polo oeste.\nPatrimonio.\nNo lugar de Trib\u00e1s at\u00f3pase a igrexa de San Marti\u00f1o de Trib\u00e1s, de orixe rom\u00e1nica."}
{"id": "89466", "revid": "98629", "url": "https://gl.wikipedia.org/wiki?curid=89466", "title": "Vilamelle, Pant\u00f3n", "text": "San Cibrao de Vilamelle \u00e9 unha parroquia do concello de Pant\u00f3n na comarca de Terra de Lemos, na provincia de Lugo. Pertence \u00e1 diocese de Lugo e \u00f3 arciprestado de Ferreira de Pant\u00f3n. No ano 2007 ti\u00f1a 59 habitantes, deles 29 eran homes e 30 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006.\nXeograf\u00eda.\nLimita coas parroquias pantonesas de Pant\u00f3n polo norte; Ma\u00f1ente polo leste; Espasantes polo sur e Serode e Si\u00f3s polo oeste. E tam\u00e9n limita coas parroquias de Sober de Refoxo, Canaval e Vilaescura polo sur."}
{"id": "89467", "revid": "98629", "url": "https://gl.wikipedia.org/wiki?curid=89467", "title": "Abu\u00edme, O Savi\u00f1ao", "text": "San Xo\u00e1n de Abu\u00edme \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 96 habitantes, deles 46 eran homes e 51 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006."}
{"id": "89468", "revid": "98629", "url": "https://gl.wikipedia.org/wiki?curid=89468", "title": "A Broza, O Savi\u00f1ao", "text": "San Tom\u00e9 da Broza \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 197 habitantes, deles 105 eran homes e 92 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006.\nA parroquia da Broza \u00e9 considerada coma unha zona de monta\u00f1a, cunha altitude media entre 650 e 700 m. A temperatura media anual \u00e9 duns 11\u00a0\u00b0C cunha precipitaci\u00f3n media anual de 1\u00a0200\u00a0mm."}
{"id": "89469", "revid": "98629", "url": "https://gl.wikipedia.org/wiki?curid=89469", "title": "Chave, O Savi\u00f1ao", "text": "San Sadurni\u00f1o de Chave \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 93 habitantes, deles 47 eran homes e 46 eran mulleres, o que sup\u00f3n unha diminuci\u00f3n de 7 habitantes en relaci\u00f3n ao ano anterior, 2006."}
{"id": "89470", "revid": "98629", "url": "https://gl.wikipedia.org/wiki?curid=89470", "title": "A Cova, O Savi\u00f1ao", "text": "San Marti\u00f1o da Cova \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 72 habitantes, deles 39 eran homes e 33 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nPatrimonio.\nA igrexa de San Marti\u00f1o da Cova pertenceu a un antigo mosteiro de C\u00f3engos Regulares de Santo Agosti\u00f1o. Ten planta de nave \u00fanica e \u00e1bsida semicircular precedida por un tramo recto."}
{"id": "89471", "revid": "1131", "url": "https://gl.wikipedia.org/wiki?curid=89471", "title": "Diomondi, O Savi\u00f1ao", "text": "San Paio de Diomondi \u00e9 unha parroquia do concello do Savi\u00f1ao na comarca de Terra de Lemos, provincia de Lugo. No ano 2007 ti\u00f1a 161 habitantes, deles 81 eran homes e 80 eran mulleres, o que sup\u00f3n un aumento de 2 habitantes en relaci\u00f3n ao ano anterior, 2006."}
{"id": "89472", "revid": "98629", "url": "https://gl.wikipedia.org/wiki?curid=89472", "title": "Eirexafeita, O Savi\u00f1ao", "text": "San Vicente de Eirexafeita \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 89 habitantes, deles 46 eran homes e 43 eran mulleres, o que sup\u00f3n un aumento de 1 habitante en relaci\u00f3n ao ano anterior, 2006."}
{"id": "89473", "revid": "98629", "url": "https://gl.wikipedia.org/wiki?curid=89473", "title": "Fi\u00f3n, O Savi\u00f1ao", "text": "San Lourenzo de Fi\u00f3n \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 149 habitantes, deles 75 eran homes e 74 eran mulleres, o que sup\u00f3n unha diminuci\u00f3n de 6 habitantes en relaci\u00f3n ao ano anterior, 2006.\nSituaci\u00f3n.\nA parroquia de Fi\u00f3n est\u00e1 situada \u00f3 sur do concello do Savi\u00f1ao e serve de l\u00edmite co veci\u00f1o concello de Pant\u00f3n."}
{"id": "89474", "revid": "98629", "url": "https://gl.wikipedia.org/wiki?curid=89474", "title": "Fre\u00e1n, O Savi\u00f1ao", "text": "Santa Cecilia de Fre\u00e1n \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 39 habitantes, deles 12 eran homes e 27 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006."}
{"id": "89475", "revid": "98629", "url": "https://gl.wikipedia.org/wiki?curid=89475", "title": "A Laxe, O Savi\u00f1ao", "text": "San Fiz da Laxe \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 44 habitantes, deles 23 eran homes e 21 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006."}
{"id": "89476", "revid": "98629", "url": "https://gl.wikipedia.org/wiki?curid=89476", "title": "Lic\u00edn, O Savi\u00f1ao", "text": "Santalla de Lic\u00edn \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 189 habitantes, deles 93 eran homes e 96 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006."}
{"id": "89477", "revid": "98629", "url": "https://gl.wikipedia.org/wiki?curid=89477", "title": "Louredo, O Savi\u00f1ao", "text": "Santiago de Louredo \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 110 habitantes, deles 53 eran homes e 57 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nO fit\u00f3nimo Louredo procede do lat\u00edn LAURETUM, de LAURUM m\u00e1is o sufixo abundancial -etum, referido a un lugar onde hai loureiros.\nPatrimonio.\nPazo de Fraguas."}
{"id": "89478", "revid": "98629", "url": "https://gl.wikipedia.org/wiki?curid=89478", "title": "Marrube, O Savi\u00f1ao", "text": "Santa Mar\u00eda de Marrube \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 144 habitantes (80 homes e 64 mulleres), 12 menos ca en 2006. Ten 13 entidades de poboaci\u00f3n."}
{"id": "89479", "revid": "98629", "url": "https://gl.wikipedia.org/wiki?curid=89479", "title": "Mourelos, O Savi\u00f1ao", "text": "San Xuli\u00e1n de Mourelos \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 137 habitantes, deles 61 eran homes e 76 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006."}
{"id": "89480", "revid": "98629", "url": "https://gl.wikipedia.org/wiki?curid=89480", "title": "Ousende, O Savi\u00f1ao", "text": "Santa Mar\u00eda de Ousende \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 211 habitantes, deles 99 eran homes e 112 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006."}
{"id": "89481", "revid": "98629", "url": "https://gl.wikipedia.org/wiki?curid=89481", "title": "Pi\u00f1eir\u00f3, O Savi\u00f1ao", "text": "San Sadurni\u00f1o de Pi\u00f1eir\u00f3 \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 263 habitantes, deles 129 eran homes e 134 eran mulleres, o que sup\u00f3n unha diminuci\u00f3n de 9 habitantes en relaci\u00f3n ao ano anterior, 2006."}
{"id": "89482", "revid": "23204", "url": "https://gl.wikipedia.org/wiki?curid=89482", "title": "Rebordaos, O Savi\u00f1ao", "text": "Santalla de Rebordaos \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. Segundo o IGE, en 2022 ti\u00f1a 77 habitantes (36 homes e 41 mulleres)."}
{"id": "89483", "revid": "98629", "url": "https://gl.wikipedia.org/wiki?curid=89483", "title": "Reiriz, O Savi\u00f1ao", "text": "Santa Mar\u00eda de Reiriz \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 159 habitantes, deles 80 eran homes e 79 eran mulleres, o que sup\u00f3n un aumento de 5 habitantes en relaci\u00f3n ao ano anterior, 2006."}
{"id": "89484", "revid": "25871", "url": "https://gl.wikipedia.org/wiki?curid=89484", "title": "Partido da Social Democracia Brasileira", "text": "O Partido da Social Democracia Brasileira \u00e9 un partido pol\u00edtico brasileiro. Foi fundado o 25 de xu\u00f1o de 1988 por importantes figuras da pol\u00edtica brasileira, como o expresidente (na \u00e9poca senador) Fernando Henrique Cardoso.\nO seu s\u00edmbolo \u00e9 un tucano nas cores azul e amarelo e, por esa raz\u00f3n, os seus membros son chamados os \"tucanos\". Xurdiu dunha disidencia do Partido do Movimento Democr\u00e1tico Brasileiro."}
{"id": "89485", "revid": "98629", "url": "https://gl.wikipedia.org/wiki?curid=89485", "title": "Rosende, O Savi\u00f1ao", "text": "Santa Mari\u00f1a de Rosende \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 97 habitantes, deles 52 eran homes e 45 eran mulleres, o que sup\u00f3n un aumento de 1 habitante en relaci\u00f3n ao ano anterior, 2006."}
{"id": "89486", "revid": "23204", "url": "https://gl.wikipedia.org/wiki?curid=89486", "title": "San Vitoiro de Ribas de Mi\u00f1o, O Savi\u00f1ao", "text": "San Vitoiro de Ribas de Mi\u00f1o \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. Segundo o IGE, en 2022 ti\u00f1a 112 habitantes (61 homes e 51 mulleres).\nHistoria.\nOs l\u00edmites da parroquia determin\u00e1ronse en comparecencia veci\u00f1al o 13 de marzo de 1753 ante o xu\u00edz Rafael de Queiruga. No correspondente documento aparecen determinados os l\u00edmites. Unha terceira parte da parroquia, como a entidade de Porto, quedou anegada polo r\u00edo Mi\u00f1o coa construci\u00f3n do encoro de Belesar.\nSocioeconom\u00eda.\nXunto \u00e1 gander\u00eda vac\u00faa e de subsistencia e a agricultura, a produci\u00f3n de vi\u00f1o \u00e9 unha das principais actividades en San Vitoiro, \u00f3 estar localizada na zona amparada para a produci\u00f3n de vi\u00f1o con Denominaci\u00f3n de Orixe Ribeira Sacra, concretamente na subzona Ribeiras do Mi\u00f1o.\nPatrimonio.\nNesta parroquia, como noutras da Ribeira Sacra, hai expo\u00f1entes da rom\u00e1nica galega.\nA igrexa parroquial de San Vitoiro \u00e9 de estilo rom\u00e1nico do \u00faltimo cuarto do s\u00e9culo XII, semellante \u00f3 de Santo Estevo de Ribas de Mi\u00f1o, que consta de nave e \u00e1bsida rectangulares, con arco triunfal de medio punto e columnas salom\u00f3nicas, \u00e1 que se engadiu a sancrist\u00eda. Destaca principalmente pola s\u00faa fachada principal con tres arquivoltas que descansan sobre columnas de fustes lisos.\nO santuario de Guadalupe, situado no monte da Capela, data do s\u00e9culo XVIII.\nA casa grande de Pacios \u00e9 unha construci\u00f3n civil do s\u00e9culo XVII. A casa de Abad\u00eda \u00e9 unha construci\u00f3n civil dos s\u00e9culos XV e XVI.\nA capela de Porto, de posible orixe rom\u00e1nica, sit\u00faase en Porto, na actualidade anegada polo encoro de Belesar. Cons\u00e9rvanse na igrexa parroquial algunhas das s\u00faas tallas, esculpidas entre os s\u00e9culos XVI e XVII.\nFestas.\nA primeira fin de semana de setembro cel\u00e9brase no campo da festa da Abad\u00eda a romar\u00eda da Virxe de Guadalupe."}
{"id": "89487", "revid": "98629", "url": "https://gl.wikipedia.org/wiki?curid=89487", "title": "Santo Estevo de Ribas de Mi\u00f1o, O Savi\u00f1ao", "text": "Santo Estevo de Ribas de Mi\u00f1o \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 49 habitantes, deles 26 eran homes e 23 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006.\nPatrimonio.\nA Igrexa de Santo Estevo de Ribas de Mi\u00f1o \u00e9 de arquitectura rom\u00e1nica, e foi declarada Ben de Interese Cultural en 1931.\nA Casa da Abad\u00eda est\u00e1 rodeada por un muro de pedra, acced\u00e9ndose por un portal\u00f3n con arco de medio punto. Ten planta rectangular e unha capela exterior de pequenas dimensi\u00f3ns."}
{"id": "89488", "revid": "65337", "url": "https://gl.wikipedia.org/wiki?curid=89488", "title": "Ratko Mladi\u0107", "text": "Ratko Mladi\u0107 ou \u0420\u0430\u0442\u043a\u043e \u041c\u043b\u0430\u0434\u0438\u045b, nado en Bo\u017einovi\u0107i o 12 de marzo de 1942, \u00e9 un militar serbio de Bosnia e Hercegovina, Xefe de Estado Maior do Ex\u00e9rcito da Rep\u00fablica Srpska (VRS) durante a guerra en Bosnia, entre 1992 e 1995.\nTraxectoria.\nEn 1996 Mladi\u0107, xunto con outros l\u00edderes serbios, foi acusado de crimes de guerra e xenocidio polo Tribunal Penal Internacional para a ex Iugoslavia (TPII) na Haia, polo asedio a Saraxevo no cal morreron 10.000 persoas, e polo masacre de 8.100 homes e nenos bosn\u00edacos o 11 de xullo de 1995, durante o masacre de Srebrenica, o maior xenocidio cometido en Europa dende a segunda guerra mundial. Unha orde de arresto internacional pendente para Mladi\u0107, segundo a Regra 61 do TPII, de 2008, que concl\u00fae que hai motivos suficientes para crer que o acusado cometera ditos crimes, inclu\u00edndo xenocidio. O goberno dos Estados Unidos ofrece dende ent\u00f3n unha recompensa de 5 mill\u00f3ns de d\u00f3lares polo seu arresto, as\u00ed como o de Radovan Karad\u017ei\u0107, que foi detido o 21 de xullo de 2008.\nDespois de anos de fuga, Mladi\u0107 foi finalmente detido en Serbia o 26 de maio de 2011, co anuncio da s\u00faa prisi\u00f3n, comunicado en Belgrado polo presidente serbio Boris Tadi\u0107.. \nXulgado polo Tribunal Penal Internacional para a exIugoslavia, en novembro de 2017 foi declarado culpable polas s\u00faas responsabilidades no masacre de Srebrenica e no Sitio de Saraxevo e condenado a cadea perpetua por xenocidio, crimes de guerra e crimes de lesa humanidade. Mladi\u0107 recorreu a condena ante o Mecanismo para os Tribunais Penais Internacionais (MTPI) e en agosto de 2020 comezou o proceso de apelaci\u00f3n. Finalmente, o 8 de xu\u00f1o de 2021 a sentenza contra Mladi\u0107 foi ratificada. A fiscal\u00eda internacional do caso declarou tras a confirmaci\u00f3n da pena que Mladi\u0107 figura entre os maiores criminais de guerra da historia recente, mais, lembrando tam\u00e9n, que a condena non \u00e9 unha sentenza contra o pobo serbio."}
{"id": "89489", "revid": "98629", "url": "https://gl.wikipedia.org/wiki?curid=89489", "title": "Seg\u00e1n, O Savi\u00f1ao", "text": "Santa Mar\u00eda de Seg\u00e1n \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 130 habitantes, deles 71 eran homes e 59 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006."}
{"id": "89490", "revid": "98629", "url": "https://gl.wikipedia.org/wiki?curid=89490", "title": "Seteventos, O Savi\u00f1ao", "text": "Santa Mar\u00eda de Seteventos \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 115 habitantes, deles 58 eran homes e 57 eran mulleres, o que sup\u00f3n unha diminuci\u00f3n de 6 habitantes en relaci\u00f3n ao ano anterior, 2006."}
{"id": "89491", "revid": "98629", "url": "https://gl.wikipedia.org/wiki?curid=89491", "title": "Sobreda, O Savi\u00f1ao", "text": "San Xo\u00e1n de Sobreda \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 134 habitantes, deles 66 eran homes e 68 eran mulleres, o que sup\u00f3n unha diminuci\u00f3n de 6 habitantes en relaci\u00f3n ao ano anterior, 2006."}
{"id": "89492", "revid": "98629", "url": "https://gl.wikipedia.org/wiki?curid=89492", "title": "Vilaca\u00edz, O Savi\u00f1ao", "text": "San Xuli\u00e1n de Vilaca\u00edz \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 175 habitantes, deles 86 eran homes e 89 eran mulleres, o que sup\u00f3n unha diminuci\u00f3n de 6 habitantes en relaci\u00f3n ao ano anterior, 2006."}
{"id": "89493", "revid": "23204", "url": "https://gl.wikipedia.org/wiki?curid=89493", "title": "Vilaesteva, O Savi\u00f1ao", "text": "San Salvador de Vilaesteva \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. Segundo o IGE, en 2022 ti\u00f1a 181 habitantes (84 homes e 97 mulleres)."}
{"id": "89494", "revid": "98629", "url": "https://gl.wikipedia.org/wiki?curid=89494", "title": "Vilasante, O Savi\u00f1ao", "text": "San Salvador de Vilasante \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 979 habitantes, deles 487 eran homes e 506 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nEn Vilasante est\u00e1 a vila de Escair\u00f3n, capital do concello."}
{"id": "89495", "revid": "98629", "url": "https://gl.wikipedia.org/wiki?curid=89495", "title": "Vilat\u00e1n, O Savi\u00f1ao", "text": "San Xo\u00e1n de Vilat\u00e1n \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 42 habitantes (17 homes e 25 mulleres), os mesmos ca no ano anterior."}
{"id": "89496", "revid": "98629", "url": "https://gl.wikipedia.org/wiki?curid=89496", "title": "Vilelos, O Savi\u00f1ao", "text": "San Marti\u00f1o de Vilelos \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 193 habitantes (90 homes e 103 mulleres), os mesmos ca no ano anterior.\nFestas.\nO Foli\u00f3n de Fachas cel\u00e9brase no castro da Besta no \u00faltimo venres de setembro."}
{"id": "89497", "revid": "98629", "url": "https://gl.wikipedia.org/wiki?curid=89497", "title": "Xuvencos, O Savi\u00f1ao", "text": "Santiago de Xuvencos \u00e9 unha parroquia do concello do Savi\u00f1ao na comarca de Terra de Lemos, na provincia de Lugo. No ano 2007 ti\u00f1a 59 habitantes, deles 29 eran homes e 30 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006."}
{"id": "89498", "revid": "52194", "url": "https://gl.wikipedia.org/wiki?curid=89498", "title": "Movemento Democr\u00e1tico Brasileiro", "text": "O Movimento Democr\u00e1tico Brasileiro (MDB) \u00e9 un partido pol\u00edtico brasileiro fundado en 1980. Ten unha orientaci\u00f3n pol\u00edtica de centro, e \u00e9 sucesor do Movimento Democr\u00e1tico Brasileiro, de oposici\u00f3n \u00e1 Ditadura militar no Brasil (1964-1985).\nTivo como expo\u00f1ente hist\u00f3rico a Ulisses Guimar\u00e3es, que foi presidente da Asemblea Constitu\u00ednte brasileira en 1988."}
{"id": "89499", "revid": "98629", "url": "https://gl.wikipedia.org/wiki?curid=89499", "title": "Ornette Coleman", "text": "Randolph Denard Ornette Coleman, nado en Texas o 9 de marzo de 1930 e finado en Manhattan, na cidade de Nova York o 11 de xu\u00f1o de 2015, foi un saxofonista, violinista, trompetista e compositor estadounidense, considerado como un dos m\u00e1is grandes innovadores da escena do jazz, sobre todo nas d\u00e9cadas de 1950 e 1960, asociado ao estilo free jazz ou avant-garde.\nColeman desenvolveu toda unha teor\u00eda musical que une ritmo, melod\u00eda e harmon\u00eda e que el mesmo denominou como Harmolodics (ou m\u00e1is recentemente como Sound Grammar). O seu estilo, facilmente reco\u00f1ec\u00edbel, caracter\u00edzase por un penetrante son que afonda as s\u00faas ra\u00edces no blues.\nBiograf\u00eda.\nOs primeiros anos.\nOrnette Coleman naceu e pasou os primeiros anos da s\u00faa vida en Fort Worth, Texas. Foi tam\u00e9n nesta cidade onde comezou a dar os seus primeiros pasos no mundo da m\u00fasica inicialmente no saxo tenor en diversas bandas de R&amp;B e bebop. En 1949 conseguiu un emprego no espect\u00e1culo itinerante de Silas Green from New Orleans e posteriormente noutras formaci\u00f3ns de rhythm and blues coas que conseguiu sa\u00edr da s\u00faa cidade natal viaxando en tourn\u00e9 por boa parte dos EUA. Mais xa daquela o seu estilo non gustaba moito entre as audiencias de R&amp;B do sur dos Estados Unidos, chegando nunha ocasi\u00f3n a ser asaltado (mesmo lle destru\u00edron o seu saxo) logo dunha actuaci\u00f3n en Baton Rouge.\nTras o incidente en Baton Rouge pasouse ao saxo alto que se converteu no seu principal instrumento. Logo uniuse \u00e1 banda de Pee Wee Crayton, viaxando con eles at\u00e9 Os \u00c1nxeles e instal\u00e1ndose nesta cidade. Al\u00e1 traballa en variados empregos como o de operario de elevadores, mentres contin\u00faa a desenvolver a s\u00faa carreira musical.\nMesmo nestes primeiros anos da s\u00faa carreira a s\u00faa m\u00fasica e estilo de tocar distaban de ser os ortodoxos na \u00e9poca. Se na d\u00e9cada de 1950 o bebop era a corrente hex\u00e9monica, Coleman, a pesar de estar fortemente marcado por esta corrente, manifestaba un crecente desinterese pola rixidez na aproximaci\u00f3n \u00e1 harmon\u00eda e \u00e1s progresi\u00f3ns de acordes que manifestaban a maior\u00eda de int\u00e9rpretes de bebop. Deste modo, Coleman axi\u00f1a se veu un tanto fora da escena musical de Los Angeles, atop\u00e1ndose con m\u00e1is dalgunha dificultade para encontrar xente coa que tocar. A maior\u00eda dos m\u00fasicos consideraban que tocaba desafinado dado o seu son cr\u00fa e fortemente vocalizado que procuraba nos l\u00edmites das escalas. Coleman tentaba tocar o que sent\u00eda m\u00e1is do que tentar encadrar unhas notas dentro dunha estrutura harm\u00f3nica.\nPor\u00e9n, nesta \u00e9poca tam\u00e9n haber\u00e1 de encontrar valedores, como o pianista Paul Bley, al\u00e9n de establecer alianzas musicais con alg\u00fans dos m\u00fasicos cos que conseguir\u00e1 unha maior afinidade: o trompetista Don Cherry, o baixista Charlie Haden e o bater\u00eda Billy Higgins. Froito da actividade destes anos nacen dous importantes discos \"Something Else!!!! The Music of Ornette Coleman\" (1958) e \"Tomorrow Is the Question!\" (1959).\nOs anos na Atlantic.\nO ano 1959 \u00e9 unha data sinalada na carreira de Ornette Coleman. Ao asinar un contrato para a gravaci\u00f3n de varios discos co selo Atlantic Records, non s\u00f3 estaba a garantirse traballo para os pr\u00f3ximos anos, sen\u00f3n que tam\u00e9n significaba o seu traslado \u00e1 costa Leste e, en breve, o seu salto \u00e1 fama. O seu primeiro disco para este selo veu a luz en 1959 baixo o t\u00edtulo \"The Shape of Jazz to Come\", t\u00edtulo prof\u00e9tico que avisaba da revoluci\u00f3n que estaba a punto de experimentar o mundo do jazz. No \u00e1lbum xunt\u00e1banse catro m\u00fasicos de cuxa asociaci\u00f3n sair\u00e1n alg\u00fans dos maiores \u00e9xitos de Coleman: al\u00e9n do propio saxofonista, Charlie Haden, Don Cherry e Billy Higgins. En palabras do cr\u00edtico Steve Huey o disco representa: \"un evento que marca a li\u00f1a divisoria da x\u00e9nese do avant-garde jazz, guiando profundamente o seu curso futuro e deitando un desaf\u00edo sobre a mesa que alg\u00fan a\u00ednda non se atreveu a recoller\" (\"a watershed event in the genesis of avant-garde jazz, profoundly steering its future course and throwing down a gauntlet that some still haven't come to grips with\"). A pol\u00e9mica estaba servida, a pesar de ser un \u00e1lbum moi blues e fortemente mel\u00f3dico, as s\u00faas composici\u00f3ns eran at\u00edpicas e desestruturadas (para a \u00e9poca). Deste xeito, mentres que para alg\u00fans Coleman non era m\u00e1is que un simple provocador ou un impostor que buscaba notoriedade, outros como o director de orquestra Leonard Bernstein ou o compositor Virgil Thomson viron nel a figura dun xenio visionario e innovador.\nAs s\u00faas actuaci\u00f3ns en Nova York (sobre todo no Five Spot) creaban por igual lexi\u00f3ns de incondicionais e de cr\u00edticos. Entre os primeiros The Modern Jazz Quartet, John Coltrane, Sonny Rollins, Leonard Bernstein ou Lionel Hampton que amosaban o seu apoio \u00e1 causa, solicitaban tocar con el ou mesmo lle ped\u00edan clases de iniciaci\u00f3n no novo estilo (caso de John Coltrane). Mentres, outra parte da vella garda reaccionaba de xeito un tanto defensivo (a\u00ednda que nalg\u00fan caso se retractase) criticando o estilo de Ornette como por exemplo Miles Daves, Dizzy Gillespie ou Roy Eldridge.\nAl\u00e9n de Haden, Cherry e Higgins tam\u00e9n foron colaboradores habituais de Coleman na etapa en Atlantic o baixista Scott LaFaro e o bater\u00eda Ed Blackwell. Os discos a destacar desta etapa son \"Change of the Century\" (1960), \"This Is Our Music\" (1961) e \"Ornette On Tenor\" (1962) ademais do \"Free Jazz\" (1960) do cal, dada a s\u00faa grande importancia hist\u00f3rica, dedicamos un apartado especial a continuaci\u00f3n. Esta etapa na Atlantic incl\u00fae gravaci\u00f3ns realizadas entre 1959 e 1961 e que foron sendo editadas en disco entre 1959 e 1975 (o \u00faltimo foi \"To Whom Who Keeps a Record\" editado s\u00f3 no Xap\u00f3n en 1975), todas estas gravaci\u00f3ns foron compiladas e editadas nunha caixa de CDs polo selo Rhino baixo o t\u00edtulo de \"Beauty Is a Rare Thing\" (1993).\nFree Jazz.\nO 21 de decembro de 1960 Ornette gravou \"Free Jazz: A Collective Improvisation\" cunha formaci\u00f3n at\u00edpica: un duplo cuarteto que inclu\u00eda dous bater\u00edas (B. Higgins e Ed Blackwell), dous baixistas (S. LaFaro e C. Haden), dous trompetistas (D. Cherry e Freddie Hubbard), Eric Dolphy ao clarinete baixo e o propio Coleman ao saxo alto. O \u00e1lbum foi gravado de xeito que cada cuarteto soase en cadans\u00faa canle do est\u00e9reo: Coleman, Cherry, LaFaro e Higgins pola esquerda e Dolphy, Hubbard, Haden e Blackwell pola dereita. Free Jazz converteuse, cos seus preto de 40 minutos, no m\u00e1is longo rexistro musical jazz\u00edstico at\u00e9 o momento e foi desde o primeiro intre o seu \u00e1lbum m\u00e1is controvertido.\nA pesar do car\u00e1cter unitario da obra, os dous cuartetos parecen enfrontarse ou colidir desde as d\u00faas canles de son: por un lado unha das bater\u00edas tocando firme mentres a outra lle dobra o tempo, Haden ocup\u00e1ndose do rexistro m\u00e1is grave do contrabaixo deix\u00e1ndolle a LaFaro os agudos a un ritmo bastante superior. Os motivos tem\u00e1ticos est\u00e1n constitu\u00eddos por unha serie de breves e disonantes fanfarras que se repiten ao longo do tema. Ao igual que no jazz anterior hai unha serie de solos para cada un dos membros da banda, por\u00e9n aqu\u00ed o resto de solistas son libres de participar e interactuar en calquera momento orixinando momentos de gande intensidade de improvisaci\u00f3n colectiva a cargo do octeto.\nO auxe na sona de Ornette Coleman \u00e1 fronte do jazz m\u00e1is innovador do momento, unido ao feito de que este \u00e1lbum se convertese en certa maneira na marca da casa, fixo que \u201cfree jazz\u201d, en principio simplemente o t\u00edtulo deste \u00e1lbum, se convertese no termo que designase a este novo \u201cestilo\u201d ou xeito de facer jazz que se estaba a desenvolver (outros termos que decot\u00edo se empregan como sin\u00f3nimos deste tipo de jazz m\u00e1is arriscado son o de jazz de vangarda e, xa desde a d\u00e9cada de 1960, New Thing). Por\u00e9n, compre sinalar que o propio Ornette non se sent\u00eda moi de acordo co nome e amosaba desconformidade coa s\u00faa clasificaci\u00f3n dentro dun novo x\u00e9nero musical denominado free jazz. Coleman sempre se considerou a si mesmo como un compositor e, de feito, a s\u00faa m\u00fasica cont\u00e9n unha nada despreci\u00e1bel cantidade de esforzo compositivo. Ademais as reminescencias e proximidade ao bebop son m\u00e1is que evidentes non s\u00f3 no feito de que alg\u00fans dos seus temas se baseen en trocos de acorde t\u00edpicos do bop (como \"Out of Nowhere\" ou \"I Got Rhythm\") sen\u00f3n tam\u00e9n no feito de que as s\u00faas melod\u00edas recorden \u00e1s de Charlie Parker.\nD\u00e9cada de 1960 e comezos dos 70.\nIniciada a d\u00e9cada de 1960 Coleman convert\u00e9rase xa nunha das figuras centrais da escena do jazz de vangarda e continuar\u00eda a prolongar a s\u00faa influencia durante estes anos.\nEn 1962 e logo de publicar o \"Town Hall Concert\" (1962) no cal explorar\u00eda as posibilidades dos instrumentos de corda sorprende ao mundo do jazz cun retiro da actividade musical p\u00fablica de durar\u00e1 uns dous anos. Durante este tempo aproveitou para aprender a tocar dous novos instrumentos, a trompeta e o viol\u00edn que, para desgraza dalg\u00fans, ser\u00e1n incorporados definitivamente \u00e1s s\u00faas actucaci\u00f3ns. Na s\u00faa volta ao mundo da m\u00fasica co seu novo tr\u00edo con David Izenzon ao baixo e Charles Moffett \u00e1 bater\u00eda rexistrar\u00e1 unhas sesi\u00f3ns ao vivo en Estocolmo que adquirir\u00e1n grande influencia \"At the Golden Circle Stockholm, Vol. 1 &amp; 2\" (1965) e onde daba mostra das s\u00faas habilidades (falta de habilidades para moitos) coa trompeta e o viol\u00edn.\nTam\u00e9n en 1965 Coleman grava co seu tr\u00edo o que deber\u00eda ser a banda sonora dun filme de Conrad Rooks titulado \"Chappaqua\", mais o director decide finalmente prescindir da m\u00fasica alegando que era demasiado fermosa. De todos os xeitos Ornette Coleman sae durante o filme durante uns intres (tam\u00e9n saen outras personalidades como William S.Burroughs, Allen Ginsberg, The Fugs ou Moondog).\nEn 1966 as cr\u00edticas volv\u00edan a choverlle a Coleman coa publicaci\u00f3n do \u00e1lbum \"The Empty Foxhole\" no cal o seu fillo Denardo Coleman, que daquela ti\u00f1a 10 anos, se ocupaba da bater\u00eda. Para alg\u00fans trat\u00e1base unha vez m\u00e1is dun esforzo por buscar a notoriedade, mentres que outros sosti\u00f1an que a pesar da xuventude de Denardo, este estudara durante moitos anos bater\u00eda e a s\u00faa t\u00e9cnica, a\u00ednda que pouco refinada, era respect\u00e1bel e entusiasta, m\u00e1is pr\u00f3xima aos bater\u00edas free jazz como Sunny Murray que \u00e1 tradici\u00f3n do bebop. Co paso dos anos Denardo adquiriu credibilidade como bater\u00eda sendo ben respectado no mundo do jazz.\nDurante os seguintes anos continuar\u00e1n as mudanzas nas formaci\u00f3ns de Coleman onde vellos colaboradores se mesturaban con novas caras: Haden, Jimmy Garrison, Elvin Jones, Dewey Redman etc. en discos variados como \"New York Is Now\" (1968) ou \"Crisis\" (1969). Tam\u00e9n \u00e9 destac\u00e1bel que no ano 1969 foi inclu\u00eddo no Jazz Hall of Fame da revista \"Down Beat\".\nA comezos da d\u00e9cada de 1970 ficha polo selo Columbia publicando tres discos de gran calidade musical. O primeiro deles foi Science Fiction (1971) un disco que como o seu propio nome indica, ficci\u00f3n cient\u00edfica, est\u00e1 presidido por un son estra\u00f1o, case alien\u00edxena. Para a ocasi\u00f3n conta con vellos compa\u00f1eiros Haden, Higgins, Cherry e Blackwell, ademais do trompetista Bobby Bradford e dun colaborador dos \u00faltimos anos, o saxo tenor Dewey Redman. Ademais a cantante india Asha Puthli interv\u00e9n en dous temas e o poeta David Henderson recita na peza que d\u00e1 t\u00edtulo ao disco. O segundo \u00e1lbum para Columbia, \"Broken Shadows\" (1971) pode ser considerado unha secuela do anterior, por canto se comp\u00f3n do material sobrante das mesmas sesi\u00f3ns m\u00e1is dous temas, gravados polo curm\u00e1n de Ornette James Jordan, que reflicten o sabor blues da m\u00fasica de Coleman. Por \u00faltimo, \"Skies of America\" (1972), supuxo a s\u00faa primeira gravaci\u00f3n dun traballo para orquestra sinf\u00f3nica e representa, ao mesmo tempo, o cumio do seu interese pola obtenci\u00f3n de texturas cos instrumentos de corda. Por outro lado este concerto grosso resulta importante dado que constit\u00fae a primeira tentativa de desenvolver a s\u00faa teor\u00eda harmol\u00f3dica.\nPrime Time.\nDurante a d\u00e9cada de 1970 asistimos a unha nova reinvenci\u00f3n de Ornette Coleman. Ao igual que fixera Miles Davis antes ca el, Ornette electrifica a s\u00faa banda dando orixe \u00e1 co\u00f1ecida como Prime Time, unha formaci\u00f3n variada, formada normalmente por un cuarteto dulplo (d\u00faas bater\u00edas, dous baixos, d\u00faas guitarras e o seu saxo) que incorpora baixos e guitarras el\u00e9ctricas. O son que nace de a\u00ed emprega ritmos do rock e do funk dentro dun contexto harmol\u00f3dico dando lugar ao que nalg\u00fans momentos foi denominado free funk.\nHabitualmente este per\u00edodo non foi especialmente valorado pola cr\u00edtica a pesar de ofrecer varios discos dunha not\u00e1bel factura como son \"Dancing In Your Head\" (1973), \"Opening Caravan of Dreams\" (1985) ou, sobre todo, \"In All Languages\" (1987) \u00e1lbum duplo no cal no primeiro dos discos utiliza o seu formato \u201ccl\u00e1sico\u201d cos antigos colaboradores Cherry, Haden e Higgins, utilizando no segundo a formaci\u00f3n de duplo cuarteto de Prime Time para executar un mesmo repertorio. Tam\u00e9n resultou influente esta \u00e9poca en m\u00fasicos como Greg Osby e Steve Coleman que se manter\u00edan nestas coordenadas estil\u00edsticas do free funk e desenvolvendo o co\u00f1ecido como M-Base.\nEntre os compo\u00f1entes m\u00e1is habituais do conxunto Prime Time est\u00e1n o seu propio fillo Denardo, o bater\u00eda Ronald Shannon Jackson, o baixista Jamaaladeen Tacuma ou o guitarrista Bern Nix. Tam\u00e9n nesta \u00e9poca gravar\u00e1 co guitarrista Pat Metheny o \u00e1lbum Song X (1985) baixo o nome do guitarrista a pesar de que todos os temas do disco son obra de Coleman e a achega deste sexa fundamental.\nOs \u00faltimos anos.\nOs \u00faltimos anos supuxeron un abandono das formaci\u00f3ns el\u00e9ctricas cunha procura de novas v\u00edas de expresi\u00f3n musical.\nEn 1991 contribu\u00edu no filme de David Cronenberg \"The Naked Lunch\" (\"O almorzo espido\") colaborando con Howard Shore na realizaci\u00f3n da banda sonora, na cal vemos novamente a Coleman traballando cunha orquestra sinf\u00f3nica (como xa fixera en \"Skies of America\"). Tam\u00e9n \u00e9 de destacar o feito ins\u00f3lito de poder escoitar a Ornette interpretando un est\u00e1ndar de Thelonious Monk, \"Misterioso\".\nEntre 1995 e 1996 volta a traballar por primeira vez en moitos anos cun piano. En concreto con Joachim K\u00fchn (en ', 1996) e con Geri Allen (nos \u00e1lbums xemelos de ' e \"\", 1996).\nTras un descanso de varios anos Ornette Coleman volveu aos escenarios e aos estudos de gravaci\u00f3n, publicando en 2006 o disco \"Sound Grammar\" con novo material gravado ao vivo na Alema\u00f1a cunha formaci\u00f3n que inclu\u00eda a Denardo na bater\u00eda e Greg Cohen e Tony Falanga no baixo. O disco foi premiado cun premio Pulitzer en 2007.\nO 13 de novembro de 2007 Ornette Coleman deu un concerto en Galiza, en concreto no Pazo da \u00d3pera da Coru\u00f1a no marco dos concertos que a Fundaci\u00f3n Pedro Barri\u00e9 de la Maza organizou para a celebraci\u00f3n do seu 40 aniversario.\nLegado.\nOrnette Coleman aparece nos nosos d\u00edas como unha das figuras m\u00e1is importantes non s\u00f3 do jazz, sen\u00f3n da m\u00fasica norteamericana do s\u00e9culo XX en xeral, aunando cualidades na improvisaci\u00f3n e na composici\u00f3n. A s\u00faa influencia na m\u00fasica contempor\u00e1nea foi dunha grande importancia ao permitir a muitos m\u00fasicos achegarse ao fen\u00f3meno musical con outros ollos creando, de cami\u00f1o, unha das m\u00e1is extensas familias musicais. Moitas das s\u00faas composici\u00f3ns, como \"Lonely Woman\", \"Peace\", \"Turnaround\", \"When Will the Blues Leave?\", \"The Blessing\", \"Law Years\", \"What Reason Could I Give\" ou \"I've Waited All My Life\", cheg\u00e1ronse a converter en standards do jazz e mesmo foron reinterpretadas nos m\u00e1is diversos contextos: pianistas como Paul Bley ou Paul Plimley adapt\u00e1ronas ao seus presupostos de jazz de vagarda, John Zorn homenaxeouno cun disco enteiro de versi\u00f3ns en estilo hardcore-trash titulado \"Spy vs Spy\" (1989), Richard Greene levounas ao terreo da country music etc.\nAdemais Ornette Coleman tam\u00e9n deixou unha impronta a nivel compositivo co desenvolvemento da Teor\u00eda Harm\u00f3lodica, no que foi un esforzo de toda a s\u00faa vida por achegarse \u00e1 m\u00fasica cunha completa liberdade, nun sistema que fose capaz de unificar ritmo, melod\u00eda e harmon\u00eda. Como el mesmo chegou a afirmar, a s\u00faa m\u00fasica ten un car\u00e1cter de unicidade que fai que debamos entender as s\u00faas composici\u00f3n como un conxunto que conforma un todo.\nV\u00e9xase tam\u00e9n.\nBibliograf\u00eda.\nEscolma de libros e artigos:"}
{"id": "89501", "revid": "624", "url": "https://gl.wikipedia.org/wiki?curid=89501", "title": "Roberto Guiscardo", "text": ""}
{"id": "89502", "revid": "624", "url": "https://gl.wikipedia.org/wiki?curid=89502", "title": "San Xo\u00e1n de Latr\u00e1n", "text": ""}
{"id": "89503", "revid": "624", "url": "https://gl.wikipedia.org/wiki?curid=89503", "title": "Patrimonio de San Pedro", "text": ""}
{"id": "89504", "revid": "23204", "url": "https://gl.wikipedia.org/wiki?curid=89504", "title": "Liga lombarda", "text": "A Liga Lombarda foi unha alianza establecida o 1 de decembro de 1167 entre 26 Cidades Opositoras do Norte de Italia, entre as que salientan Mil\u00e1n, Cremona, Mantua, B\u00e9rgamo, Brescia, Piacenza, Bolo\u00f1a, Padua, Treviso, Vicenza, Verona, Lodi , Parma e Venecia. Posteriormente un\u00edronse outras catro cidades m\u00e1is, ata formar un total de 30.\nO prop\u00f3sito inicial da Liga era combater a pol\u00edtica de Frederico I, emperador do Sacro Imperio Romano Xerm\u00e1nico, que naquel momento reclamaba o control total sobre o norte de Italia. Tras deixar claras as s\u00faas premisas na Dieta de Rocaglia, Frederico I invadiu Italia en 1158 e logo outra vez en 1166. A Liga recibiu o soporte incondicional do Papa Alexandre III e os seus sucesores, desexosos tanto de verse libres da influencia imperial como de aumentar o seu poder na Pen\u00ednsula It\u00e1lica. Na Batalla de Legnano (29 de maio de 1176), as tropas imperiais foron derrotadas e Frederico viuse forzado a asinar unha tregua de seis anos (1177-1183). A situaci\u00f3n resolveuse ao finalizar esta, cando ambas partes asinaron o Tratado de Constanza, segundo o cal as cidades italianas reco\u00f1ec\u00edan a soberan\u00eda do emperador de Alema\u00f1a, pero pola s\u00faa vez este se v\u00eda obrigado a reco\u00f1ecer a xurisdici\u00f3n propia de cada cidade sobre si mesma e o seu territorio circundante.\nA Liga Lombarda proclamouse de novo en 1198 e 1208. En 1226, a liga mantivo unha cruenta guerra co emperador Frederico II, ao que logrou frear nos seus intentos por po\u00f1er Italia baixo a s\u00faa completa autoridade. Este ga\u00f1ouse a s\u00faa reputaci\u00f3n de h\u00e1bil estratego trala toma de Vicenza e a s\u00faa vitoria na Batalla de Cortenuova, e rexeitouse calquera iniciativa da Liga que non fose a rendici\u00f3n incondicional. A resultas diso, Mil\u00e1n (que ofrecera unha forte suma de ouro a cambio da paz, que Frederico rexeitou), Brescia, Bolo\u00f1a e Piacenza ofreceron unha tenaz resistencia. En 1238, a Liga Lombarda conseguiu erguer o asedio imperial sobre Brescia, pero fallou no seu intento de rodear ao emperador e capturalo. Non obstante, conseguiu recuperar unha pequena vantaxe ao ga\u00f1ar o soporte, unha vez m\u00e1is, do Papado, o que lle permitiu bloquear as acci\u00f3ns de Frederico II en Italia ata a morte deste en 1250. Tras este feito, a Liga volveuse a disolver, esta vez de forma definitiva.\nEn memoria desta asociaci\u00f3n, un partido pol\u00edtico italiano adoptou o nome de \"Lega Lombarda\" en 1984. Esta denominaci\u00f3n mant\u00edvose ata 1991, cando o nome foi cambiado polo de Liga Norte (\"Lega Nord\")."}
{"id": "89506", "revid": "102241", "url": "https://gl.wikipedia.org/wiki?curid=89506", "title": "Lingua serbia", "text": "O serbio (en , \"srpski\") \u00e9 unha variedade estandarizada do serbocroata empregada pola etnia serbia de Serbia, Montenegro e Bosnia e Hercegovina. Ademais, \u00e9 lingua minoritaria reco\u00f1ecida en Croacia, Macedonia do Norte, Roman\u00eda, Hungr\u00eda, Eslovaquia, Rep\u00fablica Checa, Albania e Grecia."}
{"id": "89507", "revid": "75439", "url": "https://gl.wikipedia.org/wiki?curid=89507", "title": "Tribunal Penal Internacional para a exIugoslavia", "text": "O Tribunal Penal Internacional para a exIugoslavia foi establecido en cumprimento da resoluci\u00f3n 827 do Consello de Seguridade das Naci\u00f3ns Unidas de 25 de maio de 1993.\nO Consello de Seguridade considerou que dende 1991 vi\u00f1an producindo en territorio da antiga Iugoslavia graves violaci\u00f3ns dos dereitos humanos, as\u00ed como unha ameaza real e seria para a paz e seguridade da zona balc\u00e1nica en particular e europea en xeral.\nXurisdici\u00f3n e tipolox\u00eda.\nAo Tribunal outorg\u00f3uselle xurisdici\u00f3n internacional para perseguir e procesar \u00e1s persoas naturais (non organizaci\u00f3ns p\u00fablicas ou privadas) culpables polos seguintes delitos:\nA eles uniuse, seguindo o criterio do propio Tribunal, os delitos sexuais, a tortura como instrumento ilegal da guerra e a non exculpaci\u00f3n por orde superior da comisi\u00f3n de varios delitos.\nTodas as funci\u00f3ns real\u00edzanse seguindo o criterio do dereito internacional reco\u00f1ecido pola ONU e baixo o principio de garant\u00edas procesuais habituais das lexislaci\u00f3ns m\u00e1is prestixiosas do mundo.\nOrganizaci\u00f3n do Tribunal.\nO Tribunal est\u00e1 formado por 16 xu\u00edces nomeados pola Asemblea Xeral das Naci\u00f3ns Unidas, que son renovados cada 4 anos, podendo ser reelixidos. Conta ao mesmo tempo cunha C\u00e1mara ou Sala de Apelaci\u00f3ns, que comparte co Tribunal Penal Internacional para Ruanda.\nXunto ao Tribunal, act\u00faa a OTP (Oficina de Fiscal\u00eda) cuxa misi\u00f3n \u00e9 cumprir as funci\u00f3ns de acusaci\u00f3n p\u00fablica, recollida de informaci\u00f3n e proba e, en xeral, todos os labores de investigaci\u00f3n.\nActuaci\u00f3ns.\nAta 2004, o Tribunal recibira 3.500 testemu\u00f1os e ten procesadas a data de marzo de 2005 a 124 persoas, entre elas Slobodan Milo\u0161evi\u0107, expresidente de Iugoslavia, quen foi entregado en 2001 pero faleceu nas dependencias do Tribunal pendente de xu\u00edzo o 11 de marzo de 2006.\nO d\u00eda xoves 8 de decembro de 2005 o xeneral croata Ante Gotovina foi detido por forzas policiais espa\u00f1olas nas Canarias, cumprindo un requirimento da Corte na s\u00faa contra.\nNaser Oric, antigo comandante das forzas musulm\u00e1s de Srebrenica, foi condenado a dous anos de prisi\u00f3n por crimes de guerra contra os serbobosn\u00edacos desa zona oriental bosn\u00edaca entre 1992 e 1993. Por\u00e9n, Oric foi posto en liberdade, xa que levaba m\u00e1is de dous anos en prisi\u00f3n preventiva e viaxou a Saraxevo onde foi recibido por varios centenares de cidad\u00e1ns con aclamaci\u00f3ns e aplausos. A pesar dos seus crimes."}
{"id": "89510", "revid": "69467", "url": "https://gl.wikipedia.org/wiki?curid=89510", "title": "Pic\u00f3metro", "text": "O pic\u00f3metro \u00e9 unha unidade de lonxitude do sistema Internacional de Unidades que equivale \u00e1 billon\u00e9sima parte dun metro. A s\u00faa abreviatura \u00e9 pm.\n\"1 pm = 1x10-12 m\".\nEmpr\u00e9gase para medir distancias de escala at\u00f3mica, a\u00ednda que \u00e9 m\u00e1is com\u00fan usar o angstr\u00f6m (\u00c5). Os di\u00e1metro at\u00f3micos pos\u00faen entre 50 pm a 600 pm."}
{"id": "89514", "revid": "27155", "url": "https://gl.wikipedia.org/wiki?curid=89514", "title": "Enlace qu\u00edmico", "text": "Un enlace qu\u00edmico \u00e9 a uni\u00f3n entre dous ou m\u00e1is \u00e1tomos para formar unha estrutura maior, como unha mol\u00e9cula ou unha estrutura cristalina, que constit\u00faen a estrutura b\u00e1sica dunha substancia ou composto qu\u00edmico. Na natureza existen aproximadamente unha centena de elementos qu\u00edmicos. Os \u00e1tomos destes elemento qu\u00edmicos ao un\u00edrense forman a grande diversidade de substancias qu\u00edmicas.\nMais para que o enlace se produza, d\u00e9bense cumprir unhas condici\u00f3ns axeitadas. Deben ser cumpridas a regra do dueto e a regra do octeto.\nOs enlaces qu\u00edmicos poden ocorrer a trav\u00e9s da doaz\u00f3n e recepci\u00f3n de electr\u00f3ns entre os \u00e1tomos ou compartillamento de \u00e1tomos.\nTipos de enlaces.\nO enlace entre dous \u00e1tomos nunca se corresponde exactamente cunha das seguintes categor\u00edas. Mais, son \u00fatiles para clasificar moitas das propiedades de diferentes compostos.\nEnlace i\u00f3nico.\n\u00c9 a uni\u00f3n que se produce entre dous \u00e1tomos de electronegatividades distintas, cunha diferenza igual ou maior a 1.67. Neste tipo de enlace ocorre unha transferencia dun ou m\u00e1is electr\u00f3ns do \u00e1tomo menos electronegativo para o m\u00e1is electronegativo. Por iso, o \u00e1tomo que cedeu electr\u00f3ns fica con carga positiva e o que captou electr\u00f3ns queda con carga negativa.\nO enlace i\u00f3nico pres\u00e9ntase xeralmente entre os \u00e1tomos dos grupos:\nCando se transfiren electr\u00f3n dun elemento met\u00e1lico a un non met\u00e1lico, existe unha atracci\u00f3n electrovalente entre o cati\u00f3n e o ani\u00f3n, o cal produce un composto de tipo i\u00f3nico e cuxa estrutura xeralmente \u00e9 cristalina, como \u00e9 o caso do sodio e o cloro, que polas s\u00faas distribuci\u00f3ns electr\u00f3nicas buscan unha maior estabilidade formando un sal, onde cada i\u00f3n de cloro est\u00e1 rodeado por seis cati\u00f3ns de sodio e cada sodio rodeado por seis ani\u00f3ns de cloro.\nEnlace covalente.\nAs reacci\u00f3ns entre dous \u00e1tomos non metais producen enlaces covalentes. Este tipo de enlace prod\u00facese cando existe unha electronegatividade polar, f\u00f3rmase cando a diferenza de electronegatividade non \u00e9 suficientemente grande como para que se efect\u00fae transferencia de electr\u00f3ns, ent\u00f3n os \u00e1tomos comparten un ou m\u00e1is pares electr\u00f3nicos nun novo tipo de orbital, denominado orbital molecular.\nEnlace covalente sinxelo.\nCando non existe suficiente diferenza da electronegarividade para que exista transferencia electr\u00f3nica, resultan dous \u00e1tomos compartindo un ou m\u00e1is pares de electr\u00f3ns e forman unha mol\u00e9cula con enerx\u00eda de atracci\u00f3n d\u00e9bil e, debido a isto, pos\u00faen puntos de fusi\u00f3n e ebulici\u00f3n baixos fronte aos i\u00f3nicos. Os enlaces poden ser simples, dobres ou triplos, segundo a forma de compartillar un, dous ou tren electr\u00f3ns.\nLogo podemos debullar disto:\nA enerx\u00eda das forzas de atracci\u00f3n ou repulsi\u00f3n entre os elementos que forman un enlace i\u00f3nico est\u00e1 en funci\u00f3n da distancia internuclear chegando a unha distancia m\u00ednima onde se compensan as forzas de atracci\u00f3n e de repulsi\u00f3n, a cal se denomina distancia de enlace.\nEnlace Van der Waals.\nAs forzas de van der Waals son forzas de estabilizaci\u00f3n molecular; forman un enlace qu\u00edmico non covalente no que participan dous tipos de forzas ou interacci\u00f3ns, as forzas de dispersi\u00f3n (que son forzas de atracci\u00f3n) e as forzas de repulsi\u00f3n, entre as capas electr\u00f3nicas de dous \u00e1tomos contiguos."}
{"id": "89516", "revid": "56817", "url": "https://gl.wikipedia.org/wiki?curid=89516", "title": "Van der Waals", "text": "Van der Waals pode referirse a:"}
{"id": "89517", "revid": "85894", "url": "https://gl.wikipedia.org/wiki?curid=89517", "title": "Meicende, Pastoriza, Arteixo", "text": "Meicende \u00e9 un lugar da parroquia de Pastoriza, no concello coru\u00f1\u00e9s de Arteixo. Segundo o padr\u00f3n municipal (INE 2018) ten 3.783 habitantes (1.906 homes e 1.877 mulleres), o que sup\u00f3n un descenso de 40 habitantes en relaci\u00f3n ao ano anterior.\nA pesar da s\u00faa pertenza ao concello de Arteixo, o n\u00facleo de Meicende at\u00f3pase 7\u00a0km afastado do centro do concello, lindando xa co concello da Coru\u00f1a e nas proximidades da Refiner\u00eda da Coru\u00f1a e da factor\u00eda de Alcoa no pol\u00edgono de Agrela-Bens.\nDemograf\u00eda.\nA localidade experimentou un forte crecemento demogr\u00e1fico no s\u00e9culo XX como consecuencia do proceso de industrializaci\u00f3n da periferia coru\u00f1esa que provocou que o lugar, que nos anos 1960 era unha aldea de 300 habitantes, se convertese nunha pequena vila.\nComo se deriva do anteriormente exposto, a maior\u00eda da s\u00faa poboaci\u00f3n \u00e9 orixinaria doutras vilas e comarcas e, cada vez m\u00e1is, doutros pa\u00edses (principalmente africanos, tanto do Magreb coma do Sur do S\u00e1hara, mais tam\u00e9n de Suram\u00e9rica). Tam\u00e9n habita na localidade unha importante comunidade de etnia xitana.\nEconom\u00eda.\nO tradicional, at\u00e9 hai ben pouco, sector agr\u00edcola enc\u00f3ntrase practicamente desaparecido ficando residualmente algunha quinta dedicada ao autoconsumo.\nO sector que m\u00e1is destaca \u00e9 o da industria e dentro deste sector sobresae a refinar\u00eda de petr\u00f3leo da Coru\u00f1a, que foi inaugurada o 11 de setembro de 1964, e que constitu\u00edu xunto con Alcoa (a antiga Aluminios de Galicia) o motor do crecemento da localidade. A refinar\u00eda \u00e9 un dos tradicionais polos de atracci\u00f3n de emprego na comarca e deixou grandes cantidades de di\u00f1eiro en Meicende, ben de xeito directo a trav\u00e9s do pago de impostos e doaz\u00f3ns para o acondicionamento de zonas verdes e plantaci\u00f3n de \u00e1rbores, ben de xeito indirecto coa dinamizaci\u00f3n do sector dos servizos para satisfacer as necesidades dos operarios da refinar\u00eda.\nPor outro lado, a f\u00e1brica de Aluminios cumpriu un papel semellante ao da refinar\u00eda ofrecendo emprego a un importante n\u00famero de persoas. A esta f\u00e1brica d\u00e9bese un dos elementos m\u00e1is caracter\u00edsticos do Meicende actual, a presa. A empresa aproveitou o curso dun pequeno rego para constru\u00edr un encoro de auga para abastecerse das cantidades que necesitaba de dito elemento en certo momento da fase produtiva. Na actualidade a presa est\u00e1 en desuso e convertida nunha \u00e1rea de lecer.\nAl\u00e9n destas d\u00faas grandes industrias, en Meicende hai outras pequenas industrias e talleres: talleres de reparaci\u00f3n de autom\u00f3biles, carpinter\u00edas, almac\u00e9ns de madeira, etc.\nO sector servizos tam\u00e9n ten presenza na localidade, representado principalmente pola hostaler\u00eda (bares e restaurantes) e outros pequenos comercios (sal\u00f3ns de peiteado, librer\u00edas, un supermercado, varios ultramarinos, etc.).\nBoa parte da poboaci\u00f3n de Meicende non est\u00e1 empregada en empresas da localidade, sen\u00f3n que te\u00f1en o seu lugar de traballo noutros lugares da comarca da Coru\u00f1a.\nCultura e lecer.\nA localidade conta cunha escola p\u00fablica, o Colexio P\u00fablico San Xos\u00e9 Obreiro de Meicende, que foi creado a mediados do s\u00e9culo XX baixo o patrocinio dun antigo p\u00e1rroco de Pastoriza co\u00f1ecido como \"Don Jos\u00e9\". Esta escola conta cunha pequena biblioteca integrada dentro da rede do concello, cun patio amplo dotado de \u00e1rbores e acaneadoiros e unha pista polideportiva cuberta. No centro, o seu alumnado participa en diferentes actividades educativas e culturais.\nO deporte tradicional do lugar \u00e9 a chave. Este deporte popular sempre tivo grande importancia na localidade existindo varios equipos: o Borroa, Meicende, A Cunca. Estes equipos participan en competici\u00f3ns comarcais, destacando tam\u00e9n o torneo que se celebra todos os anos coincidindo coas festas patronais de Meicende, Borroa e Nosti\u00e1n.\nO outro deporte por antonomasia \u00e9 o f\u00fatbol. O equipo da localidade \u00e9 o Sporting de Meicende, que participa na liga en divisi\u00f3ns rexionais e est\u00e1 vencellado \u00e1 Sociedade Recreativa Deportiva e Instrutiva \"La Esperanza\" de Meicende. O club ten dous campos nos cales chegou a adestrar o Fabril.\nNo que respecta a zonas verdes e parques, a localidade carece de m\u00e1is espazos con \u00e1rbores por mor do impacto ecol\u00f3xico das industrias situadas nas proximidades. A principal zona verde \u00e9 o paseo da presa; por\u00e9n, ten que facer fronte \u00e1 forte presi\u00f3n urban\u00edstica dos \u00faltimos anos.\nExisten d\u00faas festas principais ao longo do ano. En primeiro lugar, as festas patronais que se celebran arredor do d\u00eda 15 de agosto (Santa Mar\u00eda) e que acostuman durar catro ou cinco d\u00edas. As celebraci\u00f3ns adoitan inclu\u00edr verbena (con sesi\u00f3n verm\u00fa inclu\u00edda), torneo de chave, alboradas, torneo de f\u00fatbol, proxecci\u00f3n dalg\u00fan filme, fogos de artificio, etc. As segundas festas coinciden co primeiro de maio, festa de San Xos\u00e9 Obreiro, e son menos importantes c\u00e1s anteriores, con s\u00f3 dous d\u00edas de festexos habitualmente. Al\u00e9n destas d\u00faas datas principais, tam\u00e9n se organizan nalgunha ocasi\u00f3n sardi\u00f1adas (sobre todo no San Xo\u00e1n, acompa\u00f1ado de lumaradas) ou churrascadas, a\u00ednda que de menos importancia c\u00e1s de agosto ou maio.\nEntre a veci\u00f1anza da localidade destacan a cantautora Silvia Penide e a actriz Isabel Naveira, famosa polo seu papel na serie \"Mareas vivas\" interpretando \u00e1 sobri\u00f1a da alcaldesa de Portoz\u00e1s.\nServizos p\u00fablicos.\nA localidade conta cun centro m\u00e9dico para que a poboaci\u00f3n reciba atenci\u00f3n sanitaria xeral e enfermer\u00eda.\nA nivel de comunicaci\u00f3ns, a arteria principal da localidade \u00e9 a Traves\u00eda de Meicende, pola que pasa a estrada AC-452 que comunica A Coru\u00f1a con Fisterra. Tam\u00e9n conecta polo barrio do Pet\u00f3n coa AG-55, autoestrada que une A Coru\u00f1a con Carballo.\nMeicende disp\u00f3n de conexi\u00f3n por autocar con Arteixo, Carballo, A Coru\u00f1a e con alg\u00fans n\u00facleos do concello e localidades da comarca de Berganti\u00f1os grazas \u00e1s li\u00f1as da empresa Autocares V\u00e1zquez, que \u00e9 a que actualmente xestiona este servizo. Ademais, dende o ano 2015, a li\u00f1a n\u00famero 6 dos autobuses urbanos do Concello da Coru\u00f1a atravesa o n\u00facleo de Meicende realizando varias paradas.\nEn canto a servizos, en moitas ocasi\u00f3ns os veci\u00f1os de Meicende recorren aos ofrecidos na cidade da Coru\u00f1a ou directamente son atendidos por eles.\nProblem\u00e1ticas.\nAl\u00e9n das deficiencias asistenciais xa referidas anteriormente, tam\u00e9n se poden sinalar outras problem\u00e1ticas que afectan \u00e1 localidade. En primeiro lugar, destaca o urbanismo incontrolado no que medrou Meicende. A organizaci\u00f3n das r\u00faas \u00e9 ca\u00f3tica e presenta abondosas mostras de fe\u00edsmo.\nOutra problem\u00e1tica destac\u00e1bel \u00e9 a medioambiental, a causa dos danos ocasionados polas m\u00faltiples industrias situadas na zona. A isto sum\u00e1selle a ausencia de grandes zonas verdes que poidan absorber parte desta contaminaci\u00f3n e que puidesen ofrecer m\u00e1is calidade de vida aos seus veci\u00f1os. Os efectos contaminantes destas industrias ve\u00f1en de lonxe. Por exemplo, alg\u00fans labregos da zona sinalan como pouco despois da instalaci\u00f3n da f\u00e1brica de aluminios, a maior\u00eda das \u00e1rbores deixaron de dar froita.\nReferencias na literatura a Meicende.\nTalvez unha das referencias escritas m\u00e1is antigas a esta localidade \u00e9 este poema que o bardo Eduardo Pondal dedicou aos campos de Meicende na s\u00faa obra \"Queixumes dos pinos.\"\nBastantes anos despois enc\u00f3ntrase outro testemu\u00f1o literario que d\u00e1 conta da enorme transformaci\u00f3n do lugar nos \u00faltimos anos, ofrecido por Manuel Rivas na s\u00faa obra \"En salvaxe compa\u00f1a\"."}
{"id": "89518", "revid": "1131", "url": "https://gl.wikipedia.org/wiki?curid=89518", "title": "Meicende", "text": ""}
{"id": "89520", "revid": "98629", "url": "https://gl.wikipedia.org/wiki?curid=89520", "title": "Movemento do Catro de Maio", "text": " \nO Movemento do Catro de Maio (chin\u00e9s tradicional: \u4e94\u56db\u904b\u52d5, chin\u00e9s simplificado: \u4e94\u56db\u8fd0\u52a8, pinyin: W\u01d4 S\u00ec Y\u00f9nd\u00f2ng) foi un movemento social chin\u00e9s, xurdido a ra\u00edz das protestas dos estudantes na praza de Tian'anmen de Pequ\u00edn o 4 de maio de 1919.\nAs protestas.\nDesencade\u00e1ronse en Pequ\u00edn uns disturbios polo que moitos chineses entend\u00edan como unha humillaci\u00f3n o Tratado de Versalles, que puxo fin \u00e1 primeira guerra mundial. A\u00ednda que a China, na s\u00faa condici\u00f3n de aliada das potencias vencedoras da Gran Guerra, pertenc\u00eda ao bando ga\u00f1ador, mais a debilidade do goberno da Rep\u00fablica da China naquel momento, supuxo unha cesi\u00f3na Xap\u00f3n de numerosos privilexios comerciais en Shandong e Manchuria. Estas concesi\u00f3ns ao nip\u00f3ns espertaron un sentimento antixapon\u00e9s que se traduciu en protestas en t\u00f3dolos lados e unha manifestaci\u00f3n masiva duns 3.000 estudantes que abarrotaron a ent\u00f3n pequena Praza de Tian'anmen, fronte a porta do mesmo nome da Cidade Prohibida de Pequ\u00edn. Os estudantes berraban lemas nos que ped\u00eda a anulaci\u00f3n das 21 reclamaci\u00f3ns xaponesas, e a negativa a asinar o Tratado de Versalles. O goberno da Rep\u00fablica en Pequ\u00edn procedeu a disolver as manifestaci\u00f3ns e detivo a numerosos estudantes, provocando disturbios e protestas en numerosas cidades da China.\nContexto hist\u00f3rico.\nAs protestas do catro de maio foron un reflexo das transformaci\u00f3ns moi profundas que se estaban a producir na sociedade chinesa. A crecente industrializaci\u00f3n do pa\u00eds e a mellora substancial do sistema educativo provocaron un crecemento da clase media urbana, que v\u00eda con preocupaci\u00f3n o estado de crise non que se atopa China.\nAspectos pol\u00edticos e culturais do movemento.\nNo \u00e1mbito pol\u00edtico, o Movemento supuxo a consolidaci\u00f3n das ideas revolucionarias reformistas do Kuomintang de Sun Yat-sen, no que moitos chineses visualizaban a \u00fanica posibilidade de lograr a reunificaci\u00f3n nacional. Tam\u00e9n aumentaron os adeptos ao movemento comunista liderado por Chen Duxiu e Li Dazhao. Grazas ao apoio da Uni\u00f3n Sovi\u00e9tica a trav\u00e9s da organizaci\u00f3n comunista internacional Komintern, Chen e Li, xunto con outros colaboradores, fundaron o Partido Comunista Chin\u00e9s en Shanghai no 1921. As relaci\u00f3ns entre estes dous partidos, o Kuomintang e o Partido Comunista, marcar\u00edan de xeito dram\u00e1tico o desenvolvemento pol\u00edtico posterior da China.\nNo eido cultural, o Catro de Maio axudou ao uso da lingua vern\u00e1cula na literatura, postura defendida polo intelectual Hu Shih nun famoso artigo en \"Nova Xuventude\", unha revista fundada por Chen Duxiu. O m\u00e1ximo expo\u00f1ente da nova literatura ser\u00eda o novelista Lu Xun que, en \"Nova Xuventude\", xa publicara en 1918 a s\u00faa obra \"Diario dun tolo\"."}
{"id": "89521", "revid": "877176", "url": "https://gl.wikipedia.org/wiki?curid=89521", "title": "Praza de Tian'anmen", "text": ""}
{"id": "89522", "revid": "98629", "url": "https://gl.wikipedia.org/wiki?curid=89522", "title": "Pobo kurdo", "text": "Os kurdos son un pobo indoeuropeo que se atopa na rexi\u00f3n monta\u00f1osa de Kurdist\u00e1n, no suroeste de Asia, esparexida principalmente entre os estados de Iraq, Turqu\u00eda e Ir\u00e1n. Os kurdos son na s\u00faa maior\u00eda musulm\u00e1ns sunnitas.\nSon ao redor de trinta mill\u00f3ns de individuos, malia que non existe ning\u00fan censo onde consten de maneira fiable. Calc\u00falase que preto do 55% do total vive en Turqu\u00eda, un 20% en Iraq e un 5% en Siria. Existe tam\u00e9n unha importante di\u00e1spora kurda en Europa occidental, sobre todo en pa\u00edses como Alema\u00f1a, o Reino Unido ou Suecia.\nA finais da primeira guerra mundial, na que apoiaron os aliados contra o Imperio Otom\u00e1n, os kurdos conseguiron, por medio do tratado de S\u00e8vres o reco\u00f1ecemento da independencia do Kurdist\u00e1n. Mais, este acordo internacional endexamais foi ratificado e foi substitu\u00eddo en troques polo tratado de Lausana, que repartiu o territorio kurdo entre Turqu\u00eda, Iraq, Ir\u00e1n e Siria."}
{"id": "89523", "revid": "23204", "url": "https://gl.wikipedia.org/wiki?curid=89523", "title": "Curdo", "text": "Curdo ou kurdo pode referirse a:"}
{"id": "89524", "revid": "877209", "url": "https://gl.wikipedia.org/wiki?curid=89524", "title": "Kurdo", "text": ""}
{"id": "89525", "revid": "55340", "url": "https://gl.wikipedia.org/wiki?curid=89525", "title": "Dioivo", "text": "O dioivo \u00e9 unha choiva cuantiosa e prolongada durante varios d\u00edas. Pode referirse a:"}
{"id": "89526", "revid": "56817", "url": "https://gl.wikipedia.org/wiki?curid=89526", "title": "Estrutura alx\u00e9brica", "text": "En \u00e1lxebra abstracta, unha estrutura alx\u00e9brica \u00e9 unha reuni\u00f3n dun conxunto E e dun n\u00famero finito de operaci\u00f3ns, internas ou externas, definidas nel. O conxunto E ch\u00e1mase soporte da estrutura e un mesmo soporte pode formar diversas estruturas.\nPara representar abreviadamente unha estrutura, escr\u00edbese entre par\u00e9ntese a letra que indica o conxunto de soporte e os signos das operaci\u00f3ns. Por exemplo: (E , + , * , .K) describe unha estrutura que ten un soporte E e as operaci\u00f3ns internas (+) e (*), e a externa (.) con dominio de operadores K.\nPrincipais estruturas alx\u00e9bricas.\nAs distintas estruturas alx\u00e9bricas clasif\u00edcanse segundo as propiedades que cumpren as operaci\u00f3ns sobre un conxunto determinado."}
{"id": "89527", "revid": "17744", "url": "https://gl.wikipedia.org/wiki?curid=89527", "title": "Lidl", "text": "Lidl, pronunciado /\u02c8li\u02d0d\u0259l/, \u00e9 unha cadea de supermercados de desconto. A empresa \u00e9 orixinaria da Alema\u00f1a e o nome completo da compa\u00f1\u00eda \u00e9 \"Lidl Stiftung &amp; Co KG\", pertencente ao grupo Schwarz.\nHistoria.\nLidl foi fundado na d\u00e9cada dos anos 30 do s\u00e9culo XX, por un membro da familia Schwarz baixo o nome de \"Lidl &amp; Lebensmittel Sortimentsgro\u00dfhandlung\", como supermercados tradicionais. Os primeiros supermercados coa aparencia actual prov\u00e9n dos anos setenta.\nExisten m\u00e1is de cinco mil supermercados Lidl distribu\u00eddos por 17 pa\u00edses por todo o mundo. Actualmente, \u00e9 a segunda empresa m\u00e1is grande de supermercados de Alema\u00f1a, e \u00e9 o principal competidor de Aldi, outra cadea similar.\nPa\u00edses con presenza de Lidl.\nLidl ten a s\u00faa sede e centro lox\u00edstico para Galiza no pol\u00edgono de R\u00edo do Pozo en Nar\u00f3n."}
{"id": "89528", "revid": "839", "url": "https://gl.wikipedia.org/wiki?curid=89528", "title": "Historia do Luxemburgo", "text": ""}
{"id": "89530", "revid": "11384", "url": "https://gl.wikipedia.org/wiki?curid=89530", "title": "Gliwice", "text": "Gliwice \u00e9 unha cidade da Silesia, no sur de Polonia. Sobre a ribeira do r\u00edo K\u0142odnica e a 20\u00a0km ao oeste de Katowice sit\u00faase preto da fronteira con Chequia e Eslovaquia. No ano 2004 ti\u00f1a 200.361 habitantes.\nHistoria e caracter\u00edsticas.\nGliwice \u00e9 unha das principais cidades da Uni\u00f3n Metropolitana de Alta Silesia (\"G\u00f3rno\u015bl\u0105ski Zwi\u0105zek Metropolitalny\"), o maior continuo urbano de Polonia (3\u00a0487\u00a0000 habitantes). Conta cunha importante universidade (\"Silesian University of Technology/Politechnika \u015al\u0105ska\") porto fluvial e unha destacada industria (automoci\u00f3n, carb\u00f3n...)\nAta a reforma administrativa realizada en Polonia no 1.999 Gliwice pertenc\u00eda ao Voivodato de Katowice, desde ent\u00f3n constit\u00fae un dos 17 distritos da Voivod\u00eda da Silesia."}
{"id": "89531", "revid": "89787", "url": "https://gl.wikipedia.org/wiki?curid=89531", "title": "Dodo", "text": "O dodo, \"Raphus cucullatus\", era unha ave non voadora extinta e end\u00e9mica da illa de Mauricio, \u00f3 leste de Madagascar no oc\u00e9ano \u00cdndico. O seu familiar xen\u00e9tico m\u00e1is pr\u00f3ximo era o tam\u00e9n extinto \"Pezophaps solitaria\", formando \u00e1mbalas d\u00faas especies a subfamilia dos rafinos da familia dos col\u00fambidos (pombas). O seu familiar existente m\u00e1is pr\u00f3ximo \u00e9 o \"Caloenas nicobarica\". Antigamente cr\u00edase que existira un dodo branco na illa de Reuni\u00f3n, mais consid\u00e9rase que isto foi unha confusi\u00f3n co \"Threskiornis solitarius\" debido a diversas representaci\u00f3n gr\u00e1ficas de dodos brancos.\nOs restos subf\u00f3siles que se conservan indican que o dodo med\u00eda \u00f3 redor dun metro de altura e poder\u00eda pesar entre os 10,6 e os 17,5 kg. A s\u00faa aparencia s\u00f3 se co\u00f1ece por medio dos debuxos, pinturas e rexistros escritos do s\u00e9culo XVII. Debido a que estes var\u00edan de forma considerable e a que s\u00f3 algunhas das ilustraci\u00f3ns est\u00e1n feitas a partir de exemplares vivos, a s\u00faa aparencia exacta non se co\u00f1ece \u00f3 completo, e hai moi pouca informaci\u00f3n sobre o seu comportamento. Malia que historicamente o dodo consider\u00e1base un animal gordo e torpe, o consenso cient\u00edfico actual indica que era unha especie ben adaptada \u00f3 seu ecosistema. As diversas representaci\u00f3ns am\u00f3sano cunha plumaxe de cor marr\u00f3n agrisada, patas amarelas, unha mata de plumas na cola, unha cabeza espida de cor gris e un bico verde. Utilizaba gastr\u00f3litos para axudarse na dixesti\u00f3n da comida, que incluir\u00eda froitos, e o seu h\u00e1bitat principal ser\u00edan os bosques nas zonas costeiras m\u00e1is secas de Mauricio. Segundo un dos rexistros escritos conservados, a s\u00faa posta era dun s\u00f3 ovo. Os investigadores cren que o dodo quedou sen a capacidade de voar pola gran dispo\u00f1ibilidade de fontes de alimentos e a ausencia relativa de predadores na illa de Mauricio.\nA primeira menci\u00f3n rexistrada dun dodo \u00e9 a duns mari\u00f1eiros holandeses no ano 1598. Nos anos seguintes esta ave foi cazada por mari\u00f1eiros e especies invasoras, \u00f3 mesmo tempo que o seu h\u00e1bitat foi quedando destru\u00eddo. O \u00faltimo avistamento amplamente reco\u00f1ecido dun dodo foi en 1662. A s\u00faa extinci\u00f3n non chamou a atenci\u00f3n inmediatamente, e alg\u00fans chegaron a consideralo unha criatura lendaria. No s\u00e9culo XIX levouse a cabo unha investigaci\u00f3n cunha pequena cantidade de restos de catro esp\u00e9cimes que se levaran a Europa a comezos do s\u00e9culo XVII. Entre estes restos atop\u00e1base unha cabeza seca, o \u00fanico tecido brando que se conserva desta especie. Dende ent\u00f3n recolectouse unha gran cantidade de material subf\u00f3sil en Mauricio, procedente na s\u00faa maior\u00eda do sitio paleontol\u00f3xico denominado pantano de Mare aux Songes. A extinci\u00f3n do dodo en menos dun s\u00e9culo desde o seu descubrimento chamou a atenci\u00f3n do previamente non reco\u00f1ecido problema da implicaci\u00f3n humana na desaparici\u00f3n de especies enteiras. O dodo deuse a co\u00f1ecer \u00f3 p\u00fablico xeral trala s\u00faa aparici\u00f3n na historia de \"Alicia no Pa\u00eds das marabillas\", e dende ese momento pasou a fixarse na cultura popular, de forma m\u00e1is usual como s\u00edmbolo da extinci\u00f3n e da obsolescencia.\nTaxonom\u00eda.\nOs primeiros cient\u00edficos que estudaron esta especie describ\u00edrona como unha pequena avestruz, un r\u00e1lido, un albatros ou un voitre. En 1842, o zo\u00f3logo dan\u00e9s Johannes Theodor Reinhardt propuxo que os dodos eran pombas terrestres, base\u00e1ndose no estudo dun cranio de dodo que descubrira na colecci\u00f3n do Museo de Historia Natural de Dinamarca. A comunidade cient\u00edfica ridiculizou nun primeiro momento esta consideraci\u00f3n, ata que recibiu o apoio dos naturalistas ingleses Hugh Edwin Strickland e Alexander Gordon Melville na s\u00faa monograf\u00eda de 1848 \"The Dodo and Its Kindred\", na que tentaban separar o mito da realidade. Trala disecci\u00f3n da cabeza e das patas preservadas do exemplar do Museo da Universidade de Oxford, e tras comparalo cos poucos restos dispo\u00f1ibles do tam\u00e9n extinto \"Pezophaps solitaria\", Strickland e Melville conclu\u00edron que as d\u00faas especies ti\u00f1an unha relaci\u00f3n pr\u00f3xima. Strickland afirmou que malia non seren id\u00e9nticas, estas d\u00faas aves compart\u00edan moitas caracter\u00edsticas distintivas nos \u00f3sos das patas, s\u00f3 co\u00f1ecidas noutras especies de pombas.\nStrickland e Melville estableceron que o dodo era anatomicamente semellante \u00e1s pombas en moitas caracter\u00edsticas, destacando a pequena porci\u00f3n queratinosa do seu bico, cunha parte basal longa, delgada e n\u00faa.\nOutras pombas presentan tam\u00e9n pel n\u00faa \u00f3 redor dos ollos, case chegando \u00f3 seu bico, \u00f3 igual que os dodos. A fronte do dodo era alta en relaci\u00f3n \u00f3 bico, e os orificios nasais localiz\u00e1banse nunha posici\u00f3n baixa do medio do bico arrodeados de pel, unha combinaci\u00f3n de caracter\u00edsticas compartidas s\u00f3 coas pombas. As patas do dodo eran m\u00e1is semellantes \u00e1s das pombas terrestres que \u00e1s doutras aves, tanto nas s\u00faas escalas coma nas s\u00faas caracter\u00edsticas esquel\u00e9ticas. As representaci\u00f3ns que presentan o dodo cun gran papo indican unha relaci\u00f3n coas pombas, nas que esta caracter\u00edstica est\u00e1 m\u00e1is desenvolvida que noutras aves. As pombas adoitan po\u00f1er poucos ovos, e o dodo ter\u00eda unha posta dun s\u00f3 ovo. Tam\u00e9n \u00f3 igual que as pombas, o dodo carecer\u00eda de v\u00f3mer e septo dos orificios nasais, compartindo detalles na mand\u00edbula, ap\u00f3fise cigom\u00e1tica, padal e dedas. O dodo diferenciar\u00edase principalmente doutras pombas no pequeno tama\u00f1o das s\u00faas \u00e1s e o gran tama\u00f1o do seu bico en proporci\u00f3n co resto do cranio.\nDurante todo o s\u00e9culo XIX houbo varias especies clasificadas como conxen\u00e9ricas do dodo, inclu\u00edndo o \"Pezophaps solitaria\" e o \"Threskiornis solitarius\", cos nomes binomiais de \"Didus solitarius\" e \"Raphus solitarius\" respectivamente. Unha at\u00edpica descrici\u00f3n datada do s\u00e9culo XVII sobre un dodo e \u00f3sos atopados na illa Rodrigues, verificados posteriormente como pertencentes a un \"Pezophaps solitaria\", levaron a que Abraham Dee Bartlett nomease unha nova especie, \"Didus nazarenus\", no ano 1852. Base\u00e1ndose en restos illados, pasou a ser dende ent\u00f3n un sin\u00f3nimo desa especie. Uns bastos bosquexos de \"Aphanapteryx bonasia\" de Mauricio tam\u00e9n se malinterpretaron como especies de dodo, cos nomes de \"Didus broeckii\" e \"Didus herberti\".\nDurante moitos anos o dodo e o \"Pezophaps solitaria\" clasific\u00e1ronse dentro dunha mesma familia propia, Raphidae (anteriormente Dididae), debido a que as s\u00faas relaci\u00f3ns exactas con outras pombas non estaban clarificadas. As d\u00faas especies clasific\u00e1ronse tam\u00e9n nas s\u00faas familias monot\u00edpicas (Raphidae e Pezophapidae respectivamente), xa que os cient\u00edficos consideraron que evolucionaran as s\u00faas semellanzas de forma independente. Investigaci\u00f3ns osteol\u00f3xicas e an\u00e1lises de ADN posteriores levaron \u00e1 disoluci\u00f3n da familia Raphidae, facendo que o dodo e o \"Pezophaps solitaria\" se clasifiquen na s\u00faa propia subfamilia, Raphinae, dentro da familia Columbidae.\nEvoluci\u00f3n.\nNo ano 2002, a bi\u00f3loga estadounidense Beth Shapiro e o seu grupo de investigaci\u00f3n analizou o ADN do dodo por primeira vez na historia. A comparaci\u00f3n do citocromo \"b\" mitocondrial e de secuencias de rRNA de 12S illadas dun tarso do esp\u00e9cime de Oxford e dun f\u00e9mur dun \"Pezophaps solitaria\" confirmaron a s\u00faa relaci\u00f3n pr\u00f3xima e a s\u00faa clasificaci\u00f3n dentro da familia Columbidae. Esta evidencia xen\u00e9tica interpretouse como demostraci\u00f3n de que a especie \"Caloenas nicobarica\" era o seu familiar vivo m\u00e1is pr\u00f3ximo, seguida polo x\u00e9nero \"Goura\" de Nova Guinea e da especie \"Didunculus strigirostris\" de Samoa. Este clado consta de especies de pombas end\u00e9micas de diversas illas, xeralmente terrestres.\nNo ano 2007 publicouse un novo cladograma semellante, que invert\u00eda a colocaci\u00f3n das especie dos x\u00e9neros \"Goura\" e \"Dicunculus\" e inclu\u00eda a \"Otidiphaps nobilis\" e a \"Trugon terrestris\" na base do clado. O ADN utilizado neste estudo obt\u00edvose do exemplar de Oxford, e xa que ese material est\u00e1 moi degradado e non se extraeu ADN utilizable dos restos subf\u00f3siles, estes achados precisan dunha verificaci\u00f3n independente adicional. Base\u00e1ndose nas evidencias morfol\u00f3xicas e de comportamento, Jolyon C. Parish propuxo que o dodo e o \"Pezophaps solitaria\" deber\u00edan situarse na subfamilia Gourinae xunto coas pombas do x\u00e9nero \"Groura\" e outras, de acordo coas evidencias xen\u00e9ticas. En 2014 analizouse o ADN do \u00fanico esp\u00e9cime preservado de \"Caloenas maculata\", de extinci\u00f3n m\u00e1is recente, sendo este un parente pr\u00f3ximo da \"Caloenas nicobarica\", e en consecuencia do \"Pezophaps solitaria\" e do dodo.\nO estudo de 2002 indicou que os antepasados do dodo e do \"Pezophaps solitaria\" diverxeron \u00f3 redor do l\u00edmite Paleoxeno-Neoxeno. As illas Mascare\u00f1as (Mauricio, Reuni\u00f3n e Rodrigues) son de orixe volc\u00e1nica e te\u00f1en menos de 10 mill\u00f3ns de anos. Polo tanto, os antepasados de \u00e1mbalas d\u00faas aves probablemente mantiveron a capacidade de voar durante un tempo considerable trala separaci\u00f3n da s\u00faa li\u00f1axe evolutiva. As especies \"Caloenas nicobarica\" e \"Caloenas maculata\" clasific\u00e1ronse na base da li\u00f1axe que leva \u00e1 subfamilia Raphinae, indicando que as especies sen capacidade de voo desta familia ti\u00f1an antepasados capaces de voar, eran semi-terrestres e habitaban en illas. En consecuencia, isto apoia a hip\u00f3tese de que os antepasados desas aves chegaron \u00e1s illas Mascare\u00f1as pasando de illa en illa dende o sur de Asia. A falta de herb\u00edvoros mam\u00edferos que competisen por recursos nestas illas provocou que o \"Pezophaps solitaria\" e o dodo chegasen a ter un tama\u00f1o moi grande e perdesen a capacidade de voo. Malia as diverxencias na morfolox\u00eda do seu cranio e nas adaptaci\u00f3ns a maiores tama\u00f1os, moitas das caracter\u00edsticas do seu esqueleto mantiveron unha semellanza coas doutras pombas de menor tama\u00f1o. Outra gran pomba non voadora, a \"Natunaornis gigoura\", foi descrita no ano 2001 a partir de material subf\u00f3sil atopado en Fidxi. Esta especie s\u00f3 era lixeiramente m\u00e1is pequena que o dodo e o \"Pezophaps solitaria\", e consid\u00e9rase que tam\u00e9n estaba relacionada co x\u00e9nero \"Goura\".\nEtimolox\u00eda.\nUn dos nomes orixinais do dodo foi o neerland\u00e9s \"Walghvogel\", empregado por primeira vez no diario do vicealmirante Wybrand van Warwijck, quen visitou Mauricio durante a segunda expedici\u00f3n holandesa a Indonesia no ano 1598. \"Walghe\" significa \"eslamiado\", \"ins\u00edpido\" ou \"p\u00e1lido\", e \"vogel\" significa \"paxaro\". Jakob Friedlib traduciu este nome \u00f3 alem\u00e1n como \"Walchst\u00f6k\" ou \"Walchv\u00f6gel\". O informe neerland\u00e9s orixinal titulado \"Waarachtige Beschryving\" non se conserva, pero si sobreviviu unha traduci\u00f3n deste \u00f3 ingl\u00e9s:\nOutro relato desa viaxe, quizais o primeiro en mencionar o dodo, afirma que os portugueses refer\u00edanse a eles como \"pinguim\", significado probablemente non derivado do nome que lles daban \u00f3s propios ping\u00fc\u00edns (\"fotilicaios\"), sen\u00f3n de \"pinion\", en referencia as s\u00faas pequenas \u00e1s. A tripulaci\u00f3n do nav\u00edo holand\u00e9s \"Gelderland\" referiuse a esta ave co nome de \"Dronte\" (\"enchido\") no ano 1602, nome a\u00ednda en uso nalgunhas linguas. Esta mesma tripulaci\u00f3n deulle os nomes de \"griff-eendt\" e \"kermisgans\", en referencia \u00e1s aves de curral que se engordaban para o festival quermese en \u00c1msterdam e que celebraron o d\u00eda despois da s\u00faa chegada a Mauricio.\nA etimolox\u00eda da palabra \"dodo\" non est\u00e1 clara. Alg\u00fans adscr\u00edbena \u00e1 palabra neerlandesa \"dodoor\" para \"gandulo\", pero probablemente te\u00f1a m\u00e1is relaci\u00f3n con \"Dodaars\", que pode significar \"cu gordo\" ou \"cu anoado\", en referencia \u00f3 n\u00f3 de plumas nos seus cuartos traseiros. O primeiro rexistro da palabra \"Dodaars\" aparece no diario do capit\u00e1n Willem Van West-Zanen de 1602. O escritor ingl\u00e9s Thomas Herbert foi o primeiro en usar a palabra \"dodo\" escrita no seu diario de viaxe de 1634, afirmando que as\u00ed lle chamaban os portugueses que visitaran Mauricio en 1507. Por\u00e9n, o consenso dos historiadores indica que os portugueses nunca mencionaran a ave, a\u00ednda que si hai algunhas fontes que afirman que a palabra \"dodo\" deriva do portugu\u00e9s \"doudo\" (posteriormente \"doido\"), que significa \"tolo\" ou \"louco\". Outras teor\u00edas sobre a s\u00faa orixe indican que \"dodo\" ser\u00eda unha aproximaci\u00f3n onomatopeica do canto da ave, un son de d\u00faas notas semellante \u00f3 das pombas que parecer\u00eda dicir \"d\u00fa-d\u00fa\".\nO nome lat\u00edn \"cucullatus\" (\"encapuchado\") usouno por primeira vez Juan Eusebio Nieremberg en 1635 como \"Cygnus cucullatus\", facendo referencia \u00e1 representaci\u00f3n dun dodo feita en 1605 por Carolus Clusius. Na s\u00faa obra do s\u00e9culo XVIII \"Systema Naturae\", Carl Linnaeus utilizou \"cucullatus\" como nome espec\u00edfico, combin\u00e1ndoo co nome de x\u00e9nero \"Struthio\" (avestruz). Mathurin Jacques Brisson cu\u00f1ou o nome do x\u00e9nero \"Raphus\" (en referencia \u00f3s ot\u00eddidos) en 1760, que finalmente deu como resultado o nome actual \"Raphus cucullatus\". En 1766 Linnaeus cu\u00f1ou o novo nome binomial \"Didus ineptus\" (\"dodo inepto\"), que se converteu nun sin\u00f3nimo do anterior por mor da prioridade nomenclatural.\nDescrici\u00f3n.\nComo non se conservan esp\u00e9cimes completos de dodo, a s\u00faa aparencia externa, plumaxe ou cor resultan dif\u00edciles de determinar. As ilustraci\u00f3ns e rexistros escritos sobre encontros cun dodo entre o seu descubrimento en 1598 e a s\u00faa extinci\u00f3n en 1662 son as evidencias primarias para a s\u00faa aparencia externa. Segundo a maior\u00eda de representaci\u00f3ns, o dodo ti\u00f1a unha plumaxe marr\u00f3n ou agrisada, con plumas primarias m\u00e1is claras e un n\u00f3 de plumas claras rizadas nos seus cuartos traseiros. A s\u00faa cabeza era gris n\u00faa, cun bico verde, negro e amarelo, e as s\u00faas patas eran robustas e amarelentas, rematando nunhas garras negras. Un estudo das poucas plumas conservadas da cabeza do esp\u00e9cime de Oxford indicou que ti\u00f1an unha plumaxe pen\u00e1cea no lugar de ter penuxe, algo moi semellante a outras especies de pombas.\nOs restos subf\u00f3siles e remanentes dos exemplares que se levaron a Europa no s\u00e9culo XVII indican que os dodos eran aves moi grandes, de ata 1\u00a0metro de altura. Esta ave era sexualmente dim\u00f3rfica, os machos eran m\u00e1is grandes e ti\u00f1an bicos proporcionalmente m\u00e1is longos. As estimaci\u00f3ns do seu peso var\u00edan segundo o estudo consultado. En 1993 Bradley C. Livezey propuxo que os machos ter\u00edan pesado uns 21\u00a0kg e as femias uns 17\u00a0kg. No mesmo ano, Andrew C. Kitchener atribu\u00edu a grande estimaci\u00f3n de peso coet\u00e1nea e a redondez dos dodos representados en Europa a que probablemente foran alimentados en catividade, indicando que o seu peso en liberdade poder\u00eda estar no rango de entre 10,6 e 17,5\u00a0kg, mentres que en catividade poder\u00edan chegar a pesar entre 21,7 e 27,8\u00a0kg. Unha estimaci\u00f3n de 2011 por parte de Angst e o seu equipo de investigaci\u00f3n indicou que o seu peso medio poder\u00eda ser menor, duns 10,2\u00a0kg. Outro estudo de 2016 estimou o seu peso entre 10,6 e 14,3\u00a0kg, base\u00e1ndose en tomograf\u00edas de esqueletos compostos. Tam\u00e9n se deu a suxesti\u00f3n de que o peso poder\u00eda depender da estaci\u00f3n do ano, facendo que os individuos estivesen m\u00e1is gordos durante as estaci\u00f3ns temperadas e menos durante as c\u00e1lidas. As estimaci\u00f3ns sobre o seu peso foron cuestionadas e existe unha continua controversia sobre elas.\nO cranio do dodo diferenci\u00e1base en gran medida do doutras pombas, era m\u00e1is robusto, cunha punta do bico curvada e un cranio curto en comparaci\u00f3n coas mand\u00edbulas. O bico superior era case o dobre de longo que o cranio, que a s\u00faa vez era curto en comparaci\u00f3n cos das especies familiares m\u00e1is pr\u00f3ximas. As aperturas dos orificios nasais estend\u00edanse \u00f3 longo do bico, e non ti\u00f1an un septo \u00f3seo. O cranio (exclu\u00edndo o bico) era m\u00e1is ancho que longo, e o \u00f3so frontal ti\u00f1a forma de c\u00fapula, co punto m\u00e1is alto por riba da parte traseira das cavidades oculares. Estas cavidades ocupaban a maior\u00eda da parte traseira do cranio. Os aneis escler\u00f3ticos dentro do ollo estaban formados por once pequenos \u00f3sos, un n\u00famero semellante \u00f3 dalgunhas especies de pombas. A mand\u00edbula era lixeiramente curvada, cada metade cunha abertura, \u00f3 igual que noutras especies de pombas.\nO dodo ti\u00f1a unhas 19 v\u00e9rtebras presinsacrais, (as do colo e t\u00f3rax, inclu\u00edndo tres fusionadas nun notarium), 16 v\u00e9rtebras sinsacrais (as da rexi\u00f3n lumbar e sacro), seis v\u00e9rtebras caudais e un pig\u00f3stilo. O pescozo ti\u00f1a zonas ben desenvolvidas para as uni\u00f3ns de m\u00fasculos e ligamentos, probablemente para poder termar do peso do seu cranio e bico. Ti\u00f1a seis costelas en cada lado, catro delas articuladas co esterno por medio de costelas esternais. O propio esterno era grande, mais pequeno en relaci\u00f3n co corpo da ave, tendo como referencia os doutras pombas m\u00e1is pequenas con capacidade de voo. Era altamente pneum\u00e1tico, ancho e relativamente groso en secci\u00f3n transversal. Os \u00f3sos da cintura escapular, omoplatas e \u00e1s eran de tama\u00f1o reducido en comparaci\u00f3n cos doutras pombas voadoras, e m\u00e1is flexibles en comparaci\u00f3n cos do \"Pezophaps solitaria\", malia que ning\u00fan dos compo\u00f1entes esquel\u00e9ticos individuais ti\u00f1a desaparecido. Por\u00e9n, o carpometacarpo do dodo era m\u00e1is robusto que o do \"P. solitaria\". A s\u00faa pelve era m\u00e1is ancha que a do \"P. solitaria\" e outras especies relacionadas, mais a\u00ednda as\u00ed era comparable \u00e1s proporci\u00f3ns doutras pombas voadoras m\u00e1is pequenas. Gran parte dos \u00f3sos das patas eran m\u00e1is robustos que os das pombas e os de \"P. solitaria\", pero as proporci\u00f3ns na s\u00faa lonxitude eran distintas.\nMoitas das caracter\u00edsticas que distinguen os esqueletos do dodo e do \"Pezophaps solitaria\" doutras pombas atrib\u00faense \u00e1 s\u00faa perda da capacidade de voo. Os seus elementos p\u00e9lvicos eran m\u00e1is grosos que os das pombas voadoras para poder soster o seu maior peso, e a rexi\u00f3n pectoral e pequenas \u00e1s eran pedom\u00f3rficas, estaban subdesenvolvidas e presentaban caracter\u00edsticas xuven\u00eds. O cranio, tronco e extremidades p\u00e9lvicas eran peram\u00f3rficas, cambiando de forma considerable coa idade. O dodo compart\u00eda outras caracter\u00edsticas con \"Pezophaps solitaria\", como caracter\u00edsticas do cranio, pelve e esterno, as\u00ed como o seu gran tama\u00f1o. Diferenci\u00e1base desta outra especie noutros aspectos, sendo m\u00e1is robusto e baixo que o \"Pezophaps solitaria\", cun cranio e bico m\u00e1is grande, unha cavidade cranial redondeada e unhas \u00f3rbitas m\u00e1is pequenas. O pescozo e patas do dodo eran proporcionalmente m\u00e1is curtas, e non posu\u00eda un equivalente do vulto presente nos pulsos do \"Pezophaps solitaria\".\nDescrici\u00f3ns coet\u00e1neas.\nA maior\u00eda das descrici\u00f3ns coet\u00e1neas do dodo at\u00f3panse en diarios de navegaci\u00f3n e rexistros de nav\u00edos da Compa\u00f1\u00eda Holandesa das Indias Orientais que atracaban en Mauricio cando o Imperio Holand\u00e9s gobernaba a illa. Estes rexistros utiliz\u00e1banse como gu\u00edas para futuras viaxes. Poucos dos recontos coet\u00e1neos son fiables, xa que moitos est\u00e1n baseados noutros testemu\u00f1os previos, e ning\u00fan deles foi escrito por un cient\u00edfico. Un dos primeiros destes rexistros, o do diario de 1598 do vicealmirante Wybrand van Warwijck, describe esta ave da seguinte forma:\nUnha das descrici\u00f3ns m\u00e1is detalladas \u00e9 a de Thomas Herbert en \"A Relation of Some Yeares Travaille into Afrique and the Greater Asia\", de 1634:\nRepresentaci\u00f3ns coet\u00e1neas.\nO diario de viaxe do nav\u00edo holand\u00e9s \"Gelderland\" (1601\u20131603), redescuberto nos anos 1860, cont\u00e9n os \u00fanicos bosquexos co\u00f1ecidos de esp\u00e9cimes vivos ou recentemente matados que se debuxaron en Mauricio. Atribu\u00edronse \u00f3 artista profesional Joris Joostensz Laerle, quen tam\u00e9n debuxara outras aves mauricianas actualmente extintas, e a un segundo artista menos refinado. \u00c1 marxe destes bosquexos, desco\u00f1\u00e9cese cantas das aproximadamente vinte ilustraci\u00f3ns de dodos datadas no s\u00e9culo XVII est\u00e1n feitas a partir de exemplares vivos ou embalsamados, o que afecta a s\u00faa fiabilidade.\nT\u00f3dalas representaci\u00f3ns posteriores a 1638 est\u00e1n aparentemente baseadas en imaxes previas, momento no que os rexistros que mencionaban dodos torn\u00e1ronse m\u00e1is escasos. As diferenzas entre as distintas representaci\u00f3ns deron lugar a que autores como Anthonie Cornelis Oudemans e Masauji Hachisuka especulasen sobre o dimorfismo sexual, caracter\u00edsticas ortox\u00e9nicas, variaci\u00f3n estacional e incluso sobre a existencia de distintas especies, teor\u00edas non aceptadas pola comunidade cient\u00edfica. Xa que alg\u00fans detalles como as marcas do bico, a forma das plumas da cola e a coloraci\u00f3n da ave var\u00edan de relato en relato, resulta imposible determinar a morfolox\u00eda exacta destas caracter\u00edsticas, se son indicadores de idade ou sexo, ou incluso se reflicten a realidade. O especialista en dodos Julian Hume argumentou que os orificios nasais do dodo ser\u00edan unhas fendeduras, como se representaron nas imaxes do \"Gelderland\", nas de Cornelis Saftleven, nas da Crocker Art Gallery e nas de Ustad Mansur. Segundo esta afirmaci\u00f3n, os grandes orificios nasais habituais en moitas pinturas indican que estas utilizaron esp\u00e9cimes de taxidermia como modelos. A maior\u00eda de representaci\u00f3ns do dodo pres\u00e9ntano coas \u00e1s nunha posici\u00f3n estendida, \u00f3 contrario que as pombas voadoras, pero de forma semellante a outras aves non voadoras como as avestruces e os kiwis.\nA imaxe tradicional do dodo \u00e9 a dunha ave gorda e torpe, pero esta visi\u00f3n poder\u00eda ser esaxerada. A opini\u00f3n cient\u00edfica xeral concorda en que a maior\u00eda de representaci\u00f3ns antigas europeas estiveron baseadas en aves en catividade ou esp\u00e9cimes embalsamados. Tam\u00e9n se considerou que estas imaxes poder\u00edan representar dodos con plumas inchadas, como parte dun comportamento particular. O pintor neerland\u00e9s Roelant Savery foi o ilustrador de dodos m\u00e1is prol\u00edfico e influente, realizando polo menos unhas dez representaci\u00f3ns, habitualmente nas esquinas inferiores dos seus cadros. Unha das s\u00faas pinturas de m\u00e1is sona datada en 1626, co\u00f1ecida como \"O Dodo de Edwards\" debido a que pertencera \u00f3 ornit\u00f3logo George Edwards, converteuse na imaxe est\u00e1ndar do dodo. Esta pintura, conservada no Museo de Historia Natural de Londres, amosa unha ave particularmente grosa e foi a fonte dun gran n\u00famero doutras ilustraci\u00f3ns de dodos.\nUnha pintura mogol redescuberta en San Petersburgo nos anos 1950 amosa un dodo xunto a outras aves nativas da India. Nesta pintura repres\u00e9ntase unha ave m\u00e1is estilizada de cor marr\u00f3n. Tanto o seu descubridor, A. Iwanow, coma o especialista en dodos Julian Hume consideran que \u00e9 unha das representaci\u00f3ns m\u00e1is certeiras dun dodo en vida, xa que as outras aves que aparecen nesta obra son claramente identificables e est\u00e1n representadas cunha coloraci\u00f3n axeitada. Esta pintura data do s\u00e9culo XVII e atrib\u00faese \u00f3 artista Ustad Mansur. A ave representada probablemente viv\u00eda na \"m\u00e9nagerie\" do emperador mogol Jahangir, en Surat, onde o viaxeiro ingl\u00e9s Peter Mundy afirmara ter visto dodos nunha das s\u00faas viaxes. No ano 2014 informouse do descubrimento doutra ilustraci\u00f3n india dun dodo, pero finalmente determinouse que era unha obra derivada dunha ilustraci\u00f3n alem\u00e1 de 1836.\nComportamento e ecolox\u00eda.\nNon se co\u00f1ece moito do comportamento do dodo, xa que a maior\u00eda das descrici\u00f3ns coet\u00e1neas son moi breves. Base\u00e1ndose nas estimaci\u00f3ns do seu peso, suxeriuse que os machos poder\u00edan chegar a vivir 21 anos, e as femias 17. Estudos sobre a capacidade de sustentaci\u00f3n dos seus \u00f3sos das pernas indicaron que poder\u00eda correr a unha velocidade relativamente r\u00e1pida. As s\u00faas patas eran robustas e fortes para poder termar do seu peso, pero tam\u00e9n lle daban axilidade e manobrabilidade no seu denso h\u00e1bitat previo \u00e1 chegada dos humanos. Malia que as s\u00faas \u00e1s eran pequenas, o descubrimento de marcas de m\u00fasculos ben desenvolvidos nos restos \u00f3seos conservados indican que non eran completamente vestixiais, e poder\u00edan telas usado para diversos comportamentos de exhibici\u00f3n e para manter o equilibrio, de forma semellante a outras especies de pombas. A diferenza do \"Pezophaps solitaria\", non hai evidencias de que o dodo utilizase as s\u00faas \u00e1s en loitas intraespec\u00edficas. Malia que se atoparon alg\u00fans \u00f3sos de dodo con fracturas sandadas, ti\u00f1a uns m\u00fasculos pectorais d\u00e9biles e unhas \u00e1s m\u00e1is reducidas que esa outra especie. No seu lugar, o dodo poder\u00eda utilizar o seu grande e curvado bico nas disputas territoriais. Por mor da maior pluviosidade e menor variaci\u00f3n estacional que presenta Mauricio en comparaci\u00f3n con Rodrigues, que poder\u00eda ter afectado a dispo\u00f1ibilidade de recursos na illa, o dodo ter\u00eda menos motivos para evolucionar comportamentos territoriais agresivos, e o \"Pezophaps solitaria\" era probablemente unha especie m\u00e1is agresiva.\nDesco\u00f1\u00e9cese cal era o h\u00e1bitat preferido do dodo, mais as antigas descrici\u00f3ns suxiren que habitaba os bosques das zonas costeiras m\u00e1is secas do sur e o oeste de Mauricio. Este punto de vista ap\u00f3iase no feito de que o pantano Mare aux Songes, onde se descubriron a maior\u00eda de restos de dodo, est\u00e1 preto do mar no sueste da illa. Esta distribuci\u00f3n tan limitada poder\u00eda ter contribu\u00eddo \u00e1 s\u00faa extinci\u00f3n. Un mapa de 1601 do diario do \"Gelderland\" amosa unha pequena illa na costa de Mauricio onde cazaron varios dodos. Segundo o experto Julian Hume esta illa ser\u00eda l\u2019\u00eele aux Benitiers na ba\u00eda Tamarin, na costa oeste de Mauricio. Tam\u00e9n se atoparon \u00f3sos subf\u00f3siles dentro de covas nas zonas de terras m\u00e1is altas, indicando que a ave tam\u00e9n habitou nalg\u00fan momento zonas monta\u00f1osas. Os diversos estudos realizados no pantano Mare aux Songes demostraron que o seu h\u00e1bitat estaba dominado por \u00e1rbores de \"Sideroxylon grandiflorum\" e \"Pandanus\" as\u00ed como de palmeiras end\u00e9micas. Mentres que as zonas circundantes se mantiveron m\u00e1is secas, a proximidade coa costa e a humidade do pantano Mare aux Songes favoreceron a aparici\u00f3n dunha maior diversidade de especies de plantas.\nMoitas das especies end\u00e9micas de Mauricio extingu\u00edronse trala chegada dos humanos, e o ecosistema da illa quedou seriamente danado. Antes da chegada dos humanos, Mauricio estaba cuberta por completo de bosques, dos que queda un n\u00famero moi reducido por mor da deforestaci\u00f3n, e a fauna end\u00e9mica sobrevivente est\u00e1 ameazada. O dodo viv\u00eda xunto a outras aves mauricianas recentemente extintas, inclu\u00edndo as especies \"Aphanapteryx bonasia\", \"Lophopsittacus mauritianus\", \"Psittacula bensoni\", \"Alectroenas nitidissimus\", \"Mascarenotus sauzieri\", \"Fulica newtonii\", \"Alopochen mauritiana\", \"Anas theodori\" e \"Nycticorax mauritianus\". Entre os r\u00e9ptiles mauricianos extintos est\u00e1n as especies \"Cylindraspis inepta\", \"Cylindraspis triserrata\", \"Leiolopisma mauritiana\" e \"Bolyeria multocarinata\". O morcego \"Pteropus subniger\" e o caracol \"Tropidophora carinata\" viv\u00edan en Mauricio e Reuni\u00f3n, pero desapareceron de \u00e1mbalas d\u00faas illas. Algunhas plantas end\u00e9micas tam\u00e9n se extinguiron, inclu\u00edndo as especies \"Casearia tinifolia\" e \"Angraecum palmiforme\".\nDieta.\nUn documento neerland\u00e9s de 1631, redescuberto en 1887 mais posteriormente perdido, \u00e9 o \u00fanico rexistro escrito da dieta do dodo ademais de mencionar que utilizaba o seu bico para defenderse:\nA maiores da froita ca\u00edda, o dodo probablemente subsist\u00eda a base de noces, sementes, bulbos e ra\u00edces. \u00c9 probable que tam\u00e9n comese cangrexos e crust\u00e1ceos, \u00f3 igual que outras especies do x\u00e9nero \"Goura\". Os seus h\u00e1bitos alimentarios ser\u00edan vers\u00e1tiles, xa que os esp\u00e9cimes capturados foron alimentados con diversos tipos de alimentos durante as longas viaxes mari\u00f1as. Oudemans suxeriu que xa que Mauricio ten unha marcada diferenciaci\u00f3n entre as estaci\u00f3ns secas e h\u00famidas, o dodo probablemente engordaba a base de froitas maduras \u00f3 final da estaci\u00f3n h\u00famida para sobrevivir \u00e1 estaci\u00f3n seca, cando a comida era m\u00e1is escasa, en concordancia cos rexistros coet\u00e1neos que describ\u00edan a ave como posuidora dun \u00e1vido apetito. France Staub suxeriu que o dodo poder\u00eda alimentarse principalmente de froitos de palmeiras, e tentou correlacionar o ciclo de engorde do dodo co r\u00e9xime de produci\u00f3n de froita das palmeiras.\nOs elementos esquel\u00e9ticos da s\u00faa mand\u00edbula superior ser\u00edan movibles entre eles, o que afectar\u00eda \u00f3 seu comportamento alimentario. Noutras aves existentes, como as pombas frux\u00edvoras, os premaxilares movibles ax\u00fadanas a inxerir alimentos de gran tama\u00f1o. O bico do dodo ser\u00eda capaz de soportar grandes cargas de forza, o que indica que levaba unha dieta de alimentos duros. No ano 2016 creouse o primeiro endomolde en 3D dun cerebro de dodo. A an\u00e1lise deste indicou que malia que o seu cerebro era semellante \u00f3 doutras pombas en moitos aspectos, o dodo ti\u00f1a un bulbo olfactivo comparativamente m\u00e1is grande, outorg\u00e1ndolle un bo sentido do olfacto que poder\u00eda terlle axudado a localizar froitos e pequenas presas.\nVarias fontes coet\u00e1neas afirman que o dodo utilizaba gastr\u00f3litos para axudarse na dixesti\u00f3n. O escritor ingl\u00e9s Hamon L'Estrange foi testemu\u00f1a dun exemplar vivo en Londres e describiuno como segue:\nDesco\u00f1\u00e9cese como alimentaban as s\u00faas cr\u00edas, pero outras pombas con relaci\u00f3ns familiares pr\u00f3ximas utilizan leite de boche. As representaci\u00f3ns coet\u00e1neas do dodo am\u00f3sano cun gran boche, probablemente utilizado para almacenar comida e producir este leite de boche. Segundo un estudo de 2005 o tama\u00f1o m\u00e1ximo dos dodos e dos \"Pezophaps solitaria\" estar\u00eda limitado pola cantidade de leite de boche que pod\u00edan producir para as s\u00faas cr\u00edas durante as primeiras fases do seu crecemento.\nEn 1973 considerouse que a \"Sideroxylon grandiflorum\", chamada en ocasi\u00f3ns \"\u00e1rbore do dodo\", estaba a desaparecer en Mauricio, illa na que \u00e9 end\u00e9mica. Supostamente s\u00f3 quedaban ent\u00f3n 13 esp\u00e9cimes, todos eles duns 300 anos de idade. Stanley Temple sosti\u00f1a a hip\u00f3tese de que esta planta depend\u00eda do dodo para a s\u00faa propagaci\u00f3n, e que as s\u00faas sementes s\u00f3 xerminaban tras pasar polo tracto dixestivo da ave, afirmando que a \"Sideroxylon grandiflorum\" estaba case coextinta por mor da desaparici\u00f3n do dodo. Temple pasou por alto varios informes dos anos 1940 que atoparan que as sementes desta planta xerminaban, a\u00ednda que de forma ocasional, sen pasar por un proceso de abrasi\u00f3n durante a dixesti\u00f3n. Outros investigadores disputaron esta hip\u00f3tese suxerindo que o declive desta \u00e1rbore fora esaxerado, ou que as sementes tam\u00e9n as distribu\u00edan outros animais extintos como as tartarugas \"Cylindraspis\", alg\u00fans megaquir\u00f3pteros ou o papagaio \"Lophopsittacus mauritianus\". Segundo Wendy Strahm e Anthony Cheke, dous expertos na ecolox\u00eda das illas Mascare\u00f1as, esta \u00e1rbore, malia escasa, xerminou dende a extinci\u00f3n do dodo e o n\u00famero de exemplares chega \u00e1s varias centenas, desacreditando a visi\u00f3n de Temple sobre a relaci\u00f3n exclusiva de supervivencia entre o dodo e esta planta.\nReproduci\u00f3n e desenvolvemento.\n\u00d3 ser unha ave non voadora e terrestre, e pola falta de predadores mam\u00edferos ou outras clases de inimigos naturais en Mauricio, o m\u00e1is probable \u00e9 que o dodo tivera o seu ni\u00f1o no chan. O informe do explorador Fran\u00e7ois Cauche do ano 1651 \u00e9 a \u00fanica descrici\u00f3n coet\u00e1nea dos ovos e do canto do dodo:\nO escrito de Cauche \u00e9 problem\u00e1tico, xa que tam\u00e9n menciona que a ave que estaba a describir ti\u00f1a tres dedas e non ti\u00f1a lingua, \u00f3 contrario que os dodos. Isto deu lugar a que alg\u00fans estudosos considerasen que Cauche estaba a describir unha nova especie de dodo. A s\u00faa descrici\u00f3n estivo con toda probabilidade mesturada coa dun casuario, e os escritos de Cauche presentan outras inconsistencias a maiores. Unha menci\u00f3n dunha \"xove avestruz\" subida a bordo dun nav\u00edo no ano 1617 \u00e9 a \u00fanica outra referencia dun posible dodo xuvenil. No museo de East London en Sur\u00e1frica cons\u00e9rvase un suposto ovo dun dodo, doado por Marjorie Courtenay-Latimer, obtido pola s\u00faa t\u00eda-avoa de mans dun capit\u00e1n de nav\u00edo que afirmaba telo atopado nun pantano en Mauricio. No ano 2010, o conservador deste museo propuxo utilizar t\u00e9cnicas de estudo xen\u00e9tico para determinar a s\u00faa autenticidade, xa que poder\u00eda tratarse dun ovo anormal de avestruz.\nDada a posible posta dun \u00fanico ovo e do gran tama\u00f1o da ave, prop\u00faxose que o dodo presentar\u00eda selecci\u00f3n K, producindo un baixo n\u00famero de cr\u00edas altriciais que precisar\u00edan de coidados dos seus proxenitores ata a s\u00faa maduraci\u00f3n. Existen algunhas evidencias de que o dodo poder\u00eda ter un per\u00edodo de desenvolvemento estendido, inclu\u00edndo o seu gran tama\u00f1o e o feito de que as aves tropicais e frux\u00edvoras te\u00f1en unha taxa de crecemento m\u00e1is lenta. O feito de que non se atopasen restos de dodos xuven\u00eds no pantano Mare aux Songes pode indicar que os dodos ti\u00f1an poucos fillos, que maduraban axi\u00f1a, que as zonas de cr\u00eda estaban lonxe do pantano ou que o risco de quedar atrapado na lama do pantano era estacional.\nUn estudo de 2017 examinou a histolox\u00eda de secci\u00f3ns delgadas de \u00f3sos de dodo, doutras aves modernas de Mauricio, da ecolox\u00eda local e de escritos coet\u00e1neos, co obxectivo de recuperar informaci\u00f3n sobre a historia vital do dodo. Este estudo suxeriu que os dodos criaban \u00f3 redor do mes de agosto, tras acadar un determinado nivel de graxa corporal, correspondendo cos ciclos de moitos outros vertebrados de Mauricio. As cr\u00edas medrar\u00edan rapidamente, acadando tama\u00f1os de case adulto e unha madureza sexual antes do ver\u00e1n austral ou da tempada de cicl\u00f3ns. Os dodos adultos que acababan de reproducirse mudaban as plumas tralo ver\u00e1n austral, \u00f3 redor do mes de marzo. As plumas das \u00e1s e da cola eran as primeiras en cambiar, e a muda estar\u00eda completada a finais de xullo, a tempo para a seguinte estaci\u00f3n de cr\u00eda. As diferentes fases da muda poder\u00edan deberse a inconsistencias nas descrici\u00f3ns coet\u00e1neas da plumaxe do dodo.\nRelaci\u00f3n cos humanos.\nA illa de Mauricio fora visitada previamente polos \u00e1rabes na Idade Media e por nav\u00edos portugueses, que a nomearon \"ilha do Cern\u00e9\", entre os anos 1507 e 1513, mais ning\u00fan deles se asentou al\u00ed e non se co\u00f1ecen rexistros de dodos por parte deles. O Imperio Holand\u00e9s adquiriu Mauricio no ano 1598, renome\u00e1ndoa Mauricio de Nassau, e utiliz\u00e1ndoa para o aprovisionamento de nav\u00edos mercantes da Compa\u00f1\u00eda Holandesa das Indias Orientais dende ent\u00f3n. As primeiras menci\u00f3ns de dodos das que se ten constancia prove\u00f1en de viaxeiros neerlandeses durante a Segunda Expedici\u00f3n Holandesa a Indonesia, liderada polo almirante Jacob van Neck en 1598. Tam\u00e9n aparecen en rexistros publicados en 1601, que incl\u00faen a primeira ilustraci\u00f3n publicada desta ave. Xa que os primeiros mari\u00f1eiros que chegaron a Mauricio estiveran no mar durante moito tempo, o seu interese por estas grandes aves foi principalmente culinario. O diario de viaxe de 1602 de Willem Van West-Zanen do nav\u00edo \"Bruin-Vis\" menciona que cazaron uns 24 ou 25 dodos para comida, consumindo dous en cada comida e preservando o resto en salgadura. Unha ilustraci\u00f3n de 1648 para unha versi\u00f3n publicada deste diario de viaxe, na que se amosa a matanza de varios dodos, dun dugongo e do que semellan varios \"Psittacula bensoni\", inclu\u00eda un poema en holand\u00e9s, traducido \u00f3 ingl\u00e9s no ano 1848 por Hugh Strickland:\nAlg\u00fans destes primeiros viaxeiros consideraban a carne do dodo pouco saborosa, e prefer\u00edan comer papagaios e pombas, mentres que outros a describiron como dura pero boa. Tam\u00e9n houbo outros mari\u00f1eiros que cazaron dodos polas s\u00faas moegas, que consideraban a parte m\u00e1is gustosa da ave. Os dodos eran doados de cazar, mais os cazadores ti\u00f1an que ter coidado para evitar que lles picasen cos seus grandes bicos.\nO descubrimento do dodo e do \"Aphanapteryx bonasia\" levaron a que o viaxeiro Peter Mundy especulase sobre a s\u00faa aparici\u00f3n exclusiva na illa, 230 anos antes da teor\u00eda da evoluci\u00f3n de Darwin:\nDodos transportados \u00f3 estranxeiro.\nO dodo resultou o suficientemente interesante para que se enviasen exemplares vivos a Europa e a Oriente. O n\u00famero de dodos levados desta forma que chegaron vivos \u00f3s seus destinos \u00e9 incerto, e desco\u00f1\u00e9cese a certeza da s\u00faa relaci\u00f3n coas representaci\u00f3ns coet\u00e1neas e os poucos restos non f\u00f3siles que se conservan en diversos museos europeos. Base\u00e1ndose nunha combinaci\u00f3n de descrici\u00f3ns coet\u00e1neas, pinturas e esp\u00e9cimes, Julian Hume inferiu que polo menos once exemplares de dodo chegaron vivos \u00f3s seus destinos.\nA descrici\u00f3n de L'Estrange sobre un dodo que viu en Londres no ano 1638 \u00e9 o \u00fanico rexistro que menciona de forma espec\u00edfica un exemplar vivo en Europa. En 1626 Adriaen van de Venne debuxou un dodo que segundo el vira en \u00c1msterdam, mais sen mencionar se estaba vivo, e a s\u00faa representaci\u00f3n \u00e9 reminiscente do \"Dodo de Edwards\" de Savery. Mundy viu dous exemplares vivos en Surat, India, entre os anos 1628 e 1634, un dos cales poder\u00eda ser o exemplar pintado por Ustad Mansur \u00f3 redor do ano 1625. En 1628 Emmanuel Altham visitou Mauricio e envioulle unha carta \u00f3 seu irm\u00e1n en Inglaterra mencion\u00e1ndolle o env\u00edo dun dodo. Desco\u00f1\u00e9cese se o dodo sobreviviu a esta viaxe, e a carta orixinal quedou destru\u00edda nun incendio no s\u00e9culo XIX:\nA primeira pintura dun dodo en Europa da que se ten constancia \u00e9 dunha colecci\u00f3n de pinturas datadas de na que se representan varios animais da \"men\u00e1gerie\" real do emperador Rodolfo II en Praga. Esta colecci\u00f3n inclu\u00eda tam\u00e9n cadros doutros animais de Mauricio. O dodo representado nesta obra, que poder\u00eda ser un exemplar xuvenil, semella estar disecado ou embalsamado, e poder\u00eda ter vivido no zoo do emperador durante un tempo xunto \u00f3s outros animais. O feito de que houbese dodos completos disecados en Europa indica que chegaron vivos \u00f3 continente e foron disecados al\u00ed.\nUn dodo en particular foi enviado a Nagasaki, no Xap\u00f3n, en 1647, mais desco\u00f1\u00e9cese se finalmente chegou \u00f3 seu destino. Varios documentos coet\u00e1neos, publicados por primeira vez no ano 2014, probaban esta historia como certa, indicando que chegara vivo. Estaba destinado como regalo, e malia a s\u00faa rareza estaba valorado igual ca un gamo branco e unha pedra bezoar. Este dodo foi o \u00faltimo exemplar vivo en catividade do que se ten constancia nos rexistros escritos.\nExtinci\u00f3n.\nDa mesma forma que moitos outros animais que evolucionaron illados de predadores significativos, o dodo non lles ti\u00f1a medo \u00f3s humanos. Isto sumado \u00e1 s\u00faa incapacidade para voar provocou que fose unha presa doada para os mari\u00f1eiros. Malia que alg\u00fans rexistros illados describen matanzas masivas de dodos para aprovisionar os nav\u00edos, as investigaci\u00f3ns arqueol\u00f3xicas non atoparon practicamente ningunha evidencia da caza humana. Os \u00f3sos de polo menos dous dodos atop\u00e1ronse en covas de Baie du Cap que serv\u00edan de refuxio para escravos fuxitivos e convictos no s\u00e9culo XVII, de dif\u00edcil acceso para os dodos por mor da altitude e dureza do terreo. A poboaci\u00f3n humana de Mauricio, nunha \u00e1rea de 1860\u00a0km2, nunca excedeu as 50 persoas no s\u00e9culo XVII, mais introduc\u00edronse outros animais como cans, porcos, gatos, ratas e a especie de macacos \"Macaca fascicularis\" que saqueaban os ni\u00f1os de dodo e compet\u00edan polos limitados recursos alimentarios da illa. \u00d3 mesmo tempo os humanos destru\u00edron o h\u00e1bitat de bosque dos dodos. O impacto dos animais introducidos na poboaci\u00f3n de dodos, especialmente dos porcos e dos macacos, consid\u00e9rase m\u00e1is severa que a propia caza das aves. Non se considera que as ratas fosen unha gran ameaza para os ni\u00f1os, xa que os dodos estaban afeitos a tratar cos cangrexos de terra locais.\nO dodo poder\u00eda ser xa un animal escaso ou localizado antes da propia chegada dos humanos a Mauricio, xa que \u00e9 pouco probable que se extinguise tan rapidamente de ter ocupado t\u00f3dalas \u00e1reas remotas da illa. Unha expedici\u00f3n no ano 2005 atopou restos subf\u00f3siles de dodos e doutros animais que morreron durante unha enchente s\u00fabita. Este tipo de mortalidades masivas po\u00f1er\u00edan m\u00e1is a\u00ednda en perigo a unha especie que xa estaba en risco de extinci\u00f3n. Por\u00e9n, o feito de que o dodo sobrevivise centos de anos de actividade volc\u00e1nica e cambios clim\u00e1ticos demostra que esta ave era resistente dentro do seu ecosistema.\nExiste unha controversia sobre a data exacta de extinci\u00f3n do dodo. O \u00faltimo rexistro amplamente aceptado dun avistamento dun dodo \u00e9 o informe de 1662 do mari\u00f1eiro naufragado Volkert Evertsz do nav\u00edo holand\u00e9s \"Arnhem\", quen describiu aves cazadas nun pequeno illote na costa de Mauricio, que poder\u00eda ter sido a \u00cele D'Ambre:\nConsid\u00e9rase que os dodos deste illote non ter\u00edan por que ser necesariamente os \u00faltimos membros da especie. O \u00faltimo avistamento dun dodo aparece descrito nos rexistros de caza de Isaac Johannes Lamotius do ano 1688. A an\u00e1lise estat\u00edstica destes rexistros por parte de Roberts e Solow deu unha nova data de extinci\u00f3n estimada de 1693, cun intervalo de confianza dun 95% para o per\u00edodo entre 1688 e 1715. Os autores desta an\u00e1lise indicaron tam\u00e9n que xa que o \u00faltimo avistamento antes de 1662 foi no ano 1638, o dodo poder\u00eda ser xa moi escaso na d\u00e9cada de 1660, polo que un rexistro disputado dun escravo escapado no ano 1674 non se pode descartar sen m\u00e1is.\nAnthony Cheke destacou que algunhas descrici\u00f3ns posteriores a 1662 utilizan os nomes \"Dodo\" e \"Dodaers\" \u00f3 referirse \u00f3 \"Aphanapteryx bonasia\", indicando que trala propia desaparici\u00f3n do dodo estes nomes foron transferidos a outra especie. Por mor disto, Cheke indica que a descrici\u00f3n de 1662 \u00e9 a \u00faltima observaci\u00f3n crible. Un reconto de 1668 do viaxeiro ingl\u00e9s John Marshall, que utilizou os nomes \"Dodo\" e \"Gali\u00f1a Vermella\" de forma intercambiable para o \"Aphanapteryx bonasia\", menciona que a s\u00faa carne era \"dura\", o que recorda a descrici\u00f3n da carne feita no reconto do ano 1681. Incluso o reconto de 1662 foi cuestionado por Errol Fuller, xa que a reacci\u00f3n \u00f3s cantos de perigo das aves concordan cos descritos para o \"Aphanapteryx bonasia\". Ata que se propuxo esta explicaci\u00f3n consider\u00e1base que unha descrici\u00f3n de \"dodos\" datada do 1681 era o \u00faltimo rexistro escrito dos mesmos, data que mante\u00f1en varios propo\u00f1entes. No ano 2014, Cheke afirmou que, grazas a varios manuscritos holandeses de recente accesibilidade, sab\u00edase que os colonos non viran ning\u00fan dodo na illa no per\u00edodo entre 1664 e 1674. Consid\u00e9rase pouco probable que se poida acadar unha resoluci\u00f3n definitiva para este desacordo, a menos que se poidan redescubrir informes tard\u00edos que mencionen o nome xunto a unha descrici\u00f3n f\u00edsica. A Lista Vermella da IUCN acepta o razoamento de Cheke para escoller a data de 1662, asumindo que os rexistros subsecuentes se refiren \u00f3 \"Aphanapteryx bonasia\". Os holandeses marcharon de Mauricio no ano 1710, e para ent\u00f3n o dodo xunto \u00e1 maior\u00eda de grandes vertebrados terrestres locais xa estaban extintos.\nMalia que o dodo xa era un animal escaso no s\u00e9culo XVII, a s\u00faa extinci\u00f3n non quedou reco\u00f1ecida ata o s\u00e9culo XIX. Isto foi en parte por motivos relixiosos, xa que a extinci\u00f3n non se consideraba posible ata que foi probada posteriormente por Georges Cuvier, e en parte porque gran parte dos cient\u00edficos dubidaban de que o dodo existira nalg\u00fan momento. Por mor da s\u00faa estra\u00f1a descrici\u00f3n, moitos cr\u00edan que se trataba dun mito. O dodo foi usado por primeira vez como un exemplo da extinci\u00f3n inducida polos humanos na revista \"Penny Magazine\" en 1833, e dende ent\u00f3n quedou establecido como unha \"icona\" da extinci\u00f3n.\nRestos f\u00edsicos.\nEsp\u00e9cimes do s\u00e9culo XVII.\nOs \u00fanicos restos existentes de dodos que se levaron a Europa no s\u00e9culo XVII son unha cabeza e unha garra disecadas no Museo de Historia Natural da Universidade de Oxford, un cranio no Museo Zool\u00f3xico da Universidade de Copenhague e unha mand\u00edbula superior e \u00f3sos das patas no Museo Nacional de Praga. Estes dous \u00faltimos foron redescubertos e identificados como restos de dodo a mediados do s\u00e9culo XIX. En varios antigos inventarios dalg\u00fans museos hai menci\u00f3ns a varios dodos embalsamados, mais non se co\u00f1ece ning\u00fan que sobrevivise. A maiores destes restos, Carolus Clusius mencionou no 1605 unha garra disecada, que pertenceu \u00f3 profesor neerland\u00e9s Pieter Pauw. Desco\u00f1\u00e9cese a s\u00faa procedencia e non se conserva, pero segundo Hume \u00e9 probable que fora obtida durante a viaxe de Van Neck.\nOs \u00fanicos restos con tecido brando co\u00f1ecidos, a cabeza de Oxford (esp\u00e9cime OUM 11605) e a garra, pertenc\u00edan \u00f3 \u00faltimo dodo embalsamado do que se ten constancia, mencionado orixinalmente como parte da colecci\u00f3n Tradescant en 1656 e trasladado \u00f3 Museo Ashmolean en 1659. Estes poder\u00edan ser restos da ave que Hamon L'Estrange viu en Londres, a ave enviada por Emanuel Altham ou unha doaz\u00f3n de Thomas Herbert. Xa que os restos non amosan sinais de ter sido montados, o esp\u00e9cime tam\u00e9n poder\u00eda terse preservado como un exemplar de estudo. Moitas das fontes afirman que o museo queimou o dodo embalsamado \u00f3 redor do ano 1755 por mor dunha deterioriaci\u00f3n severa, salvando s\u00f3 a cabeza e a pata. Por\u00e9n, a destruci\u00f3n deliberada deste esp\u00e9cime consid\u00e9rase un mito, xa que se deixara de exhibir para preservar o que quedaba del. O tecido brando remanente foise deteriorando a\u00ednda m\u00e1is dende ent\u00f3n. A cabeza foi diseccionada por Strickland e Melville, separando a pel do cranio en d\u00faas metades. A garra est\u00e1 nun estado esquel\u00e9tico, conservando s\u00f3 alg\u00fans anacos de pel e tend\u00f3ns, e na cabeza quedan moi poucas plumas. Este exemplar foi probablemente femia, xa que a garra \u00e9 un 11% m\u00e1is pequena que a garra de Londres pero ten caracter\u00edsticas de exemplar adulto. Estes restos estiveron expostos no museo de Oxford dende os anos 1860 ata 1998, momento no que pasaron a almacenarse para previr que sufrisen m\u00e1is danos. Noutros varios museos de todo o mundo cons\u00e9rvanse moldes desta cabeza.\nA pata disecada de Londres, mencionada por primeira vez no ano 1665 e transferida \u00f3 Museo Brit\u00e1nico no s\u00e9culo XVII, estivera exhibida \u00f3 car\u00f3n da pintura \"O Dodo de Edwards\" de Savery ata os anos 1840, e foi diseccionada tam\u00e9n por Strickland e Melville. Non estaba disposta nunha postura de p\u00e9, o que suxire que se cortara dun esp\u00e9cime vivo, e non dun embalsamado. Unha menci\u00f3n do ano 1896 indicaba que carec\u00eda de tegumentos, e crese que os seus \u00f3sos a\u00ednda perduran, malia que se desco\u00f1ece a s\u00faa localizaci\u00f3n.\nO cranio de Copenhague (esp\u00e9cime ZMUC 90-806) formara parte da colecci\u00f3n de Bernardus Paludanus en Enkhuizen ata o ano 1651, cando se trasladou ata o museo do Castelo Gottorf en Schleswig. Trala ocupaci\u00f3n danesa do castelo en 1702, a colecci\u00f3n do museo quedou asimilada na colecci\u00f3n real danesa. O cranio foi redescuberto por J. T. Reinhardt en 1840. Base\u00e1ndose na s\u00faa historia, poder\u00eda ser o resto de dodo sobrevivente m\u00e1is antigo dos que se levaran ata Europa no s\u00e9culo XVII. Este cranio \u00e9 13\u00a0mm m\u00e1is curto que o cranio de Oxford, e poder\u00eda ter sido dunha femia. O cranio estaba momificado, mais a s\u00faa pel acabou por desaparecer.\nA parte frontal do cranio (esp\u00e9cime NMP P6V-004389) do Museo Nacional de Praga atopouse en 1850 entre os restos do museo B\u00f6hmisches. En diversos rexistros list\u00e1banse outros elementos supostamente pertencentes a este esp\u00e9cime, mais consid\u00e9rase que tan s\u00f3 permanece este cranio parcial. Poder\u00eda ser un resto dun dodo disecado que inicialmente estivo na \"men\u00e1gerie\" do emperador Rodolfo II, posiblemente o esp\u00e9cime que pintaron Hoefnagel ou Savery.\nEsp\u00e9cimes subf\u00f3siles.\nAta 1860, os \u00fanicos restos de dodo co\u00f1ecidos eran os catro esp\u00e9cimes incompletos do s\u00e9culo XVII. Philip Burnard Ayres atopou os primeiros \u00f3sos subf\u00f3siles en 1860, que lle enviou a Richard Owen no Museo Brit\u00e1nico malia que este non publicou este descubrimento. En 1863, Owen pediulle \u00f3 bispo mauriciano Vincent Ryan que fixese correr a voz de que o informasen de calquera novo descubrimento de \u00f3sos de dodo. En 1865, George Clark, mestre do goberno en Mah\u00e9bourg, atopou unha serie de \u00f3sos subf\u00f3siles de dodo no pantano de Mare aux Songes \u00f3 sur de Mauricio, tras 30 anos dunha busca inspirada pola monograf\u00eda de Strickland e Melville. En 1866 Clark explicoulle o seu procedemento \u00e1 revista ornitol\u00f3xica \"The Ibis\": enviara os seus \"coolies\" a vadear polo centro do pantano, procurando os \u00f3sos cos seus p\u00e9s. Inicialmente atoparon poucos \u00f3sos, ata que limparon unha zona de herba que cubr\u00eda a parte m\u00e1is profunda do pantano onde atoparon gran cantidade de f\u00f3siles. Neste pantano atoparon restos de m\u00e1is de 300 dodos, mais poucos cranios e \u00f3sos das \u00e1s, posiblemente porque as partes superiores dos corpos foran levadas pola corrente ou comidas por outros animais mentres que as partes inferiores quedaran atrapadas. A maior\u00eda de restos de dodo procedentes de Mare aux Songes ti\u00f1an unha coloraci\u00f3n marr\u00f3n de tons medios a escuros.\nOs informes de Clark sobre estes descubrimentos reavivaron o interese por esta ave. Richard Owen e Alfred Newton quer\u00edan ser os primeiros en describir a anatom\u00eda poscranial do dodo, polo que Owen mercou un cargamento de \u00f3sos de dodo que estaban dirixidos orixinalmente a Newton, o que deu lugar a unha rivalidade entre eles dous. Owen describiu os \u00f3sos en \"Memoir on the Dodo\" en outubro de 1866, mais baseou a s\u00faa reconstruci\u00f3n na pintura de Savery do \"Dodo de Edwards\" e describiuno demasiado baixo e obeso. En 1869, recibiu m\u00e1is \u00f3sos e corrixiu a s\u00faa descrici\u00f3n, indicando que era m\u00e1is ergueito. Pola s\u00faa banda Newton centrouse no \"Pezophaps solitaria\", e os \u00f3sos restantes que non adquiriron nin Owen nin Newton vend\u00e9ronse en poxas ou do\u00e1ronse a diversos museos. En 1889, Th\u00e9odor Sauzier recibiu a encarga de explorar os \"\"souvenirs\" hist\u00f3ricos\" de Mauricio e procurar m\u00e1is \u00f3sos de dodo no pantano Mare aux Songes. A s\u00faa expedici\u00f3n tivo \u00e9xito, atopando tam\u00e9n restos doutras especies extintas.\nNo ano 2005, un equipo de investigadores internacionais realizaron unha escavaci\u00f3n dunha parte do pantano Mare aux Songes, como parte do proxecto denominado \"International Dodo Research Project\". Para previr a malaria os brit\u00e1nicos cubriran o pantano con pedras de cimentaci\u00f3n durante o seu mandato en Mauricio, polo que os investigadores tiveron que retiralas. Nesta escavaci\u00f3n atoparon unha gran cantidade de restos, inclu\u00edndo \u00f3sos de polo menos 17 dodos en varias etapas de madurez (ning\u00fan deles xuven\u00eds), e varios \u00f3sos que pertenc\u00edan a un mesmo individuo preservado na s\u00faa posici\u00f3n natural. Estes descubrimentos public\u00e1ronse en decembro de 2005 no museo Naturalis de Leiden. O 63% dos f\u00f3siles atopados no pantano pertenc\u00edan a tartarugas do x\u00e9nero extinto \"Cylindraspis\", mentres que o 7,1% dos restos pertenc\u00edan a dodos, que foran depositados al\u00ed durante varios s\u00e9culos e est\u00e1n datados nuns 4000 anos de antig\u00fcidade. Escavaci\u00f3ns subsecuentes suxeriron que os dodos e outros animais quedaran atrapados no pantano \u00f3 intentaren beber auga durante un longo per\u00edodo de seca que tivera lugar hai uns 4200 anos. A maiores, as cianobacterias prosperaron nas condici\u00f3ns creadas polos excrementos dos animais que se reun\u00edan \u00f3 redor do pantano, que falec\u00edan por intoxicaci\u00f3n, deshidrataci\u00f3n, esmagamento ou \u00f3 quedaren atrapados. Malia que nas escavaci\u00f3ns recentes se atoparon gran cantidade de elementos esquel\u00e9ticos de animais, durante o s\u00e9culo XIX atop\u00e1ranse moi poucos destes, probablemente por mor do uso de m\u00e9todos de recolecci\u00f3n menos refinados.\nLouis Etienne Thirioux, naturalista afeccionado de Port Louis, atopou unha considerable cantidade de restos de dodo en diversas localizaci\u00f3ns \u00f3 redor do ano 1900. Entre eles estaba o primeiro esp\u00e9cime articulado, que tam\u00e9n era o primeiro esqueleto subf\u00f3sil de dodo atopado f\u00f3ra de Mare aux Songes, e os \u00fanicos restos dun esp\u00e9cime xuvenil, un tarsometatarso que xa non se conserva. O primeiro esp\u00e9cime atopouse en 1904 nunha cova preto da cova Le Pouce, sendo o \u00fanico esqueleto completo de dodo do que se ten constancia. Thirioux doou este exemplar \u00f3 museo Desjardins, posteriormente chamado Museo de Historia Natural do Instituto de Mauricio. Os herdeiros de Thrioux venderon un segundo esqueleto composto montado \u00f3 Museo de Ciencias Naturais de Durban de Sur\u00e1frica no ano 1918. Estes dous esqueletos representan os restos de dodo m\u00e1is completos que se co\u00f1ecen, inclu\u00edndo elementos \u00f3seos non rexistrados previamente. Malia que alg\u00fans escritores coet\u00e1neos notaron a importancia dos esp\u00e9cimes de Thrioux, estes non foron estudados cientificamente e quedaron esquecidos case por completo ata o ano 2011, cando un grupo de investigadores realizaron un escaneado por l\u00e1ser, reconstru\u00edndo modelos en 3D que se converteron na base dunha monograf\u00eda de 2016 sobre a osteolox\u00eda do dodo. No ano 2006, un grupo de exploradores descubriu un esqueleto completo de dodo nunha cova de lava en Mauricio, sendo este o segundo esqueleto unido dun esp\u00e9cime individual que se atopara na historia.\nEn todo o mundo hai un total de 26 museos que pos\u00faen restos significativos de dodos, case todos eles coa s\u00faa orixe no pantano Mare aux Songes. O Museo de Historia Natural de Londres, o Museo de Historia Natural Americano, o Museo de Zoolox\u00eda da Universidade de Cambridge, o Museo Senckenberg e outros museos pos\u00faen esqueletos case completos, ensamblados a partir de restos subf\u00f3siles de varios individuos. No ano 2011, redescubriuse unha caixa de madeira con \u00f3sos de dodo procedentes da \u00e9poca eduardiana no Museo Grant do University College de Londres mentres se levaban a cabo preparativos para un traslado.\nO dodo branco.\nO suposto \"dodo branco\" (ou \"solitario\") de Reuni\u00f3n consid\u00e9rase unha conxectura err\u00f3nea baseada en rexistros coet\u00e1neos do \"Threskiornis solitarius\" e en varias pinturas do s\u00e9culo XVII de aves brancas semellantes a dodos por parte de Pieter Withoos e Pieter Holsteyn que se descubriron no s\u00e9culo XIX. A confusi\u00f3n comezou cando Willem Ysbrandtszoon Bontekoe, quen visitou Reuni\u00f3n \u00f3 redor do ano 1619, mencionou unhas gordas aves non voadoras \u00e1s que se referiu como \"Dod-eersen\" no seu diario, mais sen mencionar a s\u00faa coloraci\u00f3n. Cando se publicou o seu diario no ano 1646, acompa\u00f1ouse dun gravado dun dodo do \"bosquexo da Crocker Art Gallery\" de Savery. O oficial en xefe J. Tatton foi o primeiro en mencionar no ano 1625 unha ave branca, robusta e non voadora como parte da fauna atopada en Reuni\u00f3n. Sieur Dubois e outros escritores coet\u00e1neos realizaron menci\u00f3ns subsecuentes a unha ave semellante de forma espor\u00e1dica.\nO bar\u00f3n Edmond de S\u00e9lys Longchamps cu\u00f1ou o nome binomial \"Raphus solitarius\" para estas aves en 1848, crendo que os informes se refer\u00edan a unha especie de dodo. Cando os naturalistas do s\u00e9culo XIX descubriron as pinturas de dodos brancos do s\u00e9culo XVII, asumiron que estas representaban a esta especie particular. Anthonie Cornelis Oudemans suxeriu que a discrepancia entre as pinturas e as vellas descrici\u00f3ns deb\u00edase a que as pinturas representaban femias, e que polo tanto a especie era sexualmente dim\u00f3rfica. Alg\u00fans autores tam\u00e9n cr\u00edan que as aves descritas eran dunha especie semellante \u00f3 \"Pezophaps solitaria\", xa que as referencias utilizaban o mesmo nome, ou que incluso exist\u00edan especies brancas tanto de dodos coma de \"P. solitaria\" na illa.\nA pintura de Pieter Withoos, a que se descubriu primeiro, semella estar baseada noutra pintura anterior de Pieter Holsteyn, da que se co\u00f1ecen tres versi\u00f3ns. Segundo Hume, Cheke, e Valledor de Lozoya, t\u00f3dalas representaci\u00f3ns de dodos brancos estaban baseadas no cadro de 1611 de Roelant Savery titulado \"Paisaxe con Orfeo e os animais\", ou en copias deste. Esta pintura incl\u00fae un esp\u00e9cime esbrancuxado e aparentemente baseado nun exemplar embalsamado que estaba naquel ent\u00f3n en Praga na colecci\u00f3n de Rodolfo II, para quen Savery traballou entre os anos 1607 e 1611. As pinturas posteriores de Savery presentan aves de cor agrisada, posiblemente porque para ent\u00f3n xa ter\u00eda visto outro exemplar. Cheke e Hume cren que o exemplar pintado era branco por mor do albinismo. Por\u00e9n, Valledor de Lozoya suxeriu que a plumaxe de cor clara poder\u00eda ser unha caracter\u00edstica xuvenil, o resultado de lavar con lixivia alg\u00fan vello esp\u00e9cime de taxidermia ou simplemente unha licenza art\u00edstica.\nEn 1987, describ\u00edronse f\u00f3siles dunha especie de ibis de recente extinci\u00f3n con orixe en Reuni\u00f3n, que posu\u00eda un peteiro relativamente curto, denominada \"Borbonibis latipes\". Esta descrici\u00f3n realizouse antes de que se fixese unha conexi\u00f3n cos informes do suposto \"solitario\". Cheke suxeriulle a un dos autores deste informe, Francois Moutou, que os f\u00f3siles poder\u00edan pertencer a un \"Threskiornis solitarius\", suxesti\u00f3n que se publicou posteriormente no ano 1995. Esta nova ave reasignouse \u00f3 x\u00e9nero \"Threskiornis\", combinado co ep\u00edteto espec\u00edfico \"\" tomado do nome binomial \"R. solitarius\". As aves deste x\u00e9nero son tam\u00e9n brancas e negras con picos delgados, o que coincide coas antigas descrici\u00f3ns do \"Threskiornis solitarius\", e na illa de Reuni\u00f3n non se atoparon restos de aves semellantes a dodos.\nTranscendencia cultural.\nA relevancia do dodo como un dos animais extintos m\u00e1is co\u00f1ecidos xunto a s\u00faa aparencia singular deu lugar a que se utilizase na literatura e na cultura popular coma un s\u00edmbolo dun concepto ou obxecto anticuado, como por exemplo na expresi\u00f3n en lingua inglesa \"dead as a dodo\" (\"morto coma un dodo\"), que significa algo incuestionablemente morto ou obsoleto. De forma semellante, a frase inglesa \"to go the way of the dodo\" (\"seguir o cami\u00f1o do dodo\") significa extinguirse ou quedar obsoleto, deixar de ser de uso ou pr\u00e1ctica com\u00fan, ou converterse nunha cousa do pasado. Na lingua inglesa \"dodo\" \u00e9 tam\u00e9n unha forma coloquial usada para referirse a unha persoa est\u00fapida e torpe, por mor da suposici\u00f3n de que a ave era est\u00fapida e doada de cazar.\nO dodo aparece frecuentemente en obras populares de ficci\u00f3n, e a\u00ednda antes da s\u00faa extinci\u00f3n apareceu na literatura europea, como s\u00edmbolo de terras ex\u00f3ticas e da gula. En 1865 esta ave apareceu como unha personaxe na obra de Lewis Carroll \"Alicia no Pa\u00eds das marabillas\". Crese que Carroll inclu\u00edu o dodo porque se identificaba con el e que adoptara o seu nome como alcume por mor da s\u00faa tartamudez, que lle fac\u00eda presentarse sen querer como \"Do-do-dodgson\", o seu apelido real. A gran popularidade do libro fixo que o dodo se convertese nunha icona moi co\u00f1ecida da extinci\u00f3n. O dodo aparece tam\u00e9n na adaptaci\u00f3n desta obra \u00f3 cinema de animaci\u00f3n de Disney \"Alice in Wonderland\" de 1951, e un grupo de dodos aparece no filme de animaci\u00f3n \"Ice Age\" de 2002, representados neste coma torpes aves, na procura dun efecto c\u00f3mico.\nO dodo util\u00edzase como s\u00edmbolo dunha gran variedade de produtos, especialmente en Mauricio. Aparece como soporte no escudo de Mauricio, util\u00edzase como marca de auga en t\u00f3dolos billetes de rupia de Mauricio, e aparece no fondo do formulario de inmigraci\u00f3n do pa\u00eds. Varias organizaci\u00f3ns medioambientais utilizan o dodo tam\u00e9n para promover a protecci\u00f3n de especies en perigo de extinci\u00f3n, como por exemplo a Durrell Wildlife Conservation Trust e o Zoo de Jersey. O Centro para a Diversidade Biol\u00f3xica con base en Tucson (Arizona), outorga un \"Premio Dodo de Goma\" anual a \"aqueles que m\u00e1is contrib\u00faen \u00e1 destruci\u00f3n de zonas salvaxes, especies e diversidade biol\u00f3xica\". \nNo ano 2011, a especie de ara\u00f1a \"Nephilingis dodo\" da subfamilia Nephilinae, que habita nos mesmos bosques que fixera o dodo, recibiu o nome desta ave nun intento de aumentar a concienciaci\u00f3n das necesidades de protecci\u00f3n do bioma de Mauricio. D\u00faas especies de formigas de Mauricio levan tam\u00e9n o nome do dodo: \"Pseudolasius dodo\", nomeada en 1946, e \"Pheidole dodo\", nomeada en 2013. Unha especie de is\u00f3podo dun arrecife de coral na costa de Reuni\u00f3n recibiu o nome \"Hansenium dodo\" en 1991. O nome \"dodo\" foi empregado por diversos cient\u00edficos \u00e1 hora de nomear elementos xen\u00e9ticos, na honra da natureza non voadora desta ave. Un xene de \"Drosophila melanogaster\" dentro dunha rexi\u00f3n dun cromosoma requirida para a capacidade de voo foi nomeado \"dodo\", e unha familia de transpos\u00f3ns da especie \"Phytophthora infestans\" recibiu o nome \"DodoPi\" \u00f3 conter mutaci\u00f3ns que eliminan a capacidade do elemento de saltar a novas localizaci\u00f3ns dentro dun cromosoma.\nNo ano 2009 unha ilustraci\u00f3n holandesa do s\u00e9culo XVII non publicada previamente vendeuse nunha poxa de Christie's, cun prezo de venda estimado de 6000 \u00a3. Desco\u00f1\u00e9cese se esta ilustraci\u00f3n est\u00e1 baseada nun esp\u00e9cime particular ou noutra imaxe previa, e finalmente vendeuse por 44\u00a0450 \u00a3.\nO poeta anglofranc\u00e9s Hilaire Belloc inclu\u00edu o seguinte poema sobre o dodo na s\u00faa obra \"The Bad Child's Book of Beasts\" de 1896:"}
{"id": "89533", "revid": "23204", "url": "https://gl.wikipedia.org/wiki?curid=89533", "title": "Cigano", "text": ""}
{"id": "89534", "revid": "1131", "url": "https://gl.wikipedia.org/wiki?curid=89534", "title": "Illas da Madalena", "text": "As illas da Madalena (franc\u00e9s \"\u00celes de la Madeleine\", ingl\u00e9s \"Magdalen Islands\") son un arquip\u00e9lago do oc\u00e9ano Atl\u00e1ntico situado no golfo de San Lourenzo, Quebec.\nTen unha superficie de 205,53 km\u00b2 e 12.560 habitantes, segundo o censo de 2006."}
{"id": "89536", "revid": "2074", "url": "https://gl.wikipedia.org/wiki?curid=89536", "title": "Ligaz\u00f3n qu\u00edmica", "text": ""}
{"id": "89538", "revid": "2074", "url": "https://gl.wikipedia.org/wiki?curid=89538", "title": "Elementos qu\u00edmicos", "text": ""}
{"id": "89539", "revid": "25871", "url": "https://gl.wikipedia.org/wiki?curid=89539", "title": "Solbeira de Limia, Xinzo de Limia", "text": "San Pedro de Solbeira de Limia \u00e9 unha parroquia do concello ourens\u00e1n de Xinzo de Limia. No ano 2022 ti\u00f1a 110 habitantes, dos cales 53 eran homes e 57 mulleres."}
{"id": "89540", "revid": "98629", "url": "https://gl.wikipedia.org/wiki?curid=89540", "title": "Vinho Verde", "text": "O vinho verde \u00e9 un vi\u00f1o producido exclusivamente na rexi\u00f3n dos Vinhos Verdes, localizada no noroeste de Portugal. Constit\u00fae unha Denominaci\u00f3n de Orixe Protexida.\nDebido \u00e1s caracter\u00edsticas edafoclim\u00e1ticas que naquela rexi\u00f3n demarcada se encontran, os vi\u00f1os producidos, brancos ou tintos, te\u00f1en unha concentraci\u00f3n en \u00e1cido m\u00e1lico superior ao que \u00e9 frecuente encontrar noutras rexi\u00f3ns de Portugal. Na produci\u00f3n destes vi\u00f1os, cando remata a fermentaci\u00f3n alcoh\u00f3lica do mosto (fermentaci\u00f3n tumultuosa), a\u00ednda non completou a vinificaci\u00f3n. Deben ser consumidos de novos.\nO vi\u00f1o verde \u00e9 o segundo vi\u00f1o m\u00e1is exportado despois do vi\u00f1o do Porto.\nTipos e castas.\nExisten vi\u00f1os verdes brancos, tintos, rosados e escumosos. Existen tam\u00e9n vinagres de vi\u00f1o verde, aguardentes de vi\u00f1o verde e reco\u00f1ecidas bagaceiras. Os vi\u00f1os verdes son controlados e certificados pola \"Comiss\u00e3o de Viticultura da Regi\u00e3o dos Vinhos Verdes\", ostentando cada botella un selo de garant\u00eda de calidade.\nAs principais castas son, para os brancos, o Loureiro, o Alvarinho, o Arinto (co\u00f1ecido localmente por Pedern\u00e3) e a Trajadura. Para os tintos son o Vinh\u00e3o e para rosados o Espadeiro.\nO vi\u00f1o verde pos\u00fae a segunda maior cota do mercado portuguesa, e \u00e9 o \u00fanico que presenta no \u00faltimo quinquenio crecementos sustentados.\nProduci\u00f3n.\nA produci\u00f3n est\u00e9ndese dende o val de Cambra, ao sur do Douro, at\u00e9 os lindes co r\u00edo Mi\u00f1o que forma fronteira con Galiza. O n\u00famero de vi\u00f1as rolda arredor da centena de millar. O clima da zona \u00e9 atl\u00e1ntico. Os produtores son moi numerosos, o 90% deles te\u00f1en superficies menores de cinco hect\u00e1reas. As vides disp\u00f3\u00f1enas en forma de p\u00e9rgola dunha altura de catro metros. Este vino elaborouse de forma tradicional a escala dom\u00e9stica.\nA \"Denomina\u00e7\u00e3o de Origem Controlada\" (DOC) divide a produci\u00f3n de vinho verde en seis subrexi\u00f3ns: Amarante, Ave, Bai\u00e3o, Basto, C\u00e1vado, Lima, Mon\u00e7\u00e3o, Paiva, Sousa. A zona de Mon\u00e7\u00e3o produce un bo vi\u00f1o albari\u00f1o."}
{"id": "89541", "revid": "1308", "url": "https://gl.wikipedia.org/wiki?curid=89541", "title": "Vinho Alvarinho", "text": ""}
{"id": "89543", "revid": "89787", "url": "https://gl.wikipedia.org/wiki?curid=89543", "title": "Vinho do Douro", "text": "O Vinho do Douro \u00e9 un vi\u00f1o portugu\u00e9s pertencente \u00e1 mesma rexi\u00f3n co vi\u00f1o do Porto, mais coa s\u00faa propia rexi\u00f3n demarcada. Reciben o seu nome do r\u00edo Douro.\nOrixe e caracter\u00edsticas.\nA orixe destes vi\u00f1os amargos v\u00e9n do costume dos ingleses de engadirlle augardente pra que resistisen a longa viaxe de Portugal \u00e1s Illas Brit\u00e1nicas. O vi\u00f1o apareceu rexistrado como Vinho do Douro, por primeira vez en 1679. Os vi\u00f1os do Douro da actualidade, son vi\u00f1os de mesa saborosos que lembran ao vi\u00f1o do Porto."}
{"id": "89544", "revid": "22570", "url": "https://gl.wikipedia.org/wiki?curid=89544", "title": "Vinho do Alentejo", "text": "O Vinho do Alentejo \u00e9 un vi\u00f1o producido na rexi\u00f3n do Alentejo en Portugal. Esta variedade de vi\u00f1o, \u00e9 unha das preferidas polos portugueses xa que representa o 47% da cota dos vi\u00f1os consumidos a nivel nacional malia representar s\u00f3 un 12% da produci\u00f3n vitin\u00edcola.\nA rexi\u00f3n do Alentejo localizada no sur do pa\u00eds, \u00e9 ideal para a produci\u00f3n de vi\u00f1os de alta calidade. Como moitos vi\u00f1os portugueses, o vi\u00f1o do Alentejo est\u00e1 protexido pola DOP. A rexi\u00f3n enteira est\u00e1 baixo a designaci\u00f3n rexional \"Vinho Alentejano\". Entre as DOP individuais da rexi\u00f3n at\u00f3panse as da Borba, \u00c9vora, Granja-Amareleja, Moura, Portalegre, Redondo, Reguengos e Vidigueira.\nOs \"Alentejo\" produce vi\u00f1os brancos cun intenso e orixinal sabor afroitado e vi\u00f1os tintos lixeiramente acedos m\u00e1is suaves e equilibrados no padal. Os vi\u00f1os tintos prod\u00facense baixo as variedades de Aragonez, Trincadeira, Moreto e Castelao Frances. Entre as variedades dos brancos destacan o Roupeiro e a Perrum."}
{"id": "89545", "revid": "23204", "url": "https://gl.wikipedia.org/wiki?curid=89545", "title": "Vinho do D\u00e3o", "text": "D\u00e3o \u00e9 unha Denominaci\u00f3n de Orixe Protexida portuguesa para vi\u00f1os producidos na Rexi\u00f3n Demarcada do D\u00e3o, pertencente \u00e1 provincia de Beira Alta, no centro de Portugal. Esta rexi\u00f3n at\u00f3pase preto da Serra da Estrela e caracter\u00edzase polo seu relevo accidentado.\nCaracter\u00edsticas.\nA \" Regi\u00e3o Demarcada do D\u00e3o\" foi institu\u00edda en 1908 e produce vi\u00f1os tintos con alta graduaci\u00f3n. Ten preto de 20.000 hect\u00e1reas de vi\u00f1a en aproximadamente 376.000 hect\u00e1reas de terra, que se espallan por varios distritos como:"}
{"id": "89548", "revid": "23204", "url": "https://gl.wikipedia.org/wiki?curid=89548", "title": "Vi\u00f1o de Madeira", "text": "O madeira ou vi\u00f1o de Madeira (\"vinho Madeira\") \u00e9 un vi\u00f1o fortificado procedente do arquip\u00e9lago de Madeira de Portugal, este vi\u00f1o \u00e9 famoso tanto polo seu uso como bebida como polo seu uso na coci\u00f1a para elaborar diversos pratos da coci\u00f1a portuguesa.\nHistoria.\nA produci\u00f3n de vi\u00f1o de Madeira remonta case \u00e1 \u00e9poca da descuberta da illa (1419). As primeiras castas foron introducidas por Henrique, duque de Viseu, e foran importadas de Candia (capital de Creta, Grecia). M\u00e1is tarde foron introducidas outras castas, como a \"tinta negra mole\", a sercial, a boal, a verdello e a malvas\u00eda.\nA produci\u00f3n de vi\u00f1o foi estimulada pola necesidade de abastecer os nav\u00edos nas rotas do Atl\u00e1ntico para o Novo Mundo e para a India, e pola presenza dos ingleses na illa, que fixeron que o vi\u00f1o fose co\u00f1ecido en toda a Europa e Am\u00e9rica, torn\u00e1ndose o vi\u00f1o preferido en banquetes e mesas requintadas das cortes europeas e nas respectivas colonias. Por exemplo, foi con vi\u00f1o de Madeira con que o 4 de xullo de 1776 se brindou a independencia dos Estados Unidos de Am\u00e9rica.\nHai varias historias curiosas sobre o vi\u00f1o de Madeira en referencias literarias dende o s\u00e9culo XV, que axudan a reforzar a aura de vi\u00f1o especial en Inglaterra. Un caso co\u00f1ecido \u00e9 o da obra \"Henrique IV\" de William Shakespeare, na cal Falstaff foi acusado de trocar a s\u00faa alma por unha pata de polo e un c\u00e1lice de vi\u00f1o de Madeira.\nO Madeira co\u00f1eceu per\u00edodos de grande proxecci\u00f3n internacional interpolados de situaci\u00f3ns de crise. Os per\u00edodos de crise m\u00e1is serios foron provocados por patolox\u00edas que minguaron os vi\u00f1edos (o\u00eddio en 1852, e a filoxera en 1872). Hoxe, coas t\u00e9cnicas modernas de vitivinicultura, transporte, divulgaci\u00f3n e comercializaci\u00f3n, recuperou a credibilidade e a aceptaci\u00f3n no mercado internacional."}
{"id": "89550", "revid": "5312", "url": "https://gl.wikipedia.org/wiki?curid=89550", "title": "Antonio Tejero", "text": "Antonio Tejero Molina, nado en Alhaur\u00edn el Grande (M\u00e1laga) en 1932, \u00e9 un ex-tenente coronel da Garda Civil. Foi un dos principais xefes do golpe de estado frustrado do 23 de febreiro de 1981 en Espa\u00f1a, popularmente co\u00f1ecido como 23-F.\nGolpe de estado.\nXa fora procesado en 1979 por un intento de golpe de estado co\u00f1ecido como \"Operaci\u00f3n Galaxia\". Por este feito foi condenado a sete meses de c\u00e1rcere.\nNunha carta aberta ao rei Xo\u00e1n Carlos I publicada no xornal \"El Imparcial\" con anterioridade ao 23-F argumentou que \"...no proxecto de Constituci\u00f3n hai demasiadas bandeiras facendo sombra \u00e1 \u00fanica e neste proxecto non van inclu\u00eddos alg\u00fans valores polos que cremos paga a pena arriscar as nosas vidas. Nel non est\u00e1n os nosos mortos\".\nA tarde do 23-F, ao mando duns 200 gardas civ\u00eds asaltou o Congreso dos Deputados, que neses momentos celebraba a sesi\u00f3n de investidura como presidente do Goberno de Leopoldo Calvo-Sotelo Bustelo. Secuestrou a todos os deputados ata as 10 da ma\u00f1\u00e1 do 24 de febreiro de 1981, cando se entregou ao fracasar o intento de golpe de estado.\nEn principio Tejero pensaba apoiar coa toma do Congreso co obxectivo de axudar ao xeneral Alfonso Armada a tomar o poder como presidente dun \"Goberno de salvaci\u00f3n nacional\" pero cando este \u00faltimo lle comunicou os seus plans de que no devandito goberno houbese representantes de t\u00f3dolos partidos (inclu\u00eddos socialistas, comunistas e nacionalistas), sublevouse contra o seu superior e continuou actuando pola s\u00faa conta.\nPrisi\u00f3n e \u00faltimos anos.\nFoi procesado e encarcerado, permanecendo na prisi\u00f3n de Alcal\u00e1 de Henares ata o 3 de decembro de 1996 en que sa\u00edu en liberdade condicional. Dende o 17 de setembro de 1993 xa gozaba de r\u00e9xime aberto. En 1982 organizou dende o c\u00e1rcere un ef\u00e9mero partido pol\u00edtico de extrema dereita para presentarse \u00e1s elecci\u00f3ns xerais, Solidaridad Espa\u00f1ola, que desapareceu tras estas debido aos seus raqu\u00edticos resultados.\nFoi expulsado da Garda Civil e actualmente reside entre Madrid e Alhaur\u00edn de la Torre, nos \u00faltimos tempos escribiu cartas ao director do xornal \"Melilla Hoy\" criticando o estatuto de Catalu\u00f1a."}
{"id": "89551", "revid": "6279", "url": "https://gl.wikipedia.org/wiki?curid=89551", "title": "Tejero", "text": ""}
{"id": "89553", "revid": "25871", "url": "https://gl.wikipedia.org/wiki?curid=89553", "title": "Jon Bojer Godal", "text": "Jon Bojer Godal, nado en 1937 en Telemark, \u00e9 artes\u00e1n e un estudoso noruegu\u00e9s especializado na cultura tradicional n\u00f3rdica.\nTraxectoria.\nV\u00e9n focalizando o seu traballo nos usos da madeira en vivendas e embarcaci\u00f3ns, e na carpinter\u00eda de ribeira e as t\u00e9cnicas de navegaci\u00f3n das embarcaci\u00f3ns tradicionais.\nEstudou na Escola superior de enxe\u00f1ar\u00eda agr\u00edcola de Noruega (Norges Landbruksh\u00f8gskole). Foi director e profesor de cultura mari\u00f1eira na Escola superior popular de Rissa (Fosen Folkeh\u00f8gskole i Rissa). Est\u00e1 rexistrado como artes\u00e1n oficial do museo etnogr\u00e1fico de Maihaugen en Noruega.\nTen publicado traballos sobre usos dos materiais tradicionais. A s\u00faa obra m\u00e1is extensa son os catro volumes sobre embarcaci\u00f3ns dos fiordes (\u00c5fjordb\u00e5t) e embarcaci\u00f3ns das rexi\u00f3ns do norte (Nordlandsb\u00e5t), que escribiu xunto con Gunnar Eldjarn.\nEst\u00e1 interesado nas relaci\u00f3ns entre as embarcaci\u00f3ns n\u00f3rdicas como o Geitb\u00e5t (o barco \"cabuxa\") e as dornas galegas."}
{"id": "89554", "revid": "23204", "url": "https://gl.wikipedia.org/wiki?curid=89554", "title": "The Watts Prophets", "text": "The Watts Prophets son un grupo de m\u00fasicos e poetas do barrio de Watts, nos \u00c1nxeles, California. Ao igual que os seus contempor\u00e1neos de Nova York, The Last Poets, a s\u00faa m\u00fasica combinaba elementos do jazz con \"spoken word\" feito que os fai ser considerados como un dos grupos fundamentais no nacemento do hip hop. Os Prophets form\u00e1ronse no ano 1967, sendo os seus membros orixinais Richard Dedeaux, o Padre Amde Hamilton (Anthony Hamilton) e Otis O'Solomon.\nHistoria.\nAs orixes da banda hai que procuralas no Watts Writers Workshop, instituci\u00f3n creada por Budd Schulberg no contexto de efervescencia cultural do barrio que seguiu aos grandes disturbios de Watts de 1965. Como exp\u00f3n Jeff Chang: \"Watts era a nova Mecca Negra, un espazo de vitalidade creativa tan rica como o fora Harlem nos anos \u201820\". E \u00e9 que, logo dos enormes destrozos que seguiron \u00e1s revoltas do 65, o movemento nacionalista negro se orientou cara \u00e1 acci\u00f3n cultural.\nFoi precisamente neste contexto cando se fundou o Watts Writers Workshop e foi al\u00e1 onde se co\u00f1eceron e comezaron a colaborar Hamilton, Dedeaux e O'Solomon. O seu estilo combinaba un acompa\u00f1amento musical que beb\u00eda do jazz da \u00e9poca e, en menor medida, do R&amp;B, cunha declamaci\u00f3n r\u00e1pida e incendiaria dos seus textos. Neste estilo, tan pr\u00f3ximo ao dos seus coet\u00e1neos The Last Poets, as letras adquir\u00edan unha importante dimensi\u00f3n sendo de destacar o seu contido de cr\u00edtica social e pol\u00edtica que os levou a adquirir sona entre a militancia pol\u00edtica. A s\u00faa actividade levounos a ter certo \u00e9xito entre o p\u00fablico local principalmente, e a compartir escenario con grandes figuras como Funkadelic, Richard Pryor ou Earth, Wind &amp; Fire, e a gravar con Quincy Jones. Nestes primeiros anos de actividade gravaron dous \u00e1lbums: \"The Black Voices: On the Streets in Watts\" (1969) e \"Rappin' Black in a White World\" (1971). No primeiro amosan un son m\u00e1is duro e est\u00e1 dominado por unha atmosfera m\u00e1is densa que se reflicte nunha maior influencia do free jazz e por un acompa\u00f1amento de percusi\u00f3n minimalista. No segundo uniuse \u00e1 banda Dee Dee McNeil, unha autora de canci\u00f3ns que traballara para a Motown e que se trasladara a Watts naqueles anos. Este \u00e1lbum sup\u00f3n o seu maior \u00e9xito art\u00edstico, cun sentimento blues que acompa\u00f1a a todas as pezas do disco transmitido grazas a un acompa\u00f1amento musical dominado polo contrabaixo e o piano. Como curiosidade \u00e9 de destacar que esta \u00e9 a primeira vez na historia que algu\u00e9n utiliza a palabra \"rap\" para describir unha maneira de cantar/recitar.\nNo cumio da s\u00faa carreira realizarase un documental sobre eles, \"Victory Will Be My Moan\", que ser\u00e1 nomeado para os Emmy. Tam\u00e9n van ga\u00f1ar gran sona e respecto en Xamaica grazas a unha serie de factores. En primeiro lugar un poema de O'Solomon titulado \"Hey World!\" e, en segundo lugar, debido ao feito de que Hamilton se ordenase sacerdote da Igrexa Ortodoxa Et\u00edope (e, como tal, bautizou a Nina Simone). Grazas a esta repercusi\u00f3n na illa caribe\u00f1a entrar\u00edan en contacto con Bob Marley e comezar\u00edan a gravar un disco para o seu selo discogr\u00e1fico Tuff Gong, se ben a repentina morte de Marley dar\u00e1 ao traste con este proxecto. Amde Hamilton pode ser visto interpretando un pequeno poema no funeral de Marley en 1982, recollido no filme documental de Alan Greenberg \"Land of Look Behind\" (1982).\nA partir de aqu\u00ed comezou unha etapa de case total inactividade na que s\u00f3 fixeron actuaci\u00f3ns espor\u00e1dicas. O poema \"Hey World!\" apareceu no segundo disco de Ziggy Marley and the Melody Makers en 1986 e Hamilton participou na gravaci\u00f3n do tema central do \u00e1lbum \"Multi-Kulti\" de Don Cherry.\nA d\u00e9cada de noventa ver\u00e1 o renacer da banda grazas \u00e1 reivindicaci\u00f3n do seu legado por parte das novas xeraci\u00f3ns crecidas co hip hop. A comezos da d\u00e9cada artistas como Dr. Dre, DJ Quik, DJ Shadow, Digable Planets e Too Short redescubriron as s\u00faas gravaci\u00f3ns e empreg\u00e1ronas en \"samplers\". O fot\u00f3grafo Brian \"B+\" Cross entrevistounos para o \"URB Magazine\" e o seu libro \"It's Not About A Salary\". Neste novo contexto os Watts Prophets volver\u00edan a actividade colaborando con vellos e novos artistas do jazz e o hip hop. As\u00ed naceu en 1997 un novo \u00e1lbum da banda na que rexistran vellos e novos poemas, colaborando con m\u00fasicos como Dj Quik, Xcel, Ras Michael ou Horace Tapscott. Xa m\u00e1is recentemente, en 2005, apareceu unha compilaci\u00f3n, \"Things Gonna Get Greater: The Watts Prophets 1969-1971\", que reun\u00eda os seus dous primeiros discos fac\u00e9ndoos m\u00e1is acces\u00edbeis para as novas xeraci\u00f3ns."}
{"id": "89555", "revid": "5312", "url": "https://gl.wikipedia.org/wiki?curid=89555", "title": "Uni\u00f3 Catalanista", "text": "A Uni\u00f3 Catalanista foi un grupo pol\u00edtico catalanista conservador formado en Barcelona en 1891 coa uni\u00f3n de diversos sindicatos e asociaci\u00f3ns catalanistas que se puxeran en contacto a ra\u00edz da resistencia contra o artigo 15 do c\u00f3digo civil que atentaba contra o dereito civil catal\u00e1n.\nNo 1892 promoveron a reuni\u00f3n na que se aprobaron as Bases de Manresa. No 1893 celebrou asemblea en Reus, no 1894 en Balaguer e no 1895 en Olot. No 1897 modificou os estatutos e un\u00edronse novas asociaci\u00f3ns, agrupaci\u00f3ns, xornais e particulares. A direcci\u00f3n divid\u00edase en dous sectores, un pouco politizado agrupado en torno ao peri\u00f3dico \"La Renaixen\u00e7a\", e outro m\u00e1is pol\u00edtico encabezado por Enric Prat de la Riba. Este separouse da Uni\u00f3 en 1899, creando o Centre Nacional Catal\u00e1 baixo a presidencia de Narc\u00eds Verdaguer i Call\u00eds. O Centre tivo un grande \u00e9xito nas elecci\u00f3ns de 1901 \u00e1s que concorreron en coalici\u00f3n coa Uni\u00f3 Regionalista. A Uni\u00f3 Catalanista convocou ent\u00f3n unha asemblea en Terrassa na que se decidiu entrar en pol\u00edtica e pedir o concerto econ\u00f3mico. No 1903 logrou a presidencia Dom\u00e8nec Mart\u00ed i Juli\u00e0, o cal orientou o partido \u00e1 esquerda. Mart\u00ed deixou a presidencia en 1906 pero volveuna ocupar en 1914. No 1916 Mart\u00ed propuxo a disoluci\u00f3n que non foi aceptada e deixou o grupo. En 1932 obtivo un escano no parlamento de Catalu\u00f1a e disolveuse ao estourar a guerra civil espa\u00f1ola."}
{"id": "89557", "revid": "839", "url": "https://gl.wikipedia.org/wiki?curid=89557", "title": "Renata Tebaldi", "text": "Renata Tebaldi, nada o 1 de febreiro de 1922 en P\u00e9saro e finada o 19 de decembro de 2004 en San Marino, foi unha cantante soprano l\u00edrico spinto italiana, dotada dunha gran voz, cun rexistro totalmente homox\u00e9neo e un suave timbre."}
{"id": "89561", "revid": "98629", "url": "https://gl.wikipedia.org/wiki?curid=89561", "title": "T\u00f3mbolo", "text": "Un t\u00f3mbolo \u00e9 un accidente xeogr\u00e1fico sedimentario, que forma unha estreita lingua de terra entre unha illa ou unha gran rocha afastada da costa e terra firme, ou entre d\u00faas illas. Polo xeral, f\u00f3rmanse debido a que as illas producen a difracci\u00f3n das ondas, deposit\u00e1ndose area e canto rodado onde as ondas se encontran. As subidas do nivel do mar poden contribu\u00edr na sedimentaci\u00f3n, posto que o material \u00e9 empuxado cara a arriba.\nUn exemplo \u00e9 o caso de Chesil Beach, que conecta \u00e1 Illa de Portland con Dorset, en Inglaterra, e que constit\u00fae unha li\u00f1a de pequenos pelouros redondeados paralela, relativamente, \u00e1 costa. Ou o da Ponte de Ad\u00e1n ou Ponte de Rama, que na antig\u00fcidade se atopaba entre a India e Sri Lanka."}
{"id": "89565", "revid": "5312", "url": "https://gl.wikipedia.org/wiki?curid=89565", "title": "Partido dos Comunistas da Rep\u00fablica de Moldavia", "text": "O Partido dos Comunistas da Rep\u00fablica de Moldavia (\"Partidul Comuni\u015ftilor din Republica Moldova \" en roman\u00e9s) \u00e9 un partido pol\u00edtico de Moldavia. Este partido \u00e9 de corte comunista e conforma o goberno da Rep\u00fablica de Moldavia.\nNas elecci\u00f3ns parlamentarias do 2005 revalidou a s\u00faa maior\u00eda, a\u00ednda que descend\u00eda 4,1 puntos e 15 escanos, mantivo o 46,0% dos votos e unha maior\u00eda absoluta no Parlamento moldovo.\nVladimir Voronin (presidente de Moldavia) e Vasile Tarlev (primeiro ministro) son do Partido Comunista da Rep\u00fablica de Moldavia."}
{"id": "89566", "revid": "1131", "url": "https://gl.wikipedia.org/wiki?curid=89566", "title": "Portonovo", "text": ""}
{"id": "89567", "revid": "785", "url": "https://gl.wikipedia.org/wiki?curid=89567", "title": "A Alence, As Nogais", "text": "Santa Luc\u00eda da Alence \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 52 habitantes en 2016, segundo datos do Instituto Galego de Estat\u00edstica, 26 homes e 26 mulleres. O que sup\u00f3n unha diminuci\u00f3n de 10 habitantes respecto ao ano 2007 cando ti\u00f1a 62 habitantes (33 homes e 29 mulleres) e 14 menos que en 2006.\nHistoria.\nEn 1889 o alcalde nogalego Manuel N\u00fa\u00f1ez Saavedra solicitou \u00f3 bispo de Lugo a creaci\u00f3n da parroquia da Alence, cuxos lugares se segregar\u00edan da de Tor\u00e9s. Deste xeito a nova parroquia constitu\u00eduse finalmente en 1891.\nEn 1966, co decreto de 20 de xaneiro, o lugar de Meizar\u00e1n deixou de pertencer \u00e1 Alence e pasou a formar parte de Lamas do Biduedo, no concello de Triacastela."}
{"id": "89568", "revid": "5863", "url": "https://gl.wikipedia.org/wiki?curid=89568", "title": "Doncos, As Nogais", "text": "Santiago de Doncos \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 198 habitantes en 2016, segundo datos do Instituto Galego de Estat\u00edstica, 90 homes e 108 mulleres. O que sup\u00f3n unha diminuci\u00f3n de 53 habitantes respecto ao ano 2007 cando ti\u00f1a 251 habitantes (117 homes e 134 mulleres) e 61 menos que en 2006.\nA parroquia, situada \u00e1 beira dereita do r\u00edo Navia, est\u00e1 atravesada pola N-VI e a A-6.\nDo lugar de Sebr\u00e1s era natural Balbino Sant\u00edn Aira, asasinado no campo de concentraci\u00f3n nazi de Mauthausen o 10 de decembro de 1941.\nEn Doncos nacera Lisardo Freijo, co\u00f1ecido como Tenente Freixo ou Teniente Freijo -pois acadou ese grao no ex\u00e9rcito republicano na fronte de Asturias-. Trala guerra organizou en 1943 un grupo guerrilleiro que actuaba nas bisbarras de Curtis e Ordes."}
{"id": "89569", "revid": "5863", "url": "https://gl.wikipedia.org/wiki?curid=89569", "title": "Noceda, As Nogais", "text": "San Xo\u00e1n de Noceda \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 218 habitantes en 2016, segundo datos do Instituto Galego de Estat\u00edstica, 123 homes e 95 mulleres. O que sup\u00f3n unha diminuci\u00f3n de 64 habitantes respecto ao ano 2007 cando ti\u00f1a 282 habitantes (150 homes e 132 mulleres) e 62 menos que en 2006.\nA parroquia, situada \u00e1 beira dereita do r\u00edo Navia, est\u00e1 atravesada pola N-VI e a A-6."}
{"id": "89570", "revid": "89787", "url": "https://gl.wikipedia.org/wiki?curid=89570", "title": "As Nogais, As Nogais", "text": "Santa Mar\u00eda Madanela das Nogais \u00e9 unha parroquia do concello das Nogais na comarca dos Ancares, na provincia de Lugo. Segundo o Instituto Galego de Estat\u00edstica en 2016 ti\u00f1a 185 habitantes (103 homes e 82 mulleres), 38 menos ca en 2007 (cando ti\u00f1a 223 habitantes, 113 homes e 110 mulleres) e 35 menos que en 2006."}
{"id": "89571", "revid": "5863", "url": "https://gl.wikipedia.org/wiki?curid=89571", "title": "Null\u00e1n, As Nogais", "text": "San Cosmede de Null\u00e1n \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 115 habitantes en 2016, segundo datos do Instituto Galego de Estat\u00edstica, 62 homes e 53 mulleres. O que sup\u00f3n unha diminuci\u00f3n de 36 habitantes respecto ao ano 2007 cando ti\u00f1a 151 habitantes (82 homes e 69 mulleres) e 45 menos que en 2006.\nA parroquia est\u00e1 situada \u00e1 beira esquerda do r\u00edo Navia."}
{"id": "89574", "revid": "89787", "url": "https://gl.wikipedia.org/wiki?curid=89574", "title": "Adsav", "text": "Adsav (\"Rexurdimento\" en lingua bretoa) \u00e9 un partido independentista bret\u00f3n activo na Breta\u00f1a, que non se define a si mesmo como de esquerdas ou dereitas, a\u00ednda que a s\u00faa orixe est\u00e1 na dereita pol\u00edtica. Creado logo dunha escisi\u00f3n dentro do Partido pola Organizaci\u00f3n dunha Breta\u00f1a Libre afirma ter 700 membros, mais isto \u00faltimo \u00e9 considerado unha esaxeraci\u00f3n por outras forzas pol\u00edticas."}
{"id": "89576", "revid": "23204", "url": "https://gl.wikipedia.org/wiki?curid=89576", "title": "Rexi\u00f3ns e Pobos Solidarios", "text": "Rexi\u00f3n e Pobos Solidarios (R&amp;PS) \u00e9 unha federaci\u00f3n de partidos pol\u00edticos autonomistas, nacionalistas ou independentistas do estado franc\u00e9s.\nReivindicaci\u00f3ns.\nNo seu congreso celebrado en Brinhogan (Breta\u00f1a) o 25 de agosto de 2005 adoptaron as seguintes proposici\u00f3ns:"}
{"id": "89578", "revid": "85894", "url": "https://gl.wikipedia.org/wiki?curid=89578", "title": "Quint\u00e1, As Nogais", "text": "San Pedro de Quint\u00e1 \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 44 habitantes en 2016, segundo datos do Instituto Galego de Estat\u00edstica, 24 homes e 20 mulleres. O que sup\u00f3n unha diminuci\u00f3n de 7 habitantes respecto ao ano 2007 cando ti\u00f1a 51 habitantes (29 homes e 22 mulleres) e 4 menos que en 2006."}
{"id": "89579", "revid": "85894", "url": "https://gl.wikipedia.org/wiki?curid=89579", "title": "Santo Andr\u00e9, As Nogais", "text": "Santo Andr\u00e9 \u00e9 unha parroquia do concello das Nogais na comarca dos Ancares, na provincia de Lugo. Segundo o IGE en 2011 ti\u00f1a 139 habitantes, deles 74 eran homes e 65 eran mulleres, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 151 habitantes.\nPatrimonio.\nA s\u00faa igrexa parroquial foi declarada Ben de Interese Cultural."}
{"id": "89580", "revid": "785", "url": "https://gl.wikipedia.org/wiki?curid=89580", "title": "Tor\u00e9s, As Nogais", "text": "San Xo\u00e1n de Tor\u00e9s \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 186 habitantes en 2016, segundo datos do Instituto Galego de Estat\u00edstica, 94 homes e 92 mulleres. O que sup\u00f3n unha diminuci\u00f3n de 26 habitantes respecto ao ano 2007 cando ti\u00f1a 212 habitantes (114 homes e 98 mulleres) e 29 menos que en 2006.\nNa parroquia est\u00e1n os restos da fortaleza de Tor\u00e9s, declarados Ben de Interese Cultural.\nHistoria.\nEn 1891 constitu\u00eduse a nova parroquia da Alence, segreg\u00e1ndose os seus lugares de Tor\u00e9s."}
{"id": "89581", "revid": "25871", "url": "https://gl.wikipedia.org/wiki?curid=89581", "title": "Vilaicente, As Nogais", "text": "San Xo\u00e1n de Vilaicente \u00e9 unha parroquia do concello das Nogais na comarca dos Ancares, na provincia de Lugo. Ti\u00f1a 30 habitantes en 2016, segundo datos do Instituto Galego de Estat\u00edstica, 14 homes e 16 mulleres. O que sup\u00f3n unha diminuci\u00f3n de 6 habitantes respecto ao ano 2007 cando ti\u00f1a 36 habitantes (17 homes e 19 mulleres) e 9 menos que en 2006."}
{"id": "89582", "revid": "839", "url": "https://gl.wikipedia.org/wiki?curid=89582", "title": "Red Hand Defenders", "text": ""}
{"id": "89584", "revid": "4395", "url": "https://gl.wikipedia.org/wiki?curid=89584", "title": "Festival International de la Bande Dessin\u00e9e d'Angoul\u00eame", "text": ""}
{"id": "89588", "revid": "98629", "url": "https://gl.wikipedia.org/wiki?curid=89588", "title": "Toni\u00f1a com\u00fan", "text": "A toni\u00f1a com\u00fan, touli\u00f1a ou marsopa, \"Phocoena phocoena\", \u00e9 unha especie de cet\u00e1ceo odontoceto, unha das seis que integran a familia dos foc\u00e9nidos.\nAs toni\u00f1as (do lat\u00edn cient\u00edfico \"Thunnus\") adoitan vivir en mares boreais, preto das zonas costeiras e nas beiras dos esteiros, sendo a especie da s\u00faa familia m\u00e1is doada de ver. A mi\u00fado adoita subir os cursos dos r\u00edos, tendo sido atopadas toni\u00f1as a quil\u00f3metros do mar.\nTaxonom\u00eda.\nA primeira descrici\u00f3n da especie foi a de Linneo en 1758, na 10\u00aa edici\u00f3n do seu \"Systema Naturae\", onde a designou como \"Delphinus phocoena\".\nM\u00e1is tarde foi reclasificada por diversos autores (ver caixa de clasificaci\u00f3n cient\u00edfica) ata que definivamente a Comisi\u00f3n Internacional de Nomenclatura Zool\u00f3xica (ICZN) considerou que a descrici\u00f3n linneana encadr\u00e1base mellor no x\u00e9nero \"Phocaena\", que fora establecido en 1816 por Cuvier, e cuxo nome \u00e9 unha adaptaci\u00f3n do termo grego \u03c6\u03ce\u03ba\u03b1\u03b9\u03bd\u03b1 \"f\u00f3kaina\", que \u00e9 o nome da toni\u00f1a com\u00fan neste idioma.\nDe xeito que o nome cient\u00edfico v\u00e1lido hoxe \u00e9 \"Phocoena phocoena\" (Linnaeus, 1758).\nDescrici\u00f3n.\nA toni\u00f1a com\u00fan \u00e9 o membro m\u00e1is pequeno dos cet\u00e1ceos de Europa. O tama\u00f1o medio dos adultos est\u00e1 xeralmente comprendido entre 1,40 e 1,50 m nos machos, e entre 1,50 e 1,70 m nas femias; pero, segundo as diferentes poboaci\u00f3ns, a lonxitude m\u00e1xima amosa certas variaci\u00f3nas: ata 1,80 m no mar do Norte, 1,90 no B\u00e1ltico e nas costas do oeste europeo e ata 2 m (ou algo m\u00e1is), nas costas de Portugal. O peso var\u00eda igualmente: o valor medio \u00e9 duns 30\u00a0kg no mar do Norte, pero pode chegar aos 52\u00a0kg nas costas do norte e o oeste europeo, cun m\u00e1ximo de 90\u00a0kg. A cr\u00edas miden entre 67 e 85\u00a0cm ao nacer.\nO aspecto xeral de corpo e fusiforme, pero bastante compacto, e a brevidade da s\u00faa lonxitude fai parecer a parte media do seu corpo, case cil\u00edndrica, proporcionalmente grosa. As femias adoitan seren m\u00e1is pesadas. A cabeza, sen \"bico\", presenta un foci\u00f1o arredondado, a diferenza doutros cet\u00e1ceos, e ten un perfil regularmente convexo. En cada hemimand\u00edbula leva de 22 a 27 dentes, comprimidos lateralmente e dun di\u00e1metro duns 2,5\u00a0mm ao nivel da exiva.\nA aleta dorsal, situada algo por detr\u00e1s da metade do lombo, \u00e9 de forma triangular, coa punta roma e co bordo posterior rectil\u00edneo ou moi debilmente c\u00f3cavo. As aletas pectorais son curtas, bastante anchas e forma lanceolada lixeiramente arredondada, e de cor gris escura, que contrasta coa cor branca da parte do copo onde est\u00e1n inseridas. A aleta cuadal presenta unha incisura media, separando os dous lobos, escuros por ambas as caras e cos bordos posteriores lixeiramente c\u00f3ncavos. Alg\u00fans individuos presentan pequenos tub\u00e9rculos cut\u00e1neos no bordo anterior das aletas pectoriais e o da dorsal. A coloraci\u00f3n dorsal \u00e9 moi escura, case negra, mentres que o ventre \u00e9 branco, e os flancos son de cor gris que se vai aclartando a medida que se pasa do negro do dorso ao albo do ventre.\nDistribuci\u00f3n e poboaci\u00f3n.\nA especie ten unha distribuci\u00f3n circumboreal en augas litorais, cun m\u00e1ximo de obsrvaci\u00f3ns a menos de 10\u00a0km da costa, prefirindo as augas fr\u00edas e frecuentando zonas nas que a temperatura media destas \u00e9 duns 15\u00a0\u00b0C, pod\u00e9ndose ver moitas veces en ba\u00edas pouco profundas e estuarios de menos de 200 m de profundidade, remontando \u00e1s veces os grandes r\u00edos ata consider\u00e1beis distancias.\nTe\u00f1en lugar alg\u00fans desprazmentos estacionais (relacionados coa abundancia de alimnentos), case sempre cara \u00e1 costa en ver\u00e1n e lonxe dela en inverno; por\u00e9n, nalgunhas zonas as poboaci\u00f3ns son residentes permanentes.\nNas costas europeas \u00e9 frecuente no norte do Atl\u00e1ntico, at\u00e9 Islandia e os mares de Barents e Braco.&lt;br&gt;As principais concentraci\u00f3ns sit\u00faense no mar B\u00e1ltico, e a especie \u00e9 com\u00fan en todas as costas escandinavas e das illas Brit\u00e1nicas, pasando a ser rara nas costas atl\u00e1nticas de Francia e a pen\u00ednsula Ib\u00e9rica. M\u00e1is ao sur, a s\u00faa \u00e1rea de distribuci\u00f3n est\u00e9ndese ata as costas do norte de Mauritania. Penetra no mar Mediterr\u00e1neo, onde a s\u00faa poboaci\u00f3n queda esencialmente ligada \u00e1 corrente atl\u00e1ntica, e actualmente s\u00f3 se observa nas costas do norte de \u00c1frica ata Tunisia, a\u00ednda que frecuentaba a\u00ednda no s\u00e9culo pasado as costas de Catalu\u00f1a. \nAs poboaci\u00f3ns do norte do Atl\u00e1ntico e o Pac\u00edfico, e as do mar Negro, est\u00e1n medio illadas (e probabelmente algunhas totalmente illadas), polo que foron propostas varias subespecies independentes como, por exemplo:\nTam\u00e9n hai poboaci\u00f3ns illadas nos arquip\u00e9lagos dos Azores e de Cabo Verde. As poboaci\u00f3ns da toni\u00f1a est\u00e1n diminu\u00edndo significvativamente os seus efectivos nas \u00faltmas d\u00e9cadas.\nEn Norteam\u00e9rica, no Atl\u00e1ntico, est\u00e1 presente nas costas do sur de Groenlandia (que ligan coas poboaci\u00f3ns de Islandia), e mas do noroeste do Canad\u00e1 e os Estados Unidos, desde a illa de Baffin (Canad\u00e1) at\u00e9 as Carolinas do Norte e do Sur, pasando pola pen\u00ednsula do Labrador, Terra Nova e Nova Inglaterra.\nE, no Pac\u00edfico, desde California at\u00e9 o norte de Alasca, pasando pola Columbia Brit\u00e1nica canadense, e conectando, a trav\u00e9s do estreito de Bering, coas poboaci\u00f3ns das costas da pen\u00ednsula de Kamchatka, illa de Sakhalin (Rusia) e o Xap\u00f3n, ata o sur.\nBiolox\u00eda.\nComportamento.\nA especie vive permanetemente ao longo das costas, e penetra con moita frecuencia nos estuarios e remonta os r\u00edos \u00e1s veces ata a moitas decenas de quil\u00f3metros. Antigamente t\u00e9\u00f1ense visto toni\u00f1as no Sena ata Par\u00eds. Xeralmente nada en pequenos grupos de 8 a 10 individuos, paro tam\u00e9n poden versse illadas. Nos grupos obs\u00e9rvase unha certa segregaci\u00f3n por sexos, formando os expemlares vellos un grupo distinto do das femias e os xuven\u00eds. Nadan bastante lentamente e mostran timidez fronte aos barcos, non deix\u00e1ndoos aproximar, e non van nunca a xogar \"\u00e1 ola\" cerca da proa, como fan moitas veces os golfi\u00f1os.\nAs s\u00faas inmerisi\u00f3ns son en xeral bastante curtas. Cando se alimentan soben a respirar a intervalos reguales de 10 a 12 segundos, unhas 4 veces seguidas, somerx\u00e9ndose logo durante de 2 a 6 minutos. Cando viaxan, saen \u00e1 superficie ata 8 veces, a intervalos de 1 minuto. \u00c1s veces realizan saltos en florma de arcos cando perseguen \u00e1s presas.\nPoden teren grandes per\u00edodos de inactividade, descansan do na superficie, e poden xiraren e deixaren \u00e1 vista zonas do seu corpo brancas. O sopro respiratorio non se ve case nunca, pero pode o\u00edrse.\nAlimentaci\u00f3n.\nO r\u00e9xime alimantario das toni\u00f1as componse esencialmente de pequenos peixes, como cr\u00edas de arenques e fod\u00f3ns e tranchos.&lt;br&gt;A maior\u00eda deles pertencen a especies bent\u00f3nicas, consumindo especies pel\u00e1xicas principalmente en primavera e outono. Cazan \u00e1s s\u00faas presas moi cerca do fondo. Tam\u00e9n comen alg\u00fans crust\u00e1ceos e moluscos.\nAs cr\u00edas da toni\u00f1a necesitan do 7 % ao 8 % do peso do seu corpo para poder sobrevivir.\nReproduci\u00f3n.\nA madurez sexual alc\u00e1nzana a idade de 3 ou 4 anos, cando miden ao redor de 133\u00a0cm os machos e 145\u00a0cm as femias. Os emparellamentos prod\u00facense entre xu\u00f1o e outubro, cun m\u00e1ximo de frecuencia en agosto. Despois dunha xestaci\u00f3n de 9 a 11 meses, os nacementos son entre abril e agosto. As toni\u00f1as acabadas de nacer miden uns 75\u00a0cm de media, e o seu peso oscila entre os 3 e os 8\u00a0kg. A lactaci\u00f3n dura probablemente 4 meses. Segundo estimaci\u00f3ns, a especie ten unha lonxevidade que poder\u00eda sobrepasaar os 16 anos.\nEstado de conservaci\u00f3n.\nOs principais depredadores das toni\u00f1as son o tibur\u00f3n branco e a candorca. Estudos da Universidade de Aberdeen en Escocia descubriron que os arroaces atacan e matan \u00e1s toni\u00f1as sen comelas para diminu\u00edr a competencia polo alimento no caso de que haxa escaseza de peixe.\nAs toni\u00f1as foron tradicionalmente cazadas como alimento e para empregar a s\u00faa graxa como combustible en fontes lum\u00ednicas especialmente en Dinamarca. Actualmente, por\u00e9n, as toni\u00f1as xa non son obxectivo comercial das baleeiras.\nA poboaci\u00f3n mundial de toni\u00f1a \u00e9 de centos de miles de exemplares, atop\u00e1ndose parcialmente a salvo da extinci\u00f3n. Por\u00e9n, cada ano morren miles de individuos enredadas nas artes de enmalle da industria pesqueira. Este problema deu lugar ao descenso documentado das s\u00faas poboaci\u00f3ns en zonas mar\u00edtimas cunha intensa actividade pesqueira, como o mar Negro e o B\u00e1ltico. Para evitaren a s\u00faa morte nas redes, cient\u00edficos desenvolveron unha serie de luces penduradas nos enmalles co fin de disuadir \u00e1s curiosas toni\u00f1as.\nA UICN considera actualmente a situaci\u00f3n da especie como de vulner\u00e1bel."}
{"id": "89589", "revid": "1308", "url": "https://gl.wikipedia.org/wiki?curid=89589", "title": "Toni\u00f1a", "text": ""}
{"id": "89591", "revid": "15490", "url": "https://gl.wikipedia.org/wiki?curid=89591", "title": "Seinen", "text": "Seinen (\u9752\u5e74) \u00e9 unha palabra xaponesa que se poder\u00eda traducir como \"home novo\" e que aqu\u00ed \u00e9 utilizada para referirse a unha categor\u00eda de manga ou anime que ten por albo un p\u00fablico masculino adulto, normalmente entre os 18 e 40 anos. O seu equivalente feminino \u00e9 o \"josei\".\nA variedade de estilos e de tem\u00e1ticas tratadas neste tipo de banda dese\u00f1ada son moi amplos (podendo ir desde o m\u00e1is vangardista ao porno), mais ten como caracter\u00edstica com\u00fan o feito de que, a diferenza do manga \"sh\u014dnen\", aborda as diferentes tem\u00e1ticas dunha maneira m\u00e1is seria e adulta, podendo chegar nalg\u00fan momento a ter unha linguaxe m\u00e1is violenta e cr\u00faa. As tramas tam\u00e9n est\u00e1n m\u00e1is traballadas coid\u00e1ndose m\u00e1is a posta en escena.\nUnha maneira com\u00fan de diferenciar o \"sh\u014dnen\" do \"seinen\" \u00e9 ollar no \"kanji\" orixinal do texto. Se hai \"furigana\" na maior parte do \"kanji\" significa que a obra est\u00e1 orientada a un p\u00fablico m\u00e1is novo. Tam\u00e9n pode servir de orientaci\u00f3n co\u00f1ecer a revista ou \"magazine\" na que foi publicado pois, normalmente, se leva a palabra \"Young\" significa que estamos ante un manga \"seinen\". Alg\u00fans exemplos de revista \"seinen\" son: \"Ultra Jump\", \"Afternoon\", \"Young Jump\", \"Young Animal\".\nExemplos.\nEsta \u00e9 unha lista dalg\u00fans mangas e animes que acostuman ser catalogados como seinen:"}
{"id": "89600", "revid": "23204", "url": "https://gl.wikipedia.org/wiki?curid=89600", "title": "R\u00f3dano", "text": "R\u00f3dano (69) (en franc\u00e9s: Rh\u00f4ne) \u00e9 un departamento franc\u00e9s situado na rexi\u00f3n de Auvernia-R\u00f3dano-Alpes. Os habitantes do departamento reciben o xentilicio franc\u00e9s de \"rhodaniens\".\nNa divisi\u00f3n departamental de 1789, levada a cabo o 4 de marzo de 1790, inclu\u00eduse o departamento de R\u00f3dano e Loira. Este foi dividido o 12 de agosto de 1793 nos actuais departamentos de R\u00f3dano e Loira.\nLimita polo norte con Saona e Loira, polo leste con Ain, polo sueste con Is\u00e8re, polo oeste con Loira.\nHistoria.\nO departamento naceu o 12 de agosto de 1793 cando o antigo \"d\u00e9partement\" de R\u00f3dano e Loira foi subdividido en dous departamentos distintos.\nOrixinalmente, o bordo oriental de R\u00f3dano era a cidade de Li\u00f3n, de forma tal que as comunas do leste de Li\u00f3n pertenc\u00edan ao departamento veci\u00f1o. Co crecemento de Li\u00f3n e o desenvolvemento da \u00e1rea urbana sobre as comunas suburbanas de Li\u00f3n, os l\u00edmites do departamento foron considerados pouco pr\u00e1cticos, polo que R\u00f3dano foi ampliado varias veces incorporando os suburbios de Li\u00f3n dos departamento veci\u00f1os, incrementando a s\u00faa \u00e1rea de 2,791\u00a0km\u00b2 a 3,249\u00a0km\u00b2 (un 16.4%).\nDende o 1 de xaneiro de 2015 a aglomeraci\u00f3n de Li\u00f3n acadou status propio (metr\u00f3pole de Li\u00f3n), sendo desligada do departamento que dende ent\u00f3n s\u00f3 conta cos territorios exteriores \u00e1 dita aglomeraci\u00f3n. Deste xeito, o departamento do R\u00f3dano, tam\u00e9n chamado Novo R\u00f3dano, s\u00f3 abarca os territorios exteriores \u00e1 metr\u00f3pole de Li\u00f3n.\nDemograf\u00eda.\nNotas:"}
{"id": "89601", "revid": "23204", "url": "https://gl.wikipedia.org/wiki?curid=89601", "title": "San Bartolom\u00e9", "text": "San Bartolom\u00e9 \u00e9 a forma castel\u00e1 para referirse a San Bartolomeu. Como top\u00f3nimo, pode referirse a:"}
{"id": "89604", "revid": "1131", "url": "https://gl.wikipedia.org/wiki?curid=89604", "title": "Polinesia francesa", "text": ""}
{"id": "89608", "revid": "839", "url": "https://gl.wikipedia.org/wiki?curid=89608", "title": "Ratko Mladic", "text": ""}
{"id": "89610", "revid": "15490", "url": "https://gl.wikipedia.org/wiki?curid=89610", "title": "Henry Kissinger", "text": "Henry Alfred Kissinger, nado \"Heinz Alfred Kissinger\" en F\u00fcrth (Baviera) o 27 de maio de 1923 e finado en Kent (Litchfield, Connecticut) un s\u00e9culo despois, o 29 de novembro de 2023, foi un diplom\u00e1tico estadounidense que tivo un papel importante na pol\u00edtica estranxeira dos EUA entre 1968 e 1976.\nTraxectoria.\nEn 1938, debido \u00e1s persecuci\u00f3ns anti-semitas na Alema\u00f1a nazi, emigra cos seus pais para os EUA, obtendo a cidadan\u00eda estadounidense o 19 de xu\u00f1o de 1943.\nDespois de servir na segunda guerra mundial, fixo o seu doutoramento pola Universidade Harvard en 1954, onde se converteu imediatamente en instrutor na mesma universidade. Despois dalg\u00fans anos, obtivo o t\u00edtulo de catedr\u00e1tico.\nKissinger foi conselleiro para a pol\u00edtica estranxeira de t\u00f3dolos presidentes dos Estados Unidos de Eisenhower a Gerald Ford, e mais foi o secretario de Estado, conselleiro pol\u00edtico e confidente de Richard Nixon.\nEn 1973 ga\u00f1ou, con Le Duc Tho, o Premio Nobel da Paz, polo seu papel na obtenci\u00f3n do acordo de cesamento do fogo na Guerra de Vietnam. Le Duc Tho rexeitou o premio.\nHenry Kissinger estivo envolto nunha intensa actividade diplom\u00e1tica con China, Vietnam, a URSS e cos pa\u00edses de \u00c1frica. Alg\u00fans dos cr\u00edticos de Kissinger acus\u00e1rano de cometer crimes de guerra durante a s\u00faa longa estad\u00eda no goberno, como de dar luz verde para a invasi\u00f3n indonesia de Timor (1975), ou de apoiar os golpes de estado en Chile e o Uruguai (1973); ditos cr\u00edticos son, entre outros, o xornalista Christopher Hitchens (no libro \"The Trial of Henry Kissinger\") e o analista Daniel Ellsberg (no libro \"Secrets\"). Malia que esas alegaci\u00f3ns non te\u00f1en sido probadas nunha corte de xustiza, consid\u00e9rase perigoso para Kissinger entrar en diversos pa\u00edses de Europa e de Am\u00e9rica do Sur."}
{"id": "89611", "revid": "1308", "url": "https://gl.wikipedia.org/wiki?curid=89611", "title": "Phocoena phocoena", "text": ""}
{"id": "89612", "revid": "23204", "url": "https://gl.wikipedia.org/wiki?curid=89612", "title": "Reino de Iugoslavia", "text": "O Reino de Iugoslavia, chamado Reino dos Serbios, Croatas e Eslovenos entre o 1 de decembro de 1918 e o 3 de outubro 1929, ref\u00edrese a un estado balc\u00e1nico que existiu dende o 1 de decembro de 1918 ao 2 de decembro de 1945. Comprend\u00eda a \u00e1rea das provincias de Eslovenia, Bosnia e Hercegovina, Serbia, Montenegro, Kosovo, Macedonia do Norte, as\u00ed como a maior parte dos territorios de Croacia e Eslavonia.\nFormaci\u00f3n.\nTrala disoluci\u00f3n do Imperio austroh\u00fangaro, a idea de crear unha naci\u00f3n para os eslavos nos Balc\u00e1ns cobrou impulso e apoio da comunidade internacional. O 29 de outubro de 1918 estableceuse o Estado dos Eslovenos, Croatas e Serbios, cuxo obxectivo era abranguer t\u00f3dolos territorios eslavos que o Imperio Austroh\u00fangaro dominara. Por\u00e9n, os serbios da Voivodina e a Sirmia opux\u00e9ronse a isto, e achegaron os seus territorios ao Reino de Serbia. O Triplo Acordo non reco\u00f1eceu este estado, e os seus gobernantes tiveron que solicitar a s\u00faa anexi\u00f3n ao Reino de Serbia o 1 de decembro de 1918, que a partir de ent\u00f3n pasou a chamarse Reino dos Serbios, Croatas e Eslovenos (Lat\u00edn serbocroata: \"Kraljevina Srba, Hrvata i Slovenaca\" cir\u00edlico: \"\u041a\u0440\u0430\u0459\u0435\u0432\u0438\u043d\u0430 \u0421\u0440\u0431\u0430, \u0425\u0440\u0432\u0430\u0442\u0430 \u0438 \u0421\u043b\u043e\u0432\u0435\u043d\u0430\u0446\u0430\", Esloveno: \"Kraljevina Srbov, Hrvatov in Slovencev\", Macedonio: \"\u041a\u0440\u0430\u043b\u0441\u0442\u0432\u043e \u043d\u0430 \u0421\u0440\u0431\u0438\u0442\u0435, \u0425\u0440\u0432\u0430\u0442\u0438\u0442\u0435 \u0438 \u0421\u043b\u043e\u0432\u0435\u043d\u0446\u0438\u0442\u0435\", nome curto \"Kraljevina SHS, \u041a\u0440\u0430\u0459\u0435\u0432\u0438\u043d\u0430 \u0421\u0425\u0421\").\nHistoria.\nO 1 de decembro de 1918 foi proclamado por Alexandre Kara\u0111or\u0111evi\u0107, pr\u00edncipe rexente polo seu pai, o rei Pedro I, quen formalmente era o rei de Serbia. O novo reino foi formado a partir dos antigos reinos independentes de Serbia e Montenegro, as\u00ed como tam\u00e9n unha cantidade substancial de territorio que antigamente foi parte do Imperio Austroh\u00fangaro. As terras de Austria-Hungr\u00eda que formaron o novo estado inclu\u00edan Croacia, Eslavonia e Voivodina da parte h\u00fangara do imperio; Carniola, parte de Estiria e a maior parte de Dalmacia ao lado austr\u00edaco, ademais da provincia imperial de Bosnia-Hercegovina.\nUn plebiscito levou a cabo na provincia de Carintia, a cal optou por seguir en Austria. A cidade porto d\u00e1lmata de Zadar e unhas cantas illas d\u00e1lmatas foron outorgadas a Italia. A cidade de Rijeka foi declarada cidade-estado libre, pero pronto foi ocupada e anexada en 1924 por Italia. As tensi\u00f3ns na fronteira con Italia continuaron, cos italianos reclamando m\u00e1is \u00e1reas da costa d\u00e1lmata e Iugoslavia reclamando pola s\u00faa banda a pen\u00ednsula de Istria, parte da antiga provincia costeira austr\u00edaca que fora anexada a Italia, pero que conti\u00f1a unha poboaci\u00f3n considerable de croatas e eslovenos.\nO novo goberno intentou integrar ao novo pa\u00eds politicamente como tam\u00e9n de forma econ\u00f3mica, unha tarefa dif\u00edcil debido \u00e1 grande diversidade de idiomas, nacionalidades e relixi\u00f3ns no novo estado, a historia diferente das rexi\u00f3ns, e as grandes diferenzas entre as rexi\u00f3ns en canto ao desenvolvemento econ\u00f3mico.\nAs tensi\u00f3ns entre o nacionalismo serbio (envalentonado polo car\u00e1cter centralista do estado) e o resto dos pobos do pa\u00eds, estaurou co asasinato no parlamento do reino do l\u00edder do Partido Campesi\u00f1o Croata por parte dun deputado montenegrino. Iso levou ao rei a clausurar o parlamento e asumir o goberno do pa\u00eds dun xeito ditatorial. Con todo, iso s\u00f3 reavivou as tensi\u00f3ns. De feito, poucos anos despois un guerrilleiro macedonio contratado polo nacionalismo croata ustacha asasinou ao rei Alexandre e ao ministro de exteriores franc\u00e9s en Marsella.\nSucedeulle no trono o seu fillo Pedro II, pero ao ser menor de idade, asumiu a rexencia o seu t\u00edo o Pr\u00edncipe Pablo. Que gobernar\u00e1 ata que a comezos de 1941 un golpe de estado contra a pol\u00edtica filoalem\u00e1 do rexente levou ao trono de xeito anticipado a Pedro II.\nDe xeito f\u00e1ctico o Reino de Iugoslavia deixou de existir cando o 6 de abril a aviaci\u00f3n alem\u00e1 atacou Belgrado e nas semanas seguintes sufriu unha invasi\u00f3n por parte das tropas de Alema\u00f1a, Italia, Bulgaria, Hungr\u00eda, Albania e Roman\u00eda.\nO rei e o goberno fuxiron a Londres dando prolongaci\u00f3n formal e legal ao pa\u00eds ata 1945."}
{"id": "89613", "revid": "23204", "url": "https://gl.wikipedia.org/wiki?curid=89613", "title": "Colonizaci\u00f3n viquinga en Am\u00e9rica", "text": "Os viquingos exploraron e colonizaron diferentes \u00e1reas do Atl\u00e1ntico Norte, que inclu\u00edan a illa de Groenlandia e as costas do Canad\u00e1 e posibelmente os Estados Unidos, a partir do s\u00e9culo X. A colonizaci\u00f3n viquinga non tivo o efecto perdur\u00e1bel das posteriores colonizaci\u00f3ns europeas en Am\u00e9rica, pero pode ser vista como un preludio \u00e1 colonizaci\u00f3n a grande escala emprendida tralo primeiro viaxe de Cristovo Col\u00f3n.\nA chegada dos viquingos a Am\u00e9rica \u00e9 habitualmente considerada como unha afirmaci\u00f3n provocativa que cuestiona a tradicional atribuci\u00f3n a Cristovo Col\u00f3n de ser o primeiro europeo en chegar a terras americanas. Actualmente est\u00e1 f\u00f3ra de toda d\u00fabida o feito de que os viquingos efectivamente chegaron a Am\u00e9rica e estabeleceron alg\u00fans asentamentos nas illas de Groenlandia e Terra Nova (actual Canad\u00e1), onde se atopa o poboado viquingo de L\u00b4Anse-aux-Meadows, declarado Patrimonio da Humanidade pola UNESCO.\nO obxectivo dos viquingos ao chegar a Am\u00e9rica foi sobre todo o dominio das rutas de navegaci\u00f3n e o cobro de dereitos para a venda en Europa de animais e outros bens.\nAs sagas n\u00f3rdicas dos textos viquingos do s\u00e9culo XIII, son a primeira fonte escrita europea na que se fai referencia a Am\u00e9rica. Al\u00ed se mencionan catro rexi\u00f3ns americanas \u00e1s que os viquingos puxeron nome: \"Groenland\" (Terra Verde), \"Helluland\" (Terra de Regatos), \"Markland\" (Terra de Bosques) e \"Vinlandia\" (Terra de Vi\u00f1edos).\nAs sagas n\u00f3rdicas ou islandesas.\nAs viaxes, descubrimentos e asentamentos viquingos en Am\u00e9rica foron escritos por primeira vez en d\u00faas sagas: a \"Saga dos groenlandeses\" escrita no ano 1200, e a \"Saga de Erik o Vermello\", escrita no ano 1260.\nTr\u00e1tase de relatos de autor an\u00f3nimo nos que se mestura ficci\u00f3n e realidade sobre feitos sucedidos dou s\u00e9culos antes transmitidos oralmente, polo que os estudosos tiveron que empregar datos cient\u00edficos complementarios para estabelecer a maior ou menor certeza do seu contido.\nGroenlandia.\nSegundo contan as sagas islandesas, os viquingos de Islandia chegaron por primeira vez a Am\u00e9rica por Groenlandia no ano 982. Naquel momento, a colonia consist\u00eda en dous asentamentos, cunha poboaci\u00f3n total de entre 3.000 e 5.000 habitantes, e polo menos 400 granxas que poden datar desa \u00e9poca foron identificadas no sitio polos arque\u00f3logos.\nNa s\u00faa c\u00faspide, a colonia viquinga en Groenlandia tivo unha diocese en Gardar e exportaba marfil, cordas e produtos agropecuarios. En 1261, a poboaci\u00f3n aceptou o goberno do rei de Noruega, a\u00ednda que continuou aplicando as s\u00faas leis locais. En 1380 este reino uniuse ao de Dinamarca.\nA colonia empezou a declinar no s\u00e9culo XIV e os asentamentos empezaron a ser abandonados cara a 1350. En 1378 xa non exist\u00eda a diocese de Gardar, e o \u00faltimo rexistro escrito da colonia \u00e9 un matrimonio ocorrido en 1408. O m\u00e1is probable \u00e9 que no s\u00e9culo XV xa non existisen asentamentos viquingos en Am\u00e9rica, a\u00ednda que non existe unha data plenamente establecida. Os estudos con radiocarbono sit\u00faan os \u00faltimos rastros de asentamentos cara a 1430, cunha variaci\u00f3n de 15 anos. Propux\u00e9ronse varias teor\u00edas que poder\u00edan explicar as raz\u00f3ns da decadencia e desaparici\u00f3n destes asentamentos. A Pequena Idade do Xeo que ocorreu durante esta \u00e9poca puido endurecer as condici\u00f3ns de vida das poboaci\u00f3ns locais e dificultar o transporte entre Am\u00e9rica e Europa. Adicionalmente, o marfil de Groenlandia puido ser substitu\u00eddo no mercado europeo polo m\u00e1is econ\u00f3mico marfil procedente de \u00c1frica.\nA pesar da perda de contacto cos asentamentos de Groenlandia, o goberno dan\u00e9s continuou considerando Groenlandia como unha posesi\u00f3n, e a existencia da illa nunca foi esquecida polos xe\u00f3grafos europeos. Os baleeiros europeos realizaron paradas ocasionais na illa durante o s\u00e9culo XVII e en 1721, realizouse unha expedici\u00f3n mercantil e misioneira liderada por Hans Egede cara a Groenlandia, baixo os argumentos que, de haber a\u00ednda habitantes viquingos en Groenlandia, estes continuar\u00edan sendo cat\u00f3licos e deb\u00edan ser reformados, tal e como o foron os cristi\u00e1ns do norte de Europa. Esta expedici\u00f3n non atopou poboaci\u00f3ns de orixe europea que sobrevivisen, pero iniciou a colonizaci\u00f3n danesa en Am\u00e9rica, cunha colonia estable na illa que afirmou as pretensi\u00f3ns de soberan\u00eda de Dinamarca sobre a illa.\nVinlandia.\nSegundo contan as sagas islandesas (A \"Saga de Erik o Vermello\" e a \"Saga dos groenlandeses\", cap\u00edtulos do Hauksb\u00f3k do Libro de Flatey), os viquingos iniciaron a exploraci\u00f3n ao oeste de Groenlandia aos poucos anos de establecerse os asentamentos na illa. Bjarni Herj\u00f3lfsson, un mercador que navegaba entre Islandia e Groenlandia, perdeu o rumbo, chegando a un territorio moito m\u00e1is ao oeste. Herj\u00f3lfsson describiu o territorio a Leif Eriksson, quen explorou a \u00e1rea con maior detalle e fundou un pequeno asentamento, chamado \"Leifbundir\".\nAs sagas describen tres \u00e1reas separadas descubertas durante esta exploraci\u00f3n: \"Helluland\", que significa \"Terra da pedras planas\"; \"Markland\", territorio cuberto por bosques (algo que claramente interesaba aos colonos de Groenlandia, rexi\u00f3n escasa de \u00e1rbores); e \"Vinlandia\", que estaba algo m\u00e1is ao sur de Markland. Foi en Vinlandia onde se estableceu o asentamento descrito nas sagas.\nOs asentamentos de Leif non prosperaron e os poboadores pelex\u00e1banse debido \u00e1 escasa poboaci\u00f3n feminina que participou na expedici\u00f3n; tam\u00e9n se conta que tiveron conflitos coa poboaci\u00f3n local aborixe (que os viquingos chamaban \"Skraelings\"), que posiblemente fosen algonquinos. O asentamento foi abandonado tras poucos anos. Os viquingos de Groenlandia recordaron a existencia de terra ao oeste, e continuaron abastec\u00e9ndose de madeira desde Markland. A \u00faltima viaxe debeu ocorrer cara ao s\u00e9culo XIV. \nDurante moitos anos, dubidouse da autenticidade das sagas, ata que en 1837, o arque\u00f3logo dan\u00e9s Carl Christian Rafn describiu os indicios de asentamentos viquingos en Am\u00e9rica do Norte. Na d\u00e9cada de 1960 comprobouse a base hist\u00f3rica das sagas ao escavarse un asentamento viquingo en Leifbundir (L'Anse aux Meadows) en Terra Nova. Con todo, a localizaci\u00f3n exacta das terras descritas nas sagas a\u00ednda non est\u00e1 clara. Moitos historiadores identifican a Helluland coa illa de Baffin e a Markland coas costas do Labrador. A localizaci\u00f3n de Vinlandia \u00e9 moito menos clara. Alg\u00fans pensan que os asentamentos de L'Anse aux Meadows son o asentamento de Vinlandia descrito nas sagas; outros, baseados en descrici\u00f3ns nas sagas, consideran que Vinland deb\u00eda ser un territorio moito m\u00e1is c\u00e1lido que Terra Nova, e sit\u00faana m\u00e1is ao sur. A\u00ednda quedan inc\u00f3gnitas sobre a colonizaci\u00f3n viquinga en Am\u00e9rica que s\u00f3 ser\u00e1n resultas definitivamente de atoparse novas evidencias arqueol\u00f3xicas.\nSuposici\u00f3ns.\nAlg\u00fans estudosos cren que os petr\u00f3glifos de Am\u00e9rica do Sur son s\u00edmbolos de escritura ao estilo da runas (por exemplo en Nazca no Per\u00fa, o Brasil, Paraguai e C\u00f3rdoba (Arxentina) que mostran que os viquingos tiveron contacto coas poboaci\u00f3ns locais. Tam\u00e9n se considerou que outras runas atopadas en Am\u00e9rica do Norte (por exemplo as runas de Kensington, a Torre de Newport e os runas de Oklahoma) foron feitas por poboaci\u00f3ns descendentes dos viquingos. Os run\u00f3logos de Escandinavia e outros pa\u00edses xeralmente non aceptan esta hip\u00f3tese como proba da colonizaci\u00f3n de Escandinavia en Am\u00e9rica, sen\u00f3n que son m\u00e1is ben unha proba da calidade e diversidade da arte prehist\u00f3rica de Am\u00e9rica.\nExiste un mapa viquingo de Am\u00e9rica do Norte, co\u00f1ecido como o mapa de Vinlandia, cuxa idade \u00e9 tema de debate. Consid\u00e9rase que foi elaborado a partir das exploraci\u00f3ns e mostra posiblemente partes da costa de Groenlandia que estiveron cubertas de xeo durante os \u00faltimos 700 anos."}
{"id": "89615", "revid": "15490", "url": "https://gl.wikipedia.org/wiki?curid=89615", "title": "Doaz\u00f3n de Constantino", "text": "A doaz\u00f3n de Constantino (lat\u00edn: \"Donatio Constantini\") foi un decreto imperial ap\u00f3crifo atribu\u00eddo a Constantino I segundo o cal, ao tempo que se reco\u00f1ec\u00eda ao Papa Silvestre I como soberano, se lle doaba a cidade de Roma, as\u00ed como as provincias de Italia e todo o resto do Imperio Romano de Occidente. A autenticidade do documento foi posta en d\u00fabida xa durante a Idade Media. Pero foi o humanista Lorenzo Valla quen en 1440 puido demostrar definitivamente que se trataba dunha fraude da curia romana: a trav\u00e9s da an\u00e1lise ling\u00fc\u00edstica do texto demostrou que non pod\u00eda estar datado arredor do ano 300.\nIntroduci\u00f3n.\nO longo proceso de achegamento entre o pontificado e o reino franco que comeza no pontificado do Papa Gregorio Magno (590-604), acada un dos seus puntos culminantes na unci\u00f3n real coa que o Papa Estevo III constitu\u00edu ao mordomo palatino Pipino o Breve como rei dos francos e \"patricius romanorum\", dando por extinguida a dinast\u00eda merovinxia (752). Deste modo o Papa se arrogaba a capacidade de traspasar a dignidade real dunha dinast\u00eda a outra e ao tempo, como contrapartida, conced\u00eda ao rei dos francos a capacidade de intervir nos asuntos italianos. De feito, Pipino cruzou os Alpes en d\u00faas ocasi\u00f3ns para reconquistar vastas rexi\u00f3ns da pen\u00ednsula italiana de mans dos longobardos e doounas a san Pedro, o Pr\u00edncipe dos Ap\u00f3stolos; deste modo constitu\u00edronse en pleno s\u00e9culo VIII os estados da Igrexa, e o Papa quedou convertido nun monarca temporal.\nCando se fixo necesario xustificar semellante innovaci\u00f3n xur\u00eddica (\"de facto,\" os pont\u00edfices exerc\u00edan xa unha non ben determinada xurisdici\u00f3n gobernativa desde as invasi\u00f3ns b\u00e1rbaras) recorreuse ao vello m\u00e9todo medieval de \"inventar\" un documento que retrotraese no tempo a situaci\u00f3n que se daba no presente. Este foi o nacemento do documento que pasou \u00e1 historia como a \"Donatio Constantini\" (ss. VIII-IX)."}
{"id": "89616", "revid": "624", "url": "https://gl.wikipedia.org/wiki?curid=89616", "title": "Sim\u00f3n Pedro", "text": ""}
{"id": "89617", "revid": "15490", "url": "https://gl.wikipedia.org/wiki?curid=89617", "title": "Cunnilingus", "text": "Cunnilingus ou cunilingua (do lat\u00edn \"cunnus\": \"cu\u00f1a\" ou \"vulva\", e \"lingus\": \"lingua\"), \u00e9 a pr\u00e1ctica de sexo oral onde unha persoa (poden ser incluso d\u00faas persoas, \u00e1 vez) chupa(n), frota(n), lambe(n), ou adenta(n) (con graos variables de intensidade, e tam\u00e9n poden ensalivar ou cuspir), coa boca, coa lingua, cos beizos, cos dentes ou incluso co nariz ou co queixo ou a barba e os bigotes, os labios da vulva, a entrada da vaxina e o cl\u00edtoris. O cl\u00edtoris \u00e9 a parte sexual m\u00e1is sensitiva dos xenitais femininos humanos, e a s\u00faa estimulaci\u00f3n pode provocar excitaci\u00f3n sexual ou orgasmo.\nCunnilingus pode ser sexualmente excitante para os seus participantes, e pode ser practica polo compa\u00f1eiro sexual como preliminares para incitar a excitaci\u00f3n antes doutras actividades sexuais (como o sexo anal ou vaxinal), ou como un acto er\u00f3tico e de intimidade f\u00edsica. Como moitas formas de actividade sexual, o sexo oral pode ser un risco de contraer infecci\u00f3ns de transmisi\u00f3n sexual (ITSs). Por\u00e9n, o risco de transmisi\u00f3n por sexo oral, especialmente a transmisi\u00f3n do VIH, \u00e9 significativamente m\u00e1is baixo que no sexo vaxinal ou anal.\nO sexo oral \u00e9 a mi\u00fado considerado como tab\u00fa, pero en moitos pa\u00edses non existen leis que prohiban a s\u00faa pr\u00e1ctica. Comunmente, as parellas heterosexuais non consideran que o cunnilingus afecte \u00e1 virxindade da compa\u00f1eira, mentres que as parellas lesbianas consid\u00e9rano como unha forma de perder a virxindade. As persoas poden ter sentimentos negativos ou inhibici\u00f3ns sexuais sobre dar ou recibir cunnilingus, ou poden rexeitar practicalo."}
{"id": "89620", "revid": "1987", "url": "https://gl.wikipedia.org/wiki?curid=89620", "title": "Tiro", "text": "Tiro (\u00e1rabe ' ', fenicio ', hebreo ' \"Tzor\", acadio ', grego \"' \"T\u00fdros\") \u00e9 unha cidade situada ao sur do L\u00edbano, a 21\u00a0km de Israel. Ch\u00e1mase hoxe \"Sur\".\nCon 117.100 habitantes, Tiro at\u00f3pase na costa oriental do mar Mediterr\u00e1neo, uns 37\u00a0km ao norte de Acre, e 32\u00a0km ao sur de Sid\u00f3n. O nome da cidade significa \"rocha\" Aos seus habitantes ch\u00e1maselles \"tirios\".\nA cidade foi declarada Patrimonio da Humanidade pola UNESCO no ano 1984, polos seus vestixios arqueol\u00f3xicos de diversas civilizaci\u00f3ns.\nXeograf\u00eda.\nA antiga Tiro \u00e1chase na Fenicia meridional a pouco m\u00e1is de 70\u00a0km ao sur de Beirut e a 35\u00a0km ao sur de Sid\u00f3n, case \u00e1 metade do cami\u00f1o entre Sid\u00f3n ao norte e Acre ao sur, e a alg\u00fans quil\u00f3metros ao sur do r\u00edo Litani, o Leontes das fontes cl\u00e1sicas.\nTiro ti\u00f1a d\u00faas zonas, unha insular e a outra continental. A illa estaba situada sobre un mont\u00edculo, de nome \"SR\", que significa \u00aba rocha\u00bb en fenicio. A cidade estaba separada do continente por un estreito de 500 a 700 metros de ancho, posteriormente unida a zona continental por un istmo artificial, obra de Alexandre Magno, constru\u00eddo cando cercou a cidade en -332. A illa estaba dotada de dous portos, un ao norte, o porto sidonio, e outro ao sur, o porto exipcio.\nPartindo de Tiro para o norte, en direcci\u00f3n a Sid\u00f3n, p\u00e1sase preto da fonte 'Ain Babouq, despois preto da fonte termal 'Ain Habrian, e por fin ch\u00e9gase a Naher el Qasmiy\u00e9 que \u00e9 a parte sur do Nahr el Litani. Este r\u00edo constitu\u00eda a fronteira norte entre o reino de Tiro e o de Sid\u00f3n cando se separaron, pero a fronteira norte adiantouse a este r\u00edo moitas veces e se estendeu ata Sarepta e incluso un pouco m\u00e1is \u00e1s veces.\nPara o sur, part\u00eda de Tiro unha estrada costeira moi importante que pasaba por Tell el Rachidieh e Ras el 'Ain. Alg\u00fans historiadores especialistas, identificaron esta \u00faltima con Paleotiro ou Ushu, pero esta identificaci\u00f3n non exclu\u00edu as outras posibilidades. A estrada franqueaba Ras el Abyad que, \u00e1 esquerda levaba a Oum el Amed, situada sobre un outeiro a unha decena de metros sobre a estrada costeira que, para o sur, pasaba por Akzib, Acre e a s\u00faa planicie, para chegar finalmente a Haifa e o monte Carmelo que constitu\u00eda a fronteira sur do reino de Tiro.\nHistoria.\nTiro foi a m\u00e1is importante das cidades de Fenicia, fundada ao mesmo tempo que \"Sid\u00f3n\" (hoxe Saida), \"Biblos\" (hoxe \"Djebail\") e \"Beritos\" (hoxe Beirut), no III milenio adC.\n\"A situaci\u00f3n da cidade de Tiro non ofrece d\u00fabidas, est\u00e1 no lugar co\u00f1ecido como Sur.\" \nTiro orixinalmente consist\u00eda en dous distintos centros urbanos, un nunha illa e o outro na costa adxacente (aproximadamente 30 estadios aparte ou 5,6\u00a0km segundo Estrab\u00f3n no seu \"Xeograf\u00eda\" xvi, 2), antes de que Alexandre Magno conectase a illa coa costa durante o seu asedio da cidade. Era unha cidade fortemente fortificada en medio do mar (con muros defensivos de 45 m de alto) e a m\u00e1is antiga, orixinalmente chamada Ushu (Palaetiro, para os gregos) era en realidade m\u00e1is unha li\u00f1a de suburbios que unha cidade e foi usada principalmente como unha fonte de auga e madeira para a cidade da illa . Xosefo indica que ata incluso loitaron entre eles, a\u00ednda que a maior parte do tempo se aliaron debido \u00e1 riqueza da cidade polo seu comercio mar\u00edtimo e os seus bosques de madeira de cedro, e auga pot\u00e1bel da zona continental.\nFundaci\u00f3n.\nTiro xorde sobre 1300 a.C., a\u00ednda que segundo Her\u00f3doto, foi fundada arredor do 2700 a.C. Fil\u00f3n de Biblos (en Eusebio de Cesarea) cita a Sanchuniathon quen comenta que primeiro estivo ocupada por Hypsuranius. Na obra de Sanchuniathon dise que estaba dedicada a \"Abibalus, rei de Beritos\" (posibelmente Abibaal, o que foi rei de Tiro) .\nHistoria temper\u00e1.\nO comercio do mundo antigo era almacenado en Tiro. \"Os comerciantes tirios foron os primeiros que se aventuraron a navegar nas augas mediterr\u00e1neas; Foi un porto importante de Fenicia, acadando gran prosperidade econ\u00f3mica; del sa\u00edron barcos para fundar numerosas colonias a beiras do Mediterr\u00e1neo co prop\u00f3sito de dominar o comercio mar\u00edtimo, fundando colonias nas costas e illas pr\u00f3ximos do mar Exeo, en Grecia, a costa norte de \u00c1frica, Cartago, Sicilia, C\u00f3rsega, na ib\u00e9rica Tartessos, e mesmo m\u00e1is al\u00e1 das columnas de H\u00e9rcules, en Gadeira (C\u00e1diz)\" (Driver's Isaiah).\nOs hebreos cham\u00e1rona \"Tsor\" e os mesmos tirios cham\u00e1bana \"Sor\" ou \"Sur\" que quere dicir \"Rocha\". Os gregos substitu\u00edron o \"S\" inicial por un \"T\", e este nome foi adoptado polos romanos, que non obstante tam\u00e9n a chamaron \"Sara\" ou \"Sarra\".\nA cidade foi poboada desde o III milenio adC, e no s\u00e9culo XVI a.C. foi conquistada por Thutmose I. No s\u00e9culo XIV a.C. aliouse con Exipto, independiz\u00e1ndose de Sid\u00f3n. Estivo en mans dos exipcios ata a \u00e9poca de Rams\u00e9s II (s\u00e9culo XIII a.C.). Sobre 1190 a.C. foi repoboada por xente de Sid\u00f3n. No s\u00e9culo IX a.C. someteu \u00e1 s\u00faa antiga metr\u00f3pole, para logo pasar a ser tributaria de Asiria.\nEn tempos de David (c. 1100 aC.), estableceuse unha alianza entre os hebreos e tirios, que tempo atr\u00e1s eran gobernados polos seus reis nativos.\nA cidade de Tiro foi c\u00e9lebre pola produci\u00f3n dun tipo \u00fanico de tintura p\u00farpura, co\u00f1ecido como p\u00farpura tiria. Esta cor era, en moitas culturas da antig\u00fcidade, reservado para uso exclusivo da realeza ou, polo menos, da nobreza.\nA partir do s\u00e9culo X a.C. exerceu a hexemon\u00eda sobre as cidades fenicias, que durou ata o s\u00e9culo -VI O seu apoxeo foi baixo o rei Hiram I (que embeleceu a cidade na parte insular), pero hai que mencionar tam\u00e9n a Ithobaal (887-856 a.C.) a filla do cal casou co rei Acab de Israel, o rei Pigmali\u00f3n (-821 a -774) en tempos do cal alg\u00fans colonos dirixidos por Dido marcharon a fundar Cartago (814 a.C.).\nA influencia asiria notouse no s\u00e9culo VIII a.C. e especialmente no s\u00e9culo VII a.C.. Nesta \u00e9poca Tiro e Sid\u00f3n foron un \u00fanico reino, pero despois separ\u00e1ronse. En 672 a.C. foi asediada por Esarhaddon, e en -668--667 por Assurbanipal, pero non puideron conquistala.\nFoi atacada por Exipto a mi\u00fado, cercada por Salmanasar V, que foi axudado polos fenicios de terra firme, durante cinco anos.\nA cidade (a parte da costa) foi asediada e ocupada por Nabucodonosor II de Babilonia, durante trece anos sen \u00e9xito, a\u00ednda que un acordo de paz foi feito no cal Tiro pagou imposto aos babilonios; feito do que hai un relato do profeta Ezequiel (574 a.C.).\nA cidade estend\u00edase ent\u00f3n ata o r\u00edo Leontes ao norte e a fonte de Ras al-Ain ao sur, \u00e9 dicir, un espazo duns 10 ou 12\u00a0km, formado por unha f\u00e9rtil planicie. A cidade na illa foi de fundaci\u00f3n posterior, seguramente despois de Nabucodonosor. Parece que chegou a ter uns corenta mil habitantes. Na illa, en especial, cabe mencionar unha gran praza p\u00fablica que os gregos chamaron Eurycoros, constru\u00edda por Hiram I. Dous portos serv\u00edan \u00e1 poderosa mari\u00f1a de Tiro, o do norte e o do sur.\nDespois da conquista de Babilonia adoptou a forma republicana de goberno. En 538 a.C. pasou a depender do Imperio Aquem\u00e9nida. En 345 a.C. rebelouse, pero foi conquistada por Artaxerxes III de Persia.\nAsediada por Alexandre Magno a finais do 333 a.C., este constru\u00edu un istmo artificial coas pedras da cidade vella de Tiro e outros materiais facilmente ao alcance; foi laborioso porque as tormentas destru\u00edan a mi\u00fado parte da construci\u00f3n, e cando xa estaba preto da illa, eran os soldados de Tiro os que con frechas e proxect\u00eds imped\u00edan os traballos; os macedonios constru\u00edron unhas torres de madeira, pero os tirios incendi\u00e1ronas e destru\u00edron nunha sa\u00edda das s\u00faas naves e ao final unha gran tormenta destru\u00edu todo o traballo; Alexandre decidiu comezar de novo, facer un istmo m\u00e1is amplo e en diagonal suroeste, e ademais recrutou unha frota en Sid\u00f3n, Soli, Mallos e outras cidades (toda Fenicia estaba xa en mans de Alexandre); mentres se fac\u00eda o istmo fixo unha incursi\u00f3n en Celesiria e capturou \u00e1rabes que enviou a cortar madeira \u00e1s monta\u00f1as do L\u00edbano; cando Alexandre volveu ao istmo xa estaba moi avanzado e os intentos dos tirios por destru\u00edlo, a pesar dalg\u00fan \u00e9xito parcial, fracasaran. Os tirios enviaron as mulleres, anci\u00e1ns e nenos a Cartago e pecharon as bocas dos seus dous portos. Alexandre levou m\u00e1quinas de guerra. Despois dunha loita feroz, Alexandre ocupou a cidade. Os tirios resistiron casa por casa, e Alexandre fixo matar a oito mil defensores. Trinta mil foron vendidos como escravos e dous mil crucificados como vinganza pola morte dalg\u00fans macedonios. O rei e os maxistrados foron respectados. O asedio durou sete meses e a cidade caeu en xullo do -332 A cidade foi repoboada con colonos de Caria.\nA cidade foi outra vez asediada por Ant\u00edgono I Monoftalmos en -315 , quen a tomou un ano m\u00e1is tarde .\nFormou parte do Imperio Sel\u00e9ucida (-198). En -126, Tiro recuperou a s\u00faa independencia dos sel\u00e9ucidas e lle foi permitido permanecer libre cando a \u00e1rea circundante se converteu na provincia romana de Siria (-64 .\nHistoria posterior.\nUnha congregaci\u00f3n foi fundada trala morte de Santo Estevo, e Paulo de Tarso, ao regresar da s\u00faa terceira viaxe misioneira, residiu unha semana para poder conversar cos disc\u00edpulos do lugar. Segundo Ireneo de Li\u00f3n en \"Adversus Haereses\", a compa\u00f1eira de Sim\u00f3n o Mago proced\u00eda de Tiro.\nNo ano 395 era parte do imperio bizantino ata que no 638 foi ocupada polos \u00e1rabes. En 1098 caeu en poder dos turcos selx\u00facidas, e en 1124 dos Cruzados, en mans dos cales permaneceu ata 1291. Ent\u00f3n entrou en decadencia ata rexurdir lixeiramente en tempos do emir liban\u00e9s Fakhr al-Din, no s\u00e9culo XVII. Despois da primeira guerra mundial pasou a Francia, dentro do mandato de Siria, logo dentro do Gran L\u00edbano, despois simplemente do L\u00edbano.\nFoi capturada en 1124 tras a primeira Cruzada e foi unha das m\u00e1is importantes cidades do Reino de Xerusal\u00e9n. Formou parte do dominio real, a\u00ednda que tam\u00e9n hab\u00eda colonias comerciais aut\u00f3nomas de comerciantes italianos. A cidade foi sede do Arcebispo de Tiro, dependente do Patriarcado latino de Xerusal\u00e9n; os seus arcebispos, a mi\u00fado, accederon ao patriarcado. O m\u00e1is not\u00e1bel dos arcebispos latinos foi o historiador Guillerme de Tiro.\nTrala ca\u00edda de Xerusal\u00e9n, a mans de Saladino en 1187, a capital do reino trasladouse a Acre, pero se mantiveron en Tiro as cerimonias de coroamento. No s\u00e9culo XIII, Tiro foi separada do dominio real como un se\u00f1or\u00edo cruzado. En 1291, foi volto a capturar polos mamelucos que foron seguidos por un goberno otom\u00e1n antes de que fose declarado o moderno estado de L\u00edbano en 1920.\nDespois de 1920.\nTiro foi gravemente danada a finais dos anos 70 (Operaci\u00f3n Litani) e os 80, durante a Guerra do L\u00edbano de 1982 entre Israel e a Organizaci\u00f3n para a Liberaci\u00f3n de Palestina (OLP). A cidade foi utilizada como base militar pola OLP, e bombardeada pola artiller\u00eda israel\u00ed . En novembro de 1983, a cidade foi novamente bombardeada polos israelitas destru\u00edndo numerosos edificios e ocasionando ducias de mortos. Nese mesmo ano, un Coche bomba estoupou en Tiro; Israel e Estados Unidos culparon a Ir\u00e1n e a Hezbollah, pero eles negaron haber ocasionado a explosi\u00f3n.\nDurante a Guerra do L\u00edbano de 2006, localiz\u00e1banse nas periferia da cidade varios lanzam\u00edsiles de Hezbollah para atacar Israel . Polo menos unha localidade preto da cidade foi bombardeada por Israel, causando varias mortes civ\u00eds e prexudicando a subministraci\u00f3n alimentario a Tiro.. Os comandos navais israel\u00eds atacaron por mar aos brancos de Hezbollah dentro da cidade."}
{"id": "89623", "revid": "56817", "url": "https://gl.wikipedia.org/wiki?curid=89623", "title": "Indutancia", "text": "Nun indutor, denom\u00ednase indutancia (formula_1), \u00e1 relaci\u00f3n entre o fluxo magn\u00e9tico (formula_2) e a intensidade de corrente el\u00e9ctrica(formula_3):\nformula_4"}
{"id": "89624", "revid": "56817", "url": "https://gl.wikipedia.org/wiki?curid=89624", "title": "Pavo (constelaci\u00f3n)", "text": "Pavo ou Pav\u00f3n \u00e9 unha constelaci\u00f3n do Hemisferio sur. A constelaci\u00f3n foi unha das doce constelaci\u00f3ns creadas por Pieter Dirkszoon Keyser e Frederick de Houtman entre 1595 e 1597, e apareceu por primeira vez no libro \"Uranometria\" de Johann Bayer do 1603.\nHistoria.\nDado que foi creada no s\u00e9culo XVII e non foi visible para culturas mediterr\u00e1neas, non hai mitolox\u00eda asociada a esta constelaci\u00f3n."}
{"id": "89625", "revid": "1308", "url": "https://gl.wikipedia.org/wiki?curid=89625", "title": "Ibero", "text": ""}
{"id": "89626", "revid": "1822", "url": "https://gl.wikipedia.org/wiki?curid=89626", "title": "Tiro (hom\u00f3nimos)", "text": "O nome de Tiro pode designar a:"}
{"id": "89627", "revid": "23204", "url": "https://gl.wikipedia.org/wiki?curid=89627", "title": "Vasc\u00f3ns", "text": "Os vasc\u00f3ns (ou tam\u00e9n en lat\u00edn \"gens vasconum\" - pobo dos vasc\u00f3ns) foron un pobo da Idade Antiga cuxo territorio abrangu\u00eda en tempos dos romanos dende o alto val do r\u00edo Ebro e a vertente peninsular dos Pireneos occidentais, a rexi\u00f3n que se corresponde na \u00e9poca contempor\u00e1nea coa pr\u00e1ctica totalidade de Navarra e \u00e1reas do noroeste de Arag\u00f3n e nord\u00e9s de A Rioxa.\nOs vasc\u00f3ns, que alcanzaron un elevado grao de integraci\u00f3n no mundo romano especialmente nas terras chairas, ribeiregas do r\u00edo Ebro e nas \u00e1reas na contorna dos seus asentamentos de \"Pompaelo\" e \"Oiasso\", poboaron a rexi\u00f3n m\u00e1is norte\u00f1a e monta\u00f1osa, co\u00f1ecida como o \"Vasconum Saltus\", durante a crise econ\u00f3mica e social que acompa\u00f1ou \u00e1 descomposici\u00f3n do \"Imperium\" e a presi\u00f3n causada polas grandes migraci\u00f3ns de pobos xerm\u00e1nicos e eslavos de comezos do s\u00e9culo V, entrando posteriormente en conflito en diversas ocasi\u00f3ns cos reinos dos visigodos e francos formados en ambas as d\u00faas vertentes dos Pireneos.\nTrala invasi\u00f3n musulm\u00e1 da Pen\u00ednsula Ib\u00e9rica a comezos do s\u00e9culo VIII, que resultou na disoluci\u00f3n da Hispania visigoda e a retirada parcial dos gobernadores francos ao norte de Aquitania, os descendentes vasc\u00f3ns, que adoptaran o cristianismo durante o baixo imperio, reorganiz\u00e1ronse cara ao s\u00e9culo IX ao redor das entidades feudais do ducado de Vasconia, na \u00e1rea de Gascu\u00f1a, e a do reino de Pamplona. A derradeira entidade dar\u00eda orixe durante a Idade Media ao reino de Navarra."}
{"id": "89631", "revid": "23204", "url": "https://gl.wikipedia.org/wiki?curid=89631", "title": "Reino franco", "text": "O Reino franco designa o territorio xeogr\u00e1fico dos francos, que, estabelecidos no \"limes\" do Imperio Romano, aproveitaron a decadencia da autoridade romana durante o s\u00e9culo V, para se expandiren na Galia romana. De entre todos os pobos francos, os merovinxios encabezados por Clodoveo I lograron eliminar toda competencia e aseguraron o dominio da s\u00faa dinast\u00eda sobre os territorios dos francos non romanizados, sobre as romanas \"Dioecesis Viennensis\" e \"Dioecesis Galliarum\" (ocupando os territorios dos visigodos e burgundios, e sobre parte de territorios xermanos non romanizados como Alema\u00f1a, Turinxia ou Baviera. De modo que se estabelecer\u00edan sobre os territorios de actuais pa\u00edses como Francia, B\u00e9lxica, Pa\u00edses Baixos, Luxemburgo, Alema\u00f1a ou Su\u00edza.\nClodoveo I.\nFoi Clodoveo I, un rei dos francos salios ao redor da rexi\u00f3n de Tournai, quen comezou unha pol\u00edtica de expansi\u00f3n da s\u00faa autoridade sobre as outras tribos francas e de ampliaci\u00f3n de seu \"territorium\" ao sur e oeste da Galia . Clodoveo I practicou unha pol\u00edtica matrimonial acertada, casando con Santa Clotilde, unha filla do rei dos burgundios que logrou persuadilo para que se convertese ao Catolicismo, e as\u00ed Clodoveo p\u00faxose en bos termos coa poderosa Igrexa de Roma e cos seus s\u00fabditos galorromanos.\nDurante o seu longo reinado de trinta anos (481\u2013511), Clodoveo I derrotou ao xeneral romano Siagrio no ano 486 e conquistou o seu reino (que ocupaba o territorio do r\u00edo Somme ao r\u00edo Loira, ag\u00e1s Breta\u00f1a) con capital en Soissons. Tam\u00e9n derrotou os alam\u00e1ns (Tolbiac, 504) e estabeleceu a hexemon\u00eda franca sobre este pobo xerm\u00e1nico, derrotando pouco despois os visigodos (Vouill\u00e9, 507) e expuls\u00e1ndoos do seu Reino de Tolosa (o territorio ao sur do Loira e ao leste do sistema Saona-R\u00f3dano) ata m\u00e1is al\u00e1 dos Pireneos quedando s\u00f3 no seu poder a franxa mediterr\u00e1nea, isto \u00e9 a Septimania) e a Provenza, que foi atacada por burgundios e ostrogodos. Intentou someter os brit\u00f3ns e polo leste, conquistou \u00e1 maior\u00eda ou a todos as tribos francas veci\u00f1as ao longo do r\u00edo Rin e do r\u00edo Meno (francos ripuarios) e incorporounas no seu reino. Tam\u00e9n emprendeu a incorporaci\u00f3n dos \"laeti\" (asentamentos de b\u00e1rbaros no interior do Imperio Romano) dispersos pola Galia: os sax\u00f3ns de Bayeux, os alanos de Arm\u00f3rica e os taifais de Poitou, por nomear alg\u00fans dos m\u00e1is prominentes. Sobre o final da s\u00faa vida, Clodoveo I gobernou toda a Galia ag\u00e1s a provincia visigoda de Septimania e ostrogoda de Provenza e o reino dos burgundios no sueste.\nOs soberanos merovinxios, seguindo a tradici\u00f3n xerm\u00e1nica, ti\u00f1an o costume de dividiren as s\u00faas terras entre os fillos superviventes, xa que carec\u00edan dun amplo sentido da res p\u00fablica, concib\u00edan o reino como unha propiedade privada de grandes dimensi\u00f3ns. Isto deu lugar a divisi\u00f3ns territoriais, segregaci\u00f3ns e redistribuci\u00f3ns, reunificaci\u00f3ns e novos partici\u00f3ns, nun proceso que orixinaba asasinatos e guerras entre as distintas facci\u00f3ns. Inicialmente eran escollidos por aclamaci\u00f3n, que se realizaba elevando o rei sobre un escudo, de acordo coa antiga pr\u00e1ctica xerm\u00e1nica de elixir o seu l\u00edder na guerra durante unha asemblea de guerreiros libres, a\u00ednda que a consagraci\u00f3n como reis en Reims coa \"Sagrada Ampola\" \u2014que se supo\u00f1\u00eda tra\u00edda polo Esp\u00edrito Santo para bautizar a Clodoveo\u2014, lle outorgaba un car\u00e1cter superior \u00e1 dinast\u00eda merovinxia, simbolizado pola pr\u00e1ctica de deixar o seu pelo longo, sen cortar.\nAs divisi\u00f3ns do \"regnum francorum\".\n\u00c1 morte de Clodoveo I, o seu reino foi dividido territorialmente entre os seus catro fillos adultos dunha maneira tal, que se concedeu a cada fillo unha porci\u00f3n compar\u00e1bel de terra con igual aproveitamento fiscal (isto \u00e9, de recollida de impostos), o que probabelmente sinalaba que a terra que unha vez foi parte do erario romano, agora pasara ao goberno franco.\nOs fillos de Clodoveo I instalaron as capitais das s\u00faas cortes pr\u00f3ximas entre si, no coraz\u00f3n do territorio dos francos salios, no noroeste da Galia: Teodorico I en Reims, Clodomiro en Orle\u00e1ns, Khildeberto I en Par\u00eds e Clotario I en Soissons. Durante os seus reinados, os turinxios (532), os burgundios (534) e os sax\u00f3ns e fris\u00f3ns (sobre 560), foron incorporados ao territorio franco. As tribos perif\u00e9ricas m\u00e1is al\u00e1 do Rin estiveron lixeiramente suxeitas \u00e1 soberan\u00eda dos francos, e a\u00ednda que puideron ser forzadas a contribu\u00edren con tropas aos esforzos militares francos, en tempos de reis febles eran incontrol\u00e1beis e intentaban forzar a s\u00faa independencia dos soberanos merovinxios. O romanizado reino burgundio, por\u00e9n, foi preservado na s\u00faa territorialidade e convertido nunha das s\u00faas divisi\u00f3ns primarias (reinos), incorporado ao centro do coraz\u00f3n da Galia do reino de Clodomiro coa s\u00faa capital en Orle\u00e1ns.\nOs irm\u00e1ns soberanos, herdeiros de Clodoveo, mostraron s\u00f3 signos intermitentes de amizade fraterna e, m\u00e1is a mi\u00fado compet\u00edan en rivalidade pol\u00edtica. \u00c1 temper\u00e1 morte de Clodomiro, o seu irm\u00e1n Clotario I asasinou os seus fillos novi\u00f1os (os seus sobri\u00f1os) e repartiuse o reino do seu irm\u00e1n (consonte co costume sucesorio) co resto dos irm\u00e1ns superviventes de Clodomiro. Teodorico I morreu en 534, pero o seu fillo adulto Teodeberto I foi quen de defender a s\u00faa herdanza, a cal formou o m\u00e1is grande dos reinos francos e foi a poboaci\u00f3n do reino posteriormente chamado da Austrasia. Teodeberto foi o primeiro rei franco en aseverar a s\u00faa independencia pol\u00edtica respecto do Imperio bizantino (o seu av\u00f3 Clodoveo foi nomeado \"patricius\" polo emperador Anastasio I, con dereito a vestir p\u00farpura), xa que cu\u00f1ou moedas de ouro coa s\u00faa propia imaxe nelas e o lema \"magnus rex\" (gran rei), debido ao seu suposto protectorado sobre pobos tan afastados como os que nesa \u00e9poca viv\u00edan na Panonia. Teodeberto interferiu nas Guerra G\u00f3tica de Italia (535-554) que acabaron co reino ostrogodo, ao lado de x\u00e9pidos e longobardos contra os ostrogodos, recibindo as antigas provincias do imperio romano de Retia, N\u00f3rico e parte de Venetia. O seu fillo e sucesor, Teodebaldo, non puido conservalas e, \u00e1 s\u00faa morte, todo o seu extenso reino pasou ao seu t\u00edo-av\u00f3 Clotario. En 558, coa morte de Khildeberto I, a totalidade dos reinos francos foron reunidos baixo un s\u00f3 rei, Clotario I.\nTres anos despois, no ano 561, Clotario I morreu e o regnum francorum foi dividido unha segunda vez, nunha repetici\u00f3n dos acontecementos de cincuenta anos antes, entre os catro fillos de Clotario I, formando reinos con capitais nas mesmas cidades. O fillo m\u00e1is vello, Cariberto I, herdou o reino con capital en Par\u00eds e gobernou toda a Galia occidental. O segundo, Gontr\u00e1n I, herdou o vello reino de Borgo\u00f1a, aumentado coas terras da Francia central ao redor da vella capital de Orle\u00e1ns (que se converteu no seu principal cidade e capital) e coa maior parte da Provenza. O resto da Provenza, a Auvernia e a Aquitania oriental foron asignadas ao terceiro fillo, Sixeberto I, que tam\u00e9n herdou aAustrasia coas s\u00faas principais cidades de Reims e Metz (que exerceu de capital da s\u00faa corte). O reino m\u00e1is pequeno era o de Soissons, que foi ao fillo m\u00e1is mozo, Khilperico I. O reino que Khilperico gobernou ata a s\u00faa morte en 584, converteuse no n\u00facleo do reino que m\u00e1is adiante ser\u00eda chamado a Neustria.\nEsta segunda divisi\u00f3n cu\u00e1drupla do reino franco foi arruinada rapidamente por guerras fratricidas, emprendidas en gran parte despois do asasinato de Galswinta, a segunda esposa visigoda de Khilperico, alentado pola s\u00faa amante (e terceira esposa) Fredegunda. A irm\u00e1 de Galswinta, a esposa de Sixeberto de Austrasia, Brunexilda, incitou ao seu marido \u00e1 guerra e o conflito entre as d\u00faas ra\u00ed\u00f1as continuou envelenando as relaci\u00f3ns da Austrasia e a Neustria ata o seguinte s\u00e9culo. Gontr\u00e1n I de Borgo\u00f1a tentou manter a paz entre os seus parentes, a\u00ednda que tam\u00e9n tentou por d\u00faas veces (campa\u00f1as dos anos 585 e 589) conquistar Septimania do poder dos visigodos, pero foi derrotado ambas as d\u00faas veces. Todos os irm\u00e1ns superviventes benefici\u00e1ronse da morte de Cariberto, e incluso Khilperico I puido tam\u00e9n estender a s\u00faa autoridade ata os rebeldes bret\u00f3ns. Despois da morte de Khilperico, Gontr\u00e1n tivo que someter outra vez os rebeldes bret\u00f3ns.\nNo ano 587, o Tratado de Andelot \u2014en cuxo texto se refire explicitamente ao regmum francorum por enteiro como Francia\u2014 estabelecido entre a ra\u00ed\u00f1a vi\u00fava e rexente da Austrasia, Brunexilda, e o rei da Borgo\u00f1a, Gontr\u00e1n I, asegurou a s\u00faa protecci\u00f3n e a do seu fillo a\u00ednda novo Khildeberto II, que sucedera ao seu pai asasinado en 575, Sixeberto I, na Austrasia. Os territorios de Gontr\u00e1n e de Khildeberto II xuntos eran m\u00e1is de tres veces m\u00e1is grandes c\u00e1 Neustria, o pequeno reino do sucesor de Khilperico I, Clotario II. Durante este per\u00edodo, o territorio dos francos adquiriu o car\u00e1cter tripartito que \u00eda manter durante o resto da s\u00faa historia, con loitas pola primac\u00eda entre a Austrasia, a Neustria, e maila Borgo\u00f1a actuando como mediador, como terceiro.\nCando Gontr\u00e1n morreu sen herdeiros en 592, a Borgo\u00f1a foi parar na s\u00faa totalidade ao seu sucesor, o rei da Austrasia Khildeberto II, que tam\u00e9n morreu tres anos despois, en 595. Os seus dous fillos repart\u00edronse o reino, co maior Teodeberto II tomando a Austrasia maila porci\u00f3n que Khildeberto II tomara da Aquitania para o seu reino da Austrasia, mentres que o seu irm\u00e1n m\u00e1is novo Teodorico II herdou a Borgo\u00f1a e a parte da Aquitania que conseguiu Gontr\u00e1n I. Unidos, os irm\u00e1ns intentaron eliminar o seu curm\u00e1n Clotario II da Neustria e tiveron \u00e9xito ao conquistaren a maior parte do seu reino, reduc\u00edndoo soamente a algunhas cidades, mais non puideron capturalo. En 599 encami\u00f1aron as s\u00faas forzas cara a Dormelles e tomaron o ducado de Dentelin (a cunca do r\u00edo Escalda, as terras ancestrais dos francos salios), pero ent\u00f3n os irm\u00e1ns desconfiaron un doutro e o resto do tempo que pasaron nos seus tronos estiveron pelexando entre si, incitados a mi\u00fado pola s\u00faa avoa Brunexilda que, encolerizada pola s\u00faa expulsi\u00f3n da corte de Teodeberto, convenceu a Teodorico para que usurpase o seu posto como rei da Austrasia e que o matase. En 612 Teodorico II venceu en Toul a Teodeberto II e mandouno matar xunto ao seu fillo, e o reino enteiro do seu pai Khildeberto II foi gobernado de novo por un s\u00f3 home. Pero por pouco tempo, pois como o seu pai, morreu na v\u00e9spera de preparar unha expedici\u00f3n contra Clotario II en 613, deixando como herdeiro a un fillo moi mozo chamado Sixeberto II. Durante os seus reinados, Teodeberto II e Teodorico II fixeron campa\u00f1as contra os vasc\u00f3ns (con \u00e9xito segundo os seus cronistas) na Gascu\u00f1a, onde estabeleceran un ducado de Vasconia que sometera aos vasc\u00f3ns (602). As cr\u00f3nicas dos seus reinados sinalan que estenderon a conquista gascona ata m\u00e1is al\u00e1 dos Pireneos, a saber, no que agora son os territorios vascos da Guip\u00fascoa e a Biscaia, pero non consolidaron a s\u00faa posesi\u00f3n xa que pasaron a mans visigodas en 612. Na outra punta do seu reino, os alam\u00e1ns rebel\u00e1ronse contra o poder franco e derrotaron a Teodorico II mentres os francos afrouxaban o seu dominio sobre os tribos de al\u00e9n do Rin (saxonas, turinxias, entre outras). En 610 Teodeberto II arrincou o ducado de Alsacia do reino de Teodorico II, comezando un longo per\u00edodo de conflitos sobre que reino deb\u00eda posu\u00edr a rexi\u00f3n da Alsacia, se a Borgo\u00f1a ou a Austrasia, per\u00edodo que terminou soamente a finais do s\u00e9culo VII.\nDurante o breve reinado na Austrasia, a Borgo\u00f1a e maila Aquitania de Sixeberto II en minor\u00eda de idade, o cargo cortes\u00e1n de mordomo de palacio, que fora durante alg\u00fan tempo vis\u00edbel nos reinos merovinxios, manifestouse en toda a s\u00faa importancia na pol\u00edtica interna do reino, cando unha facci\u00f3n dos nobres de Borgo\u00f1a e a Austrasia un\u00edronse ao redor dos mordomos Warnacario, Rado e Pipino de Landen, para se uniren \u00e1 Neustria dando todo o poder ao seu rei Clotario II e quit\u00e1ndollo a Brunexilda, que exerc\u00eda de bisavoa rexente de Sixeberto II, disque, de forma odiosa para os nobres rebeldes. Os tres, Warnacario, Rado e Pipino foron recompensados cos cargos de mordomo de palacio dos distintos reinos que conformaban un reino unido de novo polo mesmo rei, despois de que o golpe de Clotario II tivese \u00e9xito e matasen a Brunexilda e ao pequeno rei de dez anos Sixeberto II no ano 613.\nInmediatamente despois da s\u00faa vitoria, Clotario II promulgou o Edicto de Par\u00eds (614), que se viu xeralmente como concesi\u00f3n \u00e1 nobreza, a\u00ednda que esta visi\u00f3n foi revisada baixo cr\u00edticas recentes. O Edicto de Clotario tentou, sobre todo, garantir o final da corrupci\u00f3n na xustiza e o goberno, pero tam\u00e9n reforzou as diferenzas locais entre os tres reinos merovinxios (a Austrasia, a Borgo\u00f1a e a Neustria) e probabelmente concedeu aos nobres m\u00e1is control sobre os xu\u00edces (que eran nomeados pola propia nobreza local). Sobre o ano 623 os austrasios comezaran a solicitar un rei propio para o seu reino, posto que Clotario II estaba decote ausente da Austrasia e, debido \u00e1 s\u00faa educaci\u00f3n e goberno anterior na Neustria, era considerado m\u00e1is ou menos un forasteiro na corte de Metz. As\u00ed, Clotario II asociou ao seu fillo Dagoberto I como rei da Austrasia e foi debidamente aclamado polos guerreiros austrasios \u00e1 maneira tradicional (elevado sobre os seus escudos). Por\u00e9n, a\u00ednda que Dagoberto exerceu unha verdadeira autoridade no seu reino, Clotario mantivo o \u00faltimo control sobre o todo o reino franco no seu conxunto.\nDurante o co-reinado de Clotario II e o seu fillo Dagoberto I, que foron chamados \"os \u00faltimos merovinxios gobernantes\", os sax\u00f3ns, que estiveran ligados lixeiramente aos francos desde finais da d\u00e9cada de 550, rebel\u00e1ronse ao mando do seu xefe militar (ou duque) Bertoaldo de Saxonia. Foron derrotados e reincorporados ao reino pola acci\u00f3n conxunta de pai e fillo. Cando Clotario II morreu en 628, Dagoberto, consonte cos desexos do seu pai, concedeu un subreino ao seu medio irm\u00e1n Cariberto II. Este subreino, comunmente chamado a Aquitania, foi unha nova creaci\u00f3n que se engadiu aos outros reinos merovinxios: a Austrasia, a Borgo\u00f1a e a Neustria, e correspond\u00eda \u00e1 metade meridional da antiga provincia romana de Aquitania, coa s\u00faa capital en Tolosa. Outras cidades importantes neste subreino eran Cahors, Agen, P\u00e9rigueux, Bordeos e Saintes; o ducado de Vasconia era tam\u00e9n parte do seu territorio. Cariberto II fixo campa\u00f1a con \u00e9xito contra os vascos, pero ap\u00f3s a s\u00faa morte (en 632) rebel\u00e1ronse outra vez. Ao mesmo tempo, os bret\u00f3ns alz\u00e1ronse contra o protectorado franco. O l\u00edder bret\u00f3n Yezekael foi aplacado e fixo as paces cos francos e pagou imposto despois de que Dagoberto ameazase con levar un ex\u00e9rcito contra el (635). Nese mesmo ano Dagoberto I enviou un ex\u00e9rcito para someter os vascos, con \u00e9xito.\nEntre tanto, Dagoberto I asasinara ao sucesor de Cariberto II, o neno Khilderico de Aquitania e volvera a reunir os territorios francos outra vez (632) na s\u00faa persoa, a\u00ednda que foi forzado pola poderosa aristocracia da Austrasia a concederlles ao seu propio fillo Sixeberto III como rei en 633. Este acto foi precipitado en gran parte polo desexo dos austrasios de seren aut\u00f3nomos nunha \u00e9poca en que os da Neustria dominaban a corte real. Clotario II fora rei en Par\u00eds (capital da Neustria) durante d\u00e9cadas antes de se converter en rei tam\u00e9n en Metz (capital da Austrasia) e a monarqu\u00eda merovinxia sempre foi despois del unha monarqu\u00eda primeiro e sobre todo da Neustria. De feito, \u00e9 na d\u00e9cada dos 640 onde o voc\u00e1bulo \"Neustria\" aparece por primeira vez nas cr\u00f3nicas coet\u00e1neas, e a s\u00faa posterior aparici\u00f3n fronte ao temper\u00e1n voc\u00e1bulo de \"Austrasia\" (case un s\u00e9culo anterior, contemporaneamente con Gregorio de Tours), probabelmente fose debido ao feito de que os neustrios (que formaban o principal grupo de cronistas en Francia do seu tempo) chamaban \u00e1 s\u00faa rexi\u00f3n simplemente a Francia. A \"Borgo\u00f1a\" (\"Burgundia\") definiuse tam\u00e9n en oposici\u00f3n a \"Neustria\" aproximadamente nesta \u00e9poca. Con todo, foron os austrasios, que se viran a si mesmos como un pobo distinto dentro do reino desde a \u00e9poca de Gregorio de Tours, os que fixeron os movementos m\u00e1is estridentes para a independencia. Dagoberto, nos seus conflitos cos sax\u00f3ns, alam\u00e1ns e turinxios, as\u00ed como cos eslavos de al\u00e9n das fronteiras do reino (sobre os que tentou forzar o seu sometemento a\u00ednda que foi derrotado polo seu rei Samo na batalla de Wogastisburg), fixo que todos os pobos m\u00e1is orientais aos francos, a\u00ednda que lindaban coa Austrasia, estivesen sometidos \u00e1 corte da Neustria e non \u00e1 da Austrasia. Isto, sobre todo, incitou aos nobres austrasios a pediren de Dagoberto I un rei propio da casa real merovinxia.\nOs \"reis folgaz\u00e1ns\" merovinxios.\nO mozo Sixeberto III foi dominado durante a s\u00faa minor\u00eda de idade polo mordomo de palacio da Austrasia Grimaldo o Vello, que convenceu ao rei, sen fillos, para que adoptase o seu propio co nome merovinxio de Khildeberto, como herdeiro do reino. Despois da morte de Dagoberto I en 639, o duque de Turinxia Radulfo, rebelouse e intentou converterse en rei. Derrotou a Sixeberto no que foi un serio rev\u00e9s para a dinast\u00eda gobernante (640). O rei perdeu o apoio de moitos magnates austrasios durante a campa\u00f1a e a debilidade das instituci\u00f3ns mon\u00e1rquicas desa \u00e9poca foi evidente pola s\u00faa incapacidade para facer con eficacia a guerra sen a axuda dos magnates; de feito, o propio rei non puido sequera dispo\u00f1er da s\u00faa propia escolta real sen a asistencia leal dos mordomos da corte Grimaldo e Adalxiselo. Foi xa que logo lembrado a mi\u00fado como o primeiro \"roi fain\u00e9ant\" \"rei folgaz\u00e1n\": non tanto porque fosen reis que \"non fac\u00edan nada\", sen\u00f3n polo pouco que lograron facer, por incapacidade ou por falta de apoio dos seus s\u00fabditos.\nClodoveo II, o sucesor de Dagoberto I na Neustria e aBorgo\u00f1a, que foron reunidos baixo o mesmo rei a\u00ednda que gobernados por separado con distintas cortes, estivo en minor\u00eda de idade durante todo o seu reinado. Estivo dominado pola s\u00faa nai rexente Nantilde e o mordomo de palacio do reino da Neustria Erquinoaldo. O sucesor de Erquinoaldo, Ebro\u00edno, dominou o reino durante os seguintes quince anos de case constante guerra civil.\n\u00c1 morte de Sixeberto III (656), o mordomo de palacio da Austrasia Grimaldo enviou \u00e1 Irlanda exiliado ao fillo de sangue do rei, o futuro Dagoberto II, mentres entronizaba na Austrasia o seu propio fillo, adoptado por Sixeberto, Khildeberto. Ebro\u00edno, o mordomo de palacio da Neustria, finalmente reuniu os reinos merovinxios para o sucesor de Clodoveo II, Clotario III, matando a Grimaldo e ao seu fillo Khildeberto III en 661. Por\u00e9n, os austrasios esixiron de novo ao rei Clotario III un rei propio para o seu reino, e Clotario III instalou o seu irm\u00e1n m\u00e1is novo Khilderico II. Durante o reinado de Clotario III, os francos atacaron o noroeste da Italia, pero foron rexeitados polo rei dos longobardos Grimoaldo en Rivoli, preto de Tur\u00edn.\nO ascenso dos Arn\u00falfidas e Carolinxios.\nPipino de Heristal.\nNesa \u00e9poca, o vasto ducado de Aquitania (en amarelo) estaba vinculado teoricamente ao reino franco.]]\nEn 673, Clotario III morreu e alg\u00fans magnates da Neustria e a Borgo\u00f1a convidaron a Khilderico II a que se convertese en rei, co que reuniron de novo os territorios so o mesmo rei, pero pouco despois outros magnates neustrios molestos co seu goberno asasin\u00e1rono (675). Co reinado de Teodorico III comprobouse o final dunha \u00e9poca: o poder dos Merovinxios desapareceu substitu\u00eddo polas ambici\u00f3ns dos seus mordomos de palacio. As\u00ed na Austrasia os magnates que conseguiran o regreso de Dagoberto II, fillo de Sixeberto III, para evitar que Ebro\u00edno, mordomo da Neustria, se inmiscise nos asuntos da Australia, terminaron asasin\u00e1ndoo; e Teodorico III, rei de todos os reinos merovinxios, cunha perspectiva exclusivamente neustria, aliouse co seu mordomo Berthar e fixo a guerra aos austrasios encabezados polo seu mordomo Pipino de Heristal. En 687 os neustrios foron derrotados na batalla de Tertry , e as\u00ed Teodorico III foi forzado a aceptar o Arn\u00falfida Pipino de Heristal como \u00fanico mordomo de palacio de todo o reino franco e \"dux et pr\u00ednceps Francorum\" (\"duque e pr\u00edncipe dos francos\", un t\u00edtulo que significa, para o desco\u00f1ecido autor do \"Liber Historiae Francorum\", o principio do \"reino\" de Pipino de Heristal). Ap\u00f3s iso, os monarcas merovinxios quedaron subxugados polo mordomo de palacio, quen exerc\u00eda o verdadeiro poder real.\nDurante o per\u00edodo de confusi\u00f3n das d\u00e9cadas de 670 e 680, fix\u00e9ronse intentos para reafirmar a soberan\u00eda feudal franca sobre os fris\u00f3ns, pero inutilmente. En 689, por\u00e9n, Pipino de Heristal puxo en marcha dous anos despois de Tertry unha campa\u00f1a de conquista da Frisia Occidental (\"Frisia Citerior\", ao oeste do r\u00edo Fli) e derrotou a Radbod, rei dos Fris\u00f3ns, preto de Dorestad, un importante centro comercial na desembocadura do Rin. Toda a terra entre o r\u00edo Escalda e o Fli foi incorporada ao reino franco. Daquela, sobre 690, Pipino atacou a Frisia central (entre o r\u00edo Fli e o Ems) e tomou Utrecht. En 695 Pipino de Heristal puido incluso patrocinar a fundaci\u00f3n da Diocese de Utrecht e o comezo da conversi\u00f3n dos fris\u00f3ns ao Catolicismo por San Willibrord, \"Ap\u00f3stolo dos fris\u00f3ns\". Con todo, Frisia Oriental (\"Frisia Ulterior\", ao este do Ems) quedou f\u00f3ra do protectorado franco.\nDespois de ter obtido grandes \u00e9xitos contra os fris\u00f3ns ao norte da Austrasia, Pipino de Heristal volveuse ao sur, a loitar contra os alam\u00e1ns. En 709 lanzou unha guerra contra Willehari, duque do Ortenau, probabelmente nun esforzo para forzar a sucesi\u00f3n dos novi\u00f1os fillos do defunto Gotfrido no trono ducal. Esta interferencia conduciu a outra guerra en 712 e os alam\u00e1ns, de momento, foron reincorporados ao poder franco. Non obstante, na Galia meridional, que non estaba so a influencia dos Arn\u00falfidas, as rexi\u00f3ns tensaban as s\u00faas relaci\u00f3ns de dependencia coa corte real baixo l\u00edderes coma por exemplo o bispo borgo\u00f1\u00f3n Savarico de Auxerre, Antenor de Provenza e Eudes de Aquitania.\nOs reinados de Clodoveo IV e Khildeberto III entre 691 e 711 tiveron todas as caracter\u00edsticas dos \"rois fain\u00e9ants\" (reis folgaz\u00e1ns), a\u00ednda que Khildeberto en funci\u00f3ns de xu\u00edz supremo do reino realizou xu\u00edzos en contra dos intereses dos seus supostos amos, os Arn\u00falfidas.\nCarlos Martel.\nCando Pipino de Heristal morreu en 714, por\u00e9n, o reino afundiuse nunha guerra civil e os duques das provincias perif\u00e9ricas desvincul\u00e1ronse da influencia dos pip\u00ednidas. O sucesor designado de Pipino na Mordom\u00eda de Palacio so a s\u00faa vi\u00fava Plectrudis foi Teudoaldo, que se opuxo inicialmente \u00e1 tentativa do rei Dagoberto III de designar a Raxenfrido coma o seu mordomo de palacio en todos os reinos merovinxios.\nAxi\u00f1a apareceu un terceiro candidato \u00e1 mordom\u00eda da Austrasia: o fillo adulto e ilex\u00edtimo de Pipino de Heristal, Carlos Martel (Carlos, o \"Martelo\"). Despois da derrota de Plectrudis e Teudoaldo a mans do rei merovinxio (agora Khilperico II) e do seu mordomo Raxenfrido, Carlos Martel elevou brevemente ao seu propio rei merovinxio, Clotario IV, para se opo\u00f1er a Khilperico. Finalmente, na batalla de Soissons ([[718]]), Carlos derrotou os seus rivais e forzounos definitivamente a resignar todos os seus cargos, aceptando o eventual regreso do rei Khilperico a condici\u00f3n de que o propio Carlos recibise as dignidades do seu pai Pipino coma mordomo de todos os reinos. Non houbo m\u00e1is reis merovinxios que exercesen como tales logo deste punto, e Carlos e os seus herdeiros, os Carolinxios, gobernaron os francos, pero non coma reis.\nAp\u00f3s o 718, Carlos Martel emprendeu unha serie de guerras para consolidar a hexemon\u00eda dos francos na Europa occidental. No 718 derrotou os sax\u00f3ns rebeldes, en 719 percorreu a Frisia occidental, en 723 reprimiu unha nova rebeli\u00f3n saxoa outra vez, e en 724 derrotou o anterior mordomo da Neustria Raxenfrido e os seus neustrios rebeldes, terminando a fase de guerra civil do seu goberno. En 720, cando Khilperico II morreu, Carlos designou a Teodorico IV coma rei, pero este \u00faltimo monarca merovinxio foi un mero monicreque seu. En 724 Carlos Martel condicionou a elecci\u00f3n de Hugberto de Baviera para a sucesi\u00f3n ducal sobre os b\u00e1varos e forzou os alam\u00e1ns a asistilo nas s\u00faas campa\u00f1as na Baviera (entre 725 e 726), onde se promulgaron leis en nome de Teodorico IV. En 730 Alamania tivo que ser subxugada pola espada e o seu duque, Lantfrido, foi asasinado. En 734 Carlos combateu contra a Frisia oriental e, finalmente, someteuna.\nNa d\u00e9cada de 720 consum\u00e1rase practicamente a Invasi\u00f3n musulm\u00e1 da Pen\u00ednsula Ib\u00e9rica, e inici\u00e1ronse as \"razzias\" sobre as Galias. En 725, os \u00e1rabes toman Carcasona aos visigodos, de xeito que unha vez sometidos os visigodos na Septimania, na d\u00e9cada de 730, os \u00e1rabes iniciaron avances para o norte, que fixeron que o duque Eudes de Aquitania pedise axuda ao mordomo dos francos Carlos Martel, de maneira que os francos puideron derrotar os \u00e1rabes en Poitiers (732). Desta maneira puido estabelecer o seu poder e influencia para o sur do reino. Contra estas aspiraci\u00f3ns, as locais dirixidos polo \"dux\" Mauronto, favorecen a expansi\u00f3n \u00e1rabe cara ao leste: no 735 toman Arl\u00e9s e no 737 apod\u00e9ranse de Avi\u00f1\u00f3n e estenden as s\u00faas razzias ata Li\u00f3n e Aquitania; pero a pesar do contraataque do mordomo franco, na Provenza, desde 739, os sarracenos ameazan os longobardos. Carlos Martel co apoio longobardo puido asegurarse o control da rexi\u00f3n, a\u00ednda que de modo vacilante, xa que non foi ata o 759, cando o seu sucesor, xa rei, Pipino o Breve se apoderou de Narbona.\nPouco despois da s\u00faa morte, en outubro de 741, Carlos dividiu o reino como se fose rei entre os seus dous fillos da s\u00faa primeira muller, marxinando o seu fillo m\u00e1is novo Bila, quen recibiu unha pequena parte (non se sabe exactamente cal). Malia non haber xa reis desde a morte de Teodorico en 737, os fillos de Carlos Pipino o Breve e Carlom\u00e1n s\u00f3 eran mordomos de palacio. Os carolinxios asumiron o status real e as pr\u00e1cticas dos merovinxios, pero non o t\u00edtulo real. A divisi\u00f3n do reino deu a Austrasia, a Alamannia e a Turinxia a Carlom\u00e1n e a Neustria, a Provenza e a Borgo\u00f1a a Pipino. \u00c9 indicativo da autonom\u00eda \"de facto\" dos ducados da Aquitania (so Hunoaldo) e a Bavaria (so Odilo) o feito de que non fosen inclu\u00eddos na divisi\u00f3n do \"regnum\".\nA vida coti\u00e1 en \u00e9poca merovinxia.\nNa \"Francia\", seguindo a decadencia urbana dos \u00faltimos tempos romanos, a base da pir\u00e1mide de poboaci\u00f3n era rural, habitantes de granxas que produc\u00edan o necesario para a supervivencia. En moitas \u00e1reas non hab\u00eda cidades, s\u00f3 granxas que ocupaban os restos diminu\u00eddos de antigas vilas romanas, separadas unhas doutras e sitas en lugares estrat\u00e9xicos con terreo cultiv\u00e1bel e acceso \u00e1 auga, como por exemplo nos vales dos r\u00edos das zonas m\u00e1is romanizadas a (Provenza e a Borgo\u00f1a no val do sistema R\u00f3dano-Saona, Austrasia e Helvecia no sistema Rin-Aar, o Loira e o Sena na Neustria ou o Garona na Aquitania). As antigas cidades romanas ou romanizadas primeiro despobo\u00e1ronse, cos seus cidad\u00e1ns fuxindo ao campo, escapando dos cercos e saqueos dos pobos b\u00e1rbaros, convert\u00e9ndose logo (sobre todo se durante a \u00e9poca imperial eran focos de cristianizaci\u00f3n), en centros administrativos (\"civitates\") de bispos ou condes (isto \u00e9, recadadores de impostos, m\u00e1is que \"compa\u00f1eiros\" -\"comites\"- dos soberanos). Sobre a base ampla, en termos num\u00e9ricos, de xente de baixa condici\u00f3n social, situ\u00e1base unha capa delgada de nobres e eclesi\u00e1sticos, poucos numericamente pero os \u00fanicos mencionados nas cr\u00f3nicas coet\u00e1neas.\nO modo de vida habitual da poboaci\u00f3n rural consist\u00eda en pasar toda a vida na mesma aldea, traballando diariamente da sa\u00edda \u00e1 posta do sol, ag\u00e1s os preceptivos de domingo e festividades da Cristiandade. Se chegaban \u00e1 madurez, casaban e produc\u00edan fillos case anualmente (pois a taxa de mortalidade infantil era moi alta). Para os nenos que consegu\u00edan sobrevivir aos seus primeiros meses, a esperanza de vida era substancialmente m\u00e1is baixa que na actualidade (50 anos era un valor t\u00edpico para a esposa dun granxeiro, por exemplo).\nO co\u00f1ecemento que a maior\u00eda dos seres humanos ti\u00f1a do mundo al\u00e9n da s\u00faa igrexa era escaso: co\u00f1ec\u00edan o cami\u00f1o ata a s\u00faa igrexa m\u00e1is pr\u00f3ximo e aos lugares circundantes da s\u00faa aldea ou granxa soamente. Dos sucesos que ocorr\u00edan a distancias m\u00e1is grandes, a maior\u00eda non ti\u00f1a ningunha noci\u00f3n, pois un obst\u00e1culo adicional era a ausencia de cami\u00f1os transit\u00e1beis, ag\u00e1s os que foran postos antes polos romanos, que aos poucos se foron esquecendo por falta de mantemento e tr\u00e1nsito. Ademais, a poboaci\u00f3n simple non sab\u00eda ler nin escribir, polo que non puideron producir ning\u00fan documento nin aprehendelo (co co\u00f1ecemento de tales documentos a poboaci\u00f3n com\u00fan poder\u00eda experimentar o que ocorr\u00eda no seu mundo). O traballo que os granxeiros realizaban sobre o terreo fac\u00edase do mesmo xeito que como os seus pais, antes ca eles, o fixeran. Non hab\u00eda outra escola para os granxeiros que o traballo realizado antes polos seus pais.\nAs cifras exactas sobre o n\u00famero de habitantes nesta \u00e9poca da Alta Idade Media, non son ben sabidas, pois non houbo censos ata moito m\u00e1is tarde, de modo que os historiadores dependen de valoraci\u00f3ns. Estas dan lugar (para o ano 800, no momento de m\u00e1ximo esplendor e antes das divisi\u00f3ns carolinxias) a un n\u00famero aproximado de entre 12-13 mill\u00f3ns de habitantes en todo o territorio franco (os terreos da actual Francia, o Benelux, Su\u00edza, a antiga Alema\u00f1a Occidental e a metade norte de Italia), cunha densidade media de aproximadamente 8 habitantes por quil\u00f3metro cadrado, se ben hab\u00eda zonas escasamente poboadas: a diferenza da Italia ou a Provenza, que estaban intensamente romanizadas, a zona de lingua alem\u00e1 (parte de Su\u00edza e a antiga Alema\u00f1a Occidental, Pa\u00edses Baixos e Luxemburgo) estaban escasamente poboadas, cuns 2 mill\u00f3ns de habitantes e unha densidade aproximada de 4 a 5 habitantes por quil\u00f3metro cadrado."}
{"id": "89632", "revid": "624", "url": "https://gl.wikipedia.org/wiki?curid=89632", "title": "Regnum francorum", "text": ""}
{"id": "89633", "revid": "624", "url": "https://gl.wikipedia.org/wiki?curid=89633", "title": "Reino dos francos", "text": ""}
{"id": "89634", "revid": "624", "url": "https://gl.wikipedia.org/wiki?curid=89634", "title": "Reis folgaz\u00e1ns", "text": ""}
{"id": "89635", "revid": "624", "url": "https://gl.wikipedia.org/wiki?curid=89635", "title": "Pobo xermano", "text": ""}
{"id": "89636", "revid": "624", "url": "https://gl.wikipedia.org/wiki?curid=89636", "title": "Pobos xermanos", "text": ""}
{"id": "89637", "revid": "624", "url": "https://gl.wikipedia.org/wiki?curid=89637", "title": "Reino dos Francos", "text": ""}
{"id": "89638", "revid": "98629", "url": "https://gl.wikipedia.org/wiki?curid=89638", "title": "Donetsk", "text": "Donetsk \u00e9 unha cidade de Ucra\u00edna, no extremo sueste do pa\u00eds, cabeceira da rexi\u00f3n minerometal\u00farxica e industrial de Donbass, unha das maiores de Europa, a\u00ednda que coma case todas deste tipo, en forte recesi\u00f3n. A poboaci\u00f3n da cidade segundo \u00f3 censo do 2001 era de 1\u00a0016\u00a0194.\nA orixe de Donetsk ten sido xustamente unha planta metal\u00farxica establecida no lugar polo brit\u00e1nico John Hughes en 1869.\nHistoria.\nA bisbarra onde se asenta a cidade era unha zona de granxas pertencentes a terratenentes, aldeas dos campesi\u00f1os que as traballaban e, dende o s\u00e9culo XVIII, explotaci\u00f3ns mineiras do carb\u00f3n espalladas polo territorio.\nEn 1869, o empresario gal\u00e9s John Hughes obtivo da administraci\u00f3n tsarista a concesi\u00f3n para levantar uns altos fornos en terreos que mercou ao pr\u00edncipe Sergey Kochubeem pr\u00f3ximos \u00e1 aldea de Aleksandrovka. Xunto a aceir\u00eda, unhas vivendas para os obreiros e pronto, ao norte, unha pequena poboaci\u00f3n (entre o r\u00edo Kalmius ao leste e un afluente menor ao oeste) e que recibiu o nome de Hughesovka (Yuzovka na transcrici\u00f3n fon\u00e9tica ao ruso) .\nO crecemento do centro metal\u00farxico e a cidade (en ret\u00edcula, privilexiando as r\u00faas norte-sur) foron paralelos e espectaculares: de 164 habitantes en 1870 a 5.494 (1884), 29.000 (1897), 70.000 (1914-17).\nEn 1924, xa na \u00e9poca sovi\u00e9tica coma parte de Ucra\u00edna, cambiou ou seu nome a Stalino (non por Stalin sen\u00f3n por aceiro en ruso).\nDurante a segunda guerra mundial foi case que totalmente destru\u00edda, sendo reconstru\u00edda a grande escala no per\u00edodo posterior. En 1961 renomeouse coma Donetsk, polo r\u00edo en cuxa conca est\u00e9ndese unha das concentraci\u00f3ns mineiras e industriais maiores do mundo (Donbass), da que a cidade \u00e9 o centro m\u00e1is importante.\nNos \u00faltimos decenios, coma o resto das \u00e1reas da industria pesada do planeta, sofre unha forte recesi\u00f3n e reconversi\u00f3n."}
{"id": "89639", "revid": "1131", "url": "https://gl.wikipedia.org/wiki?curid=89639", "title": "Tribunal de Orde P\u00fablica", "text": "O Tribunal de Orde P\u00fablica, tam\u00e9n co\u00f1ecido como TOP, foi unha instancia xudicial especial existente nos \u00faltimos anos do franquismo. A s\u00faa misi\u00f3n foi a represi\u00f3n das condutas que baixo ese r\u00e9xime eran consideradas delitos pol\u00edticos.\nEste Tribunal existiu desde 1963 at\u00e9 1977. Con anterioridade, a gran maior\u00eda dos procesos de tipo pol\u00edtico do franquismo reca\u00edan na xurisdici\u00f3n militar.\nA s\u00faa creaci\u00f3n data do 2 de decembro de 1963 e asume as funci\u00f3ns da entidade chamada Tribunal Especial de Represi\u00f3n da Masoner\u00eda e o Comunismo. Nos seus case catorce anos de existencia foron condenados miles de cidad\u00e1ns. Procesos como o famoso Proceso 1001, contra dirixentes do sindicato Comisi\u00f3ns Obreiras, corresponderon ao TOP."}
{"id": "89640", "revid": "1576", "url": "https://gl.wikipedia.org/wiki?curid=89640", "title": "Linguas iranianas", "text": ""}
{"id": "89645", "revid": "23204", "url": "https://gl.wikipedia.org/wiki?curid=89645", "title": "Trambolosr\u00edos", "text": "Trambolosr\u00edos \u00e9 un espazo natural situado na parroquia de Castrelo de Abaixo, concello de Ri\u00f3s, na fronteira entre Galiza e Portugal (A Raia).\nCaracter\u00edsticas.\nEn Trambolosr\u00edos x\u00fantanse o r\u00edo Arzo\u00e1 e o r\u00edo Mente, que constit\u00faen a marca de fronteira. \u00c9 un lugar de grande importancia ecol\u00f3xica, natural e paisax\u00edstica, que linda co Parque Natural Montes do Invernadeiro en Portugal. O lugar at\u00f3pase no fondo dun val fluvial, arrodeado por pronunciadas ladeiras e cortados de filitas.\nHai varias d\u00e9cadas o lugar empreg\u00e1base como paso entre Espa\u00f1a e Portugal, pero actualmente at\u00f3pase en desuso, e os antigos cami\u00f1os foron invadidos pola maleza.\nTrambolosr\u00edos destaca pola s\u00faa paisaxe natural, cun frondoso bosque de especies aut\u00f3ctonas e sobre todo pi\u00f1eiros, procedentes dunha recente repoboaci\u00f3n."}
{"id": "89646", "revid": "23204", "url": "https://gl.wikipedia.org/wiki?curid=89646", "title": "A Fraga do Curral", "text": "A Fraga do Curral \u00e9 un espazo natural situado na parroquia de Castrelo de Abaixo, no concello de Ri\u00f3s, na fronteira entre Galicia e Portugal. \u00c9 un promontorio rochoso que domina o val fluvial de Trambolosr\u00edos, con abundantes penedos gran\u00edticos e formaci\u00f3ns de filitas.\nA\u00ednda que se atopan numerosas especies vexetais aut\u00f3ctonas, a fraga destaca polo seu bosque de pi\u00f1eiros, froito dunha repoboaci\u00f3n forestal realizada na d\u00e9cada de 1940, e na que participaron numerosos veci\u00f1os.\nA zona da Fraga do Curral tam\u00e9n \u00e9 o refuxio de varias especies como perdices e xabar\u00edns, e dende fai varios anos constit\u00fae lugar de ani\u00f1amento e territorio de caza de varias aves rapaces."}
{"id": "89651", "revid": "1576", "url": "https://gl.wikipedia.org/wiki?curid=89651", "title": "Crema de Gaita", "text": ""}
{"id": "89654", "revid": "880", "url": "https://gl.wikipedia.org/wiki?curid=89654", "title": "Accad", "text": ""}
{"id": "89658", "revid": "96271", "url": "https://gl.wikipedia.org/wiki?curid=89658", "title": "Manuel Bello Parga", "text": "Manuel Bello Parga, co\u00f1ecido como Manolito Bello e Luis Seijo Freire, nado en Mezonzo (Vilasantar) en 1926 e finado na Coru\u00f1a o 11 de xullo de 1946, foi un guerrilleiro antifranquista galego.\nTraxectoria.\nMilitante do Partido Comunista de Espa\u00f1a desde moi novo, participou no seu aparato de propaganda. As autoridades detiv\u00e9rono en maio de 1945 con Jos\u00e9 Blanco N\u00fa\u00f1ez, Jos\u00e9 Soto Pombo e Francisco Cousillas Pombo por impresi\u00f3n e distribuci\u00f3n de material subversivo. En xaneiro de 1946, pouco despois de sa\u00edr en liberdade provisoria, uniuse ao Ex\u00e9rcito Guerrilleiro de Galicia. Foi responsable do destacamento L\u00edster da IV Agrupaci\u00f3n e pouco despois pasou \u00e1 partida La Marina. Nesta participou en Cambre no atentado contra Manuel Doval Lemat, co\u00f1ecido falanxista local.\nParticipou o 19 de maio no intento de sabotaxe contra un emisor de Radio Nacional de Espa\u00f1a na que morreu o xornalista de \"El Ideal Gallego\" Arcadio Vilela G\u00e1rate. No intercambio de disparos coa Garda Civil, Manuel Bello caeu prisioneiro. Torturado na prisi\u00f3n e sometido a consello de guerra, foi condenado ao garrote e executado na Prisi\u00f3n Provincial da Coru\u00f1a o 11 de xullo de 1946. Converteuse nun heroe para a resistencia antifranquista comunista e un dos seus destacamentos guerrilleiros levou o seu nome. Na actualidade, un colectivo da Xuventude Comunista leva por nome Manolito Bello."}
{"id": "89659", "revid": "98629", "url": "https://gl.wikipedia.org/wiki?curid=89659", "title": "Felaci\u00f3n", "text": "Felaci\u00f3n (do lat\u00edn fellatio), en argot mamada, \u00e9 unha pr\u00e1ctica de sexo oral que consiste en chupar e lamber o pene coa boca, coa lingua e cos beizos. A estimulaci\u00f3n oral do escroto tam\u00e9n se pode denominar \"felaci\u00f3n\", ou coloquialmente como \"teabagging.\" Se a felaci\u00f3n se realiza sobre un mesmo, o acto ch\u00e1mase autofelaci\u00f3n.\nA felaci\u00f3n pode ser excitaci\u00f3n sexual para ambos os participantes, e pode levar ao orgasmo \u00e1 parella que est\u00e1 sendo felada. \u00c9 pode ser realizado por unha compa\u00f1eira sexual como preliminares antes doutras actividades sexuais, como o coito vaxinal ou anal, ou como un acto er\u00f3tico e de cari\u00f1o propio. A felaci\u00f3n crea un risco de contraer unha infecci\u00f3n de transmisi\u00f3n sexual (ITS), pero o risco \u00e9 significativamente menor que o do sexo vaxinal ou anal, especialmente para a transmisi\u00f3n do VIH.\nA maior\u00eda dos pa\u00edses non te\u00f1en leis que prohiban a pr\u00e1ctica da felaci\u00f3n, a\u00ednda que algunhas culturas poden considerala tab\u00fa. Tam\u00e9n \u00e9 posible que a xente se abste\u00f1a de practicar unha felaci\u00f3n por preferencia persoal, sentimentos negativos ou Inhibici\u00f3n sexual. Normalmente, a xente non considera que o sexo oral afecte \u00e1 virxindade de ningunha das d\u00faas parellas, a\u00ednda que as opini\u00f3ns sobre o asunto var\u00edan. \nEtimolox\u00eda.\n\"Felaci\u00f3n\" prov\u00e9n do lat\u00edn ', o participio pasado do verbo ', que significa mamar. \nPr\u00e1ctica.\nXeral.\nA felaci\u00f3n pode ser excitante sexualmente para ambos os participantes, e os homes que reciben felaci\u00f3n adoitan experimentar orgasmos e exaculaci\u00f3n de seme durante o acto. As persoas poden usar a felaci\u00f3n como preliminares para excitar sexualmente a o seu compa\u00f1eiro sexual antes da relaci\u00f3n sexual vaxinal ou anal ou outra actividade sexual, ou poden realizala como acto er\u00f3tico e de cari\u00f1o por dereito propio. A parella sexual pode ser de calquera dos dous sexos. Cando o pene \u00e9 metido na boca de algu\u00e9n, p\u00f3dese chamar \"irrumatio\", a\u00ednda que o termo \u00e9 raramente usado.\nO aspecto esencial da felaci\u00f3n \u00e9 a estimulaci\u00f3n oral do pene mediante algunha combinaci\u00f3n de succi\u00f3n, uso da lingua e dos beizos e movemento da boca. Un m\u00e9todo \u00e9 a parella sexual que leva o pene no a boca e movendo suavemente cara a arriba e abaixo polo pene a un ritmo, tendo coidado de evitar o contacto cos dentes. A felaci\u00f3n tam\u00e9n pode inclu\u00edr a estimulaci\u00f3n oral do escroto, xa sexa lambendo, chupando ou metendo todo o escroto na boca. Durante o acto, o seme pode ser exaculado na boca do compa\u00f1eiro.\nPara algunhas persoas \u00e9 dif\u00edcil realizar felaci\u00f3ns debido \u00e1 s\u00faa sensibilidade ao reflexo mordaza natural. Diferentes persoas te\u00f1en diferentes sensibilidades ao reflexo, pero algunhas persoas aprenden a suprimir o reflexo. A cantidade de pene que un compa\u00f1eiro pode levar \u00e1 boca tam\u00e9n depende do tama\u00f1o e da lonxitude do pene, e normalmente s\u00f3 levan o extremo do pene \u00e1 boca.\n\u00c9 fisicamente posible que os homes con flexibilidade suficiente, tama\u00f1o do pene, ou ambos, realicen unha felaci\u00f3n sobre si mesmos como unha forma de masturbaci\u00f3n, nun acto chamado autofelaci\u00f3n. Por\u00e9n, poucos homes pos\u00faen a flexibilidade suficiente e a lonxitude do pene para realizar con seguridade a necesaria curva frontal.\nDep\u00f3sito de seme.\nDurante a felaci\u00f3n, un compa\u00f1eiro pode inxerir seme do pene. O libro de Nancy Friday, \"Men in Love - Men's Sexual Fantasies: The Triumph of Love over Rage\" (1982), suxire que tragar seme ocupa un lugar destacado na escala de intimidade dun home. Xa en 1976, alg\u00fans m\u00e9dicos aconsellaban \u00e1s mulleres nos oitavos e novenos meses de embarazo que non tragasen o seme para non provocar un parto prematuro, pero posteriormente determinouse que era seguro.\nO macho cuxo pene est\u00e1 a ser estimulado durante a felaci\u00f3n adoita ser excitado sexualmente. Unha vez que se conseguiu o nivel de estimulaci\u00f3n sexual prerrequisito e a exaculaci\u00f3n faise inminente, o seme pode ser descargado sobre a s\u00faa parella. O macho pode colocar o seu pene antes da exaculaci\u00f3n para que o seme se deposite na cara da s\u00faa parella (co\u00f1ecida como \"facial\"), ou noutra parte do corpo como o seu pescozo, peito ou seos.\nDescrici\u00f3n e variantes.\nCando os membros dunha parella realizan mutua e simultaneamente sexo oral, co\u00f1\u00e9cese como 69, xa sexan d\u00faas felaci\u00f3ns, dous cunnilingus, ou unha felaci\u00f3n ou un cunnilingus.\nEtolox\u00eda.\nNa sociedade dos bonobos (tam\u00e9n chamado \"chimpanc\u00e9 pigmeo\") as relaci\u00f3ns sexuais xogan un papel preponderante, xa que se utilizan incluso coma forma de sa\u00fado e coma forma de pago mediante favores das femias a cambio de comida; e representan un medio para a resoluci\u00f3n de conflitos ou unha v\u00eda de reconciliaci\u00f3n tralos mesmos. Os bonobos son os \u00fanicos primates (\u00e1 parte dos humanos) que foron observados realizando as actividades sexuais seguintes: sexo xenital cara a cara (principalmente femia con femia, seguido en frecuencia polo coito femia-macho e as frotaci\u00f3ns macho-macho), bicos con lingua e sexo oral.\nA actividade sexual ten lugar tanto dentro da familia inmediata coma f\u00f3ra dela, e acostuma implicar tanto a adultos como a cr\u00edas. Os bonobos non forman relaci\u00f3ns estables con parellas individuais. Tampouco parecen discriminar nos seus comportamentos sexuais segundo x\u00e9nero ou idade, coa posible excepci\u00f3n das relaci\u00f3ns sexuais entre nais e os seus fillos adultos; alg\u00fans observadores cren que eses emparellamentos son tab\u00fa. \nHistoria.\nNo mito do deus Atum, este realiza unha autofelaci\u00f3n e cuspe o seu seme dando lugar os deuses Shu (o aire) e Tephnut (a humidade).\nA felaci\u00f3n era unha arte practicada por algunhas mulleres exipcias, non sempre prostitutas, co\u00f1ecidas como felatrices, d\u00e1ndoselle a particularidade de pintarse os beizos dunha determinada cor para dar a co\u00f1ecer a s\u00faa inclinaci\u00f3n por esta pr\u00e1ctica.\nOs romanos ligaron o poder ao sexo oral, creando roles dominantes e submisos. A\u00ednda que o cunnilingus consider\u00e1base unha pr\u00e1ctica sucia, grazas a algunhas pintadas feitas nos ba\u00f1os p\u00fablicos e as palabras talladas nas paredes, s\u00e1bese que alg\u00fans prostitutos masculinos esperaban nas esquinas dos ba\u00f1os a mulleres que solicitaran os seus servizos.\nPracticar unha felaci\u00f3n o un cunnilingus, xa fora home o muller o executor, convert\u00edao en culpable. Segundo a xerarqu\u00eda romana da degradaci\u00f3n sexual, un home sospeitoso de estimular oralmente a unha muller rebaix\u00e1base m\u00e1is que o que fose penetrado por outro home. Imp\u00fa\u00f1aselle o status legal de infame, ao mesmo nivel que prostitutas, gladiadores e actores, o cal imped\u00edalle votar e representarse a si mesmo ante un tribunal.\nNa Il\u00edada aparece por primeira vez o termo \"mulleres de Lesbos\", e fai referencia as mulleres que mellor practicaban a felaci\u00f3n. A desviaci\u00f3n do significado deste termo debeuse ao uso que lle deron os cristi\u00e1ns posteriormente. Por\u00e9n, o voc\u00e1bulo que se utilizaba na antiga Grecia para referirse as lesbianas era \"tr\u00edbada\", do grego \"tribo\" (frotar).\nA antiga cultura peruana moche rend\u00eda culto \u00e1 vida diaria inclu\u00edndo as pr\u00e1cticas sexuais. Describ\u00edan felaci\u00f3ns nas s\u00faas cer\u00e1micas.\nSodoma e Gomorra caeron o redor do ano 1900\u00a0a.\u00a0C. Segundo os recentes estudos dos arque\u00f3logos Graham Harris e Tony Beardow, o termo \"sodom\u00eda\" provir\u00eda da cidade de Sodoma, na que se describen actos sexuais que non conduc\u00edan ao embarazo, como a masturbaci\u00f3n, a felaci\u00f3n, o cunnilingus e o sexo anal.\nNa literatura isl\u00e1mica prohib\u00edase explicitamente dentro do matrimonio o sexo durante o ciclo menstrual. Pero a actitude cara o sexo oral e o sexo anal \u00e9 un tema de discusi\u00f3n entre os alumnos modernos do islam. O Gran Ayatollah Sayyid Ali al-Sistani, unha autoridade relixiosa musulm\u00e1, considera o sexo anal 'extremadamente horrible', a\u00ednda que di que est\u00e1 permitido. No referente ao sexo oral, si se permite realizalo, sempre e cando non entre l\u00edquido na boca.\nO antigo Kama Sutra indio, datado no s\u00e9culo primeiro, describe o sexo oral analizando a felaci\u00f3n con gran detalle e mencionando brevemente o cunnilingus. Con todo, de acordo con este texto, a felaci\u00f3n \u00e9 sobre todo unha conduta caracter\u00edstica dos eunucos, que usaban a s\u00faa boca como substituto dos xenitais femininos.\nO autor, Vatsyayana, establece que tam\u00e9n a practicaban \"mulleres non castas\" e menciona o prexu\u00edzo tradicional, moi estendido, de considerar esta pr\u00e1ctica como degradante ou impura. Vatsyayana parece coincidir en certa medida con estas actitudes, afirmando que un 'home sabio' non deber\u00eda caer nesa forma de c\u00f3pula, a\u00ednda que reco\u00f1ece que pode ser apropiado nalg\u00fans casos, que non chega a especificar.\nA felaci\u00f3n no cine.\nA pel\u00edcula pornogr\u00e1fica estadounidense \"Garganta profunda\" (\"Deep Throat\"), estreouse en 1972, escribiuse e dirixiuse por Gerard Damiano e estaba protagonizada pola actriz Linda Lovelace, e supuxo unha popularizaci\u00f3n das felaci\u00f3ns no mundo do porno.\nAndy Warhol, o pai do pop-art, dirixiu en 1963 a pel\u00edcula \"Blow Job\" (\"felaci\u00f3n\" ou \"mamada\", en ingl\u00e9s), duns 35 minutos de duraci\u00f3n, que se comp\u00f3n exclusivamente dun plano pechado sobre o rostro dun home que semella reaccionar ante alg\u00fan tipo de est\u00edmulo que a c\u00e1mara non capta, pero que o t\u00edtulo deixa bastante claro.\nNos \u00faltimos anos, realiz\u00e1ronse varias pel\u00edculas de cine convencional (non pornogr\u00e1fico), que mostran felaci\u00f3ns. Un caso pioneiro foi a adaptaci\u00f3n cinematogr\u00e1fica da novela de Raymond Radiguet \"O demo no corpo\" levada a cabo por Marco Bellocchio en 1986, na que Maruschka Detmers estimula deste modo a s\u00faa parella. Exemplos m\u00e1is recentes son a pel\u00edcula \"The Brown Bunny\", con Chlo\u00eb Sevigny, e \"Intimacy\", con Kerry Fox, entre outras.\nA felaci\u00f3n na arte.\nHai un expl\u00edcito cadro de Picasso, chamado \"La Douleur (Sc\u00e8ne Erotique)\" do per\u00edodo azul do autor, que se atopa no Museo Metropolitano de Nova York. Tr\u00e1tase dun \u00f3leo no que o artista retr\u00e1tase en pleno acto sexual e que o recinto nunca se atreveu a colgar.\n\u00c9douard-Henri Avril, pintor e ilustrador de literatura er\u00f3tica, adquiriu un gran renome polas pinturas de distintas pr\u00e1cticas sexuais."}
{"id": "89661", "revid": "22570", "url": "https://gl.wikipedia.org/wiki?curid=89661", "title": "Cruceiro de batalla de clase Kirov", "text": "O cruceiro de batalla da clase Kirov \u00e9 a maior clase de buque de combate constru\u00eddo na Uni\u00f3n Sovi\u00e9tica e en calquera mari\u00f1a de guerra dende a segunda guerra mundial. Iniciados como Proxecto 1144.2 Orlan, entraron en servizo como RKR (\"Raketnyy Kreyser\", ou cruceiro lanzam\u00edsiles), a\u00ednda que polo seu aspecto, tama\u00f1o e potencia de fogo est\u00e1n m\u00e1is pr\u00f3ximos a un cruceiro de batalla que a un cruceiro lanzam\u00edsiles normal.\nOs buques da clase \"Kirov\" dese\u00f1\u00e1ronse nun principio como buques grandes antisubmarinos para destru\u00edr aos submarinos con m\u00edsiles bal\u00edsticos mediante o emprego dos seus helic\u00f3pteros Ka-25 ou Ka-27 e os m\u00edsiles Rastrub. Por\u00e9n, coa aparici\u00f3n do m\u00edsil antibuque de longo alcance Granit, obtiveron a capacidade de combater grandes obxectivos de superficie. En caso de guerra, a s\u00faa misi\u00f3n ser\u00eda destru\u00edr aos portaavi\u00f3ns estadounidenses cos Granit con cabeza nuclear. Ademais, os \"Kirov\" contaban cunha excelente capacidade de defensa a\u00e9rea, especialmente grazas aos m\u00edsiles Fort de longo alcance. A defensa a\u00e9rea inmediata correspond\u00edalle aos m\u00edsiles Kinshal e Osa e aos can\u00f3ns de 30\u00a0mm. A misi\u00f3n dos torpedos e dos cohetes ASW era fundamentalmente a de prestar defensa contra submarinos e, no caso dos cohetes, antitorpedo. O gran tama\u00f1o dos buques tam\u00e9n permite que te\u00f1an espazo para instalaci\u00f3ns de mando, control e comunicaci\u00f3ns, polo que poden actuar como buques insignia da frota.\nOs \"Kirov\" te\u00f1en un sistema de propulsi\u00f3n \u00fanico, consistente na combinaci\u00f3n de motores nucleares e turbinas de vapor. Hai dous reactores nucleares acoplados a outras tantas caldeiras. As caldeiras requentan o vapor procedente dos reactores para darlle maior potencia de sa\u00edda dispo\u00f1ible para navegar a gran velocidade.\nEntre 1974 e 1989 iniciouse a construci\u00f3n de cinco buques, a\u00ednda que s\u00f3 se completaron catro. Os primeiros buques recibiron o nome de heroes da revoluci\u00f3n, pero coa ca\u00edda daUni\u00f3n Sovi\u00e9tica todos foron rebautizados. O \"Almirante Ushakov\" (antigo \"Kirov\") entrou en servizo en 1980, estivo inactivo dende 1990 por un accidente no reactor. Retirouse no 1998 para proporcionar repostos para os outros buques da clase. Finalmente, vai ser daguazado. O \"Almirante Lazarev\" (antigo \"Frunze\") entrou en servizo en 1984, estivo f\u00f3ra de servizo durante unha d\u00e9cada e foi enviado ao despedazamento en 1997 por falta de fondos para ser reparado. O \"Almirante Nakhimov\" (antigo \"Kalinin\") foi posto en servizo en 1988, reparado entre 1999 e 2005. Actualmente est\u00e1 en servizo. O \"Petr Velikiy\" (orixinalmente \u00eda ser o \"Yuri Andropov\") botouse en 1989, pero non se completou ata 1998. Regresou a dique seco tras as probas de mar. En 2004 foi reparado e posto en servizo. A quinta unidade planeada, o \"Almirante Kuznetsov\" (orixinalmente chamado \"Dzerzhinsky\") foi cancelado tras os recortes de presupostos co fin da guerra fr\u00eda."}
{"id": "89662", "revid": "879696", "url": "https://gl.wikipedia.org/wiki?curid=89662", "title": "Historia francorum", "text": ""}
{"id": "89663", "revid": "879700", "url": "https://gl.wikipedia.org/wiki?curid=89663", "title": "Historia dos francos", "text": ""}
{"id": "89664", "revid": "23204", "url": "https://gl.wikipedia.org/wiki?curid=89664", "title": "A cigarra e a formiga", "text": "A cigarra e a formiga \u00e9 unha das f\u00e1bulas atribu\u00eddas a Esopo e recontada por Jean de La Fontaine e F\u00e9lix Mar\u00eda Samaniego.\nNela aparece unha chicharra que ao chegar o inverno queda sen alimento e p\u00eddello \u00e1 s\u00faa veci\u00f1a a formiga. Esta, contando non ter a esgalla para as d\u00faas rep\u00f3ndelle negativamente e laiase que non fixese nada durante o ver\u00e1n.\nTr\u00e1tase, coma t\u00f3dalas de La Fontaine, dunha historia did\u00e1ctica (con ensinanza), xa que neste caso o duro traballo da formiga ten recompensa coa s\u00faa supervivencia a diferenza da chicharra que paga a s\u00faa folgura coa s\u00faa vida."}
{"id": "89665", "revid": "1131", "url": "https://gl.wikipedia.org/wiki?curid=89665", "title": "Escola Oficial de Idiomas de Ribadeo", "text": "A Escola Oficial de Idiomas de Ribadeo comezou como unha secci\u00f3n da de Lugo. Disp\u00f3n na actualidade de ensino de ingl\u00e9s, franc\u00e9s, alem\u00e1n e italiano.\nTen a s\u00faa sede na Casa do \u00d3ptico (r\u00faa da Virxe do Cami\u00f1o, s/n.)"}
{"id": "89666", "revid": "1836", "url": "https://gl.wikipedia.org/wiki?curid=89666", "title": "Festival Interc\u00e9ltico de An Oriant", "text": ""}
{"id": "89669", "revid": "2338", "url": "https://gl.wikipedia.org/wiki?curid=89669", "title": "Cu\u00f1a Nov\u00e1s", "text": ""}
{"id": "89670", "revid": "2338", "url": "https://gl.wikipedia.org/wiki?curid=89670", "title": "Xulio Valc\u00e1rcel", "text": ""}
{"id": "89672", "revid": "1505", "url": "https://gl.wikipedia.org/wiki?curid=89672", "title": "Antonio Manuel Chaves Cui\u00f1as", "text": "Antonio Manuel Chaves Cui\u00f1as, nado en Cambados o 10 de xullo de 1959, \u00e9 un escritor galego residente en Vigo.\nTraxectoria.\nDiplomado como Graduado Social na Universidade de Santiago de Compostela, publicou traballos e ilustraci\u00f3ns de contido diverso, como \"Diario de Pontevedra\", \"La Voz de Galicia\", \"Faro de Vigo\" ou \"A Nosa Terra\". Ademais foi secretario e colaborador da Revista Universitaria de Cultura \"Coordenadas\", en Santiago de Compostela, e colaborador e membro da redacci\u00f3n da Revista de Ciencia, Arte y Pensamiento \"Congostra\", editada en Vigo pola Asociaci\u00f3n Cultural Zeca Afonso.\nTam\u00e9n participou en recitais po\u00e9ticos e encontros literarios con figuras coma Rafael Alberti, Carlos Oroza, Arturo Cuadrado, M\u00e9ndez Ferr\u00edn, Carlos Casares, Manuel Cu\u00f1a Nov\u00e1s, Xulio Valc\u00e1rcel e Manuel Lueiro Rey.\nEn 1990 realizou as ilustraci\u00f3ns e escribiu o ep\u00edlogo do libro \"Vigo en tres paisajes\", o derradeiro de Manuel Lueiro Rey en vida.\nNo 1996 promoveu o premio xornal\u00edstico Enrique H. Botana, que na s\u00faa primeira edici\u00f3n foille concedido coma t\u00edtulo p\u00f3stumo a Segundo Mari\u00f1o V\u00e1zquez.\nChaves est\u00e1 especializado no mundo da infancia, a xuventude, o xogo e o xoguete, sendo na actualidade o presidente da Fundaci\u00f3n \"Raquel Chaves\". Entre 1997 e 2006 foi director e coordinador do Museo Castellano-Manchego del Juguete, situado na localidade toledana de Mohedas de la Jara. Desde o 2006 coordina o MuGaIn (Museo Galego da Infancia, Xogo e Xoguete) en Vigo."}
{"id": "89673", "revid": "23204", "url": "https://gl.wikipedia.org/wiki?curid=89673", "title": "Rexi\u00f3n de Brest", "text": "A rexi\u00f3n de Brest ou, antigamente, Bierascie (en belaruso \"\u0411\u0440\u044d\u0301\u0441\u0446\u043a\u0430\u044f \u0432\u043e\u0301\u0431\u043b\u0430\u0441\u0446\u044c\") \u00e9 unha das seis rexi\u00f3ns de Belar\u00fas. Div\u00eddese administrativamente en 16 distritos e eles, \u00e1 s\u00faa vez, en municipios (metropolitanos e rurais):"}
{"id": "89674", "revid": "23204", "url": "https://gl.wikipedia.org/wiki?curid=89674", "title": "Brest", "text": "O top\u00f3nimo Brest pode refirirse a:"}
{"id": "89676", "revid": "25871", "url": "https://gl.wikipedia.org/wiki?curid=89676", "title": "Canal de San Xurxo", "text": "O canal de San Xurxo (en ingl\u00e9s: \"St George's Channel\") \u00e9 un canal que separa Gales de Irlanda, conectando o mar de Irlanda co norte do oc\u00e9ano Atl\u00e1ntico. Ten 160\u00a0km de lonxitude e entre 81 e 145\u00a0km de ancho. Esta canle \u00e9 de augas poucos profundas, a\u00ednda que ao final da \u00faltima glaciaci\u00f3n anegouse polos cambios de nivel das augas mari\u00f1as.\nO nome do canal prov\u00e9n da lenda do s\u00e9culo XIV segundo a cal, San Xurxo viaxou dende Turqu\u00eda at\u00e9 Inglaterra. A lenda di que chegou \u00e1 maior das illas brit\u00e1nicas polo canal que leva o seu nome."}
{"id": "89677", "revid": "879890", "url": "https://gl.wikipedia.org/wiki?curid=89677", "title": "Gnome", "text": ""}
{"id": "89680", "revid": "3456", "url": "https://gl.wikipedia.org/wiki?curid=89680", "title": "Patty Smith", "text": ""}
{"id": "89681", "revid": "3456", "url": "https://gl.wikipedia.org/wiki?curid=89681", "title": "Patti Smith Group", "text": ""}
{"id": "89682", "revid": "23204", "url": "https://gl.wikipedia.org/wiki?curid=89682", "title": "Laura Prepon", "text": "Laura H. Prepon, nada en Watchung (Nova Jersey) o 7 de marzo de 1980, \u00e9 unha actriz americana."}
{"id": "89687", "revid": "1131", "url": "https://gl.wikipedia.org/wiki?curid=89687", "title": "Casa de Sela", "text": "A casa de Sela \u00e9 unha casa de indianos situada en Ribadeo, constru\u00edda en 1869 e polo tanto, unha das m\u00e1is antigas casa de indianos da vila.\nDescrici\u00f3n.\n\u00c9 unha mansi\u00f3n con planta en U, duns 500 m\u00b2. Conta cun extenso xard\u00edn interno con \u00e1rbores xa vellas, minguado xa no s\u00e9culo XXI pola construci\u00f3n na s\u00faa parte traseira dun extenso bloque de vivendas. Hai xa tempo a parte dianteira da mansi\u00f3n abrangu\u00eda un xard\u00edn p\u00fablico, en transformaci\u00f3n nestes momentos para facer nel un 'parque de Indianos'.\nA mansi\u00f3n foi mandada constru\u00edr por unha familia retornada de M\u00e9xico, e na actualidade segue a ser casa familiar.\nA s\u00faa construci\u00f3n bebe das construci\u00f3ns galegas da \u00e9poca, coa integraci\u00f3n do granito entre outros elementos. Non obstante, hai documentos que indican unha certa r\u00e9plica dunha casa en M\u00e9xico. O seu xard\u00edn integra vexetaci\u00f3n ind\u00edxena, palmera inclu\u00edda. A galer\u00eda leste \u00e9 rechamante mesmo dende o exterior do cercado."}
{"id": "89691", "revid": "89787", "url": "https://gl.wikipedia.org/wiki?curid=89691", "title": "Rui Costa", "text": "Rui Manuel C\u00e9sar Costa, nado o 29 de marzo de 1972 en Amadora, \u00e9 un exfutbolista portugu\u00e9s. Xogaba de centrocampista e foi internacional coa selecci\u00f3n portuguesa. Na actualidade \u00e9 o director deportivo\u00a0do SL Benfica.\nBiograf\u00eda.\nDebutou no AD Fafe en 1989 antes de fichar polo SL Benfica, onde ga\u00f1ou a Copa de Portugal en 1993 e a Superliga en 1994. Ese ano partiu ao AC Fiorentina de Italia, onde ga\u00f1ou a Copa Italia e a Supercopa italiana, en 1996.\nEn 2001 fichou polo AC Mil\u00e1n, onde ga\u00f1ou a Liga de Campi\u00f3ns, a Copa Italia (2003) e un \"Scudetto\", en 2004.\nEn 2006 volveu ao club do seu coraz\u00f3n, o Benfica, asinando un contrato en branco e demostrando as\u00ed o seu amor polo club que apostou por el e formouno. Xa un episodio deste x\u00e9nero manifestouse antes cando nun amigable no que Rui Costa xogaba pola Fiorentina contra o Benfica en Lisboa, tocoulle marcarlle un gol ao equipo local e no canto de celebralo fixo todo o contrario, p\u00faxose a chorar e a pedir desculpas por marcarlle un gol ao Benfica en Lisboa.\nSelecci\u00f3n Nacional.\nPola Selecci\u00f3n ga\u00f1ou o Mundial Sub-17 (1989) e o Mundial Sub-20 (1991). Ademais xogou o Mundial de 2002 e as Eurocopas de 2000 e 2004, nesta \u00faltima anunciando a s\u00faa retiro da Selecci\u00f3n.\nO retiro de Rui Costa.\nPasaron 18 anos desde que un atrevido Rui Costa debutase co Benfica en 1991 e, desde ent\u00f3n, todo foron \u00e9xitos e loanzas. Pero todo ten un fin, Rui Costa t\u00ed\u00f1ao claro, \"non daba para m\u00e1is\" e aos seus 36 anos non quer\u00eda \"arrastrarme polos campos\". O Vitoria de Set\u00fabal foi o rival escolleito e con el, o xogador despediuse do f\u00fatbol en activo tras unha brillante traxectoria en Portugal, pero sobre todo en Italia.\nPara a historia quedar\u00e1 aquela dupla con Batistuta na Fiorentina dos \u00faltimos anos da d\u00e9cada dos noventa ou a Champions League que levantou, en 2003, co Mil\u00e1n.\nActualmente exerce como director deportivo do Benfica, tres d\u00edas despois do seu retiro da actividade profesional."}
{"id": "89693", "revid": "1093", "url": "https://gl.wikipedia.org/wiki?curid=89693", "title": "Caerdydd", "text": ""}
{"id": "89696", "revid": "13347", "url": "https://gl.wikipedia.org/wiki?curid=89696", "title": "Pegasus", "text": "Pegasus ou Pegaso \u00e9 unha constelaci\u00f3n do norte, que recibe o seu nome do pegaso mitol\u00f3xico. Popularmente co\u00f1ecida por Cabalo \u00c9 unha das 88 constelaci\u00f3ns modernas e unha das 48 inicialmente descritas por Tolomeo.\nHistoria e mitolox\u00eda.\nPegaso ten unha aparencia de formar un cabalo pacendo, cunha grande \u00e1rea cadrada coma corpo. Na antig\u00fcidade exist\u00edan distintas versi\u00f3ns sobre quen era o cabalo. Coma un cabalo alado, Pegaso figura na mitolox\u00eda grega, pero coma a figura que forma a constelaci\u00f3n non ten \u00e1s, Erat\u00f3stenes consideraba esta identificaci\u00f3n como pouco crible.\nOutra posibilidade que se propo\u00f1\u00eda era o cabalo que fixo brotar coas patas a fonte Hipocrene (que alg\u00fans autores atribu\u00edan \u00f3 propio Pegaso pero outros atribu\u00edanllo a un cabalo distinto).\nOutra versi\u00f3n defend\u00eda que non se trataba dun cabalo, se non dunha egua na que foi catasterizada Hipe, filla de Quir\u00f3n, tras ser seducida por Eolo. Artemisa metamorfoseouna en egua para que non fora reco\u00f1ecida polo seu pai, e p\u00faxoa entre as constelaci\u00f3ns.\nA estrela Delta Pegasi (nomeada \"Sirrah\" no mapa), unha das catro estrelas no cadrado de Pegasus, \u00e9 hoxe en d\u00eda considerada parte de Andr\u00f3meda, (\u03b1 Andromedae) e usualmente chamada \"Alpheratz.\" Movendo a estrela, o cadrado convertese nun tri\u00e1ngulo pegado \u00f3 corpo, deste xeito forma unha \u00e1.\nVisualizaci\u00f3n.\nA estrelas m\u00e1is brillantes de Pegaso son \u03b1 Peg e \u03b2 Peg, que xunto con \u03b3 Peg (terceira en magnitude) forman a \u00e1 triangular do cabalo.\nO corpo do cabalo consiste nun cuadril\u00e1tero formado polas estrelas \u03b1 Peg, \u03bb Peg, \u03b9 Peg e \u03be Peg.\nAs patas dianteiras do cabalo alado te\u00f1en d\u00faas estrelas de cuarta magnitude que non te\u00f1en designaci\u00f3n de Bayer pero que te\u00f1en n\u00fameros Flamsteed: 1 Pegasi e 9 Pegasi.\nAs estrelas \u03b5 Peg e \u03b8 Peg pertencen \u00e1s patas traseiras con \u03b5 Peg de terceira magnitude. \u03c1 Peg e \u03c3 Peg pertencen \u00e1 cola, pero ambas son opacas.\n\u03b7 Peg e \u03c0 Peg forman a cabeza: \u03c0 \u00e9 o foci\u00f1o, \u03b7 \u00e9 de magnitude tres. \u03bc Peg \u00e9 o comezo do pescozo."}
{"id": "89698", "revid": "1888", "url": "https://gl.wikipedia.org/wiki?curid=89698", "title": "Jos\u00e9 Blanco N\u00fa\u00f1ez", "text": "Jos\u00e9 Blanco N\u00fa\u00f1ez, co\u00f1ecido como Ferreir\u00edn e Pepito, nado na Coru\u00f1a cara a 1921 e finado en 1952, foi un guerrilleiro antifranquista galego.\nTraxectoria.\nZapateiro de Elvi\u00f1a. En 1944 ti\u00f1a a responsabilidade pol\u00edtica dun pequeno grupo de homes baixo a direcci\u00f3n de Manuel Ponte Pedreira. Foi detido en maio de 1945 con Manuel Bello Parga, Jos\u00e9 Soto Pombo e Francisco Cousillas Pombo, que ingresaron na Prisi\u00f3n Provincial, mentres Jos\u00e9 ingresou no calabozo do seu Rexemento de Artiller\u00eda n\u00famero 48, por ser nese momento soldado de recrutamento. Foi ferido nunha perna nun enfrontamento coa Garda Civil en Parada (Ordes) o 26 de xu\u00f1o de 1946, que lle custou a vida ao enlace Antonio Recouso Boquete. Foi integrante do Destacamento Enrique L\u00edster xunto a Francisco Rey Balb\u00eds. En 1948 asumiu con Manuel Pena Camino a direcci\u00f3n do destacamento Eduardo Xaneiro. O 4 de marzo de 1948 en Carres a Garda Civil atacou as d\u00faas casas onde se refuxiaba Ferreir\u00edn cos seus homes, mataron o guerrilleiro Antonio Nouche Costa, conseguindo Ferreir\u00edn escapar; pero en represalia a familia que ocupaba as casas foi executada. O Xulgado Especial de Accidentes Ferroviarios da Oitava Rexi\u00f3n Militar publicou en outubro de 1948 unha requisitoria contra el e Jos\u00e9 Mar\u00eda D\u00edaz Pan, Emilio Claudio D\u00edaz, Francisco Rey Balb\u00eds, Jos\u00e9 Remui\u00f1\u00e1n Barreiro, Jos\u00e9 Pedreira de la Iglesia, Enrique Ferreir\u00f3s Candamo, Jes\u00fas Valeiro G\u00f3mez, Jos\u00e9 Antonio Corti\u00f1as Blas e Antonio L\u00f3pez Arias. O 8 de xaneiro de 1949 participou con Benigno Andrade Garc\u00eda, Jos\u00e9 Remui\u00f1\u00e1n Barreiro, Antonio L\u00f3pez Arias e Manuel Bastida Franco na morte de Jos\u00e9 Couceiro Taboada, subcabo de Somat\u00e9n, xefe de Falange e mestre e da s\u00faa muller Mar\u00eda Constela en Soutelo de Montes. Ese ano pasou a ser responsable da prensa do PCE e en xaneiro de 1950 foi nomeado secretario de organizaci\u00f3n.\nArrestado en marzo de 1952 na s\u00faa cidade natal e trasladado a Madrid, colaborou coa polic\u00eda e a informaci\u00f3n que proporcionou permitiu desmantelar a rede de enlaces da guerrilla. Malia iso foi executado preto de Sada en xullo de 1952."}
{"id": "89700", "revid": "88215", "url": "https://gl.wikipedia.org/wiki?curid=89700", "title": "Mykola Pidhornyi", "text": "Mykola Viktorovych Pidhornyi (en , \"Mykola Viktorovych Pidhornyi\"; en , \"Nikolai Viktorovich Podgornyi\"), nado o en Karlivka (uezd de Konstantingrad, gobernaci\u00f3n de Poltava, Imperio Ruso) e finado o 12 de xaneiro de 1983 en Moscova (Uni\u00f3n Sovi\u00e9tica), foi un pol\u00edtico ucra\u00edno sovi\u00e9tico, primeiro secretario do Comit\u00e9 Central do Partido Comunista de Ucra\u00edna entre 1957 e 1963, e presidente do Presidium do Soviet Supremo da Uni\u00f3n Sovi\u00e9tica entre 1965 e 1977. Foi substitu\u00eddo como presidente por Leonid Brezhnev en 1977 e no mesmo ano perdeu o seu asento no politbur\u00f3 da URSS e foi forzado a retirarse da pol\u00edtica activa."}
{"id": "89701", "revid": "1131", "url": "https://gl.wikipedia.org/wiki?curid=89701", "title": "Perseus", "text": "Perseus ou Perseo \u00e9 unha constelaci\u00f3n do norte e representa a Perseo, heroe mitol\u00f3xico que decapitou a Medusa. \u00c9 unha das 48 constelaci\u00f3ns de Tolomeo as\u00ed coma unha das 88 constelaci\u00f3ns modernas. Nela est\u00e1 a famosa variable Algol (\u03b2 Persei), e nela acontece a chuvia de meteoros das Perseidas.\nVisualizaci\u00f3n gr\u00e1fica.\nAs estrelas da constelaci\u00f3n Perseus poden ser conectadas dun xeito alternativo.\nO corpo de Perseus est\u00e1 formado polas estrelas \u03b2 Per, \u03ba Per, \u03b9 Per, \u03b1 Per, \u03c3 Per, \u03bd Per, e \u03b5 Per. \u03b1 Per e \u03b2 Per son de segunda magnitude. A estrela \u03b5 Per \u00e9 de terceira magnitude.\nAs estrelas \u03b1 Per, \u03b3 Per, \u03c4 Per, e \u03b9 Per forman a cabeza de Perseus: gamma Persei \u00e9 de terceira magnitude. As estrelas \u03b3 Per, \u03b7 Per, e \u03c4 Per forman o pucho (ou a c\u00faspide do casco).\nAs estrelas \u03b1 Per, \u03c8 Per, \u03b4 Per, 48 Per, \u03bc Per, e \u03bb Per forma o brazo e man esquerda de Perseus: sendo \u03b4 Per de terceira magnitude.\nAs estrelas \u03b9 Per, \u03b8 Per, e \u03c6 Per forma o brazo e a man dereita. A man dereita de Perseus, \u03c6 Per, est\u00e1 tirando dun dos p\u00e9s de Andr\u00f3meda (51 Andromedae), tent\u00e1ndoa de liberala. (Despois de liberala, casar\u00eda con ela.)\nAs estrelas \u03b5 Per, \u03be Per, \u03b6 Per, e \u03bf Per forma a perna e o p\u00e9 esquerdo de Perseus: sendo \u03b6 Per de terceira magnitude.\nFinalmente as estrelas \u03b2 Per, \u03c1 Per, 16 Per (con \u03c0 Per) forma o p\u00e9 e a perna dereita de Perseus.\nMitolox\u00eda.\nPerseus era un semideus fillo de Zeus e da mortal D\u00e1nae. Unha das s\u00faas m\u00e1is co\u00f1ecidas faza\u00f1as foi a de dar morte \u00e1 gorgona Medusa, que ti\u00f1a o poder converter en pedra a calquera s\u00f3 coa s\u00faa mirada. Utilizando o escudo de bronce de Atenea coma espello, partiu a cabeza de Medusa e fixo brotar o seu sangue da que naceu o cabalo alado Pegasus.\nA constelaci\u00f3n de Perseus representa a un guerreiro armado c\u00f3 casco de Hades, o escudo de Atenea, a espada e os talares de Hermes; que porta na s\u00faa man a cabeza de Medusa, o ollo da mesma \u00e9 representado pola estrela Algol.\nNo esquema celeste, Perseus \u00e9 inclu\u00eddo no conxunto que engloba a Cepheus, Cassiopeia, Andr\u00f3meda, Pegasus e Cetus."}
{"id": "89703", "revid": "22570", "url": "https://gl.wikipedia.org/wiki?curid=89703", "title": "Perspectiva isom\u00e9trica", "text": "Unha proxecci\u00f3n isom\u00e9trica \u00e9 unha forma de proxecci\u00f3n gr\u00e1fica, m\u00e1is especificamente unha axonom\u00e9trica cil\u00edndrica ortogonal. Constit\u00fae unha representaci\u00f3n visual dun obxecto tridimensional en d\u00faas dimensi\u00f3ns, na que os tres eixes espaciais definen \u00e1ngulos de 120\u00ba e as dimensi\u00f3ns da realidade m\u00eddense nunha mesma escala sobre cada un deles. A isometr\u00eda \u00e9 unha das formas de proxecci\u00f3n utilizada en debuxo t\u00e9cnico que ten a vantaxe de permitir a representaci\u00f3n a escala, e a desvantaxe de non reflectir a diminuci\u00f3n aparente de tama\u00f1o -proporcional \u00e1 distancia- que percibe o ollo humano."}
{"id": "89706", "revid": "85894", "url": "https://gl.wikipedia.org/wiki?curid=89706", "title": "A Barcia, Trasancos, Nar\u00f3n", "text": "A Barcia \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a catro habitantes (tres homes e unha muller), dous menos ca en 2004."}
{"id": "89707", "revid": "85894", "url": "https://gl.wikipedia.org/wiki?curid=89707", "title": "O Bidueiro, Trasancos, Nar\u00f3n", "text": "O Bidueiro \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 29 habitantes no ano 2017 segundo datos do Instituto Galego de Estat\u00edstica, o que sup\u00f3n un aumento con relaci\u00f3n ao ano 2004 cando ti\u00f1a 11 habitantes."}
{"id": "89708", "revid": "85894", "url": "https://gl.wikipedia.org/wiki?curid=89708", "title": "Caaveiro, Trasancos, Nar\u00f3n", "text": "Caaveiro \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 7 habitantes no ano 2007 segundo datos do Instituto Galego de Estat\u00edstica dos cales eran 3 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 12 habitantes."}
{"id": "89709", "revid": "85894", "url": "https://gl.wikipedia.org/wiki?curid=89709", "title": "O Calvario, Trasancos, Nar\u00f3n", "text": "O Calvario \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 122 habitantes no ano 2007 segundo datos do Instituto Galego de Estat\u00edstica dos cales eran 56 homes e 66 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 124 habitantes."}
{"id": "89710", "revid": "85894", "url": "https://gl.wikipedia.org/wiki?curid=89710", "title": "A Calliqueira, Trasancos, Nar\u00f3n", "text": "A Calliqueira \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 26 habitantes no ano 2007 segundo datos do Instituto Galego de Estat\u00edstica dos cales eran 13 homes e 13 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 30 habitantes."}
{"id": "89711", "revid": "85894", "url": "https://gl.wikipedia.org/wiki?curid=89711", "title": "O Campo das Ratas, Trasancos, Nar\u00f3n", "text": "O Campo das Ratas \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 4 habitantes no ano 2007 segundo datos do Instituto Galego de Estat\u00edstica dos cales eran 2 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 5 habitantes."}
{"id": "89712", "revid": "85894", "url": "https://gl.wikipedia.org/wiki?curid=89712", "title": "O Carabuchal, Trasancos, Nar\u00f3n", "text": "O Carabuchal \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 86 habitantes no ano 2007 segundo datos do Instituto Galego de Estat\u00edstica dos cales eran 39 homes e 47 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 91 habitantes."}
{"id": "89713", "revid": "85894", "url": "https://gl.wikipedia.org/wiki?curid=89713", "title": "O Curro, Trasancos, Nar\u00f3n", "text": "O Curro \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 75 habitantes no ano 2007 segundo datos do Instituto Galego de Estat\u00edstica dos cales eran 31 homes e 44 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 85 habitantes."}
{"id": "89714", "revid": "98629", "url": "https://gl.wikipedia.org/wiki?curid=89714", "title": "Hugo Theorell", "text": "Axel Hugo Theodor Theorell, nado en 1903 e finado en 1982, foi un cient\u00edfico sueco, ga\u00f1ador do Premio Nobel de Fisiolox\u00eda ou Medicina o 1955.\nTraxectoria.\nNado en Link\u00f6ping, estudou na Katedralskolan da s\u00faa cidade. En 1921 iniciou os estudos de medicina que rematou en 1924. Despois estudou bacteriolox\u00eda durante 3 anos no Instituto Pasteur en Par\u00eds baixo a direcci\u00f3n do Profesor Albert Calmette. En 1930 conclu\u00edu o seu doutoramento.\nA s\u00faa carreira cient\u00edfica centrouse principalmente no estudo das enzimas. En 1955 recibiu o Premio Nobel pola descoberta do enzima de oxidaci\u00f3n e dos seus efectos."}
{"id": "89716", "revid": "85894", "url": "https://gl.wikipedia.org/wiki?curid=89716", "title": "Fontela, Trasancos, Nar\u00f3n", "text": "Fontela \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 6 habitantes."}
{"id": "89717", "revid": "85894", "url": "https://gl.wikipedia.org/wiki?curid=89717", "title": "A Lavandeira, Trasancos, Nar\u00f3n", "text": "A Lavandeira \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a 64 habitantes (33 homes e 31 mulleres), sete menos ca en 2004."}
{"id": "89718", "revid": "85894", "url": "https://gl.wikipedia.org/wiki?curid=89718", "title": "O Mu\u00ed\u00f1o do Vento, Trasancos, Nar\u00f3n", "text": "O Mu\u00ed\u00f1o do Vento \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 69 habitantes no ano 2007 segundo datos do Instituto Galego de Estat\u00edstica dos cales eran 33 homes e 36 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 80 habitantes.\nA orixe do top\u00f3nimo \u00e9 debida a que neste lugar at\u00f3panse os restos dun mu\u00ed\u00f1o de vento. Este mu\u00ed\u00f1o est\u00e1 constru\u00eddo en cachoter\u00eda, con linteis de canter\u00eda, mais s\u00f3 conserva a estrutura posto que o tellado e a maquinaria ten xa desaparecido. A data de construci\u00f3n establ\u00e9cese a finais do s\u00e9culo XVIII."}
{"id": "89719", "revid": "85894", "url": "https://gl.wikipedia.org/wiki?curid=89719", "title": "A Ruxida, Trasancos, Nar\u00f3n", "text": "A Ruxida \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 3 homes e 2 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 6 habitantes."}
{"id": "89720", "revid": "85894", "url": "https://gl.wikipedia.org/wiki?curid=89720", "title": "A Vacariza, Trasancos, Nar\u00f3n", "text": "A Vacariza \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 28 habitantes no ano 2007 segundo datos do Instituto Galego de Estat\u00edstica dos cales eran 14 homes e 14 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 35 habitantes."}
{"id": "89721", "revid": "85894", "url": "https://gl.wikipedia.org/wiki?curid=89721", "title": "O Vilar, Trasancos, Nar\u00f3n", "text": "O Vilar \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 105 habitantes no ano 2007 segundo datos do Instituto Galego de Estat\u00edstica dos cales eran 53 homes e 52 mulleres, o que sup\u00f3n unha diminuci\u00f3n con relaci\u00f3n ao ano 2004 cando ti\u00f1a 118 habitantes."}
{"id": "89722", "revid": "85894", "url": "https://gl.wikipedia.org/wiki?curid=89722", "title": "Paxar\u00f3n, Trasancos, Nar\u00f3n", "text": "Paxar\u00f3n \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 28 habitantes no ano 2007 segundo datos do Instituto Galego de Estat\u00edstica dos cales eran 15 homes e 13 mulleres, o que sup\u00f3n un aumento con relaci\u00f3n ao ano 2004 cando ti\u00f1a 27 habitantes."}
{"id": "89723", "revid": "85894", "url": "https://gl.wikipedia.org/wiki?curid=89723", "title": "A Pena, Trasancos, Nar\u00f3n", "text": "A Pena \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 46 habitantes no ano 2007 segundo datos do Instituto Galego de Estat\u00edstica dos cales eran 19 homes e 27 mulleres, o que sup\u00f3n un aumento con relaci\u00f3n ao ano 2004 cando ti\u00f1a 33 habitantes."}
{"id": "89724", "revid": "85894", "url": "https://gl.wikipedia.org/wiki?curid=89724", "title": "As Vi\u00f1as, Trasancos, Nar\u00f3n", "text": "As Vi\u00f1as \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 79 habitantes no ano 2007 segundo datos do Instituto Galego de Estat\u00edstica dos cales eran 41 homes e 38 mulleres, o que sup\u00f3n un aumento con relaci\u00f3n ao ano 2004 cando ti\u00f1a 76 habitantes."}
{"id": "89725", "revid": "85894", "url": "https://gl.wikipedia.org/wiki?curid=89725", "title": "A Igrexa, Trasancos, Nar\u00f3n", "text": "A Igrexa \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 11 habitantes no ano 2007 segundo datos do Instituto Galego de Estat\u00edstica dos cales eran 5 homes e 6 mulleres, mantendo o mesmo n\u00famero de habitantes con relaci\u00f3n ao ano 2004.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "89726", "revid": "85894", "url": "https://gl.wikipedia.org/wiki?curid=89726", "title": "Leiras, Trasancos, Nar\u00f3n", "text": "Leiras \u00e9 un lugar da parroquia de Trasancos no concello de Nar\u00f3n na provincia da Coru\u00f1a. Ti\u00f1a 10 habitantes no ano 2007 segundo datos do Instituto Galego de Estat\u00edstica dos cales eran 4 homes e 6 mulleres, mantendo o mesmo n\u00famero de habitantes con relaci\u00f3n ao ano 2004."}
{"id": "89727", "revid": "158", "url": "https://gl.wikipedia.org/wiki?curid=89727", "title": "Owen Richardson", "text": ""}
{"id": "89728", "revid": "2445", "url": "https://gl.wikipedia.org/wiki?curid=89728", "title": "Luar Na Lubre", "text": ""}
{"id": "89729", "revid": "56817", "url": "https://gl.wikipedia.org/wiki?curid=89729", "title": "As Vi\u00f1as", "text": "Co top\u00f3nimo As Vi\u00f1as podemos referirnos a un concello, a varias parroquias e a diversos lugares de Galicia:"}
{"id": "89730", "revid": "8354", "url": "https://gl.wikipedia.org/wiki?curid=89730", "title": "G\u00e9za Mar\u00f3czy", "text": "G\u00e9za Mar\u00f3czy, nado en Szeged, Hungr\u00eda, o 3 de marzo de 1870 e finado o 29 de maio de 1951, foi un mestre h\u00fangaro de xadrez e un dos mellores xogadores do mundo da s\u00faa \u00e9poca. Foi tam\u00e9n enxe\u00f1eiro.\nTraxectoria.\nPrimeiros anos.\nG\u00e9za Mar\u00f3czy ga\u00f1ou o torneo \"de menor importancia\" de Hastings en 1895. Durante os seguintes dez anos f\u00edxose acredor aos premios maiores de varias competencias internacionais. En 1906 conveu os termos para un match polo Campionato do Mundo de Xadrez con Emanuel Lasker, pero varios problemas pol\u00edticos internos de Cuba -onde \u00eda celebrarse o encontro- obrigaron a cancelar os preparativos.\nRetiro e regreso.\nDespois de 1908, Mar\u00f3oczy retirouse temporalmente do xadrez internacional para dedicar m\u00e1is tempo \u00e1 s\u00faa profesi\u00f3n como profesor de matem\u00e1ticas. Ao finalizar a Primeira Guerra Mundial, realizou unha serie de partidas a xeito de regreso, con certo \u00e9xito. O hoxe chamado \"lazo de Mar\u00f3czy\" (pe\u00f3ns en c4 e e4 contra a defensa siciliana) leva o seu nome.\nTempo despois, ao final do ano 1927, demoleu ao ent\u00f3n campi\u00f3n de Hungr\u00eda, G\u00e9za Nagy, nun encontro que finalizou ( 5 -0 =3).\nEstilo.\nO seu estilo xedrec\u00edstico, a\u00ednda que s\u00f3lido, era moi defensivo na s\u00faa natureza. As s\u00faas defensas acertadas do gambito dan\u00e9s contra Jacques Mieses e Karl Helling, que involucraron un estudoso regreso do material sacrificado para lograr crecente vantaxe, foron utilizadas como modelos do xogo defensivo por Max Euwe no seu volume sobre o medio-xogo.\nAron Nimzowitsch, na s\u00faa obra \"O meu sistema\", usou o triunfo de Mar\u00f3czy contra Hugo S\u00fcchting (Barmen 1905) como modelo de refreo do opo\u00f1ente previo \u00e1 irrupci\u00f3n ofensiva.\nO seu manexo da dama no final de xogo tam\u00e9n era moi respectable, como quedou patente na partida contra Frank Marshall (Karlsbad 1907), onde demostrou a s\u00faa superioridade no uso desta peza. Tam\u00e9n pod\u00eda xogar xadrez espectacular, como ilustrou nun match memorable contra o ofensivo David Janowski (M\u00fanic 1900).\nUnha das s\u00faas creaci\u00f3ns, a mencionada \"Formaci\u00f3n Mar\u00f3czy\", \u00e9 unha disposici\u00f3n na que as pezas brancas poden adoptar contra algunhas variantes da defensa siciliana. Colocando pe\u00f3ns en e4 e c4, as brancas reducen levemente as s\u00faas perspectivas de ataque pero, como contrapartida, inh\u00edbese fortemente o contraxogo das negras.\nValoraci\u00f3n da s\u00faa carreira.\nMaroczy conseguiu boas puntuaci\u00f3ns contra os mellores xadrecistas do seu tempo. Con todo, os campi\u00f3ns do mundo lev\u00e1ronlle a dianteira: Wilhelm Steinitz (1 -2 =19) Emanuel Lasker (0 -4 =2), Jos\u00e9 Ra\u00fal Capablanca (0 -3 =5) e Alexander Alekhine (0 -6 =5), f\u00f3ra de Max Euwe, a quen bateu (4 -3 =15). Pero o estilo defensivo de Mar\u00f3czy era a mi\u00fado m\u00e1is que suficiente para bater a xogadores agresivos, por exemplo Joseph Henry Blackburne (5 -0 =3), Mikhail Chigorin (6 -4 =7), Frank Marshall (11 -6 =8), David Janowski (10 -5 =5), Efim Bogoljubov (7 -4 =4) e Frederick Yates (8 -0 =1).\nCapablanca ti\u00f1a a Mar\u00f3czy en alta estima. Nunha conferencia dada a comezos dos anos 40, referiuse ao h\u00fangaro como \"moi caballeroso e correcto\" e \"unha figura amable\"; eloxiou a \"Formaci\u00f3n Mar\u00f3czy\" como unha contribuci\u00f3n importante \u00e1 teor\u00eda da apertura, acreditouno como un \"bo profesor\" quen axudou moito a que Vera Menchik alcanzase o tope do ranking de xadrez feminino; e \"un dos mestres m\u00e1is grandes do seu tempo\". Tam\u00e9n escribiu del:\nV\u00e9xase aqu\u00ed a partida contra Marco"}
{"id": "89732", "revid": "1888", "url": "https://gl.wikipedia.org/wiki?curid=89732", "title": "Ra\u00fal Castro Cao", "text": "Ra\u00fal Castro Cao, co\u00f1ecido como Arxentino, nado na Arxentina en 1914 e finado en Coles o 20 de xaneiro de 1949, foi un guerrilleiro antifranquista galego.\nTraxectoria.\nNaceu na Arxentina de pais galegos, volveu coa nai e os seus irm\u00e1ns ao concello de Coles. Traballou como albanel a xornal para a condesa de Lagari\u00f1os e despois no seu taller. Co golpe de Estado do 18 de xullo de 1936 agochouse e permaneceu entobado at\u00e9 1943. Logo entrou na loita antifranquista da man do PCE. Con Jos\u00e9 Mar\u00eda Saavedra D\u00edaz organizou os refuxios guerrilleiros no val do Mi\u00f1o. En 1946 era responsable pol\u00edtico e instrutor militar da II Agrupaci\u00f3n do Ex\u00e9rcito Guerrilleiro de Galicia. Instalou a s\u00faa base nunha casa da Edreira (Montederramo), na Serra de San Mamede. Escapou a un enfrontamento coa Garda civil en novembro de 1948.\nO 20 de xaneiro de 1949 caeu morto nun enfrontamento coa Garda Civil en Vilarchao (Coles) con C\u00e9sar Gonz\u00e1lez Gonz\u00e1lez."}
{"id": "89733", "revid": "880504", "url": "https://gl.wikipedia.org/wiki?curid=89733", "title": "Watts Prophets", "text": ""}
{"id": "89734", "revid": "2338", "url": "https://gl.wikipedia.org/wiki?curid=89734", "title": "And\u00f3n, Aciveiro, Forcarei", "text": "And\u00f3n \u00e9 un lugar da parroquia de Aciveiro no concello de Forcarei na comarca de Tabeir\u00f3s - Terra de Montes, na provincia de Pontevedra. No ano 2007 ti\u00f1a 56 habitantes, deles 26 eran homes e 30 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano 2006."}
{"id": "89735", "revid": "89787", "url": "https://gl.wikipedia.org/wiki?curid=89735", "title": "Ecoaldea", "text": "Unha ecoaldea \u00e9 un movemento de persoas, no \u00e1mbito mundial, que optan por vivir en comunidade dun xeito diferente ao convencional. As ecoaldeas son modelos, alg\u00fans patrocinados por organismos como a UNESCO, que est\u00e1n demostrando que \u00e9 pos\u00edbel outro modo de vivir f\u00f3ra das redes do gran consumo e o malgaste, cuns principios de ecolox\u00eda e respecto ao medio ambiente.\nComo exemplo, o Goberno do Senegal adoptou este modelo de desenvolvemento rural e recibiu un fondo especial das Naci\u00f3ns Unidas. Tr\u00e1tase de proxectos vi\u00e1beis repartidos por Europa, \u00c1frica, Ocean\u00eda e Am\u00e9rica, e a proba est\u00e1 en que funcionan.\nAs bases das ecoaldeas son a sustentabilidade e o desenvolvemento humano, a\u00ednda que existen multitude de matices que as diferencian: algunhas contemplan a propiedade privada e outras a ocupaci\u00f3n de vilas abandonadas; nalg\u00fans casos son confesionais adscritas a algunha relixi\u00f3n e noutros, en cambio, deixan libre elecci\u00f3n relixiosa aos seus habitantes; adoitan ser de \u00e1mbito rural pero tam\u00e9n existen exemplos de ecoaldeas urbanas."}
{"id": "89736", "revid": "1131", "url": "https://gl.wikipedia.org/wiki?curid=89736", "title": "Eugenio", "text": "Eugeni Jofra Bafalluy, m\u00e1is co\u00f1ecido como Eugenio, nado en Barcelona o 11 de outubro de 1941 e finado o 11 de marzo de 2001 en Barcelona, foi un popular humorista barcelon\u00e9s que se fixo famoso en Espa\u00f1a polas s\u00faas aparici\u00f3ns en televisi\u00f3n durante as d\u00e9cadas de 1980 e 1990.\nTraxectoria.\nComezou a s\u00faa andaina art\u00edstica a principios dos anos 70 formando un d\u00fao musical coa s\u00faa esposa, Conchita Alcaide (quen morrer\u00eda de cancro dez anos despois). Na d\u00e9cada dos 80 f\u00edxose famoso como narrador (el dic\u00eda \u00abint\u00e9rprete\u00bb) de chistes (tampouco lle gustaba esta palabra; prefer\u00eda \u00abhistorias\u00bb ou \u00abcontos\u00bb). O seu humor era absurdo e parte da s\u00faa efectividade resid\u00eda no seu aspecto permanentemente serio (\u00abs\u00f3 r\u00edo cando cobro\u00bb, adoitaba dicir), nos cambios de ritmo que impu\u00f1a apoi\u00e1ndose nas pausas para beber e fumar ou acender os cigarros e en que non necesitaba, como outros humoristas, recorrer a imitar voces ou acentos. Actuaba sempre vestido de negro, sentado habitualmente nun tallo cunha bebida (vodka con zume de laranxa) e un cigarro negro. Contaba os chistes cun forte acento catal\u00e1n, intercalando a mi\u00fado palabras e expresi\u00f3ns da s\u00faa lingua materna ao contar os chistes en espa\u00f1ol. A frase coa que iniciaba as narraci\u00f3ns, \u00ab\"el\" saben aquel que \"diu\"...?\u00bb, d\u00e1 exemplo diso.\nEugenio co\u00f1eceu gran popularidade nos anos 1980, cando se multiplicaban as s\u00faas actuaci\u00f3ns en vivo e as s\u00faas aparici\u00f3ns en televisi\u00f3n, e as gravaci\u00f3ns dos seus chistes, en soporte casete sobre todo, vend\u00edanse por todas as partes. Despois, a principios da d\u00e9cada dos 90, apartouse dos escenarios, reaparecendo na escena poucos anos antes da s\u00faa morte, co espect\u00e1culo \"\u00c9rase otra vez... Eugenio\".\nMorreu dun ataque ao coraz\u00f3n o 11 de marzo do 2001, aos 59 anos de idade. Ti\u00f1a un fillo e unha filla do seu primeiro matrimonio e outro fillo do segundo."}
{"id": "89737", "revid": "197", "url": "https://gl.wikipedia.org/wiki?curid=89737", "title": "Golfi\u00f1o (banda dese\u00f1ada)", "text": "Golfi\u00f1o (1999-2004) foi unha revista orientada ao p\u00fablico infantil e xuvenil e dedicada \u00e1 banda dese\u00f1ada en galego.\nHistoria.\nA revista viu a luz en febreiro de 1999 da man de Edici\u00f3ns Xerais e adoptou un ritmo de publicaci\u00f3n mensual a partir de xaneiro de 2000. Na direcci\u00f3n da publicaci\u00f3n estaban como m\u00e1ximos respons\u00e1beis Miguel V\u00e1zquez Freire e Fausto Isorna, e con Isabel Soto na redacci\u00f3n e secretar\u00eda. Esta primeira etapa da revista durou pouco m\u00e1is dun ano e chegou aos 14 n\u00fameros. A incapacidade para captar un p\u00fablico m\u00e1is numeroso que puidese sustentar economicamente o proxecto levou ao fin deste primeiro cap\u00edtulo na historia da revista.\nA segunda etapa da revista iniciouse o 17 de marzo de 2002. A publicaci\u00f3n pasaba de estar \u00e1 venda en quioscos e librar\u00edas a ser difundida como suplemento do xornal \"La Voz de Galicia\", feito que lle garantir\u00eda unha boa distribuci\u00f3n por toda a xeograf\u00eda galega. Na s\u00faa etapa final chegou a acadar unha tiraxe superior aos 160.000 exemplares, que eran distribu\u00eddos todos os domingos gratuitamente con \"La Voz de Galicia\".\nO final de Golfi\u00f1o.\nTras o n\u00famero 89, \"La Voz de Galicia\" deixou de distribu\u00edr Golfi\u00f1o.\nHistorietistas e ilustradores.\nNas s\u00faas p\u00e1xinas colaboraron a maior\u00eda dos autores de BD galega, como Miguelanxo Prado, Xaqu\u00edn Mar\u00edn, Norberto Fern\u00e1ndez, Kiko da Silva ou Jacobo Fern\u00e1ndez Serrano, Carmela Gonz\u00e1lez Pintos, Antonio Seixas, \u00c1lex Moro, Paula G\u00f3mez, ou Isabel Briones, Pepe Carreiro, Andr\u00e9s Meixide, Fran Bueno, Manel Cr\u00e1neo, Alberto Varela, Juan Carlos Abraldes."}
{"id": "89742", "revid": "6939", "url": "https://gl.wikipedia.org/wiki?curid=89742", "title": "C\u00e1ntabro", "text": ""}
{"id": "89743", "revid": "55424", "url": "https://gl.wikipedia.org/wiki?curid=89743", "title": "Adidas", "text": "Adidas \u00e9 unha compa\u00f1\u00eda multinacional alem\u00e1 de artigos deportivos, cuxa sede central se atopa en Herzogenaurach, Baviera. As tres li\u00f1as paralelas son o selo distintivo da compa\u00f1\u00eda de vestiario e calzado. Os produtos de perfumar\u00eda e de coidado persoal de adidas, son manufacturados por Coty, Inc., baixo licenza mundial.\nHistoria.\nA empresa orixinalmente chamada \"Gebr\u00fcder Dassler Schuhfabrik\" foi fundada por Adolf (\"Adi\") Dassler , nos comezos da d\u00e9cada de 1920 xunto coa axuda do seu irm\u00e1n Rudolf Dassler, quen por diferenzas persoais con Adolf Dassler fundou PUMA AG en 1948. Como consecuencia do anterior, Adolf Dassler tomou o control da empresa e decidiu rebautizar a firma como \"adidas\", a cal foi rexistrada legalmente o 18 de agosto de 1949, baixo o nome de Adidas AG. O nome da empresa procede do nome do seu fundador, \"\"Adi\" \u00e9 o diminutivo de Adolf, e \"das\"\" a primeira s\u00edlaba do apelido\u00bb.\nA partir dese momento, Adolf Dassler tivo como prioridade o que a s\u00faa firma levase a batuta a trav\u00e9s dunha estreita relaci\u00f3n co mundo deportivo nas s\u00faas variadas disciplinas co obxectivo de desenvolver mellores produtos; ao mesmo tempo foi pioneiro en usar \u00e1s m\u00e1ximas estrelas deportivas para publicitar os seus produtos. Xunto ao seu fillo Horst, logrou crear un imperio que tivo o seu apoxeo at\u00e9 finais dos 80.\nEn 1987, Horst Dassler, quen tomou as rendas da empresa tras a morte do seu pai, morre \u00e1 idade de 51 anos. Con este acontecemento, a firma atravesou polo seu per\u00edodo m\u00e1is cr\u00edtico, marcado principalmente pola intensa competencia, especialmente da firma estadounidense *Nike e pola administraci\u00f3n de Bernard Tapie, caracterizada polos esc\u00e1ndalos financeiros.\nA compa\u00f1\u00eda foi comprada en 1990 por Bernard Tapie, por 1,6 bill\u00f3ns de Francos (actualmente 243,918 mill\u00f3ns Euro), que Tapie pediu prestados. Tapie era ent\u00f3n un famoso especialista en rescatar empresas en bancarrota, un negocio co cal formou a s\u00faa fortuna persoal. Con todo, en 1992, Tapie declarouse en bancarrota; o banco Cr\u00e9dit Lyonnais quedou a cargo da venda da empresa, a cal foi vendida finalmente a Robert Louis-Dreyfus, amigo de Bernard Tapie e primo da actriz Julia Louis-Dreyfus (da co\u00f1ecida serie estadounidense Seinfeld). Louis-Dreyfus era at\u00e9 ese momento presidente do equipo de f\u00fatbol Olympique de Marseille, equipo polo cal Tapie ti\u00f1a unha relaci\u00f3n moi pr\u00f3xima.\nComo CEO da empresa, Robert Louis-Dreyfus logra reestruturar a compa\u00f1\u00eda, Logrando co tempo situarse fronte \u00e1 dura competencia de marcas como Nike, Reebok ou Puma.\nEn 1997, Adidas AG adquiriu ao fabricante franc\u00e9s de equipos de esqu\u00ed Salomon Group, cambiando o seu nome corporativo a Adidas-Salomon AG.\nNo ano 2001, Herbert Hainer asume o cargo de CEO da empresa.\nEn setembro do ano 2004, adidas recrutou \u00e1 dese\u00f1adora brit\u00e1nica Stella Mc Cartney, alianza na que a marca se achega \u00e1 alta costura coa li\u00f1a \"Adidas by Stella Mc Cartney\".\nEse mesmo ano lanzouse a primeira zapatilla deportiva con microprocesador, a Adidas 1, froito de m\u00e1is de 20 anos de desenvolvemento.\nO 3 de maio de 2005, Adidas anunciou publicamente a venda da compa\u00f1\u00eda Salomon Group, por 485\u00a0000\u00a0000 Euro \u00e1 compa\u00f1\u00eda Amer Sports de Finlandia.\nEn agosto de 2005, Adidas declarou a s\u00faa intenci\u00f3n de comprar ao seu rival ingl\u00e9s Reebok por 3800 mill\u00f3ns USD $. Tras levar a cabo a operaci\u00f3n, a compra de Reebok permite reforzar a posici\u00f3n da compa\u00f1\u00eda en Estados Unidos e achegarse m\u00e1is ao l\u00edder mundial, Nike.\nO 11 de abril de 2006, Adidas anunciou un acordo por once anos, para ser provedor de vestiario oficial da NBA.\nTam\u00e9n asino un contrato con distintos xogadores famosos da NBA entre os m\u00e1is destacados Kevin Garnett, Tim Duncan e Tracy McGrady, ademais de patrocinar durante anos a Kobe Bryant.\nProvedor.\nDesde 1970, Adidas \u00e9 o patrocinador, provedor e titular oficial da Copa Mundial de F\u00fatbol. Neste evento, adidas enc\u00e1rgase de prover os bal\u00f3ns de f\u00fatbol e a vestimenta dos \u00e1rbitros, \u00e1rbitros asistentes, e recollepelotas. O 19 de xaneiro de 2005, Adidas Group anunciou unha extensi\u00f3n da sociedade entre a compa\u00f1\u00eda t\u00e9xtil e a FIFA, ga\u00f1ando os dereitos do evento do 2010 e do 2014.\nAdidas na cultura popular.\nA marca tivo unha estreita relaci\u00f3n coa cultura popular contempor\u00e1nea. En 1986, o grupo de hip-hop Run DMC, foi contratado por Adidas para promocionar a s\u00faa li\u00f1a de roupa de r\u00faa. En 1996, a banda de nu metal Korn lanzou un sinxelo titulado A.D.I.D.A.S. e actualmente o astro do pop brit\u00e1nico Robbie Williams asinou un acordo con Adidas para promocionala co \u00e1lbum \"Rudebox\". Ademais o cantante e l\u00edder do grupo brit\u00e1nico Jamiroquai, Jay Kay, caracter\u00edzase por calzar zapatillas e vestir vestimentas deportivas da marca alem\u00e1. A marca na Arxentina encargouse de vestir a actores como Nicol\u00e1s Caberei e Benjam\u00edn Rojas."}
{"id": "89744", "revid": "1987", "url": "https://gl.wikipedia.org/wiki?curid=89744", "title": "Naoned", "text": ""}
{"id": "89745", "revid": "98629", "url": "https://gl.wikipedia.org/wiki?curid=89745", "title": "Caba\u00f1a Ver\u00f3nica", "text": "Caba\u00f1a Ver\u00f3nica \u00e9 un pequeno refuxio de monta\u00f1a situado no municipio de Camale\u00f1o (Cantabria, Espa\u00f1a), a 2.325 metros de altitude nos contrafortes do Pico Tesorero, no Macizo Central dos Picos de Europa.\nCaracter\u00edsticas.\nEst\u00e1 aberto durante todo o ano, ten unha capacidade para seis prazas en liteiras e \u00e9 propiedade da \"Federaci\u00f3n C\u00e1ntabra de Deportes de Monta\u00f1a e Escalada\". Est\u00e1 dotado de v\u00edveres, unha coci\u00f1a de gas, caixa de urxencias, unha padiola especial para evacuaci\u00f3n de accidentados e dunha emisora de radio pertencente a Protecci\u00f3n Civil. Non existe fonte de auga pr\u00f3xima.\nEste peculiar refuxio-vivac \u00e9 moi co\u00f1ecido entre os monta\u00f1eiros de Picos de Europa ao ser o refuxio gardado existente a maior altura da Pen\u00ednsula Ib\u00e9rica. Durante 25 anos estivo a cargo de Mariano S\u00e1nchez, garda de Caba\u00f1a Ver\u00f3nica, quen viv\u00eda al\u00ed todo o ano e realizaba desinteresadamente o seu mantemento, carrexando at\u00e9 el os materiais necesarios, ata que un cancro de pulm\u00f3n o afastou de al\u00ed.\nFoi inaugurado o 13 de agosto do ano 1961 e constru\u00eddo utilizando a c\u00fapula met\u00e1lica procedente da bater\u00eda antia\u00e9rea do portaavi\u00f3ns estadounidense \"Palau\", que se atopaba no despezamento. O seu nome prov\u00e9n do dunha das fillas de Conrado Sent\u00edes, un dos promotores e art\u00edfices."}
{"id": "89746", "revid": "6567685", "url": "https://gl.wikipedia.org/wiki?curid=89746", "title": "Refuxio de monta\u00f1a", "text": "Un refuxio de monta\u00f1a ou albergue de monta\u00f1a \u00e9 un edificio destinado a aloxar e protexer das inclemencias meteorol\u00f3xicas a alpinistas ou excursionistas situado en zonas de monta\u00f1a, xeralmente de dif\u00edcil acceso, ou en n\u00facleos rurais. A maior\u00eda est\u00e1n xestionados por un Club alpino.\nCaracter\u00edsticas.\nOs refuxios de monta\u00f1a tradicionais s\u00f3 dispo\u00f1en dos servizos b\u00e1sicos: sanitarios, coci\u00f1a comunitaria e aloxamento, compartindo a habitaci\u00f3n co resto de monta\u00f1eiros. A maior\u00eda ten alg\u00fan tipo de xerador el\u00e9ctrico e contan cunha emisora en caso de problemas. Os novos albergues tenden a introducir servizos propios de hoteis, por exemplo ofrecendo comidas, a\u00ednda que o seu confort segue sendo r\u00fastico.\nA maior\u00eda son propiedade dun Club alpino, que ofrece descontos aos seus socios. Da s\u00faa xesti\u00f3n enc\u00e1rganse os gardas, nomeados polo club. Estes gardas poden habitar no albergue de forma permanente ou ben, polo seu dif\u00edcil acceso ou durante a tempada de inverno, ocuparse periodicamente do seu mantemento."}
{"id": "89747", "revid": "1131", "url": "https://gl.wikipedia.org/wiki?curid=89747", "title": "Pico Tesorero", "text": "O Pico Tesorero \u00e9 unha elevaci\u00f3n monta\u00f1osa de 2.570 metros de altura situada no Macizo Central dos Picos de Europa ou macizo dos Urrieles, entre Le\u00f3n, Cantabria e o Asturias, en Espa\u00f1a. \u00e9 unha dos cumes m\u00e1is ascendidos dos Picos de Europa.\nSituaci\u00f3n.\nNa s\u00faa cima \u00fanense os territorios de Cantabria, Asturias e Le\u00f3n e existe unha caixa de correos de cumes. Ao p\u00e9 do pico at\u00f3pase o pequeno refuxio-vivac de Caba\u00f1a Ver\u00f3nica.\nAscensi\u00f3ns.\nA v\u00eda m\u00e1is sinxela de ascensi\u00f3n \u00e9 pola Collada de los Horcados Rojos."}
{"id": "89752", "revid": "23204", "url": "https://gl.wikipedia.org/wiki?curid=89752", "title": "Bivaque", "text": "Ch\u00e1mase bivaque \u00e1 pr\u00e1ctica de durmir nun ascenso, nun campamento provisional de tropas, excursionistas ou escaladores para pasaren a noite ao aire libre, xeralmente aproveitando un abrigo natural. Un erro de c\u00e1lculo, unha tormenta, un accidente ou o pracer de durmir na ascensi\u00f3n poden levar a facer bivaque, pero calquera monta\u00f1eiro ao emprender un ascenso debe estar preparado e equipado para durmir nun ascenso.\nO saco e a colchoneta ou illante son as pezas fundamentais do equipo de bivaque. O saco de bivaque \u00e9 un saco impermeable que pode usarse s\u00f3 ou sobre \u00e1 bolsa de durmir, a s\u00faa funci\u00f3n \u00e9 impedir que o corpo se molle e illar o vento. A colchoneta ou illante \u00e9 un ferro de goma utilizada para illar a humidade e o fr\u00edo do chan.\nHai varias t\u00e9cnicas para facer vivac que var\u00edan dependendo do clima e a situaci\u00f3n xeogr\u00e1fica, polo xeral hai unha gran cota de improvisaci\u00f3n na construci\u00f3n dun campamento de urxencia con elementos da natureza, xa sexa cavando un pozo na neve, utilizando troncos, rochas ou calquera elemento dispo\u00f1ible para facer a noite m\u00e1is confortable. Xeralmente recom\u00e9ndase ademais do saco e a esterilla levar roupa seca de recambio, lanterna e alimentos.\nHai pobos n\u00f3mades que practican bivaques tradicionais, por exemplo entre o pobo tibetano. Os bivaques de hoxe adoitan incorporar elementos que aumentan a comodidade, como hamacasou tendas de campa\u00f1a verticais (\"portaledges\").\nTermo.\nA palabra bivaque en castel\u00e1n ten outra variante en desuso ou rexeitada, vivaque. Prov\u00e9n do franc\u00e9s e ingl\u00e9s \"bivouac,\" (coloquialmente \"bivy\")\"\" \u00e1 s\u00faa vez derivado dun termo en linguas x\u00e9rm\u00e1nicas, proveninte de \"bi*-watch\" (garda pr\u00f3xima), que hoxe se mant\u00e9n en holand\u00e9s como \"bijwatch\" e en alem\u00e1n como \"beiwatch. Beiwatch\" prov\u00e9n directamente do termo su\u00edzo alem\u00e1n do s\u00e9culo XVIII, por\u00e9n hoxe en Su\u00edza usan o termo \"boofen.\""}
{"id": "89757", "revid": "85894", "url": "https://gl.wikipedia.org/wiki?curid=89757", "title": "Salustiano Mato", "text": "Salustiano Mato de la Iglesia, nado en Santiago de Compostela en 1960, \u00e9 un bi\u00f3logo e profesor universitario galego.\nTraxectoria.\n\u00c9 licenciado en Biolox\u00eda pola Universidade de Santiago de Compostela e doutor en Biolox\u00eda por esta instituci\u00f3n acad\u00e9mica e ten realizado o postdoutoramento nas universidades de Cornell e Rutgers dos Estados Unidos, no eido da compostaxe. \u00c9 Catedr\u00e1tico de Biolox\u00eda Animal.\nA s\u00faa experiencia profesional est\u00e1 vencellada \u00f3 mundo universitario, no que ten desenvolvido, entre outras responsabilidades, o cargo de Vicedecano da Facultade de Ciencias de Ourense, a Direcci\u00f3n do Departamento de Ecolox\u00eda e Biolox\u00eda Animal da Universidade de Vigo ou o Decanato da Facultade de Ciencias de Vigo, ademais de ser membro da Executiva da Sectorial de I+D+i da CRUE; e Vicerreitor de Investigaci\u00f3n da Universidade de Vigo, dende 1998 a 2005.\nFoi profesor da Escola T\u00e9cnica de Enxe\u00f1eiros Agr\u00f3nomos de Lugo, profesor da Facultade de Ciencias de Ourense e, dende o ano 2000, exerce como catedr\u00e1tico na Universidade de Vigo con docencia na Facultade de Biolox\u00eda.\nPublicou m\u00e1is de cen traballos cient\u00edficos dos cales m\u00e1is da metade o foron en revistas de \u00e1mbito internacional, no campo da Ecolox\u00eda do Solo e do Tratamento de Residuos.\nFoi Director Xeral de Investigaci\u00f3n, Desenvolvemento e Innovaci\u00f3n (2005-2009). En 2010 foi elixido reitor da Universidade de Vigo."}
{"id": "89758", "revid": "1131", "url": "https://gl.wikipedia.org/wiki?curid=89758", "title": "Pollen\u00e7a", "text": "Pollen\u00e7a \u00e9 un concello das Illas Baleares. Est\u00e9ndese por unha \u00e1rea de 151.65\u00a0km\u00b2 onde no ano 2007 viv\u00edan 16.570 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Pollen\u00e7a dende o ano 1950 ata agora:\nPol\u00edtica.\nO repartimento de escanos quedou deste xeito:"}
{"id": "89759", "revid": "1131", "url": "https://gl.wikipedia.org/wiki?curid=89759", "title": "Porreres", "text": "Porreres \u00e9 un concello das Illas Baleares. Est\u00e9ndese por unha \u00e1rea de 86.91\u00a0km\u00b2 onde no ano 2007 viv\u00edan 5.052 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Porreres dende o ano 1950 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "89761", "revid": "15490", "url": "https://gl.wikipedia.org/wiki?curid=89761", "title": "Fundaci\u00f3n Calouste Gulbenkian", "text": "A Fundaci\u00f3n Calouste Gulbenkian (en portugu\u00e9s, \"Funda\u00e7\u00e3o Calouste Gulbenkian\") \u00e9 unha instituci\u00f3n privada portuguesa de utilidade p\u00fablica cuxos estatutos te\u00f1en como fin promover a arte, a caridade, a educaci\u00f3n e a ciencia. A fundaci\u00f3n foi creada en 1956 coa herdanza de Calouste Gulbenkian, un magnate do petr\u00f3leo de orixe armenia, e a s\u00faa sede principal at\u00f3pase en Lisboa. A Fundaci\u00f3n disp\u00f3n de orquestra, compa\u00f1\u00eda de ballet, salas de espect\u00e1culos, bibliotecas, un Museo Calouste Gulbenkian (con preto de 6000 pezas) e un Centro Moderno de Arte. \nA Fundaci\u00f3n.\nCalouste Gulbenkian era ante todo un coleccionista de obxectos que \u00e1 s\u00faa morte (en 1955), legou os seus bens a Portugal en forma dunha fundaci\u00f3n, localizada na s\u00faa antiga residencia de Lisboa. As grandes instalaci\u00f3ns, abertas en 1969, na parte norte do parque de Eduardo VII, abranguen a sede mesma e o Museo Calouste Gulbenkian, e foron dese\u00f1adas por Ruy Athouguia, Pedro Cid, e Alberto Pessoa. Ademais das \u00e1reas ocupadas polos varios departamentos da Fundaci\u00f3n, as instalaci\u00f3ns incl\u00faen un grande auditorio, un espazo para exposici\u00f3ns temporais, unha \u00e1rea de congresos con auditorios e outras dependencias, as\u00ed como un grande edificio que alberga o Museo Calouste Gulbenkian e a Biblioteca de arte. O complexo enteiro est\u00e1 situado no parque Gulbenkian, dese\u00f1ado por Ribeiro Telles.\nEn 1983 abriuse nun dos extremos do parque o \u00abCentro Moderno de Arte Jos\u00e9 de Azeredo Perdig\u00e3ou\u00bb (CAMJAP) (en homenaxe ao primeiro Presidente da Fundaci\u00f3n), que consiste nun museo e nun centro educativo. O Instituto Gulbenkian de Ci\u00eancia est\u00e1 situado nun multi-edificio situado en Oeiras (proximidades de Lisboa), pr\u00f3ximo ao Palacio do marqu\u00e9s de Pombal. A Fundaci\u00f3n de Calouste Gulbenkian tam\u00e9n ten unha delegaci\u00f3n no Reino Unido e un centro en Par\u00eds (o Centro Cultural de Calouste Gulbenkian).\nNo museo poden verse pezas de vaixela, xoias, \u00fatiles de escritura, de orixes diversas, reunidos sen unha aparente coherencia. O criterio pronto se presenta non como unha cuesti\u00f3n de homoxeneidade ou de predilecci\u00f3n, sen\u00f3n como unha vontade de converter o parcial, o precario desde o punto de vista da extenuaci\u00f3n dunha orde ou dun x\u00e9nero, no centro mesmo da colecci\u00f3n. Os exemplares das xoias de Ren\u00e9 Lalique, son unha boa met\u00e1fora da precariedade na que se fortalece a maior das ordes.\nDende 2010, tanto o edificio da fundaci\u00f3n coma os xard\u00edns, foron catalogados como Monumento Natural."}
{"id": "89762", "revid": "1131", "url": "https://gl.wikipedia.org/wiki?curid=89762", "title": "Centro Cultural de Bel\u00e9m", "text": "O Centro Cultural de Bel\u00e9m \u00e9 un edificio civil de Lisboa, erixido a comezos da d\u00e9cada de 1990 e inaugurado para ser a sede da presidencia portuguesa da Comunidade Econ\u00f3mica Europea (actual Uni\u00f3n Europea).\nAbriuse como centro cultural e de conferencias en 1993, destac\u00e1ndose no seu programa a m\u00fasica, as artes teatrais e a fotograf\u00eda. Tam\u00e9n disp\u00f3n dun gran centro de exposici\u00f3ns e un museo de dese\u00f1o con pezas dende 1937. A cafeter\u00eda e o restaurante te\u00f1en vistas aos xard\u00edns de oliveiras, que amortecen o ru\u00eddo do tr\u00e1fico, e dende onde se poden ver os peiraos e o r\u00edo. Nas fins de semana o centro \u00e9nchese de artistas, actores e patinadores."}
{"id": "89763", "revid": "54334", "url": "https://gl.wikipedia.org/wiki?curid=89763", "title": "Fundaci\u00f3n de Serralves", "text": "A Fundaci\u00f3n de Serralves at\u00f3pase no Parque de Serralves na cidade do Porto, en Portugal, onde est\u00e1 instalado o Museo de Arte Contempor\u00e1nea de Serralves e a Casa de Serralves.\nA Fundaci\u00f3n de Serralves foi creada en 1989, sendo o resultado dunha parcer\u00eda entre o goberno Portugu\u00e9s, instituci\u00f3ns p\u00fablicas e privadas e particulares.\nA Casa e o Parque son a expresi\u00f3n do desexo e a realizaci\u00f3n do so\u00f1o de Carlos Alberto Cabral (1895-1968), 2\u00ba Conde de Vizela.\nCasa.\nConclu\u00edda en 1940, a Casa de Serralves foi mandada constru\u00edr polo segundo Conde de Vizela, Carlos Alberto Cabral. Ata a apertura do Museo de Arte Contempor\u00e1nea, en 1999, a Casa de Serralves acoll\u00eda as exposici\u00f3ns realizadas pola fundaci\u00f3n. O edificio, cuxo proxecto final \u00e9 da autor\u00eda do arquitecto portugu\u00e9s Marques da Silva, \u00e9 considerado un exemplo \u00fanico da arquitectura art d\u00e9co en Portugal.\nEn 1996, a Casa de Serralves foi clasificada como \u201cim\u00f3vel de interesse p\u00fablico\u201d debido ao seu interese arquitect\u00f3nico.\nParque.\nO Parque de Serralves \u00e9 o resultado dos procesos de dese\u00f1o paisax\u00edstico ao longo de m\u00e1is dun s\u00e9culo, constitu\u00edndo unha unidade temporal e espacialmente complexa constitu\u00edda polos vestixios dun xard\u00edn do s\u00e9culo XIX, a Quinta do Mata-Sete, o xard\u00edn da Casa de Serralves, e a paisaxe do Museo de Arte Contempor\u00e1nea de Serralves.\nO proxecto para o xard\u00edn da Casa de Serralves foi encomendado polo Conde de Vizela ao arquitecto Jacques Gr\u00e9ber no ano 1932."}
{"id": "89766", "revid": "1888", "url": "https://gl.wikipedia.org/wiki?curid=89766", "title": "La Voz P\u00fablica", "text": "La Voz P\u00fablica foi un xornal publicado en Ourense entre 1915 e 1918.\nHistoria e caracter\u00edsticas.\nSubtitulado \"Diario de Orense\", apareceu o 31 de outubro de 1915. Dirixido por Francisco \u00c1lvarez de N\u00f3voa e Ceferino Valencia Novoa. Xurdiu como portavoz do Partido Liberal pouco antes das elecci\u00f3ns municipais de 1915, apoiou as campa\u00f1as agraristas e foi rival do peri\u00f3dico conservador \"El Diario de Orense\". Ocupouse da informaci\u00f3n local e comarcal, e inclu\u00edu colaboraci\u00f3ns de Vicente Risco e Arturo Noguerol e nel seguiu a publicar Francisco \u00c1lvarez de N\u00f3voa as s\u00faas famosas columnas sat\u00edricas de \"El Mi\u00f1o\", denominadas \"Agujetas\". A comezos do ano 1918 deixou de publicarse."}
{"id": "89767", "revid": "1131", "url": "https://gl.wikipedia.org/wiki?curid=89767", "title": "Geza Maroczy", "text": ""}
{"id": "89768", "revid": "1131", "url": "https://gl.wikipedia.org/wiki?curid=89768", "title": "Antonio Rey Soto", "text": "Antonio Rey Soto, nado en Arrabaldo (Ourense) o 18 de febreiro de 1879 e finado en Madrid o 20 de febreiro de 1966, foi un sacerdote, escritor e destacado bibli\u00f3filo galego.\nTraxectoria.\nEstudou Dereito e Filosof\u00eda e Letras na Universidade de Santiago de Compostela e a Universidade Central. Despois estudou Teolox\u00eda e ordenouse sacerdote. Foi capel\u00e1n de Isidoro Temes S\u00e1enz e \u00c1ngela Santamarina Aldunc\u00edn, condesa do Val de Ouselle. Publicou os seus primeiros poemas en \"La Nueva \u00c9poca\" e foi redactor de \"La Galerna\" (1900).\nAmigo persoal de Alfonso Daniel Rodr\u00edguez Castelao, casouno con Virxinia Pereira na igrexa de San Paio, da Estrada, o 19 de outubro de 1912. Castelao fixo unha caricatura del. Ingresou na Real Academia Galega o 30 de agosto de 1920.\nEn agosto de 1922 fundou en Vigo, xunto a Antonio M\u00e9ndez Laserna e Carlos Reguenga, a produtora cinematogr\u00e1fica Celta Film. O principal obxectivo da sociedade era facer pel\u00edculas sobre Galicia e Asturias para complementar as conferencias literarias do propio Rey Soto, que vai ser o director art\u00edstico da empresa.\nA finais de 1923 Rey Soto embarcou cara a Am\u00e9rica para amosar o filme \"Un viaje a trav\u00e9s de Galicia y Asturias\" aos emigrantes que al\u00ed viv\u00edan. A experiencia non resultou e Rey Soto ficou moi decepcionado pola escasa acollida da pel\u00edcula. Permaneceu en Am\u00e9rica at\u00e9 1931.\nAo longo da s\u00faa vida, Rey Soto foi formando unha moi valiosa biblioteca que poucos anos antes da s\u00faa morte cedeu ao Convento de San Xo\u00e1n de Poio, onde hoxe se conserva. Entre as obras m\u00e1is salientables destacan as \"Constituci\u00f3ns sinodais\" da diocese de Ourense editadas por Vasco D\u00edaz Tanco en 1544 e un exemplar do \"Livro do Infante D. Pedro de Portugal\", editado en 1644. Ademais, legou ao mosteiro a s\u00faa colecci\u00f3n de prensa na que se incl\u00faen xornais ourens\u00e1ns coma \"El Eco de Orense\" e \"El Diario de Orense\".\nA s\u00faa obra est\u00e1 escrita maioritariamente en castel\u00e1n, sendo o drama \"Amor que vence al amor\" o que lle deu m\u00e1is sona. O primeiro poema que escribiu en galego foi \u201cO mosteiro de San Esteban de Ribas de Sil\u201d en 1903. Tam\u00e9n en galego est\u00e1 \"Falenas\" e o poema \"O Pazo\" (1909). En 1949 traduciu a S\u00e1tira IV do Libro II do \"Sermonum\" de Horacio como \"Escola de larpeiros\"."}
{"id": "89769", "revid": "23204", "url": "https://gl.wikipedia.org/wiki?curid=89769", "title": "The Last Poets", "text": "The Last Poets \u00e9 un grupo norteamericano de m\u00fasicos e poetas nacido a finais da d\u00e9cada de 1960 en Nova York (EUA) moi vencellados ao movemento nacionalista negro. O seu nome foi tomado dun poema de Keorapetse Kgositsile, poeta revolucionario surafricano que acreditaba estar na \u00faltima era da poes\u00eda antes de que as armas tomasen o poder.\nO grupo \u00e9 habitualmente considerado como un dos m\u00e1is importantes precedentes ou influencias no nacemento do hip hop, pola s\u00faa combinaci\u00f3n de \"spoken word\" e ritmos b\u00e1sicos de percusi\u00f3n. Como sost\u00e9n o cr\u00edtico Jason Ankeny: \"Cos seus \"raps\" cargados de contido pol\u00edtico, os seus tensos ritmos e dedicaci\u00f3n ao despertar da conciencia afro-americana, os Last Poets, case sen axuda, colocaron os alicerces para o nacemento do hip hop\" (\"With their politically charged raps, taut rhythms, and dedication to raising African-American consciousness, the Last Poets almost single-handedly laid the groundwork for the emergence of hip-hop\").\nHistoria.\nA historia do grupo comeza a finais da d\u00e9cada de 1960. Foi no c\u00e1rcere onde Jalal Mansur Nuriddin, quen escollera ir a prisi\u00f3n antes que ir \u00e1 guerra do Vietnam, se converteu ao islam e entrou en contacto con Umar Bin Hassam e Abiodun Oyewole, xuntos comezaron a practicar o \"spiel\" (unha forma arc\u00e1ica de \"rap\"). Este tr\u00edo, xunto co percusionista Nilaja, adoita ser considerado como o n\u00facleo central que compuxo a banda (tal e como aparecen no primeiro \u00e1lbum gravado da banda, o ep\u00f3nimo \"The Last Poets\" de 1970).\nAo sa\u00edren do c\u00e1rcere un\u00edronse ao obradoiro de poes\u00eda East Wind e comezan a representar a s\u00faa mestura de \"spiel\" e acompa\u00f1amento musical nas r\u00faas do barrio neoiorquino de Harlem. A data oficial de formaci\u00f3n dos Last Poets foi finalmente o 19 de maio de 1968 (coincidindo co d\u00eda de nacemento de Malcolm X) no Parque Marcus Garvey). Os membros orixinais que fundaron oficialmente a banda en 1968 foron Felipe Luciano, Gylan Kain e David Nelson, estes tres poetas reivindic\u00e1ronse m\u00e1is tarde como os membros orixinais gravando separadamente como The Original Last Poets. O seu principal \u00e9xito veu principalmente ao realizar a banda sonora do filme \"Right On!\" de 1971, a\u00ednda como The Last Poets. Ao pouco estes tres membros orixinais foron abandonando o grupo e sendo substitu\u00eddos polo tr\u00edo que gravou finalmente o seu primeiro \u00e1lbum.\nTendo acadado grande \u00e9xito co seu \u00e1lbum de debut chegando ao top-ten das listas, os Poets gravan o seu segundo \u00e1lbum \"This Is Madness\" sen Abiodun Oyewole, naquel momento en prisi\u00f3n, cuns textos a\u00ednda m\u00e1is comprometidos politicamente e que tivo como consecuencia que foran inclu\u00eddos no programa de contraintelixencia creado polo daquela presidente dos Estados Unidos, Richard Nixon. Hassan deixou a banda logo deste \u00e1lbum, sendo substitu\u00eddo por Sulaiman El-Hadi. O seu seguinte \u00e1lbum \"Chastisement\" (1972), mestura un acompa\u00f1amento musical asentado no jazz e no funk coa s\u00faa poes\u00eda, nun estilo que se veu en chamar \"jazzoetry\".\nOs finais da d\u00e9cada de 1970 significaron unha ca\u00edda na s\u00faa popularidade da que s\u00f3 se comezaron a recuperar durante a d\u00e9cada de 1980 coa reivindicaci\u00f3n que a escena do hip hop comezou a facer deles e que se estendeu xa nos anos 90. Grazas a esta reivindicaci\u00f3n os seus vellos discos revaloriz\u00e1ronse e publicaron novas gravaci\u00f3ns (ver apartado de discograf\u00eda m\u00e1is adiante). Entre as colaboraci\u00f3ns con outros artistas destes anos destaca a s\u00faa contribuci\u00f3n ao segundo \u00e1lbum da banda brit\u00e1nica de post punk The Pop Group, \"For How Much Longer Do We Tolerate Mass Murder?\" de 1980.\nM\u00e1is recentemente colaboraron co rapeiro Common no single producido por Kanye West, \"The Corner\" (inclu\u00eddo no \u00e1lbum \"Be\" de 2005), as\u00ed como na canci\u00f3n \"The Final Call\" inclu\u00edda no disco de Black Market Militia (do colectivo Wu-Tang-Clan) e en dous temas do \u00e1lbum \"Untitled\" de Nas.\nJalal Mansur Nuriddin tam\u00e9n apareceu colaborando co poeta brit\u00e1nico Mark T. Watson (tam\u00e9n co\u00f1ecido como Malik Al Nasir) no seu primeiro poemario \"Ordinary Guy\" (2004). O prefacio a este libro, escrito en verso por Nuriddin, foi gravado e apareceu no \u00e1lbum dedicado \u00e1 nova xeraci\u00f3n de poetas e rapeiros da Costa Leste dos Estados Unidos \"Rhythms of the Diaspora Vol. 2\" (2008)."}
{"id": "89770", "revid": "4395", "url": "https://gl.wikipedia.org/wiki?curid=89770", "title": "Last Poets", "text": ""}
{"id": "89774", "revid": "1131", "url": "https://gl.wikipedia.org/wiki?curid=89774", "title": "Manuel Rodr\u00edguez L\u00f3pez", "text": "Manuel Oreste Rodr\u00edguez L\u00f3pez, nado en Randulfe (Paradela) o 11 de decembro de 1934 e finado na cidade de Lugo o 13 de febreiro de 1990, foi un poeta, cronista e tradutor galego.\nTraxectoria.\nFillo de Manuel Rodr\u00edguez e Consolaci\u00f3n L\u00f3pez, moi cedo (1936) foi coidado por persoas alleas poe emigraci\u00f3n da s\u00faa nai e incorporaci\u00f3n a filas do seu pai. Residiu en Barcelona, onde emigrara a s\u00faa nai e logo o seu pai, dende os seis anos. En 1987 retornou a Lugo. Cursou Humanidades e Filosof\u00eda no Seminario Diocesano de Barcelona dende 1946 ata 1952. Posteriormente estudou Contabilidade e Lexislaci\u00f3n Laboral. Traballou como xefe administrativo do departamento de persoal nunha industria siderometal\u00farxica (OSSA).\nAo longo da s\u00faa vida demostrou unha gran preocupaci\u00f3n pola cultura e por Galicia, tanto na s\u00faa longa emigraci\u00f3n en terras catal\u00e1s, onde chegou a ser cronista de todos os actos referidos a Galicia celebrados en Catalu\u00f1a, coma unha vez establecido en Lugo.\nFoi premiado en numerosos concursos literarios. Destacan os primeiros premios de poes\u00eda Meigas e Trasgos de Sarria nos anos 1976 e 1980, o Premio Xos\u00e9 M\u00aa Chao Ledo no III Certame Literario de Vilalba, en 1977, e o primeiro premio do Certame Literario de Begonte en 1985, ano no que a familia se trasladou a vivir a Lugo.\nEn prosa, acadou o primeiro premio N\u00f3s de Barcelona en 1980. En Sarria, mereceron o premio Meigas e Trasgos dous contos seus en 1977 e en 1986. En Barakaldo ga\u00f1ou un premio en 1978. En 1985 e 1987 quedou finalista na secci\u00f3n de Reportaxe dos Premios Galicia de Xornalismo.\nVarios dos seus poemas foron musicados e cantados por Suso Vaamonde, Xerardo Moscoso, Alfredo Gonz\u00e1lez Vilela e Mary C. Otero Rolle.\nEn 1989 Diagnost\u00edcaselle cancro de vexiga. No ano do seu pasamento (1990), foi nomeado a t\u00edtulo p\u00f3stumo \"Fillo Predilecto de Paradela\" e \"Lucense del a\u00f1o 1989\". En 1995 os seus restos foron trasladado \u00f3 Pante\u00f3n de Paraledenses Ilustres.\nLegado.\nManuel Rodr\u00edguez deixou un inmenso legado para a Cultura Galega e o c\u00edrculo emigrante Galego de Barcelona. Tam\u00e9n influ\u00edu \u00f3s emigrantes Galegos do mundo. Isto o fixo coa s\u00faa obra xornal\u00edstica e cos seus dous libros \"Galegos en Catalunya\" I e II. Outro legado que deixou foi o do Certame Literario a el adicado, que axuda financeiramente a autores e autoras que escriben en galego ou castel\u00e1n.\nFoi un asiduo colaborador en medios de comunicaci\u00f3n de Galicia, Catalu\u00f1a e a Arxentina. Foi correspondente de \"Faro de Vigo\" e de \"El Ideal Gallego\" na Cidade Condal, onde firmaba co seu nome de p\u00eda completo. Colaborou asiduamente en \"El Progreso\" de Lugo, \"La Voz de Galicia\" e \"Praza Maior\" (voceiro do Concello de Lugo). \nCronista Oficial do Centro Galego de Barcelona, publicou numerosos artigos nas revistas \"Bolet\u00edn\", \"Treboada\" e \"Alborada\" desa entidade. Colaborou en \"Correo de Galicia\" e outros xornais e revistas de Buenos Aires e publicou diversos artigos nas revistas galegas \"Coordenadas\" e \"Dorna\". As\u00ed mesmo foi colaborador en Radio Nacional de Espa\u00f1a na Coru\u00f1a e Radio Popular de Lugo, centr\u00e1ndose as s\u00faas colaboraci\u00f3ns en temas de historia lucense, monumentalidade e viaxes.\nCentro Socio-Cultural Manuel Oreste Rodr\u00edguez L\u00f3pez.\nEn 1990 inaugurouse a Casa de Cultura de Paradela \"Manuel Rodr\u00edguez L\u00f3pez\" e, no 2001, o novo \"Centro Socio-Cultural Manuel Rodr\u00edguez L\u00f3pez\" onde se celebra o Certame. O centro ten facilidades bibliotecarias e cont\u00e9n un Sal\u00f3n e ordenadores xunto a espazo social que esta dispo\u00f1ible para a comunidade. O Premio Literario Manuel Oreste Rodr\u00edguez L\u00f3pez vense celebrando al\u00ed dende o ano 1995 organizado polo Concello de Paradela. A \u00faltima e d\u00e9cimo-s\u00e9tima edici\u00f3n celebrouse no ano 2012.\nVida persoal.\nCasou con Irene L\u00f3pez G\u00f3mez (O P\u00e1ramo), e foi pai de dous fillos."}
{"id": "89775", "revid": "4395", "url": "https://gl.wikipedia.org/wiki?curid=89775", "title": "R&amp;B", "text": ""}
{"id": "89778", "revid": "55340", "url": "https://gl.wikipedia.org/wiki?curid=89778", "title": "William Randal Cremer", "text": "Sir William Randal Cremer nado en 1828 e finado en 1908, normalmente co\u00f1ecido polo seu segundo nome, \"Randal\", foi un pol\u00edtico e pacifista brit\u00e1nico.\nTraxectoria.\nFundou, xunto co Fr\u00e9d\u00e9ric Passy, a Uni\u00f3n Interparlamentaria. En 1903 receb\u00edu o Premio Nobel da Paz."}
{"id": "89779", "revid": "6", "url": "https://gl.wikipedia.org/wiki?curid=89779", "title": "Marea baixa", "text": ""}
{"id": "89780", "revid": "197", "url": "https://gl.wikipedia.org/wiki?curid=89780", "title": "BD Banda", "text": "BD Banda \u00e9 un colectivo galego que ten por obxecto a promoci\u00f3n e difusi\u00f3n da banda dese\u00f1ada en Galiza. O colectivo formouse en torno ao ano 2001 ao redor da revista hom\u00f3nima.\nHistoria.\nA revista nace no ano 2001 a partir da iniciativa do debuxante Kiko da Silva e de Cano Paz, encargado da Librar\u00eda Paz de Pontevedra. O seu obxectivo era, segundo se pode ler na s\u00faa p\u00e1xina web: \"crear un medio no que os autores galegos puidesen publicar cunhas boas condici\u00f3ns gr\u00e1ficas e de maquetaci\u00f3n uns traballos que daquela carec\u00edan de canles para chegar \u00f3 p\u00fablico.\" O 17 de maio aparece en Pontevedra o primeiro n\u00famero cunha tiraxe de 1000 exemplares de 90 p\u00e1xinas.\nO \u00e9xito acadado polo primeiro n\u00famero leva ao concello de Pontevedra a apoiar economicamente o proxecto e apoiando a realizaci\u00f3n das primeiras xornadas de BD da cidade coordinadas polos propios Kiko e Cano. Pouco despois os membros do estudio de dese\u00f1o gr\u00e1fico ourens\u00e1n O Clube da Esquina (H\u00e9itor Real e Miguel Anjo Carvalho, antigos Comisarios) int\u00e9granse no proxecto. Xa cara o terceiro n\u00famero conv\u00f3case unha reuni\u00f3n en Ourense coa finalidade de crear un Consello de Redacci\u00f3n na que al\u00e9n dos mencionados participan en maior ou menor grao Xerm\u00e1n Hermida, Francisco Paradelo, Miguel Porto, David Rub\u00edn e Miguel Anxo Robledo.\nNa actualidade o n\u00facleo do colectivo comp\u00f3\u00f1eno Kiko, Cano, H\u00e9itor, Carvalho, Paco Paredelo e Germ\u00e1m, e procuran converterse no \"medio de expresi\u00f3n e plataforma de lanzamento dos autores de banda dese\u00f1ada do pa\u00eds, permitindo que os seus traballos cheguen a un p\u00fablico cada vez m\u00e1is amplo\".. O colectivo tam\u00e9n se lanzou nos \u00faltimos anos \u00e1 edici\u00f3n coa \"Colecci\u00f3n BD Banda\", cuxos primeiros tres n\u00fameros se publicaron en coedici\u00f3n coa editorial Kalandraka, mais logo da creaci\u00f3n do selo Faktor\u00eda K de Libros por parte da editorial en 2005 o colectivo pasa a ser o que xestione esta colecci\u00f3n dentro da editora. O colectivo sost\u00e9n na s\u00faa p\u00e1xina web que os seus obxectivos pasan por: \"continuar publicando obras de calidade, que axuden a difundir a novena arte e que permitan desenvolver o x\u00e9nero en Galiza. \u00c9 tam\u00e9n a nosa intenci\u00f3n conseguir que as obras estranxeiras sexan co\u00f1ecidas polo p\u00fablico no noso propio idioma.De igual xeito, sinalar que pretendemos que as edici\u00f3ns en castel\u00e1n dos \u00e1lbums editados baixo a nosa responsabilidade se distrib\u00faan unicamente f\u00f3ra do noso pa\u00eds.\" Tentando ao mesmo tempo que: \"a revista seguir\u00e1 a ser un proxecto propio do noso colectivo, con total independencia econ\u00f3mica e creativa, ao igual que aqueloutros proxectos de difusi\u00f3n e dignificaci\u00f3n da banda dese\u00f1ada en xeral e galega en particular que abordaremos nun futuro achegado.\""}
{"id": "89782", "revid": "23204", "url": "https://gl.wikipedia.org/wiki?curid=89782", "title": "Les Saintes", "text": "As \u00celes des Saintes (en galego \"Illas dos Santos\") ou tam\u00e9n chamadas simplemente Les Saintes son un grupo de illas situadas no mar Caribe que pertencen ao Departamento de Ultramar franc\u00e9s de Guadalupe, estando localizadas ao suroeste desta \u00faltima, e pertencen xeograficamente \u00e1s pequenas antillas, ocupando unha superficie aproximada de 14\u00b43 km\u00b2 e cunha poboaci\u00f3n estimada en 2016 en 2.619 habitantes.\nAs Illas recibiron o nome de \"Illa dos Santos\" (traducido logo ao Franc\u00e9s \u00celes des Saintes) do navegante Cristovo Col\u00f3n posto que arribou al\u00ed o 1 de novembro de 1493, chegando os primeiros colonizadores franceses en 1648, estes \u00faltimos disputaron o seu control cos Brit\u00e1nicos, estando baixo o definitivo control franc\u00e9s a partir de 1816.\nAdministrativamente esta divida en d\u00faas comunas: Terre-de-Bas de 6.8 km\u00b2 con 1.053 habitantes, e Terre-de-Haut de 6.0\u00a0km\u00b2 con 1.566 habitantes.\nXeograf\u00eda.\nDescrici\u00f3n.\n\" Les Saintes \" \u00e9 un arquip\u00e9lago volc\u00e1nico totalmente rodeado por arrecifes pouco profundos. Xurdiu a partir do recente cinto volc\u00e1nico das Antillas Menores da \u00e9poca do Plioceno . Componse de rochas aparecidas no Terciario entre fai 4\u00b47 a 2 mill\u00f3ns de anos. Por procedencia, \u00e9ra unha \u00fanica illa que os terremotos tect\u00f3nicos e volc\u00e1nicos separaron para crear un arquip\u00e9lago debido \u00e1 zona de subducci\u00f3n entre a placa de Am\u00e9rica do Sur, a placa de Am\u00e9rica do Norte e a placa do Caribe.\n\"Les Saintes\" componse de d\u00faas illas habitadas moi monta\u00f1osas, a illa Terre-de-Haut e a illa Terre-de-Bas, con outros sete illotes deshabitados:\nA superficie total \u00e9 de 12\u00b480\u00a0km\u00b2. O arquip\u00e9lago ten aproximadamente 22\u00a0km de costa e o seu outeiro m\u00e1is alto, Chameau (\"Camelo\"), alcanza aproximadamente 309 m."}
{"id": "89788", "revid": "5863", "url": "https://gl.wikipedia.org/wiki?curid=89788", "title": "For Whom the Bell Tolls", "text": "For Whom the Bell Tolls (en galego Por quen dobran as camp\u00e1s) \u00e9 unha novela de Ernest Hemingway, publicada en 1940 e representada posteriormente en forma de pel\u00edcula. A s\u00faa trama desenv\u00f3lvese na guerra civil espa\u00f1ola, onde el participou como correspondente de guerra.\nO t\u00edtulo procede da \"Meditaci\u00f3n XVII\" de \"Devotions Upon Emergent Occasions\" obra do poeta metaf\u00edsico John Donne publicada en 1624:\nJohn Donne, \"Devotions Upon Emergent Occasions\"\nSinopse.\nA trama l\u00e9vase a cabo durante a guerra civil espa\u00f1ola. Robert Jordan \u00e9 un profesor universitario de lingua castel\u00e1 nos EUA, especialista en explosivos das Brigadas Internacionais. O xeneral Golz enc\u00e1rgalle a destruci\u00f3n dunha ponte para evitar a contraofensiva do bando Nacional durante a batalla de Segovia.\nJordan chega \u00e1 zona, situada tralas li\u00f1as inimigas, guiado por un vello, Anselmo. Al\u00ed at\u00f3pase con que o xefe da banda de guerrilleiros que debe axudalo a voar a ponte, Pablo, \u00e9 un borracho acovardado. Pero tam\u00e9n co\u00f1ece a Mar\u00eda, unha moza violada por falanxistas da que enseguida namora, e a Pilar, a muller de Pablo. Pilar \u00e9 unha muller ruda, pero afouta e dunha gran vontade; ten unha gran lealdade \u00e1 Rep\u00fablica e axuda moito a Jordan tanto na misi\u00f3n da ponte como no persoal con Mar\u00eda.\nDurante os d\u00edas precedentes ao momento acordado do ataque, Jordan descobre o amor e a importancia da vida, pero tam\u00e9n entende que seguramente morrer\u00e1 e non poder\u00e1 ir a Madrid con Mar\u00eda.\nAlusi\u00f3ns a feitos e personaxes reais.\nA acci\u00f3n da novela ten lugar en xu\u00f1o de 1937, durante a preparaci\u00f3n da batalla de Brunete.\nA batalla de Guadalajara, o caos imperante e, de xeito m\u00e1is xeral, o tr\u00e1xico destino da causa republicana, serven de fondo \u00e1 novela. Robert Jordan fai constar que segue aos comunistas non tanto por ideolox\u00eda, sen\u00f3n pola s\u00faa disciplina nunha alusi\u00f3n impl\u00edcita \u00e1s diverxencias e loitas internas dentro das distintas facci\u00f3ns do bando republicano.\nA escena descrita no d\u00e9cimo cap\u00edtulo no que Pilar narra a execuci\u00f3n de varios fascistas da s\u00faa vila ten similitudes con feitos acaecidos en Ronda en 1936. A\u00ednda que anos despois Hemingway declarou que inventara a escena, en Ronda uns 500 simpatizantes do bando sublevado foron despe\u00f1ados polo can\u00f3n que rodea a vila desde unha casa situada \u00e1 beira.\nNo libro aparecen personaxes reais, como:"}
{"id": "89789", "revid": "98629", "url": "https://gl.wikipedia.org/wiki?curid=89789", "title": "Black Liberation Army", "text": "O Black Liberation Army ou BLA (Ex\u00e9rcito Negro de Liberaci\u00f3n en galego) foi unha organizaci\u00f3n nacionalista negra de inspiraci\u00f3n marxista e car\u00e1cter clandestino que operou nos EUA entre 1971 e 1981. Composto na s\u00faa maior parte por membros do Black Panther Party (Partido das Panteras Negras), ti\u00f1a por obxectivo iniciar a loita armada co fin de conseguir \"a liberaci\u00f3n e autodeterminaci\u00f3n da xente negra nos Estados Unidos\" (\"liberation and self-determination of black people in the United States\"). Deste xeito o grupo protagonizou atentados con bombas, expropiaci\u00f3ns e fugas do c\u00e1rcere.\nFormaci\u00f3n.\nAs orixes da organizaci\u00f3n non parecen a d\u00eda de hoxe moi claras. A\u00ednda as\u00ed \u00e9 comunmente aceptado que a Black Liberation Army foi fundada por membros que abandonaron o Black Panther Party logo da expulsi\u00f3n de Eldridge Cleaver do Comit\u00e9 Central do Partido. A escisi\u00f3n f\u00edxose inevit\u00e1bel tras as acusaci\u00f3ns de Cleaver ao Partido de adoptar un programa social reformista m\u00e1is que revolucionario.\nOutros, entre os que se incl\u00fae o revolucionario Geronimo Pratt (tam\u00e9n co\u00f1ecido como Geronimo Ji Jaga), suxer\u00edan a idea de que a organizaci\u00f3n funcionou m\u00e1is como un refuxio para os ex-Black Panthers que como unha organizaci\u00f3n resultado do cisma. A organizaci\u00f3n ser\u00eda concibida, por tanto, como un movemento m\u00e1is amplo que o Partido.\nO BLA cr\u00eda que \"o car\u00e1cter reformista est\u00e1 baseado nunha c\u00ednica colaboraci\u00f3n de clase co noso inimigo\" e establec\u00eda os seguintes principios:\nTeor\u00eda.\nO Black Panther Party disolveuse como consecuencia dunha serie de factores entre os que se poden citar a presi\u00f3n policial e do FBI (COINTELPRO), o asasinato dalg\u00fans dos seus l\u00edderes como Fred Hampton, a infiltraci\u00f3n, o sectarismo e tam\u00e9n a falta de solidariedade ou axeitada coordinaci\u00f3n cos movementos revolucionarios ou de esquerda brancos. Este panorama levou a moitos militantes \u00e1 conclusi\u00f3n de que o paso \u00e1 clandestinidade era inevit\u00e1bel, asumindo ao mesmo tempo a apeertura dun novo per\u00edodo de represi\u00f3n violenta.\n\u00c9 deste xeito que os membros do BLA asumen a clandestinidade pasando a realizar acci\u00f3n encubertas, que non sempre eran de car\u00e1cter violento, at\u00e9 que a situaci\u00f3n pol\u00edtica lles permitise volver a aparecer publicamente. Neste sentido poder\u00edase relacionar co Weatherman.\nActividades.\nDe acordo cun informe do Departamento de Xustiza dos Estados Unidos, o BLA foi sospeitoso de estar involucrado en m\u00e1is de 60 actos de violencia entre 1970 e 1976. O Fraternal Order of Police culpabiliza \u00e1 organizaci\u00f3n da morte de 13 axentes de polic\u00eda.\nO 22 de outubro de 1970, o BLA supostamente colocou unha bomba nunha igrexa en San Francisco na que se celebraba o funeral por un policia morto en acto de serizo. Non houvo feridos imortantes.\nO 21 de maio de 1971, prod\u00facese un tiroteo no que dous axentes de policia de Nova York falecen. Cinco homes son detidos en relaci\u00f3n a estes acontecementos: Anthony Bottom (tam\u00e9n co\u00f1ecido como Jalil Muntaqim), Albert Washington, Francisco Torres, Gabriel Torres, e Herman Bell.\nO 29 de agosto de 1971, un axente de policia foi asasinado. Dous d\u00edas despois o \"San Francisco Chronicle\" recibiu unha carta asinada polo BLA no que reivindicaba a autor\u00eda dos feitos. En xaneiro de 2007 oito homes, co\u00f1ecidos como \"San Francisco 8\", foron acusados da autor\u00eda deste atentado.\nO 3 de novembro de 1971 un axente de policia foi asasinado en Atlanta. Os dou sospeitosos foron Twymon Meyers, asasinado pola policia en 1973, e Freddie Hilton (tam\u00e9n co\u00f1ecido como Kamau Sadiki) quen non ser\u00eda capturado at\u00e9 2002.\nNoutro incidente varios militantes entre os que estar\u00edan: Joanne Chesimard (Assata Shakur), James Coston (Zayd Shakur) e Clark Edward Squire (Sundiata Acoli), mantiveron un tiroteo en Nova Jersey cun grupo de militares reservistas durante o cal morreron un dos militares e Shakur. Chesimard foi capturada pola policia e durante o seu cativerio foi golpeada e torturada. Finalmente foi encontrada culp\u00e1bel da morte non s\u00f3 do militar, sen\u00f3n tam\u00e9n do seu compa\u00f1eiro Shakur. En 1979 conseguiu fuxir de prisi\u00f3n coseguindo asilo pol\u00edtico en Cuba en 1984. Pola s\u00faa parte Acoli foi sentenciado a cadea perpetua.\nO BLA estivo activo cando menos at\u00e9 1981 cando se produciu un roubo con apoio de membros do Weatherman e que rematou coa morte dun garda e dous polic\u00edas. Varios membros do BLA, as\u00ed como os Weatherman Kathy Boudin e David Gilbert, foron arrestado en relaci\u00f3n a estes feitos.\nMembros e asociados.\nMembros do BLA que permanecen en prisi\u00f3n (a xaneiro de 2006):\nOutros membros do BLA:"}
{"id": "89790", "revid": "15490", "url": "https://gl.wikipedia.org/wiki?curid=89790", "title": "Maria Jo\u00e3o Pires", "text": "Maria Jo\u00e3o Pires, nada en Lisboa o 23 de xullo de 1944, \u00e9 unha pianista portuguesa.\nTraxectoria.\nSendo moi novi\u00f1a aprendeu a tocar o piano. Aos cinco anos deu o seu primeiro recital e aos sete tocou publicamente concertos de Mozart. Con nove anos recibiu o premio da Xuventude Musical Portuguesa. Entre 1953 e 1960 estudou co Profesor Campos Coelho no Conservatorio de Lisboa. Proseguiu os estudos musicais na Alema\u00f1a, primeiro na Musikakademie na cidade de M\u00fanic con Rosl Schmid e despois en Hannover con Karl Engel.\nMaria Jo\u00e3o Pires foi reco\u00f1ecida internacionalmente ao vencer o concurso internacional do bicentenario de Beethoven en 1970, que se realizou na cidade de Bruxelas (B\u00e9lxica).\nAo longo da s\u00faa carreira realizou numerosas digresi\u00f3ns onde interpretou obras de Bach, Beethoven, Schumann, Schubert, Mozart, Brahms, Chopin e moitos outros compositores dos per\u00edodos cl\u00e1sico e rom\u00e1ntico. Maria Jo\u00e3o Pires foi convidada con regularidade polas grandes orquestras mundiais para tocar nas mellores salas de concerto de Europa, Canad\u00e1, Xap\u00f3n, Israel e dos Estados Unidos.\nA pianista ten realizado actuaci\u00f3ns tanto a nivel individual (recitais, concertos, gravaci\u00f3ns) como en m\u00fasica de c\u00e1mara: dos numerosos \u00e9xitos discogr\u00e1ficos, destacan as gravaci\u00f3ns \"Moonlight\", con Sonatas de Beethoven; \"Le Voyage Magnifique\", integral dos Impromptus de Schubert; Nocturnos e outras obras de Chopin; Sonatas de Grieg; e os Tr\u00edos de Mozart con Augustin Dumay (viol\u00edn) e Jiang Wang (violoncello).\n\u00c9 a fundadora e dirixente do \"Centro de Belgais para o Estudo das Artes\", no concello de Castelo Branco, de cariz pedag\u00f3xico, cultural e social.\nFoi distinguida co Premio Pessoa no ano 1989.\nNo ano 2006 a pianista mudouse ao Brasil tendo declarado que sufriu moito en Portugal debido ao seu proxecto, o \"Centro de Belgais para o Estudo das Artes\". No Brasil adquiriu unha casa nos arredores da cidade de Salvador, capital do estado da Ba\u00eda.\nReco\u00f1ecementos.\nEn 2019, foi nomeada doutora honoris causa pola Universidade Pompeu Fabra de Barcelona."}
{"id": "89791", "revid": "47401", "url": "https://gl.wikipedia.org/wiki?curid=89791", "title": "Lars Onsager", "text": "Lars Onsager, nado en Oslo en 1903 e finado en 1976, foi un qu\u00edmico e profesor universitario estadounidense de orixe norueguesa. Foi galardonado co Premio Nobel de Qu\u00edmica o 1968.\nTraxectoria.\nNaceu na cidade de Oslo, capital actual de Noruega pero que naqueles momentos estaba unida ao Reino de Suecia baixo o dominio persoal de \u00d3scar II de Suecia, pero coa s\u00faa propia Constituci\u00f3n e goberno.\nEstudou enxe\u00f1er\u00eda qu\u00edmica no Instituto Tecnol\u00f3xico de Noruega situado na cidade de Trondheim, onde se graduou en 1925.\nEn 1928 viaxou a Estados Unidos para aceptar a oferta da Universidade Johns Hopkins de Baltimore para converterse en profesor de qu\u00edmica, cargo que abandonou ao final do primeiro semestre ao observar que non ti\u00f1a talento para a docencia. Posteriormente ingresou na Universidade de Brown en Providence e na Universidade Yale, onde foi profesor desde 1933 a 1972, e onde obtivo o doutoramento o 1935.\nOnsager conseguiu a nacionalidade estadounidense en 1945. Morreu o 5 de outubro de 1976 na s\u00faa residencia de Coral Gables, cidade situada no estado norteamericado de Florida."}
{"id": "89792", "revid": "4395", "url": "https://gl.wikipedia.org/wiki?curid=89792", "title": "BLA", "text": ""}
{"id": "89793", "revid": "4395", "url": "https://gl.wikipedia.org/wiki?curid=89793", "title": "Black Panther Party", "text": ""}
{"id": "89794", "revid": "1308", "url": "https://gl.wikipedia.org/wiki?curid=89794", "title": "Schubert", "text": ""}
{"id": "89795", "revid": "1308", "url": "https://gl.wikipedia.org/wiki?curid=89795", "title": "Robert Alexander Schumann", "text": ""}
{"id": "89796", "revid": "1308", "url": "https://gl.wikipedia.org/wiki?curid=89796", "title": "Schumann", "text": ""}
{"id": "89797", "revid": "1131", "url": "https://gl.wikipedia.org/wiki?curid=89797", "title": "Guilhermina Suggia", "text": "Guilhermina Augusta Xavier de Medin Suggia, nada en Porto o 27 de xu\u00f1o de 1885 e finada na mesma cidade o 30 de xu\u00f1o de 1950, foi unha violoncellista portuguesa.\nTraxectoria.\nEstudou en Leipzig con Julius Klengel. Dende 1907 ata 1913 viviu e traballou en Par\u00eds co seu colega violoncellista Pau Casals, con quen non estivo casada como \u00e1s veces se afirma (o seu marido foi Jos\u00e9 Casimiro Carteado Mena, co que non tivo descendencia). A partir de 1914 desenvolveu unha carreira espectacular, sobre todo en Londres e Portugal. Actuou no Teatro Ode\u00f3n de Vigo o 14 e 15 de abril de 1924.\nVisitou frecuentemente o castelo de Lindisfarne, onde hoxe se exhibe o seu violoncello en lembranza das tempadas que pasou al\u00ed. Deu o seu derradeiro concerto na Gran Breta\u00f1a no Festival de Edimburgo en 1949.\nRetrato.\nProbablemente a imaxe m\u00e1is famosa da Guilhermina Suggia \u00e9 o retrato ao \u00f3leo realizado polo artista gal\u00e9s Augustus John. Este retrato foi comezado en 1920 e non se rematou ata 1923. Aparentemente Suggia est\u00e1 executando unha \"Suites para violoncello s\u00f3\" de Johann Sebastian Bach. O retrato foi exhibido no instituto Carnegie de Pittsburg en 1924, sendo mercado por un estadounidense, pero logo foi regresado a Inglaterra e presentado na Tate Gallery. As medidas do retrato son 186x185 cm.\nReco\u00f1ecemento.\nA sala de concertos da Casa da M\u00fasica do Porto leva o seu nome."}
{"id": "89798", "revid": "111586", "url": "https://gl.wikipedia.org/wiki?curid=89798", "title": "Lu\u00eds de Freitas Branco", "text": "Lu\u00eds de Freitas Branco, nado en Lisboa o 12 de outubro de 1890 e finado na mesma cidade o 27 de novembro de 1955, foi un compositor portugu\u00e9s, introdutor do modernismo na m\u00fasica portuguesa e unha das m\u00e1is importantes personalidades da cultura portuguesa do s\u00e9culo XX.\nBiograf\u00eda.\nDesenvolveu a s\u00faa actividade en diversas \u00e1reas da vida cultural. Educado no medio familiar, axi\u00f1a tomou contacto coa m\u00fasica, estudando viol\u00edn e piano. Aos 14 anos xa compu\u00f1a canci\u00f3ns que alcanzaron unha gran popularidade. Ao 17 anos comezou a s\u00faa tarefa como cr\u00edtico musical no \"Di\u00e1rio Ilustrado\". Tam\u00e9n estudou \u00f3rgano.\nEn 1910 inst\u00e1lase en Berl\u00edn co fin de estudar composici\u00f3n, m\u00fasica antiga e metodolox\u00eda da historia da m\u00fasica. En maio de 1911 viaxou a Par\u00eds, onde tivo ocasi\u00f3n de co\u00f1ecer a Claude Debussy e a corrente est\u00e9tica impresionista. En 1916 foi nomeado director do Conservatorio de Lisboa. Entre 1919 e 1924 foi subdirector.\nMantivo relaci\u00f3ns estreitas con diferentes personaxes da vida cultural portuguesa, como Bento de Jesus Cara\u00e7a e Ant\u00f3nio S\u00e9rgio.\nA partir de 1940 \u00e9 acusado de \"irreverente\" por comportarse de xeito \"impropio\" nas aulas e por feitos da s\u00faa vida privada, sufrindo un proceso que culminar\u00eda na s\u00faa suspensi\u00f3n como docente do Conservatorio. A partir de ent\u00f3n dedicouse \u00e1 radio e aos seus disc\u00edpulos.\nVida persoal.\nEra irm\u00e1n do mestre e m\u00fasico Pedro de Freitas Branco, de quen foi profesor.\nCasou con Estela Diniz de \u00c1vila e Sousa, sen que tivesen descendentes.\nTivo un fillo con Maria Clara Dambert Filgueiras, de ascendencia franco-belga, o music\u00f3logo e matem\u00e1tico Jo\u00e3o de Freitas Branco.\nEra t\u00edo do compositor e pianista Bernardo Sassetti."}
{"id": "89799", "revid": "98629", "url": "https://gl.wikipedia.org/wiki?curid=89799", "title": "Joly Braga Santos", "text": "Joly Braga Santos, nado en Lisboa o 14 de maio de 1924 e finado na mesma cidade o 18 de xullo de 1988, foi un compositor de m\u00fasica erudita e mestre portugu\u00e9s, condecorado coa Ordem de Sant'Iago da Espada en 1977.\nTraxectoria.\nA m\u00fasica, que xa escoitaba aos dous anos de idade, \u00e9 a primeira forma art\u00edstica de que se lembra. Agrad\u00e1balle que lle ofrecesen instrumentos musicais e o seu pai, ao decatarse da s\u00faa predilecci\u00f3n pola m\u00fasica, lev\u00e1bao aos concertos e \u00e1 opera. A Joly gust\u00e1banlle especialmente as \u00f3peras con coro.\nAos cinco anos comezou a tocar nun viol\u00edn para nenos. O seu apego ao instrumento parec\u00eda levalo a unha carreira de violinista profesional. En verdade, chegou a estudar viol\u00edn e composici\u00f3n no Conservatorio de Lisboa, onde foi alumno de Lu\u00eds de Freitas Branco. Outra persoa que contribu\u00edu moito na s\u00faa formaci\u00f3n foi o mestre Pedro de Freitas Branco, dando a co\u00f1ecer a obra de Braga Santos en todo o mundo. O propio compositor lembra: \u00abEl axudoume dunha forma inmensa e abriu o cami\u00f1o \u00e1 formaci\u00f3n que m\u00e1is tarde eu vir\u00eda ter.\u00bb\nDurante a s\u00faa xuventude, o contexto de guerra mundial de ent\u00f3n impediu un contacto m\u00e1is pr\u00f3ximo do compositor coa cultura musical europea. Joly Braga Santos procurou as\u00ed inspiraci\u00f3n na tradici\u00f3n portuguesa, especialmente na obra do seu mestre Lu\u00eds de Freitas Branco. O antigo folclore portugu\u00e9s e o polifonismo renacentista est\u00e1 ben presente no seu primeiro per\u00edodo, durante o cal comp\u00f3n as s\u00faas primeiras catro sinfon\u00edas. O talento de Joly dem\u00f3strase polo feito de que as referidas obras foron compostas entre os 22 e os 27 anos e inmediatamente executadas pola Orquestra Sinf\u00f3nica da Emisora Nacional. Antes de cumprir os 20 anos, o compositor traspuxo para m\u00fasica textos de Antero de Quental, Fernando Pessoa e Lu\u00eds de Cam\u00f5es, que volver\u00edan a ser fonte de inspiraci\u00f3n da s\u00faa 6\u00aa Sinfon\u00eda. Con todo xa na 4\u00aa sinfon\u00eda usara un poema de Vasconcellos Sobral no seu ep\u00edlogo, tema ese que chegou a ser proposto para Himno Mundial da Xuventude.\nO contacto con Europa acontece coa s\u00faa viaxe a Italia, pa\u00eds onde foi bolseiro para estudar musicolox\u00eda, composici\u00f3n musical e direcci\u00f3n de orquestra. Estudou con Virg\u00edlio Mortari, Gioachino Pasqualini, Alceo Galliera e Hermann Scherchen, cuxo Curso Internacional de Rexencia frecuentou con Luigi Nono, Bruno Maderna e Fernando Corr\u00eaa de Oliveira.\nNo seu regreso a Portugal, Joly tornouse unha figura reco\u00f1ecida na direcci\u00f3n de orquestra e durante un longo per\u00edodo de tempo deixou de lado a composici\u00f3n. El ref\u00edrese a esa fase como un per\u00edodo \"sab\u00e1tico\", antes de volver en 1965 a s\u00faa maior creaci\u00f3n: a Quinta Sinfon\u00eda. Esta obra foi o seu \u00faltimo traballo puramente orquestral, pois a Sexta Sinfon\u00eda foi composta para coro e soprano.\nNeste momento, o compositor portugu\u00e9s estaba xa bastante familiarizado coa mudanza de estilo musical resultante do per\u00edodo de posguerra, apoiando aqueles que compu\u00f1an nun idioma m\u00e1is agresivo e moderno. Braga Santos tam\u00e9n proxectou a s\u00faa carreira nese sentido, sen perder nunca a calidade mel\u00f3dica que fai a s\u00faa m\u00fasica tan brillante, mistur\u00e1ndoa apenas cun pouco daquela aspereza que aparec\u00eda ent\u00f3n na m\u00fasica mundial. Neste per\u00edodo compuxo a \u00f3pera \"Trilogia das Barcas\", baseada en Gil Vicente e estreada en 1970 no Festival da Gulbenkian, constitu\u00edndo unha das grandes obras de sempre do repertorio l\u00edrico portugu\u00e9s.\nA m\u00fasica de Joly Braga Santos pode ser vista principalmente como unha fusi\u00f3n de varios estilos europeos, particularmente da Europa Occidental. Mais el mesmo dixo: \u00abDesde sempre entend\u00edn que ti\u00f1a que crear o meu propio estilo e a mi\u00f1a m\u00fasica deb\u00eda ser o resultado desa creaci\u00f3n\u00bb. A melod\u00eda era para el a raz\u00f3n de ser da m\u00fasica.\nAl\u00e9n da vasta obra musical, Braga Santos pertenceu a\u00ednda ao Gabinete de Estudos Musicais da Emisora Nacional, foi Director da Orquestra Sinf\u00f3nica do Porto, Mestre Asistente e de Captaci\u00f3n da Orquestra Sinf\u00f3nica da RDP, profesor de Composici\u00f3n do Conservatorio Nacional de Lisboa, cr\u00edtico e articulista, entre outros do \"Di\u00e1rio de Not\u00edcias\" e fundou a\u00ednda a \"Juventude Musical Portuguesa\".\nO music\u00f3logo Jo\u00e3o de Freitas Branco, autor da obra de referencia da historia da m\u00fasica portuguesa, salientou a xenerosidade cultural do maior sinfonista portugu\u00e9s. \u00abEl \u00e9 o inverso do artista que se dirixe s\u00f3 a minor\u00edas privilexiadas. El quer\u00eda que moitas persoas vi\u00f1esen a gozar da s\u00faa arte\u00bb. Comunicar para el era esencial, contribu\u00edndo niso o seu esp\u00edrito aberto.\nElixido pola UNESCO como un dos 10 mellores compositores da m\u00fasica contempor\u00e1nea de ent\u00f3n, Joly Braga Santos di de si mesmo, parafraseando a Stravinsky, \u00abNon me considero compositor, mais si inventor de m\u00fasica\u00bb.\nPai dunha familia moi unida, adoraba as s\u00faas fillas, a quen chamaba as s\u00faas \u00abmarabillas pequeni\u00f1as\u00bb.\nMorreu en Lisboa, no ano 1988."}
{"id": "89800", "revid": "92340", "url": "https://gl.wikipedia.org/wiki?curid=89800", "title": "Fernando Lopes-Gra\u00e7a", "text": "Fernando Lopes-Gra\u00e7a (Tomar, 17 de decembro de 1906 \u2014 Parede, Cascais, 27 de novembro de 1994) \u00e9 considerado un dos maiores compositores portugueses do s\u00e9culo XX.\nAo longo da s\u00faa carreira traballou como compositor e music\u00f3logo. \nAs s\u00faas principais influencias vi\u00f1eron da m\u00fasica popular portuguesa que estudou, continuando o labor doutros music\u00f3logos comoFrancisco de Lacerda.\nEl era membro do Partido Comunista Portugu\u00e9s, e forte opositor do r\u00e9xime fascista do \"Estado Novo\" de Ant\u00f3nio Oliveira Salazar.\nAxudou a completar o \"Dicion\u00e1rio de M\u00fasica\" comezado polo seu mestre, Tom\u00e1s Borba."}
{"id": "89801", "revid": "89787", "url": "https://gl.wikipedia.org/wiki?curid=89801", "title": "Jos\u00e9 Malhoa", "text": "Jos\u00e9 Vital Branco Malhoa, m\u00e1is co\u00f1ecido coma Jos\u00e9 Malhoa, nado en Caldas da Rainha o 28 de abril de 1855 e finado en Figueir\u00f3 dos Vinhos o 26 de outubro de 1933, foi un pintor e profesor portugu\u00e9s.\nTraxectoria.\nCon 12 anos entrou na escola de Belas Artes, onde destacar\u00eda polas s\u00faas enormes facultades e calidades art\u00edsticas.\nRealizou numerosas exposici\u00f3ns, tanto en Portugal como no estranxeiro, principalmente nas cidades de Madrid, Par\u00eds e R\u00edo de Xaneiro. Foi pioneiro do naturalismo en Portugal, tendo integrado o Grupo do Le\u00e3o. Destacou tam\u00e9n por ser un dos pintores portugueses que m\u00e1is se aproximou \u00e1 corrente art\u00edstica impresionista.\nFoi o primeiro presidente da Sociedade Nacional de Belas Artes e foi condecorado coa Gran Cruz da Orde de Santiago. En 1933, ano da s\u00faa morte, foi creado o Museo de Jos\u00e9 Malhoa en Caldas da Rainha."}
{"id": "89803", "revid": "98629", "url": "https://gl.wikipedia.org/wiki?curid=89803", "title": "Columbano Bordalo Pinheiro", "text": "Columbano Bordalo Pinheiro (Lisboa, 21 de novembro de 1857 \u2014 Lisboa, 6 de novembro de 1929). Pintor naturalista e realista portugu\u00e9s. \nFillo do pintor e escultor Manuel Maria Bordalo Pinheiro, iniciou a s\u00faa formaci\u00f3n na Academia de Belas-Artes de Lisboa, onde foi alumno de Sim\u00f5es de Almeida, un afamado escultor do romanticismo portugu\u00e9s. \nAnos despois de completar a s\u00faa formaci\u00f3n, mudouse a Par\u00eds, beneficiando dunha bolsa de estudo, custeada polo rei consorte D. Fernando II, xa vi\u00favo da ra\u00ed\u00f1a D. Maria II. En Par\u00eds, recibiu a influencia de pintores como Manet e Edgar Degas, sendo esta notable na s\u00faa obra.\nNa \"cidade da luz\", expuxo por primeira vez en 1882, no famoso \"Salon de Paris\". Nesta exposici\u00f3n presentou ao p\u00fablico, o cadro \"Soir\u00e9e chez Lui\", sendo este aclamado pola dif\u00edcil cr\u00edtica de artes parisiense. \nDe volta a Portugal, xuntouse ao \"Grupo de Le\u00e3o\", o cal tentaba renovar a est\u00e9tica das composici\u00f3ns da arte do pa\u00eds. Deste per\u00edodo destacan os retratos de Ramalho Ortig\u00e3o, Te\u00f3filo Braga, E\u00e7a de Queir\u00f3s e Antero de Quental, pintados por el. Al\u00e9n disto, pintou os paneis que se atopaban na sala de recepci\u00f3ns do Pal\u00e1cio de S\u00e3o Bento, os \"Pain\u00e9is dos Passos Perdidos\".\nEn 1901, converteuse en profesor de pintura hist\u00f3rica na Academia de Belas-Artes de Lisboa, onde se formara na s\u00faa xuventude e, en 1914, foi nomeado polo novo r\u00e9xime republicano, recentemente instaurado, para director do acabado de crear Museo Nacional de Arte Contempor\u00e1nea (1911), sucedendo a Carlos Reis."}
{"id": "89804", "revid": "56817", "url": "https://gl.wikipedia.org/wiki?curid=89804", "title": "Niels Ryberg Finsen", "text": "Niels Ryberg Finsen, nado en T\u00f3rshavn (Illas Feroe o 15 de decembro de 1860 e finado en Copenhaguen o 24 de setembro de 1904, foi un m\u00e9dico e cient\u00edfico dinamarqu\u00e9s. Ga\u00f1ou o Premio Nobel de Medicina o 1903.\nTraxectoria.\nEn 1882, viaxa a Copenhaguen para estudar medicina na s\u00faa universidade, aprobando o seu exame final en 1890. Posteriormente ser\u00eda profesor en devandita universidade.\nOs achados de \u00c9mile Duclaux sobre a capacidade destruitora dos raios ultravioleta, aplicados a colonias de bacteriaa foron a base do seu traballo. Alcanzou a fama polas s\u00faas investigaci\u00f3ns sobre os efectos fisiol\u00f3xicos da luz, xa que descubriu as propiedades estimulantes e bactericidas dos raios act\u00ednicos (azul, violeta e ultravioleta). Desenvolveu unha l\u00e1mpada el\u00e9ctrica de arco voltaico (luz de Finsen) para o tratamento do lupus tuberculoso e outras afecci\u00f3ns cut\u00e1neas similares.\nCon obxecto de poder continuar o seu traballo e as aplicaci\u00f3ns dos seus m\u00e9todos fototerap\u00e9uticos creouse en Copenhaguen o Instituto Finsen en 1896.\nA s\u00faa enfermidade impediulle en 1903 recoller o Premio Nobel de Medicina que lle foi outorgado."}
{"id": "89806", "revid": "23204", "url": "https://gl.wikipedia.org/wiki?curid=89806", "title": "Te\u00f3filo Braga", "text": "Joaquim Te\u00f3filo Fernandes Braga, nado en Ponta Delgada o 24 de febreiro de 1843 e finado en Lisboa o 28 de xaneiro de 1924, foi un pol\u00edtico, escritor e ensa\u00edsta portugu\u00e9s.\nTraxectoria.\nEstreouse na literatura en 1859 con \"Folhas Verdes\". Licenciado en Dereito pola Universidade de Co\u00edmbra, establ\u00e9cese en Lisboa en 1872, onde d\u00e1 clases de Literatura no Curso Superior de Letras. Entre a s\u00faa carreira literaria c\u00f3ntanse obras de historia literaria, etnograf\u00eda (nas que destacan as s\u00faas escolmas de contos e canci\u00f3ns tradicionais), poes\u00eda, ficci\u00f3n e filosof\u00eda.\nComeza a s\u00faa actividade pol\u00edtica en 1878, cando concorre \u00e1s elecci\u00f3ns como candidato a deputado polos republicanos federalistas. Exerce varios cargos destacados nas estruturas do Partido Republicano Portugu\u00e9s. O 1 de xaneiro de 1910 conv\u00e9rtese en membro efectivo do directorio pol\u00edtico xunto con Bas\u00edlio Teles, Eus\u00e9bio Lle\u00e3ou, Jos\u00e9 Cupertino Ribeiro e Jos\u00e9 Relvas.\nO 28 de agosto de 1910 \u00e9 elixido deputado por Lisboa, e en outubro do mesmo ano conv\u00e9rtese en presidente do Goberno Provisional. A s\u00faa carreira pol\u00edtica remata tras exercer por breve tempo o cargo de presidente da Rep\u00fablica, en substituci\u00f3n de Manuel de Arriaga, entre o 29 de maio e o 4 de agosto de 1915."}
{"id": "89808", "revid": "880", "url": "https://gl.wikipedia.org/wiki?curid=89808", "title": "Por quen dobran as camp\u00e1s", "text": ""}
{"id": "89809", "revid": "4395", "url": "https://gl.wikipedia.org/wiki?curid=89809", "title": "Javier Iruretagoyena", "text": ""}
{"id": "89811", "revid": "895", "url": "https://gl.wikipedia.org/wiki?curid=89811", "title": "Real Club Deportivo Fabril", "text": "O Real Club Deportivo Fabril, tam\u00e9n co\u00f1ecido como Deportivo B, \u00e9 un equipo de f\u00fatbol galego centenario, filial do Deportivo da Coru\u00f1a. Fundouse o 21 de febreiro de 1914 e na tempada 2023/24 competir\u00e1 na Segunda Divisi\u00f3n RFEF, cuarta categor\u00eda do f\u00fatbol espa\u00f1ol.\nHistoria.\nO \"Fabril Foot-ball Club\" foi fundado en 1914 polo dono dunha f\u00e1brica t\u00e9xtil situada no barrio de Catro Cami\u00f1os, na Coru\u00f1a. O seu uniforme orixinal comp\u00fa\u00f1ase dunha camisola a bandas verticais azulgranas e un pantal\u00f3n negro. Nesta etapa, destaca a presenza de Ram\u00f3n Gonz\u00e1lez no equipo fabrilista.\nDurante os anos trinta e corenta, o club participa nas divisi\u00f3ns de modestos da cidade herculina. En 1941, \u00e9 obrigado a eliminar os estranxeirismos do seu nome por mor das leis franquistas, mudando o seu nome polo de \"Fabril Sociedad Deportiva\".\nEn 1948, o club asina un convenio de asociaci\u00f3n co Deportivo da Coru\u00f1a e comeza a participar na Serie A. Na tempada 1953-54 o Fabril, con Luis Su\u00e1rez nas s\u00faas filas, ga\u00f1oulle \u00f3 Club Turista na final do Campionato Galego de Afeccionados. Ese mesmo ano, ascendeu a Terceira divisi\u00f3n despois de proclamarse campi\u00f3n da Serie A.\nA finais da d\u00e9cada de 1950 e principios da de 1960 o club viuse inmerso nunha grave crise econ\u00f3mica. \nNa tempada 1963-64 xogou a promoci\u00f3n de ascenso \u00e1 Segunda divisi\u00f3n, despois de quedar segundo do seu grupo. Na primeira eliminatoria eliminou \u00e1 SD Ponferradina, toc\u00e1ndolle como rival para a seguinte eliminatoria a Gimn\u00e1stica de Torrelavega. O Fabril venceu por 2-1 na Coru\u00f1a, mentres que en Torrelavega o resultado foi o mesmo pero ga\u00f1ando o equipo c\u00e1ntabro, polo que se tivo que xogar un partido de desempate. Este encontro disputouse dous d\u00edas despois no Molin\u00f3n de Xix\u00f3n e o resultado foi de empate a 2. Xogouse ent\u00f3n un cuarto partido ao d\u00eda seguinte para desfacer a igualdade e esta vez acabou en derrota do equipo coru\u00f1\u00e9s, despois de que a Gimn\u00e1stica remontase con dous goles no \u00faltimo minuto a diana inicial de Pito. Ricardo Bad\u00e1s era o adestrador daquel equipo e nel xogaban entre outros Antonio Gir\u00e1ldez, Manolete, Beci e Pellicer.\nFoi nese momento cando o Fabril asinou un acordo definitivo co Deportivo, polo cal este asumiu todas as d\u00e9bedas do anterior, que pasaba a ser o seu filial baixo o nome de \"Fabril Deportivo\". Ademais nese intre o Fabril, que daquela estaba presidido por Jos\u00e9 Gonz\u00e1lez Dopeso, fusionouse co Deportivo Xuvenil e cambiou as cores da s\u00faa vestimenta ao branco e azul.\nTras distintos cambios de categor\u00eda durante as d\u00e9cadas seguintes, en 1991 o Fabril conseguiu o ascenso a Segunda B con Paco Melo como adestrador, despois de quedar cuarto na liga e sa\u00edr vencedor do seu grupo da fase de ascenso, na que conseguiu superar ao Caudal Deportivo, CF Fuenlabrada e SD Almaz\u00e1n. O equipo s\u00f3 durou un ano na categor\u00eda, a 1991-92, volvendo a Terceira tras quedar 18\u00ba.\nEn 1993 asinouse un novo acordo entre o Deportivo e os dez socios membros do Fabril. Por este acordo o Fabril pasou a ser federativamente o \"Real Club Deportivo da Coru\u00f1a B\". Na 1993-94 rematou segundo do seu grupo, a un punto do campi\u00f3n, o Berganti\u00f1os. Xogou ent\u00f3n a fase de ascenso quedando encadrado nun grupo co Atl\u00e9tico Bembibre, o Club Deportivo Lealtad e o Real Aranjuez, sendo este \u00faltimo o que conseguiu finalmente o ascenso.\nFoi na tempada 1994-95 cando o Deportivo B volveu ascender a Segunda B, tras quedar cuarto na liga regular e ser o dominador do seu grupo na fase de ascenso, ga\u00f1ando 4 dos seis partidos que disputou contra os seus rivais, que foron Rayo Majadahonda, Atl\u00e9tico Bembibre e Caudal Deportivo. Ao ano seguinte, na que era a s\u00faa segunda tempada na categor\u00eda, o equipo acabou no quinto posto, e na edici\u00f3n seguinte, a 1996\u201397, conseguiu meterse na fase de ascenso, despois de rematar en cuarta posici\u00f3n. Quedou encadrado co Elche, C\u00f3rdoba e Barakaldo pero s\u00f3 conseguiu ga\u00f1ar dous dos seis partidos. Na 1997\u201398 xogou de novo a ligui\u00f1a de ascenso a Segunda Divisi\u00f3n, tras rematar 3\u00ba. Enfrontouse ao Recreativo de Huelva, ao Espanyol B e de novo ao Barakaldo, sendo este \u00faltimo o \u00fanico ao que logrou vencer nun dos encontros.\nO club regresou \u00e1 Terceira Divisi\u00f3n en 1999, onde estivo unha tempada e volveu ascender. Este ascenso durou s\u00f3 unha tempada, regresando a Terceira en 2001. Xogou d\u00faas novas fases de ascenso nas tempadas 2002-03 e 2003-04, pero non logrou ascender. Tampouco o conseguiu na 2005-06 a pesar de ter sido campi\u00f3n da categor\u00eda. Na 2006-07 volveu ga\u00f1ar a liga, e desta volta si conseguiu subir a Segunda B, tras eliminar o CD Anguiano e \u00f3 CD Don Benito na fase de ascenso.\nNa tempada 2007-08 quedou 4\u00ba, e xogou a fase de ascenso a Segunda Divisi\u00f3n pero foi eliminado na primeira eliminatoria polo \u00c9cija Balompi\u00e9. Na tempada 2008-09 quedou 17\u00ba volvendo \u00e1 Terceira divisi\u00f3n na \u00faltima xornada.\nNa campa\u00f1a 2009\u201310 volveu ser campi\u00f3n de Terceira a tres xornadas do final, ascendendo novamente \u00e1 Segunda Divisi\u00f3n B, tras superar a eliminatoria contra o Burgos CF nos penaltis en Riazor. Na tempada 2010\u201311 descendeu novamente a Terceira Divisi\u00f3n. Xogou unha nova fase de ascenso na 2012-13 sen conseguir subir e na tempada seguinte acabou en 9\u00aa posici\u00f3n. A continuaci\u00f3n disputou outras tres promoci\u00f3ns nas tres tempadas seguintes, acadando o ascenso na \u00faltima delas, a 2016-17, na que foi campi\u00f3n e conseguiu vencer ao Club Polideportivo Cacere\u00f1o no \"play off\".\nO 10 de xullo de 2017 o equipo recuperou o seu nome tradicional, pasando a chamarse Real Club Deportivo Fabril. Na primeira tempada da s\u00faa nova etapa en Segunda B, tivo como adestrador a Crist\u00f3bal Parralo, e dende outubro a Gustavo Mun\u00faa, despois de que Parralo se convertese en adestrador do primeiro equipo. O Fabril rematou ese ano subcampi\u00f3n do seu grupo e disputou a fase de ascenso, pero quedou eliminado na primeira eliminatoria fronte ao Extremadura UD. Foi con todo, o mellor resultado hist\u00f3rico do club.\nNa tempada seguinte volveu descender \u00e1 Terceira Divisi\u00f3n despois dun mal ano no que o club tivo tres adestradores diferentes: Tito Ramallo, Sergio Pellicer e Luisito. Este \u00faltimo continuou na tempada 2019-20 na que o equipo ocupaba a s\u00e9tima praza cando a liga foi suspendida debido \u00e1 pandemia por coronavirus.\nEstadio.\nO Fabril xoga habitualmente no campo principal da Cidade Deportiva de Abegondo, con capacidade para 3.000 espectadores, se ben tam\u00e9n ten utilizado o Estadio de Riazor en partidos de especial transcendencia como foi o da fase de ascenso \u00e1 Segunda Divisi\u00f3n na tempada 2007\u201308."}
{"id": "89812", "revid": "10599", "url": "https://gl.wikipedia.org/wiki?curid=89812", "title": "Fabril", "text": ""}
{"id": "89813", "revid": "1410", "url": "https://gl.wikipedia.org/wiki?curid=89813", "title": "Dassault Super \u00c9tendard", "text": "O Dassault-Breguet Super \u00c9tendard \u00e9 un cazabombardeiro monopraza baseado en portaavi\u00f3ns de orixe francesa. Est\u00e1 en servizo na Mari\u00f1a Francesa e na Armada Arxentina. Tam\u00e9n o empregou durante un corto per\u00edodo de tempo a Forza A\u00e9rea Iraqu\u00ed.\nDese\u00f1o.\nO comezo dos anos setenta, a Mari\u00f1a Francesa necesitaba novos cazabombardeiros que operasen dende os seus portaavi\u00f3ns. Para cumprir este requirimento, a empresa Dassault-Breguet presentou unha versi\u00f3n actualizada do seu avi\u00f3n de combate \u00c9tendard IV, daquela en servizo na Mari\u00f1a. Equipado cun novo motor SNECMA Atar e un radar multimodo Agave e con \u00e1s remodeladas, compart\u00eda un 90% dos seus compo\u00f1entes co \u00c9tendard IV.\nHistoria.\nO emprego m\u00e1is destacado destes avi\u00f3ns foi na Guerra das Malvinas pola Arxentina. Este pa\u00eds mercou 14 avi\u00f3ns en 1980 despois da negativa dos Estados Unidos de modernizar os A-4 Skyhawk que operaban dende o portaavi\u00f3ns arxentino ARA Veinticinco de Mayo. Os Super \u00c9tendard incorpor\u00e1ronse \u00e1 2\u00ba Escuadrilla, chegando os cinco primeiros a finais de 1981, xunto con outros tantos m\u00edsiles antibuque AM-39 Exocet. Durante a Guerra das Malvinas, os recentemente chegados Super \u00c9tendard levaron a cabo numerosas misi\u00f3ns (dende bases en terra pola incapacidade do portaavi\u00f3ns, pendente de reformas), destacando o afundimento do destrutor HMS \"Sheffield\" e do buque de apoio MV \"Atlantic Conveyor\" cada un con dous m\u00edsiles Exocet. O \u00faltimo m\u00edsil foi lanzado contra o portaavi\u00f3ns brit\u00e1nico HMS \"Invincible\". Despois da guerra chegaron os avi\u00f3ns restantes que, unha vez foron completadas as modificaci\u00f3n no \"Veinticinco de Mayo\", operaron embarcados ata a retirada do portaavi\u00f3ns en 1999. Actualmente, os avi\u00f3ns da 2\u00ba Escuadrilla contin\u00faan operando dende terra, a\u00ednda que adestr\u00e1ndose para as operaci\u00f3ns embarcadas dende portaavi\u00f3ns doutros pa\u00edses.\nEn Francia, os Super \u00c9tendard foron retirando aos \u00c9tendard IV. Operaron dende os portaavi\u00f3ns franceses \"Clemenceau\" e \"Foch\" e, na actualidade dende o \"Charles de Gaulle\". Os 60 avi\u00f3ns da Aeronavale foron modificados para poder lanzar un m\u00edsil nuclear ASMP. Nos anos noventa, foron modernizados ao nivel Super \u00c9tendard Modernis\u00e9, con cambios na electr\u00f3nica para poder empregar armas m\u00e1is modernas. Na actualidade est\u00e1n a ser substitu\u00eddos polos novos Dassault Rafale, operando os que quedan nas Flottilles 11F e 17F.\nEntre 1983 e 1985, Iraq operou cinco avi\u00f3ns Super \u00c9tendard arrendados ata a chegada dos Dassault Mirage F1. Na guerra contra Ir\u00e1n foron empregados con \u00e9xito contra petroleiros iranianos no Golfo P\u00e9rsico usando m\u00edsiles Exocet."}
{"id": "89815", "revid": "23204", "url": "https://gl.wikipedia.org/wiki?curid=89815", "title": "Carlo Actis Dato", "text": "Carlo Actis Dato, nado en Turin o 21 de marzo de 1952, \u00e9 un saxofonista tenor e bar\u00edtono, int\u00e9rprete de clarinete baixo e compositor italiano.\nFoi cofundador en 1974 da banda Art Studio, pioneiros do jazz de vanguarda en Italia. \u00c9 l\u00edder do Actis Dato Quartet e do At\u00edpico Trio. A prestixiosa publicaci\u00f3n Down Beat considerouno no ano 2000 un dos mellores saxos bar\u00edtono do mundo. Toca frecuentemente co m\u00fasico ferrol\u00e1n Baldo Mart\u00ednez."}
{"id": "89823", "revid": "1576", "url": "https://gl.wikipedia.org/wiki?curid=89823", "title": "DMA", "text": ""}
{"id": "89828", "revid": "4459", "url": "https://gl.wikipedia.org/wiki?curid=89828", "title": "Iagnob\u00ed", "text": ""}
{"id": "89835", "revid": "89787", "url": "https://gl.wikipedia.org/wiki?curid=89835", "title": "Lisab\u00f6", "text": "Lisab\u00f6 \u00e9 un grupo vasco de rock formado en 1998 en Ir\u00fan. A s\u00faa m\u00fasica recolle elementos de diferentes estilos, como poden ser o hardcore punk, o noise ou o post-rock, mais sempre desde unha perspectiva experimental e moi persoal que se traduce mesmo na s\u00faa formaci\u00f3n que incl\u00fae d\u00faas bater\u00edas e que tam\u00e9n inclu\u00edu, nalg\u00fan momento, outros instrumentos pouco habituais no rock como pode ser o violoncello. Alg\u00fans dos grupos cos que acostuman ser comparados son os norteamericanos Fugazi e Low, os vascos Lif e Dut ou os catal\u00e1ns Standstill. Ao longo destes anos publicaron varios \u00e1lbums e EPs que foron acollidos con \u00e9xito por parte de cr\u00edtica e p\u00fablico.\nHistoria.\nLisab\u00f6 naceu en 1998 cando Ib\u00e1n (bater\u00eda), Imanol (guitarra e voz), Karlos (baixo e voz) e Javi (guitarra e voz) comezaron a xuntarse para tocar sen ningunha pretensi\u00f3n de chegar a gravar. Todos ti\u00f1an algunha experiencia en grupos: Ib\u00e1n tocaba en Donut, Karlos entrou en Kashbad ese mesmo ano e tocaba en Zorrotz con Imanol.\nA s\u00faa amizade co bater\u00eda de Dut, Galder Izaguirre, permitiulles dar os seus primeiros concertos grazas \u00e1 mediaci\u00f3n deste, e a comezos de 1999 gravaron unha demo con seis canci\u00f3ns completamente autoproducida e autoeditada baixo o t\u00edtulo \"Berak Ekoztua\". Tam\u00e9n foron eles mesmos os que se encargaron de vendela e distribuila. Xusto despois deste feito Imanol deixa a banda.\nO grupo continuou a dar concertos e a s\u00faa sona dentro da escena local comeza a ser cada vez maior, o que deu lugar a dous feitos importantes. En primeiro lugar, o selo Esan Ozenki p\u00faxose en contacto con eles e chegaron ao acordo de gravar un LP. En segundo lugar, foron escollidos para ser abreconcertos da banda norteamericana Fugazi no concerto que deron o 10 de outubro en Vergara.\nA comezos de 2000, xa cunha nova integrante, Aida \u00e1 segunda bater\u00eda, o grupo decide centrarse na gravaci\u00f3n do seu primeiro \u00e1lbum, \"Ezarian\". A gravaci\u00f3n comezou no mes de agosto e o grupo encargouse de todo o proceso: produci\u00f3n, gravaci\u00f3n, mesturas e dese\u00f1o da capa do disco. O resultado final foi un disco excepcional que foi aclamado pola prensa especializada do estado (\"Rockdelux\", \"Ruta 66\" e \"Mondosonoro\").). O son supu\u00f1a unha evoluci\u00f3n con respecto \u00e1 maqueta, cun ambiente claustrof\u00f3bico en moitos intres e moito m\u00e1is denso e duro.\nXa no ver\u00e1n de 2001 prepararon un espect\u00e1culo xunto con Martxel Mariscal (escritor vasco e membro dos extintos Beti Mugan) no Kursaal (pazo de congresos de Donostia), de onde sa\u00edron as tres canci\u00f3ns que compo\u00f1en o EP \"Egun bat nonahi\", publicado por Acuarela en 2002. Este traballo foi escollido pola revista \"Rockdelux\" como mellor sixelo estatal de 2002.\nA partir de a\u00ed o grupo permanece durante bastante tempo \u00e1 sombra. S\u00f3 a finais de 2004 se puido saber que Javi abandonaba a banda para formar Amodio co m\u00fasico belga Aur\u00e9lien Rotoreau, o que forzou a unha reestruturaci\u00f3n pola que Lisab\u00f6 quedar\u00eda da seguinte maneira: entran Ionyu ao baixo e Eneko \u00e1 bater\u00eda, pasando Karlos e Iban \u00e1 guitarra, permanecendo Aida \u00e1 bater\u00eda. O seu segundo disco \"Izkiriaturik Aurkitu Ditudan Gurak\" (2005) foi gravado nos estudos Bomberenea, en Tolosa, exercendo Karlos como t\u00e9cnico de son e produtor. A banda volveuse ocupar de todo o proceso de elaboraci\u00f3n do disco, que foi editado por Metak. Este disco destacou polas numerosas colaboraci\u00f3ns coas que contou a banda: xente de Experience, Anari, Xabier Erkizia, Akauzazte, Carlos Desastre (dos extintos 713avo Amor) ou Manta Ray. A pesar do irregular do disco, en parte atribu\u00edbel ao variado das colaboraci\u00f3ns, o disco volveu a recibir o aplauso da cr\u00edtica: \"Todas las novedades\", que o colocou entre os destacados do ano, \"Rockdelux\" ou \"Ruta 66\" entre outros.\nO seu \u00faltimo disco at\u00e9 a data foi \"Ezlekuak\" editado por Bidehuts en 2007."}
{"id": "89843", "revid": "1131", "url": "https://gl.wikipedia.org/wiki?curid=89843", "title": "Vasco Gil", "text": "Vasco Gil foi un trobador portugu\u00e9s, que estivo activo no segundo terzo do s\u00e9culo XIII, fillo de Gil Vasquez. Foi partidario do rei Sancho II de Castela e en 1245 marcha a Castela, participando na conquista de Sevilla. \u00c9 autor de 17 textos: 13 cantigas de amor, 2 cantigas de amigo e 2 tenz\u00f3ns con Afonso X e Pero Martinz, a\u00ednda que a autor\u00eda desta \u00faltima non est\u00e1 totalmente demostrada, xa que no texto s\u00f3 se menciona un tal Don Vasco."}
{"id": "89844", "revid": "1131", "url": "https://gl.wikipedia.org/wiki?curid=89844", "title": "Gil Perez Conde", "text": "Gil Perez Conde foi un trobador portugu\u00e9s, que estivo activo nas d\u00e9cadas centrais do s\u00e9culo XIII, posibelmente exiliado en 1248 tras a guerra entre Afonso III e Sancho II de Castela. Foi autor de 18 textos: 1 cantiga de amor convencional, 1 cantiga de amor en ton xocoso, 1 cantiga de amor de ton anticort\u00e9s, 8 s\u00e1tiras pol\u00edticas, 1 s\u00e1tira literaria, 2 s\u00e1tiras morais, e 4 cantigas de escarnio."}
{"id": "89847", "revid": "1131", "url": "https://gl.wikipedia.org/wiki?curid=89847", "title": "Gon\u00e7alo Garcia", "text": "Gon\u00e7alo Garcia foi un trobador portugu\u00e9s, que estivo activo por volta de 1245 e fillo de Garcia Mendiz de Eixo. \u00c9 autor de 1 cantiga de escarnio sobre o rapto de Maria Rodrigues Codorniz, familiar de Rodrigo Sanches, bastardo de Sancho I."}
{"id": "89848", "revid": "1131", "url": "https://gl.wikipedia.org/wiki?curid=89848", "title": "Men Rodrigues de Briteiros", "text": "Men Rodrigues de Briteiros foi un trobador portugu\u00e9s, que estivo activo no terceiro cuartel do s\u00e9culo XIII. Era fillo de Roi Gomez e pai de Johan Mendiz de Briteiros. Foi autor de 3 textos: 1 cantiga de amor e 2 cantigas de escarnio."}
{"id": "89849", "revid": "5863", "url": "https://gl.wikipedia.org/wiki?curid=89849", "title": "Johan Lobeira", "text": "Johan Lobeira foi un trobador posibelmente portugu\u00e9s, que estivo activo na segunda metade do s\u00e9culo XIII. Foi fillo bastardo do nobre portugu\u00e9s Pero Soarez de Alvin, lexitimado en 1272, e probabelmente dunha dama galega. Foi autor de 7 textos: 6 cantigas de amor e 1 cantiga de escarnio."}
{"id": "89850", "revid": "1131", "url": "https://gl.wikipedia.org/wiki?curid=89850", "title": "Johan Perez de Aboim", "text": "Johan Perez de Aboim, nado en Aboim da N\u00f3brega (Vila Verde) contra 1228 e finado contra 1287, foi un trobador portugu\u00e9s, activo na corte de Afonso III de Portugal.\nRepresentante da pequena nobreza portuguesa, \u00e9 autor de 11 textos: 7 cantigas de amor, 1 pastorela e 3 tenz\u00f3ns (d\u00faas con Johan Soarez Coelho e unha con Louren\u00e7o)."}
{"id": "89851", "revid": "1131", "url": "https://gl.wikipedia.org/wiki?curid=89851", "title": "Fernan Garcia Esgaravunha", "text": "Fernan Garcia Esgaravunha foi un trobador portugu\u00e9s, que estivo activo na segunda metade do s\u00e9culo XIII. Membro da poderosa familia dos Sousa, era fillo de Garcia Mendiz de Eixo e marido da filla de Abril Perez. Foi autor de 20 textos: 18 cantigas de amor, 1 cantiga de escarnio e 1 s\u00e1tira literaria."}
{"id": "89852", "revid": "85894", "url": "https://gl.wikipedia.org/wiki?curid=89852", "title": "Xerusal\u00e9n", "text": "Xerusal\u00e9n (, ; , ; , ), \u00e9 unha cidade do Medio Oriente reivindicada como capital tanto por Israel (actual administrador) coma polo Estado de Palestina. Localizada nunha meseta nas monta\u00f1as da Xudea entre o mar Mediterr\u00e1neo e o mar Morto, \u00e9 unha das cidades m\u00e1is antigas do mundo. Considerada sagrada polas tres principais relixi\u00f3ns abrah\u00e1micas \u2014 xuda\u00edsmo, cristianismo e islamismo.\nDurante a s\u00faa longa historia, Xerusal\u00e9n foi destru\u00edda polo menos en d\u00faas ocasi\u00f3ns, asediada 23 veces, 52 veces atacada, e capturada e recuperada en 44 ocasi\u00f3ns. A parte de Xerusal\u00e9n co\u00f1ecida como Cidade de David foi establecida no cuarto milenio antes de Cristo. A cidade foi co\u00f1ecida como \"Urusalima\" nas antigas t\u00e1boas cuneiformes mesopot\u00e1micas, probablemente significando \"Cidade de Shalem\", en honra a unha divindade caanita, durante os primeiros anos do dominio dese pobo. Durante o per\u00edodo israelita, comezouse unha significante actividade construtora que comezou cara o s\u00e9culo IX a. C., e durante o s\u00e9culo VIII a. C. a cidade desenvolveuse ata converterse no centro relixioso e administrativo do Reino de Xud\u00e1. En 1538, reconstru\u00edronse as murallas da cidade, durante o reinado de Solim\u00e1n o Magn\u00edfico. Hoxe en d\u00eda estas murallas definen o per\u00edmetro da Cidade vella, que tradicionalmente est\u00e1 dividida en catro cuartos desde o s\u00e9culo XIX. A Cidade vella foi nomeada Patrimonio da Humanidade pola UNESCO en 1981, e est\u00e1 inclu\u00edda na lista de patrimonio mundial en perigo. Desde 1860 Xerusal\u00e9n creceu m\u00e1is al\u00f3 das antigas murallas. En 2015, a cidade ti\u00f1a unha poboaci\u00f3n de 850\u00a0000 residentes, dos cales 200\u00a0000 eran xudeus israel\u00eds seculares, 350\u00a0000 xudeus ultraortodoxos e 300\u00a0000 palestinos.\nO status da parte oriental da cidade, conquistada en 1967 por Israel, est\u00e1 disputado, xa que neste sector \u2014referido habitualmente como Xerusal\u00e9n Leste ou Xerusal\u00e9n Oriental, que incl\u00fae a Cidade vella\u2014 \u00e9 onde o Estado de Palestina pretende establecer a s\u00faa capital. Israel discute as reclamaci\u00f3ns palestinas e, trala Guerra dos Seis D\u00edas, considera a cidade como un todo unificado e un mesmo municipio, declar\u00e1ndoa como a s\u00faa capital \"eterna e indivisible\" mediante a Lei de Xerusal\u00e9n en 1980. Esta anexi\u00f3n provocou un amplo rexeitamento na comunidade internacional, materializado na resoluci\u00f3n 478 do Consello de Seguridade da ONU, que a considerou contraria ao Dereito internacional, e en sinal de protesta por este acto unilateral os Estados membros das Naci\u00f3ns Unidas acabaron por trasladar as s\u00faas embaixadas a Tel Aviv, tal como ped\u00eda a resoluci\u00f3n.\nToponimia.\nNuns textos de execraci\u00f3n da \u00e9poca do Imperio Medio de Exipto, cara o s\u00e9culo XIX a. C. aparece mencionada unha cidade chamada \"Ru\u0161alim\" que \u00e9 amplamente, m\u00e1is non de xeito un\u00e1nime, identificada con Xerusal\u00e9n. A cidade aparece recollida como \"Uru\u0161alim\" nas cartas de Amarna de Abdi-Heba (cara o 1300 a. C.).\nO nome \"Xerusal\u00e9n\" ent\u00e9ndese etimol\u00f3xicamente como \"fundaci\u00f3n (do sumerio \"yeru\", 'asentamento'/sem\u00edtico \"yry\"' 'fundar, deitarse') do deus Shalem\". Este deus foi a deidade orixinal durante a idade de Bronce na cidade.\nA forma hebrea \"Yerushalem\" ou \"Yerushalayim\" (Xerusal\u00e9n) aparece por primeira vez na Biblia, no libro de Xosu\u00e9. Segundo un Midrash, o nome \u00e9 unha combinaci\u00f3n de \"Yireh\" (\"a morada\", o nome dado por Abraham ao lugar onde ti\u00f1a que sacrificar ao seu fillo) e \"Salem\" (\"Lugar de Paz\", dado polo Sumo Sacerdote Sem) polo que ambos nomes estaban unidos por Deus.\nEn \u00e1rabe, Xerusal\u00e9n co\u00f1\u00e9cese habitualmente como , transliterado como \"al-Quds\" e significa \"A Santa\" ou \"O Santo Santuario\". A pol\u00edtica oficial do goberno de Israel prefire o uso da forma , transliterada como \"\u016ar\u0161al\u012bm\", m\u00e1is af\u00edn ao nome hebreo, para que sexa utilizada en \u00e1rabe como nome para a cidade xunto ao de \"al-Quds\" (\u016ar\u0161al\u012bm al-Quds). As familias \u00e1rabes palestinas orixinarias da cidade ref\u00edrense a mi\u00fado a ela como \"\"Qudsi\" ou \"Maqdisi\"\", mentres que os xerosolimitanos palestinos musulm\u00e1ns usan estes termos como o xentilicio.\nDemograf\u00eda.\nNo 2012, ti\u00f1a unha poboaci\u00f3n de 933\u00a0113 habitantes. A s\u00faa aglomeraci\u00f3n urbana ter\u00e1 preto de 1088 mil habitantes. \u00c9 unha cidade moi heterox\u00e9nea onde est\u00e1n representados grupos dunha vasta diversidade relixiosa, nacional e s\u00f3cio-econ\u00f3mica. A chamada \"cidade vella\" est\u00e1 rodeada de murallas e est\u00e1 dividida en catro partes: a xudaica, a crist\u00e1, a armenia e a musulm\u00e1.\nHistoria.\nXerusal\u00e9n at\u00f3pase a s\u00f3 vinte quil\u00f3metros de Xeric\u00f3, que se considera o primeiro asentamento protourbano da historia (c. 8000 a.C.), e na ruta dende este primixenio enclave ao Mediterr\u00e1neo (50\u00a0km). Non \u00e9 por conseguinte estra\u00f1o que os outeiros polos que se estende a cidade fosen dende tempos moi remotos lugar de actividade humana.\nOrixes.\nEn concreto xa antes do 3000 a.C., no contorno do manancial Gihon nas abas do monte Ophel (un espor\u00f3n ao sur da actual explanada das mesquitas ), aparecen achados dun primitivo poboamento que, a partir daquela data, indican un reasentamento permanente (olar\u00eda, casas rectangulares, sepulcros escavados na rocha). Ese vai ser o lugar da primeira Xerusal\u00e9n.\nSer\u00e1 ao redor do 2000 a.C. cando, despois de que na segunda metade do terceiro milenio non haxa apenas restos de actividade no enclave (posible destruci\u00f3n por conquistadores), reaparece reconstru\u00edda unha cidade-estado cananea co nome, segundo textos exipcios, de Rushalimum ou Urusilimu. Ao principio coma uni\u00f3n de varias tribos cada cal co seu l\u00edder, e unha centuria m\u00e1is tarde cun rei.\n\u00c9 xa a cidade que en hebreo na Biblia se denomina Yerushalem (\"fundada por Shalem\", divindade amorrea, ascendencia dos cananeos), onde Abraham tivo un encontro co seu rei Melquisedec.\nNo monte ao norte da cidade, chamado Moria, Abraham sacrificou un carneiro no canto do seu fillo Isaac. Andando o tempo ser\u00e1 un dos lugares tidos por m\u00e1is sagrados.\nA cidade cananea era un centro importante cun recinto ben fortificado que abrigaba tam\u00e9n o manancial Gihon (onde se erix\u00eda unha forte torre defensiva . F\u00f3ra de murallas exist\u00edan dous lugares sagrados: un ao norte, no monte Moria, dedicado a Shalem; e o outro na situaci\u00f3n do actual Santo Sepulcro.\nAta o s\u00e9culo XIII a.C. parece que houbo un estancamento e progresivo declive, coincidente coa posible chegada dos Pobos do mar e incendio da cidade. Para cando chegaron as tribos xud\u00edas \u00e1 rexi\u00f3n, volv\u00eda a ser unha praza forte en mans dos xebuseos (pobo amorreo tam\u00e9n). A cidade era pequena pero ben protexida cunha cidadela no norte. Os xudeus asent\u00e1ronse nas inmediaci\u00f3ns sen atacala.\nCidade de David e Templo de Salom\u00f3n.\nCon todo, cara ao 1000 a.C., o rei David da tribo de Xud\u00e1 conquista a cidade e faina capital das doce tribos de Israel, nun principio como lugar neutral de compromiso para o resto.\nUnha segunda decisi\u00f3n transcendental para a historia da cidade foi elixila tam\u00e9n capital relixiosa, trasladando ao monte Moria o Tabern\u00e1culo coa Arca da Alianza. A s\u00faa idea era constru\u00edr al\u00ed un templo para albergala, pero a tarefa recaer\u00e1 no seu fillo Salom\u00f3n. O que si fixo David foi levantar un pazo onde se situaba a cidadela xebusita (o lugar chamado \"Millo\").\nO rei Salom\u00f3n estende a cidade dobrando o seu tama\u00f1o. Constr\u00fae un complexo pacego no Ophel, entre a vella cidade amurallada e a nova explanada ao norte, onde inicia a erecci\u00f3n do primeiro Templo de Xerusal\u00e9n (960 a.C.). A descrici\u00f3n b\u00edblica, da que non quedan restos, fala da gran suntuosidade dos materiais empregados na construci\u00f3n do conxunto (artes\u00e1ns e materiais de Tiro, cedros do L\u00edbano), separado do resto da cidade por unha muralla .\nEn 922 a.C., as disensi\u00f3ns internas deixan a Xerusal\u00e9n coma capital s\u00f3 do reino de Xud\u00e1. Por\u00e9n, comeza un per\u00edodo de m\u00e1is de tres s\u00e9culos de expansi\u00f3n urbana e crecemento da poboaci\u00f3n (refuxiados do reino escindido de Israel ao norte) no que se converte nunha verdadeira cidade, centro relixioso de primeira orde. O desenvolvemento real\u00edzase cara ao oeste salvando o val do \"Tyropoeon\", e baixo o reinado de Ezequ\u00edas (727 a.C.-698 a.C.) arrod\u00e9ase dunha forte e ancha muralla . A outra grande infraestrutura desta \u00e9poca pretende garantir o abastecemento de auga dende o manancial Gihon, para o cal esc\u00e1vase un canal subterr\u00e1neo ata a punta sur da cidade, onde se acumula nunha cisterna (a piscina de Shilo\u00e9) .\nConquista Babilonica.\nNo 586 a.C. os babilonios toman e arrasan a cidade queimando o Templo de Salom\u00f3n. Amnistiados polo rei Ciro II de Persia no 538 a.C., os xudeus regresan e reconstr\u00faen Xerusal\u00e9n, erixindo un novo Templo (516 a.C.) no mesmo lugar e coas mesmas dimensi\u00f3ns pero sen o complexo palacial que o separaba do pobo . Conv\u00e9rtese nun lugar de peregrinaci\u00f3n.\nDe calquera maneira, a agora capital de provincia persa permanece pequena en comparanza co que foi. A\u00ednda cando Nehem\u00edas reconstr\u00fae as vellas murallas do oeste (435 a.C. ). Nesta \u00e9poca constr\u00faese tam\u00e9n unha fortaleza (HaBirah) na vulnerable esquina noroeste do monte do Templo.\nNo per\u00edodo helen\u00edstico Xerusal\u00e9n contin\u00faa coma unha pequena cidade. Tras gozar dunha grande autonom\u00eda, os intentos helenizadores (un ximnasio xunto a HaBirah, vilas dos ricos en estilo cl\u00e1sico na chamada cidade superior) rematan na revolta dos macabeos en 168 a.C. ao entendelo como unha agresi\u00f3n aos ritos xudeus. Os ocupantes erixen unha nova fortaleza (Acra) no Ophel, onde estaba o pazo de Salom\u00f3n. Tras anos de guerra, os macabeos conquistan a cidade e fana de novo capital, instaurando a Dinast\u00eda Hasmonea. O crecemento subseguinte volta a ser dram\u00e1tico. Os reis hasmoneos ref\u00e1n novamente as murallas e constr\u00faen un pazo preto da ponte que, atravesando o val Tyropoeon, levaba do monte do Templo \u00e1 parte oeste (cidade superior). Asemade ampl\u00edan a explanada do Templo cara ao sur recheando o val e derrubando o Acra, s\u00edmbolo da ocupaci\u00f3n helena.\nNo 63 a.C., os romanos ao mando de Cneo Pompeio Magno conquistan a cidade.\nHerodes e o c\u00e9nit de Xerusal\u00e9n.\nProclamado por Roma rei de Xudea no 37 a.C., Herodes o Grande vai emprender unha actividade construtora que levar\u00e1 a cidade ao seu apoxeo : empeza restaurando e ampliando o Templo; para a inxente cantidade de peregrinos duplica a superficie da explanada (o actual Muro das Lamentaci\u00f3ns \u00e9 un resto do gran muro de contenci\u00f3n occidental ) e def\u00e9ndea cunha nova fortaleza no canto da HaBirah, a impo\u00f1ente Antonia. Pechando o sur do recinto eleva unha gran Bas\u00edlica Real, sempre no prevalecente estilo helen\u00edstico.\nPara si erixe un pazo no extremo oeste da cidade superior, xunto a primeira muralla, protexido por tres magn\u00edficas torres (cidadela que andando o tempo chamarase Torre de David). Baixando cara o Tyropoeon, a cidade superior \u00e9 o barrio de luxosas vilas das altas dignidades da corte, e no seu l\u00edmite leste er\u00edxense o hip\u00f3dromo e o teatro.\nComo o gran crecemento da capital ti\u00f1a superado o antigo recinto polo norte, manda facer unha segunda muralla que cerque os novos barrios . A m\u00e1is, ampl\u00eda o sistema de abastecemento de augas para a pequena metr\u00f3pole con novos encoros, reservorios, cisternas e acuedutos.\nEsta vai ser a cidade onde morrer\u00e1 Xes\u00fas de Nazaret, versi\u00f3n revisada co estudo do Evanxeo de Bernab\u00e9, exclu\u00eddo no seu momento da Biblia.\nTras Herodes, cara o 44 d.C. unha terceira muralla foi levantada m\u00e1is ao norte. Despois os conflitos entre xudeus e romanos foron en ascenso ata que unha gran revolta foi finalmente, no ano 70 d.C., esmagada polo futuro emperador Tito Flavio Sabino Vespasiano, Xerusal\u00e9n arrasada e o Templo destru\u00eddo.\nAelia Capitolina.\nNos anos que seguiron, a Lexi\u00f3n X asentouse no que fora a cidade superior. A poboaci\u00f3n xud\u00eda foi substitu\u00edda por romanos e helen\u00edsticos. Os xudeus convertidos a nova relixi\u00f3n cristi\u00e1 foron tolerados, e deron orixe a unha pequena comunidade asentada arredor da lexi\u00f3n, e que viv\u00eda proporcion\u00e1ndolle diversos servizos.\nA resposta a revolta foi severa e exemplar. As\u00ed, unha nova cidade, urbe ou polis, consagrada aos novos deuses dunha nova cidade, co nome de Aelia Capitolina, no 130 foi fundada polo emperador Adriano sobre as ru\u00ednas de Xerusal\u00e9n. Sen murallas (engadidas cara o fin do s\u00e9culo III ou en \u00e9poca bizantina), e coa disposici\u00f3n cl\u00e1sica do urbanismo romano (catro portas , cardo, decumanus, foros). Basicamente configurou a estrutura da cidade vella actual: catro barrios e l\u00edmites das murallas otom\u00e1s.\nNa explanada do Templo Adriano erixiu un novo, dedicado a X\u00fapiter.\nCristiana e bizantina.\nAo comezo do s\u00e9culo IV, coa asunci\u00f3n do cristianismo coma relixi\u00f3n do Imperio e a divisi\u00f3n do mesmo, coa conseguinte proclamaci\u00f3n de Constantinopla a s\u00faa nova capital do Imperio Romano de Oriente, Xerusal\u00e9n vai se converter no foco de peregrinaci\u00f3n da emerxente nova fe, Terra Santa. Da man da nai do emperador Constantino I o Grande, Santa Helena, er\u00edxense igrexas conmemorativas nos chamados santos lugares, onde se pensaba que Xes\u00fas Cristo pasara as s\u00faas derradeiras horas. A m\u00e1is importante, no centro urbano, a do Santo Sepulcro (326/35 ). Levantada no lugar da morte e sepultura de Xes\u00fas (G\u00f3lgota), derrubando o templo a Venus que levantara o emperador Adriano no lugar, o templo de X\u00fapiter tam\u00e9n sufriu a mesma sorte ca chegada do cristianismo. Ao outro lado do val de Kidron, no Monte das Oliveiras, erixiuse outra igrexa importante, a Eleona (325-35). Despois de languidecer coma pequena colonia de provincias, a econom\u00eda local vai reverdecer co impulso das peregrinaci\u00f3ns.\n\u00c9 de destacar que a d\u00e9cima lexi\u00f3n abandonar\u00e1 a cidade a fins do s\u00e9culo III, deixando un baleiro urbano propicio para a construci\u00f3n de igrexas, mosteiros e hostaler\u00edas mon\u00e1sticas,actual barrio armenio.\nDurante o Imperio Bizantino, cara a metade do s\u00e9culo V, a emperatriz Eudoxia constru\u00edu varias igrexas, unha preto da cisterna de Silo\u00e9, o que tivo por consecuencia estender as murallas e por ende a cidade ata o sur, aos vellos l\u00edmites da primeira muralla. Foi o emperador Xustiniano quen deu corpo a esta extensi\u00f3n ampliando ata al\u00ed o Cardo M\u00e1ximus, d\u00e1ndolle esplendor e constru\u00edndo a Nea Igrexa (540), a maior bas\u00edlica bizantina en Xerusal\u00e9n.\nA cidade foi tomada polos persas sas\u00e1nidas no 614 e conquistado pouco despois polo califa Omar.\nXerusal\u00e9n musulm\u00e1.\nA cidade foi conquistada polo califato omeia no ano 638, e de seguido planeouse erixir unha mesquita na explanada baleira do Templo.\nA rivalidade entre o califato omeia de Damasco (dende o 661) e as cidades santas da pen\u00ednsula ar\u00e1biga, A Meca e Medina, levaron ao califa Abd al-Malik a promover a Xerusal\u00e9n coma centro de peregrinaci\u00f3n erixindo a C\u00fapula da Rocha (685-92) no centro da explanada, atribu\u00edndo ao lugar a pasaxe do Cor\u00e1n onde se relata unha viaxe nocturna de Mahoma e posterior ascensi\u00f3n, dende a suposta rocha do sacrificio de Abraham, aos ceos. A m\u00e1is, na esquina suroeste, constru\u00edu un complexo pacego e hospital de peregrinos.\nO seu fillo e sucesor, o califa Al-Walid I, completa o conxunto reconstru\u00edndo a mesquita Al-Aqsa en pedra a comezos do s\u00e9culo VIII.\nAmbas obras de primeira orde, fundacionais da arte isl\u00e1mica, van conformar un conxunto (explanada das mesquitas, Haram Esh Sharif) que ata hoxe identifica o perfil da cidade.\nNo 750, os ab\u00e1sidas fanse co poder e desprazan o centro de gravidade do califato a Bagdad. Xerusal\u00e9n resulta completamente esquecida excepto para as reconstruci\u00f3ns de Al Aqsa tras varios terremotos (que destr\u00faen os pazos omeias).\nPor contra, recibe unha crecente atenci\u00f3n dos emerxentes poderes do occidente cristi\u00e1n. Sinaladamente do emperador Carlomagno que manda constru\u00edr mosteiros, hospeder\u00eda, mercado e biblioteca.\nO campo de batalla no que se converteu a rexi\u00f3n no s\u00e9culo XI fixo que Xerusal\u00e9n cambiara constantemente de mans (tul\u00fanidas, fatimitas, turcos sele\u00facidas). Repreg\u00e1ronse as murallas do sur ata os l\u00edmites de Aelia Capitolina e comezou a segregaci\u00f3n de barrios por relixi\u00f3ns.\n\u00c9poca das Cruzadas.\nEn 1099 os cruzados toman a cidade, masacran a poboaci\u00f3n musulm\u00e1 e xud\u00eda e instauran o Reino de Xerusal\u00e9n.\nA nova capital cristi\u00e1 organ\u00edzase segundo as diferentes orixes dos cruzados, dentro das murallas cuxo per\u00edmetro subsiste en grandes li\u00f1as ata hoxe, cunha reforzada cidadela (Torre de David) a car\u00f3n da que se disp\u00fa\u00f1a o pazo real.\nEr\u00edxense novas igrexas (Santa Ana) e reconstr\u00faense outras, significativamente a do Santo Sepulcro en estilo rom\u00e1nico. A C\u00fapula da Rocha cristian\u00edzase coma Templo do Se\u00f1or. As ordes militares asentan os seus cuarteis en diferentes puntos da cidade (os Templarios segundo o seu nome, na explanada do Templo, ocupando Al Aqsa; os Hospitalarios de Malta preto do Santo Sepulcro; os Teut\u00f3nicos no sur).\nImperio otom\u00e1n.\nNo 1187 Saladino conquista a cidade (Al-Quds, como xa comezaba a co\u00f1ecerse no mundo \u00e1rabe. Un sucesor seu, sult\u00e1n ayub\u00ed de Damasco manda demoler as murallas en 1219, e as\u00ed vai permanecer Xerusal\u00e9n por vez primeira na s\u00faa historia, desgornecida (s\u00f3 a cidadela foi reparada en 1310) ata que o sult\u00e1n otom\u00e1n Suleim\u00e1n o Magn\u00edfico levante as definitivas murallas cara a 1550.\nNon \u00e9 m\u00e1is que un sinal da s\u00faa definitiva perda de importancia coma centro de poder pol\u00edtico en beneficio do Cairo ayub\u00ed e mameluco ou o Istambul otom\u00e1n, a finais do s\u00e9culo XVIII ti\u00f1a menos de 10.000 habitantes.\nNesta \u00e9poca a cidade non era tan sequera capital provincial, por\u00e9n contin\u00faa a construci\u00f3n de madrasas (escolas cor\u00e1nicas), zawiyas (mosteiros) e ribats (hospeder\u00edas de peregrinos). Situadas sobor de todo ao redor do Haram (ao norte e oeste, futuro barrio musulm\u00e1n). Naquel, os sult\u00e1ns mamelucos (1250-1517) e otom\u00e1ns si que se ocuparon de embelecer a C\u00fapula da Rocha e a mesquita Al Aqsa, asemade de fornecer o complexo con novos aditamentos (El Kas, fonte para abluci\u00f3ns).\nFoi o tempo no que a poucos, unha pequena comunidade xud\u00eda foi tolerada no sueste da cidade, cunha primeira sinagoga (Ramban); comunidade ampliada despois cos refuxiados sefard\u00eds da expulsi\u00f3n de Espa\u00f1a (s\u00e9culo XVI). As\u00ed foise configurando o barrio xudeu.\nS\u00e9culo XIX.\nA partir de 1831 levouse a cabo alg\u00fan cambio administrativo que mellorou a situaci\u00f3n da cidade: primeiro, estend\u00e9ronse os dereitos aos non musulm\u00e1ns (forte inmigraci\u00f3n xud\u00eda); reorganizouse a administraci\u00f3n e conced\u00e9uselle o estatuto de municipalidade en 1863; en terceiro lugar, incrementouse a seguridade de cami\u00f1os e urbana (peregrinaci\u00f3ns).\nO resultado inmediato foi o incremento de poboaci\u00f3n; o establecemento de consulados das potencias occidentais do momento que \u00e1 s\u00faa vez protex\u00edan os connacionais das fundaci\u00f3ns relixiosas asentadas; as expedici\u00f3ns de estudosos historiadores e arque\u00f3logos; en definitiva, unha mellora radical da econom\u00eda da cidade.\nUn dos efectos da forte inmigraci\u00f3n de xudeus da di\u00e1spora foi o amoreamento no seu barrio na cidade vella, o que provocou por vez primeira a expansi\u00f3n f\u00f3ra de murallas a partir de 1860 , especialmente no oeste e noroeste (estrada de Xafa) .\nProtectorado brit\u00e1nico.\nO per\u00edodo de entreguerras baixo mandato brit\u00e1nico foi o do desenvolvemento de Xerusal\u00e9n coma cidade moderna. Capital de Palestina, experimenta un enorme crecemento ordenado segundo plans urban\u00edsticos (1918 por W.McLean; 1919, P.Geddes). Constr\u00faese o centro actual cos grandes hoteis (King David) e barrios residenciais segundo a moda dos ocupantes (cidade xard\u00edn inglesa) e os novos inmigrantes, arquitectos alem\u00e1ns que traen o estilo internacional da Bauhaus.\nEn 1918 fundouse no Monte Scopus a que ser\u00eda a primeira universidade xud\u00eda, a Universidade Hebrea de Xerusal\u00e9n.\nCapital dun conflito sen rematar.\nTrala progresiva colonizaci\u00f3n xudea, a guerra de 1948 e a independencia de Israel, o armisticio deixou unha li\u00f1a verde entre a parte occidental (israel\u00ed) e o leste xunto a cidade vella (\u00e1rabe). Por\u00e9n a ra\u00edz da Guerra dos Seis D\u00edas de 1967 Israel anexionou unilateralmente os barrios orientais .\nDende ent\u00f3n, s\u00e9guese a producir o desenvolvemento de novas \u00e1reas na zona ocupada , configurando unha metr\u00f3pole entre d\u00faas beiras, dous mundos enfrontados (Israel e Autoridade Nacional Palestina en Cisxordania dende 1994)."}
{"id": "89853", "revid": "1131", "url": "https://gl.wikipedia.org/wiki?curid=89853", "title": "Fernan Velho", "text": "Fernan Velho foi un trobador portugu\u00e9s, que estivo activo na segunda metade do s\u00e9culo XIII. Era fillo bastardo de Gongalo Pires Velho, da mediana nobreza de Entre Douro e Minho. \u00c9 pos\u00edbel que estivera na corte de Afonso X, onde participar\u00eda no ciclo sat\u00edrico contra Mar\u00eda Balteira. Foi autor de 11 textos: 9 cantigas de amor, 1 cantiga de amigo e 1 cantiga de escarnio."}
{"id": "89854", "revid": "1131", "url": "https://gl.wikipedia.org/wiki?curid=89854", "title": "Johan Soarez Coelho", "text": "Johan Soarez Coelho foi un trobador portugu\u00e9s, que estivo activo entre 1240 e 1280. Membro da fidalgu\u00eda portuguesa do norte de Portugal, participou na conquista do Algarve e m\u00e1is tarde ter\u00eda un papel importante na administraci\u00f3n portuguesa, polo que co\u00f1ece longas estad\u00edas na corte de Castela. D\u00faas das s\u00faas cantigas de amor dan lugar a un dos ciclos tem\u00e1ticas da cantiga de escarnio, o ciclo do esc\u00e1ndalo das amas e as tecedeiras. \u00c9 autor de 52 textos: 21 cantigas de amor, 15 cantigas de amigo, 2 s\u00e1tiras literarias, 1 sirvent\u00e9s moral,8 cantigas de escarnio e 5 tenz\u00f3ns, 2 con Johan Perez de Aboim e con Jui\u00e3o Bolseiro, Louren\u00e7o e Picandon."}
{"id": "89856", "revid": "25871", "url": "https://gl.wikipedia.org/wiki?curid=89856", "title": "Pedro Am\u00e9rico", "text": "Pedro Am\u00e9rico de Figueiredo e Melo foi un pintor acad\u00e9mico brasileiro do s\u00e9culo XIX e tam\u00e9n romancista e poeta.\nTraxectoria.\nNado en Areia, na ent\u00f3n provincia (hoxe estado) de Para\u00edba o 1843, mudouse para o R\u00edo de Xaneiro o 1854, onde obtivo unha bolsa de estudos na \"Academ\u00eda Imperial de Belas Artes\". Posteriormente conclu\u00edu os seus estudos en Par\u00eds, na \"\u00c9cole National Superi\u00e9ure des Beaux-Arts\", torn\u00e1ndose alumno de Jean Auguste Dominique Ingres, Jean-Hippolyte Flandrin e Carle-Horace Vernet e recibindo premios polos seus traballos. Ele obtivo o doutoramento en ciencias na Universidade de Bruxelas o 1868.\nRetornando ao Brasil, produciu diversas obras primas, de entre elas a m\u00e1is co\u00f1ecida \"Independencia ou Morte\", unha alegor\u00eda da proclamaci\u00f3n da independencia brasileira polo pr\u00edncipe Pedro. Tendo residido no R\u00edo de Xaneiro e tam\u00e9n en Florencia, fez tam\u00e9n carreira como profesor e historiador de arte.\nPedro Am\u00e9rico recibiu no exterior as honrar\u00edas de Cabaleiro da Coroa de Alema\u00f1a, e de Gran Cabaleiro da Orde Romana do Santo Sepulcro. Morreu en Florencia, o 7 de outubro de 1905. O seu corpo foi trasladado ao Brasil e sepultado en xaneiro de 2006 no R\u00edo de Xaneiro."}
{"id": "89858", "revid": "1131", "url": "https://gl.wikipedia.org/wiki?curid=89858", "title": "Xente de mala morte", "text": "Xente de mala morte \u00e9 un libro escrito por Alfonso \u00c1lvarez C\u00e1ccamo, publicado en 1993, ga\u00f1ador do premio \u00c1lvaro Cunqueiro de Narrativa.\nTrama.\nConsta de oito relatos que narran historias pouco com\u00fans e mesmo fant\u00e1sticas, protagonizadas por xente de todo tipo.\nOs oito relatos, alg\u00fans con m\u00e1is di\u00e1logos e outros con menos, est\u00e1n ligados polo humor negro referido \u00e1 morte. Est\u00e1n ambientados na actualidade (con referencias \u00e1s Olimp\u00edadas de Barcelona 1992), pero ben poder\u00edan estar localizados noutras \u00e9pocas. Alg\u00fans sit\u00faanse en cidades, outros en vilas e outros no rural, pero o importante sempre \u00e9 a xente. As relaci\u00f3ns entre as persoas e as relaci\u00f3ns coa morte."}
{"id": "89863", "revid": "85894", "url": "https://gl.wikipedia.org/wiki?curid=89863", "title": "Vilaxo\u00e1n, Sobr\u00e1n (San Marti\u00f1o), Vilagarc\u00eda de Arousa", "text": "Vilaxo\u00e1n \u00e9 unha vila situada na parroquia de Sobr\u00e1n, en Vilagarc\u00eda de Arousa. Foi concello de seu entre 1836 e 1913.\nSegundo o IGE no ano 2016 ti\u00f1a 1\u00a0354 habitantes (697 mulleres e 657 homes), o que sup\u00f3n un descenso respecto \u00f3s anos 2010, cando ti\u00f1a 1\u00a0428 veci\u00f1os, e 2005, cando eran 1\u00a0447.\nNeste lugar est\u00e1 a igrexa de San Marti\u00f1o de Sobr\u00e1n.\nHistoria.\nNon se ten moita constancia da poboaci\u00f3n desta vila en \u00e9pocas remotas, pero os indicios levan a pensar que debeu estar habitada dende tempos moi antigos. Tomando como base os estudos que se fixeron a fins do s\u00e9culo XIX e primeiros do XX, onde apareceron varios obxectos de pedra pulimentada e cobre pertencentes a razas aborixes, p\u00f3dese dicir que a vila debeu estar habitada nunha \u00e9poca cando menos anterior \u00e1 neol\u00edtica, e polo tanto, prehist\u00f3rica, a\u00ednda cando estes elementos se atopen tam\u00e9n en moitos lugares. Tam\u00e9n apareceron achados de oler\u00eda romana e moedas dos emperadores Constancio Cloro e Constantino, o que d\u00e1 a entender que os romanos tiveron contacto coa vila. Os top\u00f3nimos que atopamos en toda a fregues\u00eda nos dan p\u00e9 para dicir que os iberos, fenicios, gregos, celtas e romanos primeiro e os godos, suevos, normandos e \u00e1rabes despois, estiveron poboando este porto de Sobr\u00e1n .\nNos escritos de Manuel Murgu\u00eda da colecci\u00f3n \"Galicia, sus monumentos y artes-su naturaleza e historia de 1888\", comenta que, ao sa\u00edr de Vilagarc\u00eda na direcci\u00f3n de Cambados e a curto treito do convento de agustinas (xurisdici\u00f3n de Sobr\u00e1n naquelas datas), se atopou nun terreo de enxurrada un grandeiro dep\u00f3sito de cunchas entre as cales se v\u00edan mesturados \u00f3sos de animais, compo\u00f1endo o todo dun verdadeiro \"kjoekkenmoedding\" ou refugallos de coci\u00f1a. Cubertos cunha capa de terra de seixos, cando os obreiros comezaron a escavar a fendedura e reencher a estrada, apareceu o dep\u00f3sito, no cal predominaban as cunchas de ostras, berberecho e mexill\u00f3n. A cada intre aparec\u00edan \u00f3sos que polas s\u00faas dimensi\u00f3ns puideron ser de grandes paquidermos extintos e tam\u00e9n de restroballos de cer\u00e1mica e mosaicos romanos. Explorou moi lixeiro este dep\u00f3sito Ram\u00f3n del Valle Berm\u00fadez, pai do literato Ram\u00f3n del Valle-Incl\u00e1n.\nA \"Enciclopedia Universal Ilustrada\" de 1920 fala da punta do Preguntoiro e un pouco m\u00e1is al\u00f3 da punta da Gorma \u00e9 do illote do mesmo nome, que era un punto preferido dos mari\u00f1eiros de Vilaxo\u00e1n na pesca do congro ao palangre, comentando que, tendo este illote moi pouca extensi\u00f3n debeu estar habitado en tempos remotos, pois nel afloraban en 1915 anacos de t\u00e9gula romana.\nO pol\u00edgrafo vilagarci\u00e1n Ferm\u00edn Bouza-Brey expo\u00f1\u00eda nas s\u00faas teses que os romanos escolleran o porto de Vilaxo\u00e1n como un aos que arribaban de cando en vez nas s\u00faas viaxes pola r\u00eda de Arousa. Na s\u00faa opini\u00f3n todos os achados de restos de \u00e1nforas proced\u00edan da limpeza dos barcos que se atopaban no porto."}
{"id": "89865", "revid": "1131", "url": "https://gl.wikipedia.org/wiki?curid=89865", "title": "Vilaxo\u00e1n", "text": "O top\u00f3nimo galego Vilaxo\u00e1n pode referirse a:"}
{"id": "89866", "revid": "197", "url": "https://gl.wikipedia.org/wiki?curid=89866", "title": "Barsowia", "text": "Barsowia foi un fanzine editado polo colectivo Polaqia e dedicado \u00e1 banda dese\u00f1ada. A s\u00faa li\u00f1a editorial apostaba por unha BD de est\u00e9tica alternativa fuxindo das limiataci\u00f3ns das orientaci\u00f3ns m\u00e1is comerciais. O seu primeiro n\u00famero publicouse no ver\u00e1n de 2003 e desde ent\u00f3n sa\u00edron varios n\u00fameros nos que colaboraron diversos artistas galegos da novena arte como David Rub\u00edn, Brais Rodr\u00edguez, Jano ou Kike Benlloch.\nEdit\u00e1ronse polo menos 15 n\u00fameros, nos que chegaron a acadar o centenar de p\u00e1xinas con obras de autores galegos e estranxeiros."}
{"id": "89868", "revid": "197", "url": "https://gl.wikipedia.org/wiki?curid=89868", "title": "Polaqia", "text": "Polaqia foi un colectivo galego de autoras e autores de banda dese\u00f1ada. Nado en 2001, ti\u00f1a por obxecto a promoci\u00f3n, creaci\u00f3n e difusi\u00f3n da banda dese\u00f1ada. O grupo desapareceu en 2011.\nO seu principal medio de acci\u00f3n era o fanzine \"Barsowia\" (do cal editaron polo menos 15 n\u00fameros), que defin\u00eda a s\u00faa visi\u00f3n da banda dese\u00f1ada tanto no est\u00e9tico como no organizativo. O colectivo tam\u00e9n editou publicaci\u00f3ns como \"APB\" (\"A Prueba de Balas\") de Emma R\u00edos, \"Alter ego\" de Alberto V\u00e1zquez, \"Tanque Familiar\" ou \"Pinche Mundo\".\nNo ver\u00e1n de 2008 tivo lugar un encontro co colectivo Calavera C\u00f3mics de Nova York. Isto permitiu que os \u00e1lbums de Polaqia estivesen \u00e1 venda no MoCCA (Museo do C\u00f3mic de Nova York) durante un dos festivais de BD independente m\u00e1is importante dos EUA. En troques, algunhas obras do colectivo Calavera puideron ser adquiridas no posto de Polaqia na edici\u00f3n dese ano do Vi\u00f1etas desde o Atl\u00e1ntico.\nO primeiro presidente do colectivo foi Kike Benlloch, dende 2001 at\u00e9 2006. Foi substitu\u00eddo por Hugo Covelo at\u00e9 2008, momento en que o relevou no posto David Rub\u00edn.\nOs integrantes do colectivo, segundo os datos da s\u00faa web, eran Roque Romero, Diego Blanco, \u00c1lvaro L\u00f3pez, Lu\u00eds Send\u00f3n, Sergio Covelo, David Rub\u00edn, Jos\u00e9 Domingo, Hugo Covelo, Brais Rodr\u00edguez, Bernal e Emma R\u00edos."}
{"id": "89871", "revid": "1131", "url": "https://gl.wikipedia.org/wiki?curid=89871", "title": "Garcia Perez", "text": "Garcia Perez foi un trobador posibelmente galego e quizais haxa que identificalo co gobernador de Galiza en 1282. \u00c9 autor dun \u00fanico texto, unha tenz\u00f3n con Afonso X, sobre unha \"pena veira\" do rei, que Garcia Perez aconsella tirar ao lixo."}
{"id": "89872", "revid": "1131", "url": "https://gl.wikipedia.org/wiki?curid=89872", "title": "Johan Baveca", "text": "Johan Baveca foi un xograr galego activo nas cortes de Fernando III e Afonso X. Seguiu a Fernando III nas s\u00faas campa\u00f1as en Andaluc\u00eda e despois residir\u00eda na corte de Afonso X. \u00c9 autor de 30 textos: 7 cantigas de amor, 13 cantigas de amigo, 8 cantigas de escarnio, 1 partim\u00e9n con Pedro Amigo de Sevilha e 1 tenz\u00f3n con Pero Garcia de Ambroa."}
{"id": "89873", "revid": "1131", "url": "https://gl.wikipedia.org/wiki?curid=89873", "title": "Johan Romeu", "text": "Johan Romeu, foi un trobador galego do s\u00e9culo XIII.\nTraxectoria.\nCrese que naceu en Lugo e estivo activo no segundo terzo do s\u00e9culo XIII. Puido pertencer a unha familia da baixa nobreza e exercer de escudeiro.\nObra.\n\u00c9 autor dunha cantiga de escarnio, sobre a pedanter\u00eda de Lopo Li\u00e3ns, conservada no Cancioneiro da Biblioteca Nacional de Lisboa (B) e no Cancioneiro da Biblioteca Vaticana (V)."}
{"id": "89875", "revid": "98629", "url": "https://gl.wikipedia.org/wiki?curid=89875", "title": "Johan Vasquiz de Talaveira", "text": "Johan Vasquiz de Talaveira foi un trobador castel\u00e1n do s\u00e9culo XIII. \nTraxectoria.\nA\u00ednda que estudosos como Ram\u00f3n Men\u00e9ndez Pidal e Carolina Micha\u00eblis propu\u00f1an a s\u00faa orixe galega, estudosos como Tavani e Ant\u00f3nio Resende de Oliveira soste\u00f1en que o m\u00e1is probable \u00e9 que sexa de Talavera de la Reina, de a\u00ed o sobrenome de Talaveira, puido pertencer a unha familia da pequena nobreza. Estivo activo na corte de Afonso X e na de Sancho IV.\nObra.\nCons\u00e9rvanse 19 obras, ademais dunha cantiga de amigo de dubidosa autor\u00eda. Div\u00eddense en: sete cantigas de amigo, cinco cantigas de escarnio e maldicir, catro cantigas de amor e tres tenz\u00f3ns con Pedro Amigo de Sevilha, Johan Airas e Louren\u00e7o."}
{"id": "89876", "revid": "1131", "url": "https://gl.wikipedia.org/wiki?curid=89876", "title": "Pero Garcia Burgal\u00eas", "text": "Pero Garcia Burgal\u00eas foi un trobador castel\u00e1n, natural de Burgos, activo no terceiro cuartel do s\u00e9culo XIII, que frecuentou a corte de Afonso X. Probabelmente tam\u00e9n conviviu coa corte de Afonso III de Portugal, onde mantivera relaci\u00f3ns cos trobadores Louren\u00e7o e Roi Queimado, considerado o seu rival, chegando a escribir unha cantiga de escarnio e maldicir para el titulada \"Roi Queimado morreu con amor\".\nObra.\n\u00c9 autor de cincuenta e tres textos: trinta e cinco cantigas de amor, d\u00faas cantigas de amigo, trece cantigas de escarnio e maldicir, unha s\u00e1tira literaria, un partim\u00e9n e unha tenz\u00f3n escrita co xograr Louren\u00e7o, esta \u00faltima de dubidosa autor\u00eda.\nO seu estilo caracter\u00edzase por unha tendencia cara ao exceso e a desmesura. Non dubida en colocar palabras malsoantes e obscenas, e at\u00e9 mesmo algunhas de car\u00e1cter ins\u00f3lito (neoloxismos, arca\u00edsmos e occitanismos). Empregaba con habilidade a ret\u00f3rica a maila iron\u00eda, innovando o x\u00e9nero da cantiga de amor d\u00e1ndolle m\u00e1is vivacidade. Non foi ao chou que a s\u00faa preferencia fosen as cantigas de amor.\nOs obxectivos das s\u00faas s\u00e1tiras foron sobre todo trobadores, xograres, soldadeiras (Mar\u00eda Balteira e Mar\u00eda Negra), amais de maxistrados, que non escaparon de seren acusados de avaricia e pederastia."}
{"id": "89877", "revid": "1131", "url": "https://gl.wikipedia.org/wiki?curid=89877", "title": "Louren\u00e7o", "text": "Louren\u00e7o foi un xograr portugu\u00e9s do segundo terzo do s\u00e9culo XIII.\nBiograf\u00eda.\nAo servizo nun longo tempo de Johan Garcia de Guilhade, frecuentou as cortes portuguesa de Afonso III e castel\u00e1 de Afonso X.\nNacido en Portugal, en Terras de Cornelh\u00e1, est\u00e1 considerado como galego de esp\u00edrito porque foi en Santiago onde aprendeu as artes musicais e de poeta. Foi na catedral de Santiago de Compostela onde exerceu de cedo como organista a mediados do s\u00e9culo XIII. Pouco m\u00e1is tarde trasladouse \u00e1 corte castel\u00e1 de Afonso X, onde ga\u00f1a sona como un dos trobadores m\u00e1is destacados pola s\u00faa calidade compositiva e pola arte \u00e1 hora de improvisar. Despois duns anos, volve outrora a Portugal e triunfa na corte do rei Afonso III. \n\u00c9 autor de 18 textos: 2 cantigas de amor, 7 cantigas de amigo, 1 cantiga de escarnio, contra Pedro Amigo de Sevilha e 8 tenz\u00f3ns, 2 con Johan Garcia de Guilhade e con Johan Perez de Aboim, Johan Vasquiz de Talaveira, Johan Soarez Coelho, Rodrigo Eanes Redondo, 1 posibelmente con Martin Moxa e unha \u00faltima cun \"Pero Garcia\", que podemos identificar tanto con Pero Garcia de Ambroa como con Pero Garcia Burgal\u00eas."}
{"id": "89879", "revid": "1131", "url": "https://gl.wikipedia.org/wiki?curid=89879", "title": "Martin Moxa", "text": "Martin Moxa (ou Moya) foi un trobador do s\u00e9culo XIII.\nTraxectoria.\nDunha das s\u00faas composici\u00f3ns ded\u00facese que era cl\u00e9rigo. Estivo activo na corte de Afonso X. Carolina Micha\u00eblis suxire que era de orixe aragonesa, por\u00e9n, Ant\u00f3nio Resende de Oliveira sit\u00faa a s\u00faa procedencia na localidade castel\u00e1 de Moya (preto \u00e1 fronteira coa coroa de Arag\u00f3n). Xos\u00e9 Antonio Souto Cabo sost\u00e9n unha orixe galega ao identificalo en documentaci\u00f3n da catedral de Santiago do 1281, segundo esta hip\u00f3tese ser\u00eda un c\u00f3engo compostel\u00e1n con propiedades na zona de Padr\u00f3n, probable fillo de \"Johan Martins Moxe\".\u00a0 \nDesco\u00f1\u00e9cese a data da s\u00faa morte, con todo, puido falecer a unha idade moi avanzada, xa que a s\u00faa lonxevidade foi obxecto de escarnio por parte do xograr Afonso G\u00f3mez de Sarria.\u00a0\nObra.\nCons\u00e9rvanse dezaoito obras e unha tens\u00f3n de dubidosa autor\u00eda. Son doce cantigas de amor, catro sirvent\u00e9s, e unha cantiga de escarnio e maldicir, ademais dunha composici\u00f3n de dif\u00edcil catalogaci\u00f3n."}
{"id": "89880", "revid": "1131", "url": "https://gl.wikipedia.org/wiki?curid=89880", "title": "Estevan Faian", "text": "Estevan Faian (St\u00eavam Faiam) foi un trobador do s\u00e9culo XIII.\nTraxectoria.\nCarolina Micha\u00eblis e Manuel Rodrigues Lapa identif\u00edcano con Estevan Perez Froian, con todo, tr\u00e1tase de dous autores diferentes. Estar\u00eda activo na corte de Fernando III ou na de Afonso X.\nObra.\n\u00c9 autor de tres textos: d\u00faas cantigas de amor, unha delas dialogada, e unha cantiga de escarnio."}
{"id": "89881", "revid": "1131", "url": "https://gl.wikipedia.org/wiki?curid=89881", "title": "Pero Garc\u00eda de Ambroa", "text": "Pero Garc\u00eda de Ambroa foi un trobador galego do s\u00e9culo XIII.\nNatural de Ambroa (Irixoa) e membro da pequena nobreza, participou baixo o mando de Rodrigo G\u00f3mez de Trat\u00e1mara na toma de C\u00f3rdoba e Sevilla por parte do reino de Castela. Estivo en Montpellier e Rochamadour, ao parecer facendo tempo mentres fac\u00eda unha suposta peregrinaci\u00f3n a Terra Santa.\nEstivo activo como xograr na corte de Fernando III , e relacionouse con trobadores do seu tempo na corte de Afonso X o Sabio, onde parece que residiu. Cons\u00e9rvanse del 15 textos: 1 cantiga de amor, 1 cantiga de amigo, 11 cantigas de escarnio e 2 tenz\u00f3ns con Johan Baveca e Louren\u00e7o. Adicoulle unha cantiga de mestr\u00eda a Mar\u00eda Balteira."}
{"id": "89883", "revid": "1131", "url": "https://gl.wikipedia.org/wiki?curid=89883", "title": "Pero Mafaldo", "text": "Pero Mafaldo foi un trobador ou xograr do s\u00e9culo XIII activo na corte de Afonso X.\nTraxectoria.\nAnt\u00f3nio Resende de Oliveira sost\u00e9n que era portugu\u00e9s, da li\u00f1axe dos Mafaldo (familia nobre do norte de Portugal) e fillo de \"Mem Pais Mafaldo\". Con todo, o catedr\u00e1tico Vicen\u00e7 Beltr\u00e1n identif\u00edcao cun xograr galego asentado en Catalu\u00f1a e documentado en 1249, 1265 e 1269.\nFrecuentou a corte de Afonso X e probablemente a corte aragonesa, ao servizo do infante Pedro, onde entrar\u00eda en contacto co trobador Cerveri de Xirona.\nEn 1265 docum\u00e9ntase un Pero Mafaldo na corte do rei portugu\u00e9s Afonso III, ao servizo de \"Joao Peres de Aboim\". Puido establecerse en Santar\u00e9m, onde ter\u00eda propiedades.\nObra.\nCons\u00e9rvanse nove obras. Un sirvent\u00e9s moral, catro cantigas de amor, d\u00faas cantigas de amigo, d\u00faas cantigas de escarnio e maldicir (a Mar\u00eda P\u00e9rez A Balteira e a Pero d\u2019Ambroa)."}
{"id": "89884", "revid": "1131", "url": "https://gl.wikipedia.org/wiki?curid=89884", "title": "Vasco Perez Pardal", "text": "Vasco Perez Pardal foi un trobador, posibelmente portugu\u00e9s.\nTraxectoria.\nEstivo activo durante finais do s\u00e9culo XIII na corte de Afonso X. \u00c9 autor de 13 textos: 3 cantigas de amor, 5 cantigas de amigo, 4 cantigas de escarmio e 1 tenz\u00f3n con Pedro Amigo de Sevilha."}
{"id": "89885", "revid": "1131", "url": "https://gl.wikipedia.org/wiki?curid=89885", "title": "Pero Larouco", "text": "Pero Larouco foi un poeta portugu\u00e9s, que estivo activo no terceiro cuartel do s\u00e9culo XIII. \u00c9 autor de 2 textos: 2 cantigas de escarnio, unha delas unha parodia da cantiga de amor e a outra, incompleta, quizais dirixida a Johan Soarez Coelho."}
{"id": "89889", "revid": "98629", "url": "https://gl.wikipedia.org/wiki?curid=89889", "title": "Amadeo de Souza-Cardoso", "text": "Amadeo de Souza-Cardoso, nado en Amarante o 14 de novembro de 1887 e finado en Espinho o 25 de outubro de 1918, foi un pintor portugu\u00e9s, precursor da arte moderna, proseguindo o cami\u00f1o trazado polos artistas de vangarda da s\u00faa \u00e9poca.\nTraxectoria.\nNado no seo dunha familia rica, esta influ\u00eduno no seu ingreso no curso de Dereito na Universidade de Co\u00edmbra, cambiando ao pouco tempo Dereito por Arquitectura na Academia de Belas Artes de Lisboa en 1905. O curso non satisfixo o seu xenio creativo, decidindo ent\u00f3n marchar a Par\u00eds en 1906 para instalarse no arrabalde de Montparnasse coa intenci\u00f3n de seguir al\u00f3 os seus estudos. As s\u00faas primeiras experiencias art\u00edsticas co\u00f1ecidas foron dese\u00f1os e caricaturas, despois adicouse \u00e1 pintura. P\u00f3dese dicir que foi un pintor impresionista, expresionista, cubista, futurista mais sempre se negou a ser etiquetado como pintor dun determinado estilo. Malia as m\u00faltiples influencias das que foi influ\u00eddo, sempre procurou desenvolver unha creatividade e orixinalidade de seu nas s\u00faas obras. En 1908 instalouse no n\u00famero catorce da Cit\u00e9 de Falgui\u00e8re. Al\u00ed frecuentou talleres preparatorios para a Academia de \"Beaux-Arts\" e a \"Academia Viti\" do pintor catal\u00e1n Anglada Camarasa mais, a pesar diso, non chegou a ser admitido. En 1910 pasou alg\u00fans meses na cidade de Bruxelas e en 1911 expuxo alg\u00fans dos seus traballos no \"Salon des Ind\u00e9pendants\", en Par\u00eds, acheg\u00e1ndose paseni\u00f1amente \u00e1s vangardas e a artistas como Amedeo Modigliani, Constantin Brancusi, Alexander Archipenko, Juan Gris e Robert Delaunay. En 1912 publicou un \u00e1lbum con vinte dese\u00f1os e copiou o conto de Gustave Flaubert, \"La L\u00e9gende de Saint Julien l'Hospitalier\", traballos ignorados polos expertos en arte.\nDespois de participar en 1913 nunha exposici\u00f3n con oito traballos nos Estados Unidos, no \"Armory Show\", volveu a Portugal, onde tivo a ousad\u00eda de realizar d\u00faas exposici\u00f3ns no Porto e Lisboa. Nese ano participou tam\u00e9n no \"Herbstsalon\" da Galer\u00eda \"Der Sturm\", en Berl\u00edn. En 1914 viaxou a Barcelona onde se atopou con Antoni Gaud\u00ed, partindo posteriormente cara Madrid onde foi sorprendido polo comezo da primeira guerra mundial. Regresou ent\u00f3n a Portugal, onde iniciou unha mete\u00f3rica carreira na experimentaci\u00f3n de novas formas de expresi\u00f3n, tendo pintado con gran constancia ata o punto de expor en 1916 na vila do Porto 114 obras co t\u00edtulo \"Abstraccionismo\", que ser\u00edan tam\u00e9n expostas en Lisboa.\nO cubismo en expansi\u00f3n por toda Europa foi unha das maiores influencias no seu \"cubismo anal\u00edtico\".\nAmadeo de Souza-Cardoso explorou o expresionismo e nos seus derradeiros traballos experimentou novas formas e t\u00e9cnicas, como as colaxes e outras formas de expresi\u00f3n pl\u00e1stica.\nO 25 de outubro de 1918, aos 31 anos de idade, morreu prematuramente en Espinho, v\u00edtima da gripe.\nEn 1925, Francia realizou unha retrospectiva do pintor, cunha mostra de 150 dos seus traballos. Dez anos despois, en Portugal, creouse un premio para distinguires aos pintores modernistas, que recibiu o nome de \"Pr\u00e9mio Souza-Cardoso\"."}
{"id": "89890", "revid": "6088445", "url": "https://gl.wikipedia.org/wiki?curid=89890", "title": "Jui\u00e3o Bolseiro", "text": "Jui\u00e3o Bolseiro foi un xograr galego, activo no terceiro cuartel do s\u00e9culo XIII nas cortes de Castela e Portugal.\nTraxectoria.\nO profesor Xos\u00e9 Ant\u00f3nio Souto Cabo achou un documento na Catedral de Santiago de 1240 onde figura como testemu\u00f1a \"Iulianu s Arie, bulsarius\". Sost\u00e9n que o alcume Bolseiro pode ter relaci\u00f3n coas bolsas nas que se gardaban as doaz\u00f3ns dos fieis.\nObra.\n\u00c9 autor de 18 textos: 1 cantiga de amor, 15 cantigas de amigo e 2 tenz\u00f3ns, unha delas con Johan Soarez Coelho sobre o esc\u00e1ndalo de amas e tecedeiras, e outra con Men Rodriguiz Tenoiro."}
{"id": "89891", "revid": "1131", "url": "https://gl.wikipedia.org/wiki?curid=89891", "title": "Pero de Armea", "text": "Pero de Armea foi un poeta galego da metade do s\u00e9culo XIII. S\u00e1bese que mantivo relaci\u00f3ns con Pero Garcia de Ambroa. \u00c9 autor de 18 textos: 13 cantigas de amor, 1 cantiga de escarnio e 4 cantigas de amigo."}
{"id": "89893", "revid": "75439", "url": "https://gl.wikipedia.org/wiki?curid=89893", "title": "Johan Servando", "text": "Johan Servando foi un xograr galego da l\u00edrica galego-portuguesa, activo no terceiro cuartel do s\u00e9culo XIII. \u00c9 o autor do que m\u00e1is cantigas de romar\u00eda cons\u00e9rvanse.\nTraxectoria.\nNas s\u00faas composici\u00f3ns canta \u00e1 ermida de San Servando, polo que se pensa que poder\u00eda ser de Mu\u00ed\u00f1os (onde hai unha capela con esa advocaci\u00f3n no lugar de Pazos, na parroquia de Barx\u00e9s). Nas s\u00faas composici\u00f3ns sat\u00edricas d\u00e1 a entender que frecuentou a corte de Castela.\nObra.\n\u00c9 autor de 22 textos: 17 cantigas de amigo (case todas elas cantigas de romer\u00eda, adicadas \u00e1 ermida de San Servando), 2 cantigas de amor, 3 cantigas de escarnio, d\u00faas delas contra a avaricia dun infanz\u00f3n e outra contra a inexperiencia dun cabaleiro novato. "}
{"id": "89894", "revid": "98629", "url": "https://gl.wikipedia.org/wiki?curid=89894", "title": "Maria Helena Vieira da Silva", "text": "Maria Helena Vieira da Silva, nada en Lisboa o 13 de xu\u00f1o de 1908 e finada en Par\u00eds o 6 de marzo de 1992, foi unha pintora portuguesa, naturalizada francesa en 1956.\nTraxectoria.\nFilla do embaixador Marcos Vieira da Silva, Maria Helena demostrou interese polas artes dende pequena. Aos once anos comezou a estudar pintura e dese\u00f1o na Academia de Belas Artes de Lisboa e, motivada pola escultura, estudou Anatom\u00eda na Facultade de Medicina de Lisboa.\nEn 1928 estableceuse en Par\u00eds, onde estudou pintura con Fernande L\u00e9ger, e traballou con Duffrene e Waroquier. Al\u00ed co\u00f1eceu o seu futuro marido, o tam\u00e9n pintor \u00c1rp\u00e1d Szenes, de procedencia h\u00fangara, con quen casou en 1930. Vieira da Silva realizou numerosas viaxes \u00e1 Am\u00e9rica Latina para participar en exposici\u00f3ns, como en 1946 no Instituto de Arquitectura do Brasil (IAB).\nDebido ao feito de ser o seu marido xudeu e de ela ter perdido a nacionalidade portuguesa, eran oficialmente ap\u00e1tridas. Decidiron ent\u00f3n vivir durante un tempo no Brasil, durante a segunda guerra mundial e no per\u00edodo de posguerra. No Brasil entraron en contacto con importantes artistas locais, como Carlos Scliar e Djanira.\nVieira da Silva adicouse \u00e1 ilustraci\u00f3n e escritura de libros para rapaces. \"K\u00f4 et K\u00f4, les deux esquimaux\", \u00e9 o t\u00edtulo dunha historia para rapaces inventada por ela en 1933.\nA partir de 1948 o estado franc\u00e9s comezou a adquirir as s\u00faas pinturas, e en 1956 tanto ela como o seu marido obtiveron a nacionalidade francesa. En 1960 o Goberno franc\u00e9s outorgoulle a s\u00faa primeira condecoraci\u00f3n, en 1966 foi a primeira muller en recibir do Grand Prix National des Arts e en 1979 converteuse en dama da lexi\u00f3n de honra francesa.\nObra.\nContra finais dos anos 1950, Vieira da Silva adquirira renome internacional polas s\u00faas composici\u00f3ns densas e complexas, influenciadas por Paul C\u00e9zanne, coas s\u00faas formas fragmentadas, as s\u00faas ambig\u00fcidades espaciais e unha paleta de cores relacionado co cubismo e coa arte abstracta.\nEst\u00e1 considerada como unha das artistas m\u00e1is importantes da arte abstracta da posguerra, a\u00ednda que a s\u00faa pintura non sexa puramente abstracta. As s\u00faas obras asem\u00e9llanse por veces a cidades labir\u00ednticas ou mesmo a estantes de biblioteca, alegor\u00edas dunha demanda eterna do co\u00f1ecemento e do absoluto.\nVieira da Silva expuxo as s\u00faas obras a trav\u00e9s do mundo e ga\u00f1ou un premio de pintura na bienal de S\u00e3o Paulo en 1961.\nDistinci\u00f3ns e reco\u00f1ecementos.\nPara honrar a memoria do matrimonio de pintores, foi creada en novembro de 1994 a Fundaci\u00f3n Arpad Szenes-Vieira da Silva, na cidade de Lisboa.\nEn homenaxe a Vieira da Silva sa\u00edu un selo co dese\u00f1o dunha das s\u00faas obras, que foi emitido polos correos franceses en 1993 (co valor de 5 francos)."}
{"id": "89896", "revid": "1131", "url": "https://gl.wikipedia.org/wiki?curid=89896", "title": "Rodrigo Eanes Redondo", "text": "Rodrigo Eanes Redondo foi un trobador portugu\u00e9s, do segundo terzo do s\u00e9culo XIII. Pai do trobador Fernan Rodriguez Redondo, est\u00e1 emparentado coa familia dos Velhos. \u00c9 autor de 7 textos: 4 cantigas de amor, 1 cantiga de amigo, 1 sirvent\u00e9s e 1 tenz\u00f3n con Louren\u00e7o."}
{"id": "89897", "revid": "1093", "url": "https://gl.wikipedia.org/wiki?curid=89897", "title": "J\u00falio Pomar", "text": "J\u00falio Pomar, nado en Lisboa en 1926 e finado na mesma cidade o 22 de maio de 2018, foi un pintor portugu\u00e9s.\nAcudiu \u00e1 escola superior de Belas Artes de Lisboa e de Porto. Realizou exposici\u00f3ns principalmente en Lisboa e Par\u00eds, tendo feito a s\u00faa derradeira exposici\u00f3n individual en 1947 no Porto. Foi o principal escultor do Neorealismo portugu\u00e9s, de 1945 a 1957, seguindo por outros cami\u00f1os en \u00e9pocas posteriores. A s\u00faa obra m\u00e1is famosa da fase neorrealista \u00e9 \"O Almo\u00e7o do Trolha\" (1946-1950)."}
{"id": "89898", "revid": "1131", "url": "https://gl.wikipedia.org/wiki?curid=89898", "title": "Paula Rego", "text": "Paula Figueiroa Rego, nada en Lisboa o 26 de xaneiro de 1935 e finada en Londres o 8 de xu\u00f1o de 2022, foi unha pintora e ilustradora portuguesa.\nTraxectoria.\nPaula Rego naceu en Lisboa no seo dunha familia enriquecida durante os anos do r\u00e9xime de Salazar, o que quizais fose unha primeira influencia para os seus posteriores personaxes, sinistros e dominantes. Foi enviada estudar a St Julian's School, de Carcavelos, Portugal antes de ingresar no \"Slade School of art\" onde co\u00f1eceu o tam\u00e9n artista Victor Willing, con quen contraeu matrimonio. Ambos dividiron o seu tempo entre Portugal e Inglaterra ata 1975, cando se trasladou definitivamente \u00e1s illas brit\u00e1nicas. En 1988 Willing morreu logo de sufrir durante anos de esclerose m\u00faltiple. Sogra de Ron Mueck esta influ\u00eduno para pasar dos seus traballos en empresas de efectos especiais \u00e1 arte dentro das galer\u00edas. En 1989 entrou na lista de candidatos ao premio Turner e en 2005 conced\u00e9uselle o grao de doutor honoris de letras pola Universidade de Oxford.\nObra.\nOs seus primeiros traballos datan das d\u00e9cadas de 1960 e 1970, neodadaista ou estilo informal. Mestura diferentes t\u00e9cnicas con pintura e collage, xoga con imaxes infant\u00eds, fetichistas e traum\u00e1ticas. As cales ser\u00edan fundamentais no seu estilo de madurez. Formou parte do London Group, con quen participou en exposici\u00f3ns colectivas xunto a artistas do talle de David Hockney e R. B. Kitaj. Rego desenvolveu un estilo m\u00e1is ilustrativo e figurativo. Relacionada con Francis Bacon e Lucian Freud pero cunha forte influencia de Beatrix Potter e os seus libros de contos de fadas.\nO seu traballo ofrece a mi\u00fado unha cara sinistra, acentuando a dominaci\u00f3n maliciosa e a subversi\u00f3n da orde natural. Oc\u00fapase de realidades sociais pol\u00e9micas, un exemplo ser\u00eda Triptych (1998) sobre o tema do aborto, actualmente na colecci\u00f3n Abbot Hall en Kendal. O estilo de Rego \u00e9 comparado en ocasi\u00f3ns coas ilustraci\u00f3ns de historietas ou c\u00f3mics. Como nas historietas, os animais repres\u00e9ntanse a mi\u00fado en papeis e situaci\u00f3ns humanas. Os seus \u00faltimos traballos mostran un estilo m\u00e1is realista, pero en ocasi\u00f3ns contin\u00faan as referencias animais, a serie \"Dog Woman\" de 1990 por exemplo, nunha serie de cadros ao pastel representa a mulleres con diferentes poses propias de cans (ladrando \u00e1 l\u00faa etc).\nRego tam\u00e9n pintou un retrato de Germaine Greer, que se conserva na galer\u00eda nacional do retrato en Londres, as\u00ed como o retrato oficial do presidente portugu\u00e9s de Jorge Sampaio."}
{"id": "89899", "revid": "1131", "url": "https://gl.wikipedia.org/wiki?curid=89899", "title": "Roi Paez de Ribela", "text": "Roi Paez de Ribela foi un trobador galego ou portugu\u00e9s de mediados do s\u00e9culo XIII.\nTraxectoria.\nAnt\u00f3nio Resende de Oliveira identif\u00edcao como fillo do cabaleiro \"Paio Soares de Ribela\", do que existen referencias na provincia de Ourense, das s\u00faas composici\u00f3ns sat\u00edricas ded\u00facese que frecuentou c\u00f3rtea castel\u00e1, polas alusi\u00f3ns a \"Fernando Escalho\", o cal, tam\u00e9n foi obxecto de escarnio doutros trobadores como Pero Garc\u00eda Burgal\u00e9s.\nObra.\n\u00c9 autor de 21 textos: 13 cantigas de amor, onde viola os preconceptos do amor cort\u00e9s dirix\u00edndose \u00e1 dama polo seu nome, Dona Leonor, e 8 cantigas de escarnio e maldicir."}
{"id": "89900", "revid": "1131", "url": "https://gl.wikipedia.org/wiki?curid=89900", "title": "Fernan Soares de Quinhones", "text": "Fernan Soares de Quinhones ou Quinh\u00f5es (ou Fernan Suarez de Qui\u00f1ones) foi un trobador leon\u00e9s do s\u00e9culo XIII.\nTraxectoria.\nCrese que prov\u00e9n dunha localidade leonesa chamada Qui\u00f1ones del R\u00edo, preto de Astorga, estar\u00eda casado con \"Maria Guillelmez\" e ser\u00eda irm\u00e1n de \"Fernan Suarez de Qui\u00f1ones\", que aparece no documento das reparticiones tras a conquista de Sevilla. Fernan Soarez figura nun documento de venda de 1259 conservado na catedral de Le\u00f3n no que tam\u00e9n figura Afonso X. Carlos Alvar tam\u00e9n atopou un documento de 1271 no que figura o seu nome. Estivo activo na corte de Afonso X e tivo relaci\u00f3ns cos trobadores Gon\u00e7alo Eanes do Vinhal e Johan Airas.\nObra.\n\u00c9 autor de 5 textos: 4 cantigas de escarnio e 1 s\u00e1tira moral."}
{"id": "89901", "revid": "5863", "url": "https://gl.wikipedia.org/wiki?curid=89901", "title": "Adai, Lugo", "text": "Santa Mar\u00eda Madanela de Adai \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 89 habitantes (48 homes e 41 mulleres), tres menos ca en 2006."}
{"id": "89902", "revid": "5745293", "url": "https://gl.wikipedia.org/wiki?curid=89902", "title": "Bacur\u00edn, Lugo", "text": "San Miguel de Bacur\u00edn \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 70 habitantes, deles 28 eran homes e 42 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nPatrimonio.\nA igrexa de San Miguel de Bacur\u00edn foi constru\u00edda a finais do s\u00e9culo XII, ten planta de nave \u00fanica e \u00e1bsida semicircular."}
{"id": "89903", "revid": "5745303", "url": "https://gl.wikipedia.org/wiki?curid=89903", "title": "Bazar, Lugo", "text": "San Remixio de Bazar \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 55 habitantes, deles 29 eran homes e 26 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006."}
{"id": "89904", "revid": "5745308", "url": "https://gl.wikipedia.org/wiki?curid=89904", "title": "Benade, Lugo", "text": "Santo Estevo de Benade \u00e9 unha parroquia do concello de Lugo na comarca de Lugo , na provincia de Lugo. No ano 2007 ti\u00f1a 123 habitantes, deles 59 eran homes e 64 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006."}
{"id": "89905", "revid": "5745315", "url": "https://gl.wikipedia.org/wiki?curid=89905", "title": "Bocamaos, Lugo", "text": "San Xillao de Bocamaos \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 104 habitantes, deles 51 eran homes e 53 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006."}
{"id": "89906", "revid": "5745316", "url": "https://gl.wikipedia.org/wiki?curid=89906", "title": "B\u00f3veda, Lugo", "text": "Santa Mar\u00eda de B\u00f3veda \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 544 habitantes, deles 255 eran homes e 289 eran mulleres, o que sup\u00f3n unha diminuci\u00f3n de 23 habitantes en relaci\u00f3n ao ano anterior, 2006."}
{"id": "89907", "revid": "1131", "url": "https://gl.wikipedia.org/wiki?curid=89907", "title": "Josep", "text": "Josep foi un trobador portugu\u00e9s de finais do s\u00e9culo XIII e principios do XIV. Primeiro representante xudeu da escola trobadoresca galego-portuguesa, \u00e9 autor dunha tenz\u00f3n con Estevan da Guarda."}
{"id": "89908", "revid": "5863", "url": "https://gl.wikipedia.org/wiki?curid=89908", "title": "Os \u00c1nxeles, Bri\u00f3n", "text": "Santa Mar\u00eda dos \u00c1nxeles \u00e9 unha parroquia que se localiza no leste do concello coru\u00f1\u00e9s de Bri\u00f3n, na comarca de Santiago. Est\u00e1 situada na zona baixa do concello, no Val da Ama\u00eda, \u00e1 beira do r\u00edo Sar. A s\u00faa extensi\u00f3n \u00e9 de 7,5\u00a0km\u00b2 e conta cunha poboaci\u00f3n de 3.300 habitantes (1.588 homes e 1.712 mulleres) distribu\u00eddos en 21 lugares e aldeas (ano 2018), o que sup\u00f3n un aumento respecto \u00f3 ano 2004, cando ti\u00f1a 2.093 habitantes (1.071 mulleres e 1.022 homes).\nDemograf\u00eda.\nDende os anos 1990 en adiante o concello de Bri\u00f3n incrementou de xeito notable a s\u00faa poboaci\u00f3n, polo feito da s\u00faa privilexiada situaci\u00f3n e a mellora das comunicaci\u00f3ns por estrada. A parroquia dos \u00c1nxeles, dentro deste fen\u00f3meno demogr\u00e1fico, \u00e9 a que m\u00e1is poboaci\u00f3n atrae. En poucos anos pasou dos 1.621 habitantes de 1999, \u00f3s 2.093 do ano 2004, e \u00f3s 2.562 habitantes do 2007.\nHistoria.\nAntigamente a parroquia co\u00f1ec\u00edase por \"Santa Mar\u00eda de Perros\". A mediados do s\u00e9culo XVI, na \u00e9poca de inicio da intromisi\u00f3n do castel\u00e1n en Galicia, o arcebispo de Compostela Francisco Blanco Salcedo mandou mudar o nome para o actual.\nXa existen referencias \u00e1 parroquia en documentos medievais, e s\u00e1bese que a a principios do s\u00e9culo XVII se contabilizaban 83 lumes (casas habitadas) e no censo de 1826 a poboaci\u00f3n era xa de 730 persoas.\nA igrexa parroquial de Santa Mar\u00eda dos \u00c1nxeles \u00e9 de estilo barroco, constru\u00edda entre 1748 e 1789."}
{"id": "89909", "revid": "98629", "url": "https://gl.wikipedia.org/wiki?curid=89909", "title": "Johan Zorro", "text": "Johan Zorro foi un xograr galego ou portugu\u00e9s, de finais do s\u00e9culo XIII, activo na corte de Afonso III ou m\u00e1is probabelmente na de don Din\u00eds. \u00c9 autor de 11 textos: 1 cantiga de amor e 10 cantigas de amigo. Semellante a Mart\u00edn Codax ou a Paio G\u00f3mez Chari\u00f1o, cantou principalmente temas relacionados co mar. P\u00e9nsase que d\u00faas das s\u00faas cantigas foron compostas por orde do rei, por ocasi\u00f3n do lanzamento ao mar dalgunhas naves sa\u00eddas dos estaleiros de Lisboa.\nZorro \u00e9 infrecuente entre os poetas medievais por escribir sobre mares apouvigados e acalentados, no canto de oc\u00e9anos salvaxes e mortais. Nos seus poemas, os mari\u00f1eiros s\u00f3 se laian da perda dos seus fogares, namoradas etc."}
{"id": "89910", "revid": "1131", "url": "https://gl.wikipedia.org/wiki?curid=89910", "title": "Johan Velho de Pedrogaez", "text": "Johan Velho de Pedrogaez foi un trobador portugu\u00e9s, activo entre 1278-1310 na corte de don Din\u00eds. Irm\u00e1n do tam\u00e9n trobador Fernan Velho, foi autor de 2 cantigas de escarnio."}
{"id": "89911", "revid": "1131", "url": "https://gl.wikipedia.org/wiki?curid=89911", "title": "Johan de Gaia", "text": "Johan de Gaia foi un trobador portugu\u00e9s, de Guimar\u00e3es, da primeira metade do s\u00e9culo XIV. Escudeiro na corte de don Din\u00eds e de Afonso IV, foi protexido por Pedro, conde de Barcelos. \u00c9 autor de 7 textos: 4 cantigas de amor, de feitura tradicional e 3 cantigas de escarnio."}
{"id": "89912", "revid": "98629", "url": "https://gl.wikipedia.org/wiki?curid=89912", "title": "Pae Calvo", "text": "Pae (ou Pai) Calvo foi un xograr galego do s\u00e9culo XIII, compositor de l\u00edrica galego-portuguesa.\nTraxectoria.\nPola s\u00faa colocaci\u00f3n nos cancioneros, no grupo co\u00f1ecido como o dos xograres galegos, ded\u00facese a s\u00faa procedencia galega e o oficio de xograr. O estudoso Manuel de Boaventura sost\u00e9n que a s\u00faa procedencia pode ser portuguesa, ao haber un lugar co mesmo nome que o xograr en Vila Cha, con todo Ant\u00f3nio Resende de Oliveira atopa documentadas varias persoas con ese nome en Galicia, Portugal e Le\u00f3n. Giuseppe Tavani sit\u00faao na corte de Don Din\u00eds.\nObra.\n\u00c9 autor de 2 cantigas de amigo. "}
{"id": "89914", "revid": "98629", "url": "https://gl.wikipedia.org/wiki?curid=89914", "title": "Martin de Pedrozelos", "text": "Martin de Pedrozelos ou Padrozelos foi un xograr galego, compositor de cantigas en l\u00edrica galego-portuguesa. \u00c9 unha figura reco\u00f1ecida na comarca de Sarria e conta cun documental chamado \"Trobador no Cami\u00f1o: andares pola l\u00edrica de Mart\u00edn de Padrozelos\" para dar a co\u00f1ecer a s\u00faa figura.\nTraxectoria.\nPolo sobrenome crese que naceu en Padrucelo, na parroquia de San Xo\u00e1n de L\u00f3zara pertencente ao municipio de Samos. En Padrucelo cons\u00e9rvase unha casa centenaria co seu nome. Existe discrepancia sobre o seu per\u00edodo, pola colocaci\u00f3n no cancionero estudosos como Tavani e Ant\u00f3nio Resende de Oliveira sit\u00faano na segunda metade ou finais do s\u00e9culo XIII, con todo o investigadores Xulio Pardo de Neyra e Doce Fern\u00e1ndez Gra\u00f1a soste\u00f1en que naceu a mediados do s\u00e9culo XI e faleceu a princios do s\u00e9culo XII, situando as s\u00faas composici\u00f3ns como as primeiras co\u00f1ecidas en galego.\u00a0\nObra.\nCons\u00e9rvanse dez cantigas: nove cantigas de amigo e unha cantiga de amor. O grupo musical A Quenlla editou un disco chamado \"Trobador no Cami\u00f1o\" que cont\u00e9n versi\u00f3ns das dez cantigas."}
{"id": "89915", "revid": "1131", "url": "https://gl.wikipedia.org/wiki?curid=89915", "title": "Martin Perez Alvin", "text": "Martin Perez Alvin foi un trobador portugu\u00e9s do terceiro cuartel do s\u00e9culo XIII e principios do XIV. Medio irm\u00e1n do tam\u00e9n trobador Johan Lobeira, \u00e9 autor de 9 cantigas de amigo."}
{"id": "89916", "revid": "1131", "url": "https://gl.wikipedia.org/wiki?curid=89916", "title": "Vasco Martinz de Resende", "text": "Vasco Martinz de Resende foi un trobador portugu\u00e9s de finais do s\u00e9culo XIII. \u00c9 devanceiro do humanista Andr\u00e9 de Resende. S\u00f3 se co\u00f1ece del un texto: unha tenz\u00f3n de amor que mant\u00e9n con Afonso Sanches."}
{"id": "89917", "revid": "1131", "url": "https://gl.wikipedia.org/wiki?curid=89917", "title": "Estevan Coelho", "text": "Estevan Coelho foi un trobador portugu\u00e9s, activo a principios do s\u00e9culo XIV. Neto de Johan Soarez Coelho, \u00e9 autor de 2 cantigas de amigo. Unha delas, dialogada, ten influencias da chanson de toile francesa."}
{"id": "89918", "revid": "1131", "url": "https://gl.wikipedia.org/wiki?curid=89918", "title": "Estevan Travanca", "text": "Estevan Travanca foi un trobador portugu\u00e9s, activo desde finais do s\u00e9culo XIII at\u00e9 principios do XIV. \u00c9 autor de 4 cantigas de amigo, moi uniformes tematicamente, onde a amiga manifesta a s\u00faa m\u00e1goa pola ausencia do namorado."}
{"id": "89919", "revid": "1308", "url": "https://gl.wikipedia.org/wiki?curid=89919", "title": "\u00c1lvaro Siza Vieira", "text": ""}
{"id": "89920", "revid": "1131", "url": "https://gl.wikipedia.org/wiki?curid=89920", "title": "Estevan Reimondo", "text": "Estevan Reimondo foi un trobador portugu\u00e9s, que estivo activo a finais do s\u00e9culo XIII e principios do XIV. Representante da nobreza do norte de Portugal, \u00e9 autor de 2 cantigas de amigo."}
{"id": "89921", "revid": "1131", "url": "https://gl.wikipedia.org/wiki?curid=89921", "title": "Estevan Fernandiz de Elvas", "text": "Estevan Fernandiz foi un trobador portugu\u00e9s, activo a finais do s\u00e9culo XIII e principios do XIV. Natural de Elvas, \u00e9 autor de 7 textos: 3 cantigas de amor e 4 cantigas de amigo, 2 delas dialogadas."}
{"id": "89922", "revid": "1131", "url": "https://gl.wikipedia.org/wiki?curid=89922", "title": "Estevan da Guarda", "text": "Estevan da Guarda, nado cara ao 1280 e finado en 1364, foi un nobre e trobador de portugu\u00e9s.\nFoi secretario de don Din\u00eds, de quen recibiu doaz\u00f3ns e bens. Trala morte deste e a chegada ao trono de Afonso IV, pasou a ser protexido do conde de Barcelos. Tras deixar a corte tivo unha maior produci\u00f3n po\u00e9tica, especialmente de car\u00e1cter sat\u00edrico, contra os privados rexios, nobres e xuristas, que foran ascendidos no proceso de centralizaci\u00f3n e burocratizaci\u00f3n do novo monarca.\nCons\u00e9rvanse del 35 pezas, presentes nos cancioneiros da Biblioteca Nacional de Lisboa e da Biblioteca Vaticana: 6 cantigas de amor, unha cantiga de amigo, 26 cantigas de escarnio, un ensenhamen e unha tenz\u00f3n con Josep.\nDespois da s\u00faa morte, os seus bens foron requiridos polo conde Louren\u00e7o Martins de Avelar, (finado cara a 1403), escudeiro, cose\u00f1or da honra e Quint\u00e3 de Macieira."}
{"id": "89924", "revid": "1131", "url": "https://gl.wikipedia.org/wiki?curid=89924", "title": "Pero Mendiz da Fonseca", "text": "Pero Mendiz da Fonseca foi un trobador, posibelmente portugu\u00e9s e que estar\u00eda activo a finais do s\u00e9culo XIII. \u00c9 autor de 6 textos: 5 cantigas de amor e 1 cantiga de escarnio."}
{"id": "89928", "revid": "1131", "url": "https://gl.wikipedia.org/wiki?curid=89928", "title": "Pero Goterrez", "text": "Pero Goterrez foi un trobador leon\u00e9s do s\u00e9culo XIII.\nTraxectoria.\nPola s\u00faa obra, s\u00e1bese que era cabaleiro. Estudosos como Carolina Micha\u00eblis soste\u00f1en que foi un trobador portugu\u00e9s activo na corte de Afonso III, con todo, estudos recentes identif\u00edcano con Pedro Guti\u00e9rrez un nobre que tivo os cargos de meiri\u00f1o maior e tenente das torres da cidade de Le\u00f3n.\nObra.\n\u00c9 autor de dous textos: unha cantiga de amor e unha cantiga de escarnio e maldicir."}
{"id": "89930", "revid": "1131", "url": "https://gl.wikipedia.org/wiki?curid=89930", "title": "Nuno Perez Sandeu", "text": "Nuno Perez Sandeu foi un trobador portugu\u00e9s de finais do s\u00e9culo XIII. \u00c9 autor de 6 cantigas de amigo, a primeira dialogada e paralel\u00edstica."}
{"id": "89931", "revid": "1131", "url": "https://gl.wikipedia.org/wiki?curid=89931", "title": "Roi Martinz do Casal", "text": "Roi Martinz do Casal foi un trobador portugu\u00e9s, de finais do s\u00e9culo XIII e primeiro terzo do XIV. \u00c9 autor de 6 textos: 3 cantigas de amor e 3 cantigas de amigo, onde innova estruturas m\u00e9tricas orixinais."}
{"id": "89934", "revid": "1131", "url": "https://gl.wikipedia.org/wiki?curid=89934", "title": "Fernan Rodriguez Redondo", "text": "Fernan Rodriguez Redondo foi un trobador portugu\u00e9s de finais do s\u00e9culo XIII e principios do XIV. Fillo do trobador Rodrigo Eanes Redondo, arredor de 1297 foi administrador do infante Peire, fillo de Pedro III de Arag\u00f3n e en 1316 era xu\u00edz en Portugal. \u00c9 autor de 3 textos: 2 cantigas de escarnio e 1 tenz\u00f3n con Pero da Ponte, a\u00ednda que esta se conserve fragmentariamente."}
{"id": "89935", "revid": "1131", "url": "https://gl.wikipedia.org/wiki?curid=89935", "title": "Johan Mendiz de Briteiros", "text": "Johan Mendiz de Briteiros foi un trobador portugu\u00e9s, activo contra 1270-1320. Membro da alta aristocracia portuguesa, era neto de Roi Gomez de Briteiros e fillo de Men Rodrigues de Briteiros. Residiu na corte de don Din\u00eds e posibelmente tam\u00e9n na de Afonso X. \u00c9 autor de 9 textos: 6 cantigas de amor e 3 cantigas de amigo."}
{"id": "89938", "revid": "1131", "url": "https://gl.wikipedia.org/wiki?curid=89938", "title": "Vidal", "text": "Vidal foi un poeta portugu\u00e9s da primeira metade do s\u00e9culo XIV.\nTraxectoria.\nXudeu e natural de Elvas, \u00e9 autor de d\u00faas cantigas de amor de tem\u00e1tica e m\u00e9trica innovadoras. Introduce elementos completamente novidosos na cantiga de amor como a referencia ao \"peito branco\" da dama, fronte \u00e1 abstracci\u00f3n propia do x\u00e9nero. Non se cre que \"Vidal\" fora un rango elevado, sen\u00f3n un burgu\u00e9s ou un artes\u00e1n, debido a que nas cantigas at\u00f3panse estrofas nas que o poeta se escusa. Estas composici\u00f3ns intentan imitar o modelo trobadoresco.\nR\u00fabrica.\nA r\u00fabrica que introduce os textos ind\u00edcanos:\n\"Estas duas cantigas fez h\u00fbu judeu d'Elvas, que avia nome Vidal, por amor d'\u00fba judia de ssa vila que avia nome Dona. E pero que \u00e9 ben que o ben que home faz sse non per\u00e7a, mandamo-lo screver; e non sabemus mais d'ela[s] mais de duas cobras, a primeira cobra de cada h\u00fba.\"\nEstas d\u00faas cantigas fixo un xudeu de Elvas, que se chamaba Vidal, por amor a unha xud\u00eda desa vila que se chamaba Dona. E como \u00e9 bo que o que se fai ben non se perda, mandamos p\u00f3lo por escrito; e non sabemos m\u00e1is delas, s\u00f3 d\u00faas estrofas, a primeira de cada unha.\nCantigas de amor.\nUn pequeno anaco dunha das cantigas \u00e9:"}
{"id": "89939", "revid": "104169", "url": "https://gl.wikipedia.org/wiki?curid=89939", "title": "Galisteu Fernandiz", "text": "Galisteu Fernandiz Galisteu foi un xograr do s\u00e9culo XIII.\nTraxectoria.\nS\u00e1bese que era un xograr pola posici\u00f3n que ocupa nos cancioneiros. Carolina Michaelis propuxo que deb\u00eda de ser un xograr leon\u00e9s, dunha cidade chamada Galisteo. Ant\u00f3nio Resende de Oliveira sost\u00e9n que foi un xograr galego activo a mediados do s\u00e9culo XIII, base\u00e1ndose na colocaci\u00f3n dentro dos cancioneiros. Xos\u00e9 Antonio Souto Cabo sit\u00faao nunha localidade chamada Galisteu no municipio de Gondomar.\nObra.\nCons\u00e9rvanse seis obras, cinco son cantigas de amigo e a restante \u00e9 unha cantiga de amor.."}
{"id": "89940", "revid": "104169", "url": "https://gl.wikipedia.org/wiki?curid=89940", "title": "Golparro", "text": "Golparro foi un xograr galego do s\u00e9culo XIII.\nTraxectoria.\nGolparro ser\u00eda un alcume que significar\u00eda \"raposo vello\". Ana Isabel Boull\u00f3n Agrelo sostivo que o sobrenome Golparro ser\u00eda unha mestura dos termos golpe e raposo. Manuel Fern\u00e1ndez Rodr\u00edguez atopou un documento de compra por parte do Mosteiro de Santa Mar\u00eda Mel\u00f3n de 1257, no que figura como vendedor un \"Juan Fern\u00e1ndez\" co\u00f1ecido como \"Golparro\".\nPola s\u00faa obra, na que fai alusi\u00f3n ao santuario de San Tree\u00e7on, deduciuse que foi orixinario da zona de Tuy, onde vener\u00e1base a este santo naquela \u00e9poca.\nObra.\n\u00c9 autor dunha cantiga de amigo, sobre o santuario de San Tree\u00e7on, pertencente ao subx\u00e9nero de cantigas de romar\u00eda."}
{"id": "89941", "revid": "5863", "url": "https://gl.wikipedia.org/wiki?curid=89941", "title": "Johan", "text": "Johan foi un xograr leon\u00e9s do s\u00e9culo XIV pertencente \u00e1 \u00faltima \u00e9poca da l\u00edrica galego-portuguesa. Estar\u00eda activo arredor do 1325\nTraxectoria.\nPola s\u00faa obra s\u00e1bese que era de Le\u00f3n (ou canto menos que viviu al\u00ed), estivo activo na corte do rei Don Din\u00eds, posteriormente \u00e9 posible que seguise activo na corte de Afonso IV ou na do conde de Barcelos.\nObra.\nFoi autor dun pranto pola morte de don Din\u00eds e unha cantiga de loor a Afonso IV. Esta cantiga de loor \u00e9 unha das \u00faltimas composici\u00f3ns en galego-portugu\u00e9s conservadas, estar\u00eda datada cara o 1340."}
{"id": "89942", "revid": "1131", "url": "https://gl.wikipedia.org/wiki?curid=89942", "title": "Johan Fernandez de Ardeleiro", "text": "Johan Fernandez de Ardeleiro (tam\u00e9n Johan Fernandez d'Ardeleyro') foi un trobador galego do s\u00e9culo XIV. Estudosos como Carolina Michaelis concl\u00faen que \u00e9 un dos derradeiros trobadores da l\u00edrica galego-portuguesa.\nTraxectoria.\nDa s\u00faa firma ded\u00facese que pode proceder dun lugar situado no municipio coru\u00f1\u00e9s de Malpica de Berganti\u00f1os. Pode ser contempor\u00e1neo Johan de Gaia, Estevan d\u00e1 Garda e do xograr Johan. Foi escudeiro e tivo posesi\u00f3ns en Pavia (Mora, Portugal). Puido frecuentar a corte de Don Din\u00eds ou a do conde de Barcelos.\nObra.\nCons\u00e9rvanse catro obras, son unha cantiga de amor, de esquema estr\u00f3fico orixinal, e tres cantigas de escarnio e maldicir, d\u00faas delas de autor\u00eda dubidosa.."}
{"id": "89943", "revid": "89787", "url": "https://gl.wikipedia.org/wiki?curid=89943", "title": "Fernan do Lago", "text": "Fernan do Lago foi un xograr ou trobador galego do s\u00e9culo XIII.\nTraxectoria.\nAlg\u00fans investigadores soste\u00f1en que en realidade \u00e9Fernando Esqu\u00edo. No s\u00e9culo XIII hab\u00eda nobres co mesmo apelido na zona de Ferrol. O apelido pode indicar a s\u00faa procedencia no canto da s\u00faa li\u00f1axe como, por exemplo, Bernal de Bonaval ou Johan de Requeixo. Na s\u00faa cantiga menciona o santuario de Santa Mar\u00eda de Lago, podendo corresponder a unha localidade da comarca do Saln\u00e9s, a\u00ednda que existen varias localidades con ese top\u00f3nimo tanto en Galicia como en Portugal. Pola posici\u00f3n que ocupa nos cancioneiros o m\u00e1is probable \u00e9 que fose un xograr. Tam\u00e9n pola s\u00faa colocaci\u00f3n nos cancioneiros \u00e9 posible que estivese activo na \u00e9poca de Don Din\u00eds.\nObra.\nCons\u00e9rvase unha cantiga de amigo, pertencente ao subx\u00e9nero das cantigas de romar\u00eda."}
{"id": "89944", "revid": "5745317", "url": "https://gl.wikipedia.org/wiki?curid=89944", "title": "O Burgo, Lugo", "text": "San Vicente do Burgo \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 91 habitantes, deles 42 eran homes e 49 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006."}
{"id": "89945", "revid": "5745318", "url": "https://gl.wikipedia.org/wiki?curid=89945", "title": "Calde, Lugo", "text": "San Pedro de Calde \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 233 habitantes, deles 114 eran homes e 119 eran mulleres, o que sup\u00f3n unha diminuci\u00f3n de 4 habitante en relaci\u00f3n ao ano anterior, 2006."}
{"id": "89946", "revid": "69467", "url": "https://gl.wikipedia.org/wiki?curid=89946", "title": "Camoira, Lugo", "text": "Santo Estevo de Camoira \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 42 habitantes, deles 22 eran homes e 20 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006.\nXentilicio.\nO seu xentilicio \u00e9 camoirao."}
{"id": "89947", "revid": "5745320", "url": "https://gl.wikipedia.org/wiki?curid=89947", "title": "Carballido, Lugo", "text": "San Marti\u00f1o de Carballido \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 187 habitantes, deles 97 eran homes e 90 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006."}
{"id": "89948", "revid": "1131", "url": "https://gl.wikipedia.org/wiki?curid=89948", "title": "Fern\u00e1n P\u00e1ez de Talamancos", "text": "Fern\u00e1n P\u00e1ez de Talamancos ou Fernan Paez de Talamancos (tam\u00e9n, Fernando P\u00e1ez de Tamallancos e Fernan Pais de Tamalhancos) foi un trobador galego dos s\u00e9culos e .\nTraxectoria.\nNobre de Tamallancos, era se\u00f1or da casa e castelo de Vilamar\u00edn, que lle doara o rei Afonso VII e lle confirmara Fernando III. Foi alf\u00e9rez de Afonso IX e posteriormente tenente no antigo distrito de B\u00fabal e no Castelo de Alba. Tivo posesi\u00f3ns no Morrazo, en zonas do Mi\u00f1o ourens\u00e1n, as\u00ed como en zonas de Le\u00f3n. Estivo casado d\u00faas veces, a segunda con Teresa L\u00f3pez de Ulloa, pertencente \u00e1 familia dos Limia-Traba. Tivo catro fillos (d\u00faas mulleres do primeiro matrimonio e dous homes do segundo)\nObra.\nCons\u00e9rvanse oito obras, d\u00faas das cales son cantigas de amor, catro de escarnio e maldicir. As outras d\u00faas cantigas, co\u00f1ecidas como \u00abCom vossa gra\u00e7a, mia senhor\u00bb e \u00abNom sei doa que podesse\u00bb, son de dif\u00edcil catalogaci\u00f3n."}
{"id": "89949", "revid": "5745321", "url": "https://gl.wikipedia.org/wiki?curid=89949", "title": "Coeo, Lugo", "text": "San Vicente de Coeo \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 133 habitantes, deles 63 eran homes e 70 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006."}
{"id": "89950", "revid": "5863", "url": "https://gl.wikipedia.org/wiki?curid=89950", "title": "Coeses, Lugo", "text": "Santa Mar\u00eda Madanela de Coeses \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 243 habitantes (119 homes e 124 mulleres), tres menos ca en 2006."}
{"id": "89951", "revid": "5863", "url": "https://gl.wikipedia.org/wiki?curid=89951", "title": "Cu\u00ed\u00f1a, Lugo", "text": "Santalla de Cu\u00ed\u00f1a \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 119 habitantes, deles 62 eran homes e 57 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006."}
{"id": "89952", "revid": "23204", "url": "https://gl.wikipedia.org/wiki?curid=89952", "title": "Gondar, Lugo", "text": "Santa Mar\u00eda de Gondar \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 91 habitantes, deles 48 eran homes e 43 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006.\nToponimia.\nSegundo Nicandro Ares \"Gondar\" deriva do antrop\u00f3nimo g\u00f3tico que ser\u00eda o posuidor da vila."}
{"id": "89953", "revid": "23204", "url": "https://gl.wikipedia.org/wiki?curid=89953", "title": "Martin de Caldas", "text": "Martin de Caldas foi un xograr galego ou portugu\u00e9s do s\u00e9culo XIII.\nTraxectoria.\nXabier Ron Fern\u00e1ndez cre que o seu nome indica a procedencia do autor, do mesmo xeito que sucede con outros xograres da l\u00edrica galego-portuguesa. As\u00ed mesmo, atopou dous documentos pertencentes na catedral de Santiago de 1256 e 1264 que se refiren a un \"Martin Pelagii de Caldis\". Ant\u00f3nio Resende de Oliveira localizou un documento de 1258 en Barcelos no que figura o nome de \"Martim Pais de Caldas\". Xos\u00e9 Antonio Souto Cabo suxeriu que poder\u00eda ser natural de Caldas de Reis, por\u00e9n, debido \u00e1 cantidade de localidades que incl\u00faen o top\u00f3nimo \"Caldas\", tanto en Galicia como en Portugal, \u00e9 dif\u00edcil precisar a s\u00faa procedencia.\nObra.\n\u00c9 autor de sete cantigas de amigo sobre temas t\u00f3picos, recollidas no Cancioneiro da Biblioteca Nacional de Portugal e no Cancioneiro da Biblioteca Vaticana."}
{"id": "89954", "revid": "5745335", "url": "https://gl.wikipedia.org/wiki?curid=89954", "title": "Labio, Lugo", "text": "San Pedro de Labio \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 97 habitantes (50 homes e 47 mulleres), 4 menos ca en 2006.\nAs festas parroquiais te\u00f1en lugar a primeira fin de semana de maio."}
{"id": "89955", "revid": "104169", "url": "https://gl.wikipedia.org/wiki?curid=89955", "title": "Martin Campina", "text": "Martin Campina \u00e9 un xograr galego ou portugu\u00e9s do s\u00e9culo XIII.\nTraxectoria.\nNon se conservan datos biogr\u00e1ficos, as s\u00faas 2 cantigas tampouco conte\u00f1en alusi\u00f3ns biogr\u00e1ficas nin xeogr\u00e1ficas para determinar a s\u00faa procedencia. Campina pode ser o seu apelido ou tam\u00e9n o seu lugar de procedencia, sendo un top\u00f3nimo existente tanto en Galicia como en Portugal. Puido estar activo entre 1240 e 1280.\nObra.\nCons\u00e9rvanse d\u00faas cantigas de amigo, recollidas no cancioneiro da Biblioteca Nacional de Lisboa e no cancioneiro da Biblioteca Vaticana."}
{"id": "89956", "revid": "98629", "url": "https://gl.wikipedia.org/wiki?curid=89956", "title": "Lamas, Lugo", "text": "Santalla de Lamas \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 110 habitantes, deles 50 eran homes e 60 eran mulleres, o que sup\u00f3n unha diminuci\u00f3n de 8 habitantes en relaci\u00f3n ao ano anterior, 2006.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "89957", "revid": "5745337", "url": "https://gl.wikipedia.org/wiki?curid=89957", "title": "Mazoi, Lugo", "text": "Santalla de Mazoi \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 87 habitantes, deles 43 eran homes e 44 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006."}
{"id": "89958", "revid": "5863", "url": "https://gl.wikipedia.org/wiki?curid=89958", "title": "Meil\u00e1n, Lugo", "text": "Santiago de Meil\u00e1n \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 369 habitantes, deles 180 eran homes e 189 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nCelebra as s\u00faas festas patronais o 25 de xullo (Santiago) e o 26 (Santa Ana)\nA igrexa parroquial foi declarada Ben de Interese Cultural (con id. RI-51-0004600) o 16 de febreiro do ano 1982."}
{"id": "89959", "revid": "85894", "url": "https://gl.wikipedia.org/wiki?curid=89959", "title": "Airas Paez", "text": "Airas Paez (tam\u00e9n Airas Pais) foi un xograr galego do s\u00e9culo XIII. \nTraxectoria.\nHai indicios de ser orixinario da provincia de Ourense debido a que nalgunha composici\u00f3n menciona \u00e1 ermida de Santa Mar\u00eda de Reza. Estivo activo na corte de Sancho IV. Segundo Ant\u00f3nio Resende de Oliveira, citando a Ram\u00f3n Men\u00e9ndez Pidal, tam\u00e9n estivo nas cortes de Navarra e na de Arag\u00f3n, xa nos primeiros anos do s\u00e9culo XIV.\nObra.\n\u00c9 autor de catro textos: d\u00faas cantigas de amor e d\u00faas cantigas de amigo, ambas pertencentes ao subx\u00e9nero de cantigas de romar\u00eda."}
{"id": "89960", "revid": "5745341", "url": "https://gl.wikipedia.org/wiki?curid=89960", "title": "Monte de Meda, Lugo", "text": "Santa Mar\u00eda Madanela de Monte de Meda \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 73 habitantes, deles 39 eran homes e 34 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006. \u00c9 lim\u00edtrofe coa parroquia hom\u00f3nima Monte de Meda, Gunt\u00edn."}
{"id": "89961", "revid": "5863", "url": "https://gl.wikipedia.org/wiki?curid=89961", "title": "Muxa, Lugo", "text": "Santa Mar\u00eda de Muxa \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 169 habitantes, deles 82 eran homes e 87 eran mulleres, o que sup\u00f3n unha diminuci\u00f3n de 8 habitantes en relaci\u00f3n ao ano anterior, 2006."}
{"id": "89962", "revid": "89787", "url": "https://gl.wikipedia.org/wiki?curid=89962", "title": "Johan de Requeixo", "text": "Johan de Requeixo (tam\u00e9n Xoh\u00e1n de Requeixo e Xo\u00e1n de Requeixo) foi un xograr galego de finais do s\u00e9culo XIII. Levan o seu nome un colexio e a biblioteca municipal de Chantada.\nExisten discrepancias sobre o lugar do seu nacemento, a\u00ednda que o seu nome e a s\u00faa obra conservada inducen a pensar que naceu na parroquia de Santiago de Requeixo. Antonio Rei Somoza sit\u00faao nunha concesi\u00f3n foral de 1247 que realiza o abade de Oseira ao seu favor. O escritor Xos\u00e9 Lois Garc\u00eda Fern\u00e1ndez sost\u00e9n que era un sacerdote da parroquia de Requeixo.\nNo 2004, grazas \u00e1 iniciativa da Asociaci\u00f3n Xoh\u00e1n de Requeixo, erix\u00edronse cinco mon\u00f3litos cos poemas conservados deste poeta medieval.\nObra.\n\u00c9 autor de cinco cantigas de amigo, todas cantigas de romer\u00eda, en torno ao santuario de monte Faro en Chantada."}
{"id": "89963", "revid": "1131", "url": "https://gl.wikipedia.org/wiki?curid=89963", "title": "Ombreiro, Lugo", "text": "San Marti\u00f1o de Ombreiro \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 144 habitantes, deles 74 eran homes e 70 eran mulleres, o que sup\u00f3n un aumento de 8 habitantes en relaci\u00f3n ao ano anterior, 2006.\nPatrimonio.\nAmais da igrexa parroquial na parroquia est\u00e1n os restos da torre de Riaz\u00f3n, declarada Ben de Interese Cultural (con id. RI-51-0008908) o 17 de outubro do ano 1994, e a capela de San Roque. Na Casa de Parada ou Casa de Gonday estaba establecida a familia de G\u00f3mez N\u00fa\u00f1ez de Gaioso Prado, e en 1817 Fernando VII concedeulle ao seu descendente Jos\u00e9 Mar\u00eda de Prado y Neira o marquesado de San Marti\u00f1o."}
{"id": "89964", "revid": "1131", "url": "https://gl.wikipedia.org/wiki?curid=89964", "title": "Orbazai, Lugo", "text": "San Miguel de Orbazai \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 245 habitantes (117 homes e 128 mulleres), un m\u00e1is ca en 2006.\nO top\u00f3nimo deriva de Awraba, unha tribo b\u00e9rber que se asentou aqu\u00ed trala invasi\u00f3n musulm\u00e1."}
{"id": "89965", "revid": "5863", "url": "https://gl.wikipedia.org/wiki?curid=89965", "title": "O Outeiro das Camoiras, Lugo", "text": "San Salvador do Outeiro das Camoiras \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 57 habitantes, deles 29 eran homes e 28 eran mulleres, o que sup\u00f3n un aumento de 1 habitante en relaci\u00f3n ao ano anterior, 2006."}
{"id": "89966", "revid": "25871", "url": "https://gl.wikipedia.org/wiki?curid=89966", "title": "Pedreda, Lugo", "text": "San Vicente de Pedreda \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 224 habitantes, deles 118 eran homes e 106 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006."}
{"id": "89967", "revid": "5745352", "url": "https://gl.wikipedia.org/wiki?curid=89967", "title": "P\u00edas, Lugo", "text": "San Vicente de P\u00edas \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 208 habitantes, deles 92 eran homes e 116 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006."}
{"id": "89968", "revid": "72012", "url": "https://gl.wikipedia.org/wiki?curid=89968", "title": "Pi\u00fagos, Lugo", "text": "Santiago de Pi\u00fagos \u00e9 unha parroquia do concello de Lugo na comarca de Lugo , na provincia de Lugo. No ano 2007 ti\u00f1a 344 habitantes, deles 164 eran homes e 180 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006.\nA nivel eclesi\u00e1stico, a parroquia pertence ao arciprestado dos Coutos de Lugo.\nToponimia.\nPi\u00fagos \u00e9 un top\u00f3nimo \u00fanico en Galicia. A presenza na documentaci\u00f3n medieval dunha \"uilla Pelucus\" en 964, fai pensar nunha orixe baseada na forma \"PIL\u016aCUS\", posiblemente un alcume derivado do termo latino \"PILUS\" (pelo ou cabelo), ao que se agrega o sufixo pexorativo \"-\u016aCUS\". Pilus foi, as\u00ed mesmo, un antrop\u00f3nimo prelatino rexistrado por Holder na antiga Lusitania."}
{"id": "89969", "revid": "5745356", "url": "https://gl.wikipedia.org/wiki?curid=89969", "title": "Poutomillos, Lugo", "text": "San Marti\u00f1o de Poutomillos \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 34 habitantes, deles 19 eran homes e 15 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006."}
{"id": "89970", "revid": "5745357", "url": "https://gl.wikipedia.org/wiki?curid=89970", "title": "Pr\u00f3galo, Lugo", "text": "Santiago de Pr\u00f3galo \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 23 habitantes, deles 14 eran homes e 9 eran mulleres, o que sup\u00f3n unha diminuci\u00f3n de 0 habitantes en relaci\u00f3n ao ano anterior, 2006.\nPatrimonio.\nA igrexa de Santiago de Pr\u00f3galo \u00e9 de estilo rom\u00e1nico rural, de planta rectangular dunha soa nave. A \u00e1bsida \u00e9 de \u00e9poca posterior. Ten un retablo maior do s\u00e9culo XVIII pintado segundo inscrici\u00f3n en 1787, con imaxes de Mar\u00eda e San Pedro do XIV de estilo rom\u00e1nico tard\u00edo, e un retablo lateral esquerdo do XVII."}
{"id": "89971", "revid": "5745358", "url": "https://gl.wikipedia.org/wiki?curid=89971", "title": "Recimil, Lugo", "text": "San Lourenzo de Recimil \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 130 habitantes, deles 62 eran homes e 68 eran mulleres, o que sup\u00f3n un aumento de 2 habitantes en relaci\u00f3n ao ano anterior, 2006."}
{"id": "89972", "revid": "5745360", "url": "https://gl.wikipedia.org/wiki?curid=89972", "title": "Ribas de Mi\u00f1o, Lugo", "text": "San Mamede de Ribas de Mi\u00f1o \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 122 habitantes, deles 64 eran homes e 58 eran mulleres, o que sup\u00f3n unha diminuci\u00f3n de 3 habitantes en relaci\u00f3n ao ano anterior, 2006."}
{"id": "89973", "revid": "5745362", "url": "https://gl.wikipedia.org/wiki?curid=89973", "title": "Rome\u00e1n, Lugo", "text": "San Pedro de Rome\u00e1n \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 91 habitantes, deles 45 eran homes e 46 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006."}
{"id": "89974", "revid": "5745363", "url": "https://gl.wikipedia.org/wiki?curid=89974", "title": "Rubi\u00e1s, Lugo", "text": "San Xillao de Rubi\u00e1s \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 135 habitantes, deles 72 eran homes e 63 eran mulleres, o que sup\u00f3n un aumento de 2 habitantes en relaci\u00f3n ao ano anterior, 2006.\nCaracter\u00edsticas.\nEst\u00e1 situado a oito quil\u00f3metros de Lugo pola estrada da Veiga. Conta cunha igrexa de estilo rom\u00e1nico, de planta rect\u00e1ngular cunha pequena cancela na entrada. Est\u00e1 situada na Vila de Abaixo. Amais, na parroquia hai un circu\u00edto de motocr\u00f3s que foi modificado varias veces."}
{"id": "89975", "revid": "5745366", "url": "https://gl.wikipedia.org/wiki?curid=89975", "title": "Saa, Lugo", "text": "Santiago de Saa \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 194 habitantes, deles 105 eran homes e 89 eran mulleres, o que sup\u00f3n unha diminuci\u00f3n de 8 habitantes en relaci\u00f3n ao ano anterior, 2006."}
{"id": "89977", "revid": "21809", "url": "https://gl.wikipedia.org/wiki?curid=89977", "title": "San Mamede dos Anxos, Lugo", "text": "San Mamede dos Anxos \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 129 habitantes (63 homes e 66 mulleres), doce m\u00e1is ca en 2006.\nO nome da parroquia procede de Mamede de Capadocia, m\u00e1rtir da Igrexa Cat\u00f3lica, do s\u00e9culo III, venerado o 17 de agosto.\nAs festas patronais cel\u00e9branse o primeiro domingo do mes de setembro na honra \u00e1 Virxe do Rosario.\nToponimia.\nEsta fregues\u00eda tivo o nome de San Mamede de Cucos, \"Sancti Mametis de Cucus\" anteriormente en documentos do s\u00e9culo XII."}
{"id": "89978", "revid": "5745371", "url": "https://gl.wikipedia.org/wiki?curid=89978", "title": "San Marti\u00f1o de Pi\u00f1eiro, Lugo", "text": "San Marti\u00f1o de Pi\u00f1eiro \u00e9 unha parroquia do concello de Lugo na comarca de Lugo , na provincia de Lugo. No ano 2007 ti\u00f1a 62 habitantes, deles 26 eran homes e 36 eran mulleres, o que sup\u00f3n un aumento de 3 habitantes en relaci\u00f3n ao ano anterior, 2006."}
{"id": "89979", "revid": "5745373", "url": "https://gl.wikipedia.org/wiki?curid=89979", "title": "San Pedro de Mera, Lugo", "text": "San Pedro de Mera \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 90 habitantes (44 homes e 46 mulleres), tres menos ca en 2006. Ten seis entidades de poboaci\u00f3n."}
{"id": "89980", "revid": "1131", "url": "https://gl.wikipedia.org/wiki?curid=89980", "title": "San Rom\u00e1n, Lugo", "text": "Santa Cristina de San Rom\u00e1n \u00e9 unha parroquia do concello de Lugo na comarca de Lugo, na provincia de Lugo. En 2007 ti\u00f1a 114 habitantes (55 homes e 59 mulleres), dous menos ca en 2006."}
{"id": "89981", "revid": "5863", "url": "https://gl.wikipedia.org/wiki?curid=89981", "title": "San Salvador de Muxa, Lugo", "text": "San Salvador de Muxa \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 382 habitantes, deles 194 eran homes e 188 eran mulleres, o que sup\u00f3n un aumento de 1 habitante en relaci\u00f3n ao ano anterior, 2006."}
{"id": "89982", "revid": "25871", "url": "https://gl.wikipedia.org/wiki?curid=89982", "title": "San Xo\u00e1n de Pena, Lugo", "text": "San Xo\u00e1n de Pena \u00e9 unha parroquia do concello de Lugo, na provincia de Lugo. En 2007 ti\u00f1a 243 habitantes (113 homes e 130 mulleres), 4 menos ca no ano anterior.\nPatrimonio.\nA actual igrexa parroquia data de 1872, sendo ampliada a mediados do s\u00e9culo XX. Ten planta rectangular cunha soa nave, presbiterio m\u00e1is reducido que a nave e sancrist\u00eda no testeiro. De aparello de perpia\u00f1o recebo de branco e cuberta de lousa a d\u00faas augas en nave e a catro en presbiterio. Espadana con dous ocos e d\u00faas camp\u00e1s. No interior ten o retablo maior neog\u00f3tico e outro lateral renacentista. Conserva varias pezas procedentes da vella igrexa, como un capitel de m\u00e1rmore tardorromano que fai de p\u00eda de auga bendita e outras pezas de m\u00e1rmore.\nO templo primitivo aparece citado en documentaci\u00f3n da catedral de Lugo, e situ\u00e1base no lugar da Eirexe, sobre un gran desnivel. Nas inmediaci\u00f3ns existe un pequeno abrigo que fai un sa\u00ednte da pena, onde segundo a tradici\u00f3n apareceu unha imaxe de Xo\u00e1n o Bautista. Do primeiro templo apenas se conservan restos pero debeu ser de bastante importancia, pois os elementos que se conservan son diferentes pezas de m\u00e1rmore azul do Incio, datadas cara aos s\u00e9culos V-VIII, o que indica que foi unha igrexa importante polo enorme custo de traer pedras de m\u00e1rmore dende tan lonxe.\nO xacemento foi escavado parcialmente na d\u00e9cada de 1970 por un grupo dirixido polo mestre Ricardo L\u00f3pez Pacho, do concurso de TVE \"Misi\u00f3n Rescate\". Ach\u00e1ronse un capitel de pencas, unha base, unha imposta e tellas, todos eles desaparecidos. Por\u00e9n, d\u00faas foron identificadas case con toda seguridade como procedentes de San Xo\u00e1n de Pena: un capitel tardorrom\u00e1nico de granito do Museo Diocesano de Lugo, que funcionou como base dunha cruz de madeira, e imposta marm\u00f3rea tardorromana do Museo Provincial de Lugo. Na escavaci\u00f3n achouse tam\u00e9n unha \u00e1bsida de planta de ferradura escavada na pena aproximadamente dos s\u00e9culos VIII-X.\nNa parroquia tam\u00e9n existen os restos dun poboado castrexo bastante arrasado polas labores agr\u00edcolas que a\u00ednda se realizan nel e no que apareceron varios mu\u00ed\u00f1os de man.\nNa parroquia existiron ata o s\u00e9culo XVIII d\u00faas capelas, unha dedicada a Santa Helena e outra dedicada a San Antonio, probablemente en Nadela.\nNo lugar de Nadela, antes co\u00f1ecido como Monte de San Antonio, o d\u00eda 6 de xaneiro de 1809 as tropas francesas a cargo de Soult e Ney bateron os ingleses a mando de Sir Moore, retir\u00e1ndose estas o d\u00eda 8 \u00e1 Coru\u00f1a.\nCel\u00e9branse feiras no lugar de Nadela os d\u00edas 15 e pen\u00faltimo d\u00eda de cada mes. As festas patronais na honra a San Xo\u00e1n Bautista e \u00e1 Virxe do Carme te\u00f1en lugar a primeira fin de semana de xullo."}
{"id": "89983", "revid": "5745020", "url": "https://gl.wikipedia.org/wiki?curid=89983", "title": "San Xo\u00e1n do Alto, Lugo", "text": "San Xo\u00e1n do Alto \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 158 habitantes, deles 80 eran homes e 78 eran mulleres, o que sup\u00f3n unha diminuci\u00f3n de 0 habitantes en relaci\u00f3n ao ano anterior, 2006."}
{"id": "89984", "revid": "5745328", "url": "https://gl.wikipedia.org/wiki?curid=89984", "title": "San Xo\u00e1n do Campo, Lugo", "text": "San Xo\u00e1n do Campo \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 260 habitantes, deles 136 eran homes e 124 eran mulleres, o que sup\u00f3n unha diminuci\u00f3n de 12 habitantes en relaci\u00f3n ao ano anterior, 2006."}
{"id": "89985", "revid": "5745505", "url": "https://gl.wikipedia.org/wiki?curid=89985", "title": "Santa Comba, Lugo", "text": "San Pedro de Santa Comba \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 265 habitantes, deles 129 eran homes e 136 eran mulleres, o que sup\u00f3n unha diminuci\u00f3n de 7 habitantes en relaci\u00f3n ao ano anterior, 2006."}
{"id": "89986", "revid": "5745019", "url": "https://gl.wikipedia.org/wiki?curid=89986", "title": "Santa Mar\u00eda de Alta, Lugo", "text": "Santa Mar\u00eda de Alta \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 130 habitantes, deles 65 eran homes e 65 eran mulleres, o que sup\u00f3n un aumento de 5 habitantes en relaci\u00f3n ao ano anterior, 2006."}
{"id": "89987", "revid": "5745471", "url": "https://gl.wikipedia.org/wiki?curid=89987", "title": "Santa Marta de Fix\u00f3s, Lugo", "text": "Santa Marta de Fix\u00f3s \u00e9 unha parroquia do concello de Lugo na comarca de Lugo , na provincia de Lugo. No ano 2007 ti\u00f1a 39 habitantes, deles 23 eran homes e 16 eran mulleres, o que sup\u00f3n unha diminuci\u00f3n de 1 habitante en relaci\u00f3n ao ano anterior, 2006."}
{"id": "89988", "revid": "25871", "url": "https://gl.wikipedia.org/wiki?curid=89988", "title": "Santalla de B\u00f3veda de Mera, Lugo", "text": "Santalla de B\u00f3veda de Mera \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 71 habitantes, deles 34 eran homes e 37 eran mulleres, o que sup\u00f3n unha diminuci\u00f3n de 2 habitantes en relaci\u00f3n ao ano anterior, 2006.\nPatrimonio.\nEntre o patrimonio arquitect\u00f3nico da parroquia destaca o templo de Santalla de B\u00f3veda, do s\u00e9culo IV."}
{"id": "89989", "revid": "5745331", "url": "https://gl.wikipedia.org/wiki?curid=89989", "title": "Santo Andr\u00e9 de Castro, Lugo", "text": "Santo Andr\u00e9 de Castro \u00e9 unha parroquia do concello de Lugo na comarca de Lugo, na provincia de Lugo. Segundo o IGE en 2011 ti\u00f1a 436 habitantes, deles 205 eran homes e 231 eran mulleres, o que sup\u00f3n un aumento en relaci\u00f3n ao ano 1999 cando ti\u00f1a 376 habitantes."}
{"id": "89990", "revid": "5745480", "url": "https://gl.wikipedia.org/wiki?curid=89990", "title": "So\u00f1ar, Lugo", "text": "San Pedro de So\u00f1ar \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 394 habitantes, deles 186 eran homes e 208 eran mulleres, o que sup\u00f3n unha diminuci\u00f3n de 5 habitantes en relaci\u00f3n ao ano anterior, 2006."}
{"id": "89991", "revid": "5745482", "url": "https://gl.wikipedia.org/wiki?curid=89991", "title": "Teixeiro, Lugo", "text": "Santa Mar\u00eda de Teixeiro \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 143 habitantes, deles 69 eran homes e 74 eran mulleres, o que sup\u00f3n unha diminuci\u00f3n de 10 habitantes en relaci\u00f3n ao ano anterior, 2006."}
{"id": "89992", "revid": "5745830", "url": "https://gl.wikipedia.org/wiki?curid=89992", "title": "Tirimol, Lugo", "text": "San Xo\u00e1n de Tirimol \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 362 habitantes (183 homes e 179 mulleres), un menos ca en 2006."}
{"id": "89993", "revid": "5745831", "url": "https://gl.wikipedia.org/wiki?curid=89993", "title": "Torible, Lugo", "text": "Santa Mari\u00f1a de Torible \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 27 habitantes, deles 13 eran homes e 14 eran mulleres, o que sup\u00f3n un aumento de 1 habitante en relaci\u00f3n ao ano anterior, 2006."}
{"id": "89994", "revid": "5745832", "url": "https://gl.wikipedia.org/wiki?curid=89994", "title": "O Veral, Lugo", "text": "San Vicente do Veral \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 163 habitantes, deles 74 eran homes e 89 eran mulleres, o que sup\u00f3n un aumento de 2 habitantes en relaci\u00f3n ao ano anterior, 2006."}
{"id": "89995", "revid": "5745833", "url": "https://gl.wikipedia.org/wiki?curid=89995", "title": "Vilach\u00e1 de Mera, Lugo", "text": "San Xillao de Vilach\u00e1 de Mera \u00e9 unha parroquia do concello de Lugo na comarca de Lugo, na provincia de Lugo. No ano 2007 ti\u00f1a 81 habitantes, deles 38 eran homes e 43 eran mulleres, o que sup\u00f3n unha diminuci\u00f3n de 4 habitantes en relaci\u00f3n ao ano anterior, 2006."}
{"id": "89997", "revid": "85894", "url": "https://gl.wikipedia.org/wiki?curid=89997", "title": "Tom\u00e1s Taveira", "text": "Tom\u00e1s Taveira, nado en Lisboa en 1938, \u00e9 un arquitecto portugu\u00e9s.\nTraxectoria.\nFormouse na Escola Superior de Belas Artes de Lisboa e no Instituto de Tecnolox\u00eda de Massachusetts (MIT) nos EUA. Segue o estilo posmoderno, con edificios espellados e elementos xeom\u00e9tricos de cores rechamantes. Dese\u00f1ou tres edificios da Eurocopa 2004."}
{"id": "89998", "revid": "23204", "url": "https://gl.wikipedia.org/wiki?curid=89998", "title": "Gon\u00e7alo Byrne", "text": "Gon\u00e7alo Byrne, nado en Alcoba\u00e7a en 1941, \u00e9 un arquitecto portugu\u00e9s.\nTraxectoria.\nGon\u00e7alo Sousa Byrne diplomouse en Arquitectura na Escola Superior de Belas Artes de Lisboa en 1968. Foi profesor convidado en Italia, Austria, Espa\u00f1a, Su\u00edza, Estados Unidos e Portugal. Dende 1992 \u00e9 Profesor Catedr\u00e1tico convidado no Departamento de Arquitectura da Facultade de Ciencias e Tecnolox\u00eda da Universidade de Co\u00edmbra.\nDo seu vasto curr\u00edculo, constan decenas de obras, en Portugal e no estranxeiro, inclu\u00edndo renovaci\u00f3ns e equipamentos urbanos, laboratorios e universidades.\nRecibiu o Premio Nacional de Arquitectura en 1988 e 1993, a Medalla de Ouro 2000 da Academia de Arquitectura de Francia e o \"Premio Valmor 2000\"\nAutor dunha importante obra, varias veces premiada a nivel nacional e internacional. A s\u00faa produci\u00f3n ten mostrado particular relevo nos planos patrimonial e cultural.\nProfesor catedr\u00e1tico, convidado en Portugal e no estranxeiro, no ano 2005 recibiu o t\u00edtulo Honoris Causa pola Facultade de Arquitectura da Universidade T\u00e9cnica de Lisboa, e foi condecorado polo Presidente da R\u00e9publica coa Grande Ordem de Santiago da Espada.\nDa s\u00faa obra, diversificada en termos de escala, de tema e de programa, dest\u00e1canse como exemplo a recente intervenci\u00f3n no Mosteiro de Alcoba\u00e7a e \u00e1rea envolvente, o edificio da Sede do Goberno da Provincia do Brabante Flamengo en Lovaina ([[B\u00e9lxica])], a torre de control de Tr\u00e1fico Mar\u00edtimo da APL en [[Lisboa]], Teatro de [[Faro, Algarve|Faro]] (\"Teatro das Figuras\"), no [[Algarve]], e o [[Museo Nacional Machado de Castro]], en [[Co\u00edmbra]].\nNa \u00e1rea do planeamento urbano realiza, entre outros, os Planos de Pormenor para a \u00e1rea envolvente ao [[Palacio Nacional da Ajuda]], en [[Lisboa]], para a Alta Universitaria, en [[Co\u00edmbra]], para a Cava de Viriato, no eido do Programa Polis, en [[Viseu, Portugal|Viseu]], as\u00ed como o Plano da Vila de [[Trancoso]], no eido do Programa das Aldeias Hist\u00f3ricas de Portugal.\n\u00daltimos anos.\nDesenvolve actualmente proxectos significativos tales como o da Pousada de Estoi, no Algarve, a Pousada de [[Viseu, Portugal|Viseu]], Complexo Imobiliario Estoril-Sol, Complexo Imobiliario \u201cJade\u201d en Lisboa, Novo Laboratorio Central da EPAL, en [[Lisboa]], e diversas moradias no Resort Bom Sucesso en [[\u00d3bidos, Portugal|\u00d3bidos]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Arquitectos de Portugal do s\u00e9culo XX|Byrne]]\n[[Categor\u00eda:Nados no distrito de Leiria]]\n[[Categor\u00eda:Alumnos da Escola Superior de Belas Artes de Lisboa]]"}
{"id": "89999", "revid": "88628", "url": "https://gl.wikipedia.org/wiki?curid=89999", "title": "Eduardo Souto de Moura", "text": "Eduardo Souto de Moura (nado no Porto, 25 de xullo de 1952) \u00e9 un arquitecto portugu\u00e9s cuxo traballo est\u00e1 estreitamente vencellado ao dos tam\u00e9n portugueses \u00c1lvaro Siza e Fernando T\u00e1vora, quen son os seus mentores.\nSouto de Moura licenciouse en arquitectura na Escola Superior de Belas Artes do Porto en 1980, onde foi profesor de 1981 a 1991. Foi profesor convidado nas universidades de Par\u00eds-Belville, Harvard, Dubl\u00edn, Navarra, Z\u00faric e Lausana. Trala colaboraci\u00f3n no estudio de \u00c1lvaro Siza entre 1974 e 1979, estableceu un despacho profesional de seu no Porto en 1980.\nReferencias arquitect\u00f3nicas.\nComo principais trazos da s\u00faa arquitectura destacan o rigor e a precisi\u00f3n nas formas, as\u00ed como unha profunda sensibilidade cara ao contexto. Do mesmo xeito que outros arquitectos portugueses, como \u00c1lvaro Siza, Souto de Moura preoc\u00fapase moito pola contorna f\u00edsica que cingue as s\u00faas obras. As\u00ed mesmo, coida os detalles e a selecci\u00f3n dos materiais, conxugando moi ben formig\u00f3n, pedra, madeira e aluminio. Ad\u00f3itase consideralo como un representante da arquitectura org\u00e1nica."}
{"id": "90000", "revid": "23204", "url": "https://gl.wikipedia.org/wiki?curid=90000", "title": "Almada Negreiros", "text": "Jos\u00e9 Sobral de Almada Negreiros, nado en Trindade (San Tom\u00e9) o 7 de abril de 1893 e finado en Lisboa o 15 de xu\u00f1o de 1970, foi un artista multidisciplinar, pintor, escritor, poeta, ensa\u00edsta, dramaturgo e novelista portugu\u00e9s vinculado ao grupo modernista ou vangardista. Tam\u00e9n foi un dos principais colaboradores da revista \"Orpheu\".\nTraxectoria.\nAlmada Negreiros naceu na Ro\u00e7a da Saudade, fregues\u00eda da Trindade, San Tom\u00e9 e Pr\u00edncipe, o 7 de abril de 1893. Foi o primeiro fillo de Ant\u00f3nio Lobo de Almada Negreiros, tenente de cabalar\u00eda natural de Aljustrel, administrador do Concello de San Tom\u00e9, e da s\u00faa muller Elvira Sobral de Almada Negreiros, unha mestiza con fortuna paterna natural desa illa e que morreu en 1896. Os primeiros anos da s\u00faa infancia pasounos en San Tom\u00e9. En 1900 o seu pai foi nomeado encarregado do Pabill\u00f3n das Colonias na Exposici\u00f3n Universal de Par\u00eds; Almada e o seu irm\u00e1n Ant\u00f3nio foron internados no Colexio Xesu\u00edta de Campolide, Lisboa, onde estar\u00e1n ata 1910, despois de que en outubro de 1910 coa revoluci\u00f3n republicana a escola foi pechada e Almada entrou na Escola Internacional, tam\u00e9n en Lisboa.\nEn 1913 tivo a s\u00faa primeira exposici\u00f3n individual, mostrando 90 debuxos. En 1915, xunto con Fernando Pessoa e M\u00e1rio de S\u00e1-Carneiro, publicou poemas e textos no \"Orpheu\" revista art\u00edstica, que introduciu a arte e literatura vangardista en Portugal. Este ano mesmo Almada Negreiros escribiu o famoso \"Manifesto Anti-Dantas\" e por extensi\u00f3n, un humor\u00edstico ataque contra o m\u00e1is tradicional e burgu\u00e9s da xeraci\u00f3n m\u00e1is vella. De 1915 \u00e9 \"O Sonho da Rosa,\" .\nEn 1917, co obxectivo de presentar ao p\u00fablico portugu\u00e9s a est\u00e9tica Futurista, Almada Negreiros publicou, xunto con Santa-Rita Pintor, a revista Portugal Futurista, escribindo o \"Ultim\u00e1tum Futurista\", (\"Ultim\u00e1tum Futurista \u00e1s xeraci\u00f3ns portuguesas do s\u00e9culo \"). Promoveu unha conferencia, \"Sess\u00e3o Futurista\".\nEntre os anos 1918 e 1920 viviu en Par\u00eds. Para axudarse traballou como bailar\u00edn e como obreiro nunha f\u00e1brica. En 1920 regresou a Lisboa. En 1925 produciu d\u00faas pinturas para o famoso caf\u00e9 en Lisboa, A Brasileira. En 1927 foi a Madrid onde escribiu para varias publicaci\u00f3ns espa\u00f1olas, inclu\u00eddas \"Cronica\" e \"La Farsa\". Neste tempo mesmo escribiu \"El Uno, trag\u00e9dia de la Unidad\".\nXa en Portugal, nos anos seguintes a s\u00faa produci\u00f3n art\u00edstica foi moi abundante convert\u00e9ndose nun artista clave no vangardismo portugu\u00e9s, influ\u00eddo polo Cubismo e, principalmente, polo Futurismo. A s\u00faa funci\u00f3n durante o r\u00e9xime autoritario de Ant\u00f3nio de Oliveira Salazar foi a\u00ednda as\u00ed ambigua, actuando como un artista (facendo murais p\u00fablicos, pinturas ou carteis de propaganda) e un provocativo cr\u00edtico da sociedade portuguesa do seu tempo.\nEn 1934 casou coa pintora Sarah Afonso (13 de maio de 1899 -14 de decembro de 1983). En 1934 a parella tivo o seu fillo \u00fanico, Jos\u00e9 Afonso de Almada Negreiros.\nFoi tam\u00e9n un actor e un bailar\u00edn, entendendo que todas as formas de arte est\u00e1n intimamente enlazadas.\nProxecci\u00f3n.\nAlmada Negreiros \u00e9 unha figura destacada no panorama art\u00edstico portugu\u00e9s do s\u00e9culo XX. Esencialmente autodidacta (non frecuentou ningunha escola de ensino art\u00edstico), a s\u00faa precocidade levouno a dedicarse desde moi mozo ao dese\u00f1o de humor. Mais a notoriedade que adquiriu no inicio de carreira pr\u00e9ndese por enriba de todo coa escrita, interventiva ou literaria. Almada tivo un papel particularmente activo na primeira vangarda modernista, con importante contribuci\u00f3n para a din\u00e1mica do grupo ligado \u00e1 \"Revista Orpheu\", sendo a s\u00faa acci\u00f3n determinante para que esa publicaci\u00f3n non se restrinxise \u00e1 \u00e1rea das letras. Aguerrido, pol\u00e9mico, asumiu un papel central na din\u00e1mica do futurismo en Portugal: \"Se \u00e1 introversi\u00f3n de Fernando Pessoa se debe o hero\u00edsmo da realizaci\u00f3n solitaria da gran obra que hoxe se reco\u00f1ece, ao activismo de Almada d\u00e9bese a vibraci\u00f3n espectacular do \u00abfuturismo\u00bb portugu\u00e9s e doutras oportunas intervenci\u00f3ns p\u00fablicas, en que era preciso dar a cara\".\nMais a intervenci\u00f3n p\u00fablica de Almada e a s\u00faa obra non marcaron s\u00f3 o primeiro cuarto do s\u00e9culo XX. Ao contrario de compa\u00f1eiros pr\u00f3ximos como Amadeo de Souza-Cardoso e Santa-Rita, ambos mortos en 1918, a s\u00faa acci\u00f3n prolongouse ao longo de varias d\u00e9cadas, sobrep\u00f3ndose \u00e1 da segunda e terceira xeraci\u00f3n de vangardistas. A contundencia das s\u00faas intervenci\u00f3ns iniciais ir\u00eda despois abrandar, cedendo o lugar a unha actitude m\u00e1is l\u00edrica e construtiva que abriu cami\u00f1o para a s\u00faa obra pl\u00e1stica e literaria da madureza. Eduardo Louren\u00e7o escribe: \"Estra\u00f1o arco de vida e arte o que une Almada \u00abFuturista e todo\u00bb, Narciso do Exipto da provocante xuventude, ao mago herm\u00e9tico correcto de encontrar os anos 40, \u00aba chave\u00bb de si e do mundo no \u00abn\u00famero imanente do universo\u00bb\".\nAlmada \u00e9 tam\u00e9n un caso particular no modo como se posicionou en termos de carreira art\u00edstica. Estivo en Par\u00eds, como case todos os demandantes a artista ent\u00f3n fac\u00edan, mais f\u00edxoo desfasado dos compa\u00f1eiros de xeraci\u00f3n e por un per\u00edodo curto, sen verdadeiramente se inserir co medio art\u00edstico parisiense. E se Par\u00eds foi para el pouco m\u00e1is do que un punto de paso, a s\u00faa segunda permanencia no estranxeiro revelouse a\u00ednda m\u00e1is at\u00edpica. Residiu en Madrid durante varios anos e o seu regreso ficou asociado \u00e1 decisi\u00f3n de se centrar definitiva e exclusivamente en Portugal.\nAo longo da vida traballou nunha enorme diversidade de \u00e1reas e medios de expresi\u00f3n, dese\u00f1o e pintura, ensaio, novela, poes\u00eda, dramaturxia, at\u00e9 o bailado, que Fernando de Azevedo clasifica de \"fulgurante dispersi\u00f3n\". Sen se fixar nun dominio \u00fanico e preciso, o que emerxe \u00e9 sobre todo a imaxe do artista total, inclasific\u00e1bel, onde o todo supera a suma das partes. Tam\u00e9n neste aspeto Almada se diferencia dos seus pares m\u00e1is not\u00e1beis, Amadeo de Souza-Cardoso e Fernando Persoa, cuxa concentraci\u00f3n nun territorio \u00fanico, exclusivo, foi condici\u00f3n necesaria \u00e1 realizaci\u00f3n das obras m\u00e1ximas que nos deixaron como legado.\nPersonalidade incontorn\u00e1bel, a inserci\u00f3n de Almada Negreiros na vida e na cultura nacionais \u00e9 extremamente complexa; segundo Jos\u00e9 Augusto Fran\u00e7a, del fica sobre todo a imaxe de \"portugu\u00e9s sen mestre\" e, tam\u00e9n, traxicamente, \"sen disc\u00edpulos\"."}
{"id": "90003", "revid": "89787", "url": "https://gl.wikipedia.org/wiki?curid=90003", "title": "Romar\u00eda da tortilla de Laro", "text": "A Romar\u00eda da Tortilla \u00e9 unha festa gastron\u00f3mica na que se exalta a tortilla de patacas. No ano 2013, foi declarada festa de interese tur\u00edstico.\nTen lugar cada ano na parroquia de Laro no concello de Silleda. Cel\u00e9brase o venres da primeira fin de semana de agosto desde 1989. A Romar\u00eda \u00e9 moi popular pola zona da comarca do Deza e arredores, e re\u00fane ao redor de 10.000 persoas todos os anos\nOrganizaci\u00f3n.\nA noite da romar\u00eda empeza sobre as 8 do ser\u00e1n, momento no que a asistencia de xente \u00e9 xa moi elevada. Horas m\u00e1is tarde ten lugar o preg\u00f3n, a cargo dun persoeiro. Rematado o discurso de exaltaci\u00f3n do produto, comezan as distintas charangas e grupos musicais e percorrer metodicamente a carballeira, enchendo de son cada un dos seus recunchos.\nComo ven sendo habitual dende fai anos, os veci\u00f1os da parroquia elaboran tortillas, o mesmo d\u00eda da romar\u00eda, e logo rep\u00e1rtense entre os asistentes. A comisi\u00f3n de festas pon a disposici\u00f3n do p\u00fablico a carballeira, onde cada quen instala a s\u00faa mesa para cear. O vi\u00f1o \u00e9 gratu\u00edto, ped\u00edndose como \u00fanico requisito que se colabore coa festa mercando unha xarra co logotipo da edici\u00f3n da romar\u00eda.\nExiste un servizo de autobuses, con sa\u00edda e retorno dende varios puntos."}
{"id": "90004", "revid": "98629", "url": "https://gl.wikipedia.org/wiki?curid=90004", "title": "Great Bernera", "text": "A Illa de Great Bernera (en ga\u00e9lico escoc\u00e9s Bearnaraigh M\u00f2r), a mi\u00fado co\u00f1ecida como Bernera \u00e9 unha illa do arquip\u00e9lago das H\u00e9bridas, na costa occidental de Escocia. Cunha superficie de pouco m\u00e1is de 21 km\u00b2, \u00e9 a trix\u00e9simo cuarta m\u00e1is grande da illas escocesas.\nGran Bernera at\u00f3pase en Loch Roag na costa noroeste da Lewis e est\u00e1 unida a ela por unha ponte constru\u00edda en 1953. O principal asentamento da illa \u00e9 Breaclete (Ga\u00e9lico Irland\u00e9s:\"Breacleit\") .\nA illa, baixo o nome de \"Borva\", foi o escenario de \"Unha princesa de Thule\"(1873) polo novelista escoc\u00e9s William Black. A novela \u00e9 notable polas s\u00faas descrici\u00f3ns das paisaxes locais.\nHistoria.\nO nome da illa \u00e9 de orixe n\u00f3rdica como moitos outros nomes do distrito, o que implica un gran asentamento n\u00f3rdico.\nO nome m\u00e1is com\u00fan en Gran Bernera \u00e9 MacDonald (MacDh\u00f2mhnaill ou D\u00f2mhnallach), \ne estes dise que son descendentes dun vixilante da Macaulays of Uig, quen deu o seu \n\u00e1 illa a cambio dos seus servizos.\nDesde 1962, a illa \u00e9 propiedade de Robin de la Lanne-Mirrlees, quen \u00e9 reco\u00f1ecido como se\u00f1or de Bernera. El ten unha casa e unha granxa de peixes en Kirkibost.\nXeograf\u00eda e xeolox\u00eda.\nA illa ten aproximadamente 8\u00a0km de longo por 3\u00a0km de ancho. Existen numerosas estanques de auga doce como o lago Barabhat, Loch Breacleit e Loch Niosabhat. O punto m\u00e1is alto alcanza 87 m..\nGran Bernera acolle numerosas especies de aves mari\u00f1as, inclu\u00edndo gaivotas, aves zancudas e patos como o Goldeneye.\nEconom\u00eda e infraestruturas.\nA poboaci\u00f3n de Gran Bernera depende principalmente da pesca de lagostas, pequenas explotaci\u00f3ns agr\u00edcolas e o turismo. F\u00e9rtiles pastos, machair, permiten o pastoreo de ovellas e gando. A\u00ednda hai alg\u00fans tecedores, pero esta xa non \u00e9 das principais industrias. Breacleit \u00e9 o fogar dun pequeno museo, da escola, dunha oficina de correos, igrexa, centro social con cafeter\u00eda, gasolineira, estaci\u00f3n de bombeiros e do doutor en cirurx\u00eda.\nAs comunicaci\u00f3ns melloraron moito durante o s\u00e9culo 20. O primeiro tel\u00e9fono foi instalado en Lewis en 1897 e pobos dos arredores foron conectados aos poucos. A ponte cara \u00e1 illa de Lewis foi constru\u00eddo en 1953. Dise que \u00e9 o primeiro de concreto pre-tensado en Europa. Foi constru\u00edda logo de que os insulares ameazaron con dinamitar a monta\u00f1a para crear unha calzada da s\u00faa propia creaci\u00f3n.\nEn 2003 os residentes da illa estaban considerando un estudo de viabilidade para mercar \u00e1 illa en propiedade, un proceso que se completou con \u00e9xito polos insulares de Gigha e Eigg. Con todo, o se\u00f1or \u00e9 aparentemente popular a nivel local e dixo que est\u00e1 disposto a vender."}
{"id": "90005", "revid": "22570", "url": "https://gl.wikipedia.org/wiki?curid=90005", "title": "Festa do lac\u00f3n de Silleda", "text": "A festa do lac\u00f3n \u00e9 unha festa gastron\u00f3mica que se celebra na parroquia de Silleda, no concello do mesmo nome, todos os anos a mediados do mes de xullo coincidindo coas festas do ver\u00e1n da vila.\nNa Praza da Feira Vella re\u00fanense \u00f3 redor de 1.500 persoas, edici\u00f3n tras edici\u00f3n, para degustar os lac\u00f3ns asados con vi\u00f1o."}
{"id": "90006", "revid": "5863", "url": "https://gl.wikipedia.org/wiki?curid=90006", "title": "Feira do bonito de Burela", "text": "A Feira do Bonito \u00e9 unha festa gastron\u00f3mica que se celebra no porto de Burela o primeiro s\u00e1bado de agosto, coincidindo co ecuador da costeira, desde 1985. Est\u00e1 declarada Festa de interese tur\u00edstico de Galicia.\nOrganizada desde as s\u00faas orixes pola Asociaci\u00f3n Cultural Ledicia, nela colaboran distintos organismos como a Confrar\u00eda de Pescadores San Xo\u00e1n Bautista ou ABSA. Para promocionar o bonito do norte, rep\u00e1rtese este t\u00fanido coci\u00f1ado segundo distintas especialidades, \u00e1 grella, cocido e en empanada aos asistentes."}
{"id": "90007", "revid": "56817", "url": "https://gl.wikipedia.org/wiki?curid=90007", "title": "Festa da paella de Cortegada", "text": "A festa da paella de Cortegada \u00e9 unha festa gastron\u00f3mica que se celebra todos os anos dende o ano 2000 na parroquia de Cortegada, no concello de Silleda na provincia de Pontevedra.\nNo campo da festa da vila re\u00fanense todos os anos para degustar a xa famosa paella m\u00e1is de 1.600 persoas. A paella elab\u00f3rase con m\u00e1is de 1.000\u00a0kg de ingredientes, entre arroz, polo, mexill\u00f3ns, tomate, fabas..."}
{"id": "90008", "revid": "1131", "url": "https://gl.wikipedia.org/wiki?curid=90008", "title": "Festa da carne ao caldeiro de Pi\u00f1eiro", "text": "A festa da carne ao caldeiro de Pi\u00f1eiro foi unha festa gastron\u00f3mica na que se exaltou a carne ao caldeiro, un prato t\u00edpico galego.\nCel\u00e9brase na parroquia de Pi\u00f1eiro no concello de Silleda no mes de marzo ou abril dende o ano 2002. Calc\u00falase que asisten arredor de 1.200 persoas."}
{"id": "90010", "revid": "1131", "url": "https://gl.wikipedia.org/wiki?curid=90010", "title": "Fervenza do Toxa", "text": "A fervenza do Toxa \u00e9 un salto de auga situado na parroquia de Pazos, no concello de Silleda, na provincia de Pontevedra. O r\u00edo que provoca a fervenza \u00e9 o r\u00edo Toxa, o cal verte as s\u00faas augas por un desnivel de m\u00e1is de 60 metros. A fervenza, xunto co mosteiro de Carboeiro, est\u00e1n situados nunha paraxe natural de gran valor paisax\u00edstico na comarca do Deza, ligados aos cursos fluviais dos r\u00edos Deza, Li\u00f1ares, Ulla e Arnego.\nFlora e fauna.\nA flora que se atopa nesta paraxe d\u00e9bese a confluencia dos dous tipos de clima de Galicia, o oce\u00e1nico ou atl\u00e1ntico e o mediterr\u00e1neo. Deste xeito, podemos atopar moita diversidade, entre a que se atopan carballos, abeleiras, bidueiros, sobreiras, aci\u00f1eiras, salgueiros, loureiros ou \u00e9rbedos.\nA fauna que se localiza aqu\u00ed \u00e9 maioritariamente a que se atopa ligada aos cursos fluviais. Refer\u00edmonos por tanto a especies como a londra, o marti\u00f1o peixeiro, o merlo acu\u00e1tico, o teixugo, a xeneta e a donicela, entre outros. Tam\u00e9n se poden atopar agochados nas cornixas gran\u00edticas de elevada pendente, animais de importancia ecol\u00f3xica como o corvo ou o falc\u00f3n peregrino. Entre os peixes p\u00f3dese destacar a gran cantidade de troitas que se poden ver nos cursos fluviais da bisbarra, que propician unha alta densidade de pescadores de cana.\nXeolox\u00eda.\nNesta zona at\u00f3pase unha gran heteroxeneidade xeol\u00f3xica, de modo que alternan granitos e gneises con lousas ademais doutras explotaci\u00f3ns mineiras como as de volframio e esta\u00f1o en Fontao.\nElementos de interese na zona.\nO monumento que m\u00e1is destaca na bisbarra \u00e9 o mosteiro de San Lourenzo de Carboeiro, fundado no s\u00e9culo X polos condes de Deza. Outro das pezas que se poden visitar \u00e9 a igrexa de Breixa que, a\u00ednda que o seu aspecto externo non \u00e9 excesivamente atractivo, no seu interior p\u00f3dese observar a s\u00faa \u00e1bsida e a ornamentaci\u00f3n dos seus capiteis. Nesta bisbarra at\u00f3panse a\u00ednda restos da s\u00faa romanizaci\u00f3n que se materializan nas calzadas, minas ou pontes como a de Merza. Outro monumento \u00e9 a ponte medieval de Taboada, pola que pasan os peregrinos que realizan a V\u00eda da Prata.\nNos arredores deste salto de auga podemos atopar ademais un bosque de ribeira que, debido \u00e1 suavidade do clima e \u00e1 elevada humidade ambiental, pos\u00fae unha gran cantidade de fungos e liques. Preto deste lugar tam\u00e9n podemos ver a lagoa Sacra de Olives, que preside o val do r\u00edo Curantes ou a pequena fervenza do Bico de Curantes, preto da Pena do Foxo. No curso baixo do Arnego, antes de desembocar no Ulla, local\u00edzanse pequenas pero important\u00edsimas manchas de sobreira, a maior\u00eda delas para a obtenci\u00f3n de cortiza.\nAcceso.\nP\u00f3dese acceder dende a estrada N-525 Zamora-Santiago, tendo que coller o desv\u00edo na Bandeira pola comarcal PO-204, at\u00e9 Pazos, preto de Merza.\nInformaci\u00f3n.\nP\u00f3dese pedir informaci\u00f3n sobre a zona no Servizo de Medio Ambiente Natural de Pontevedra, no Concello de Silleda e no Concello da Vila de Cruces."}
{"id": "90012", "revid": "23204", "url": "https://gl.wikipedia.org/wiki?curid=90012", "title": "Nicole Le Douarin", "text": "Nicole Le Douarin, nada en Lorient o 20 de agosto de 1930, \u00e9 unha investigadora francesa en biolox\u00eda e embriolox\u00eda.\nTraxectoria.\nLicenciada en ciencias naturais e doutorada no 1964, comezou a s\u00faa carreira como mestra entre 1954 e 1960. Investigadora no CNRS nos anos 1960-1965 e m\u00e1is tarde catedr\u00e1tica at\u00e9 1971, foi seguidamente profesora titular dunha c\u00e1tedra na Universidade de Nantes.\nDirectora do Instituto de embriolox\u00eda do CNRS e do Colexio de Francia (1975), foi ascendida a directora do Instituto (1976-1988) e logo profesora do Colexio de Francia. Recibiu a rara honra de ser elixida membro da National Academy of Sciences americana.\nHoxe en d\u00eda \u00e9 profesora de honra do Colexio de Francia e secretaria perpetua da Academia das Ciencias Francesa. Nicole Le Douarin ten recibido moitos premios e honras, como o premio da Academia das Ciencias en 1965 e a Medalla de Ouro do CNRS en 1986. Nomeada membro estranxeiro da Royal Society en 1989, dende o 2004 pertence ao \u00abConseil de surveillance de la Fondation pour l'innovation politique\u00bb e da Academia Pontificia das Ciencias.\nContribuci\u00f3ns cient\u00edficas.\nA \u00e1rea de investigaci\u00f3n de Nicole Le Douarin \u00e9 a embriolox\u00eda e o desenvolvemento fetal. Contribu\u00edu dun xeito importante \u00e1 mellor comprensi\u00f3n da formaci\u00f3n da crista neural, co desenvolvemento en 1969 dunha t\u00e9cnica orixinal de visualizaci\u00f3n da diferenciaci\u00f3n e migraci\u00f3n dos polos de paspall\u00e1s. Esta aproximaci\u00f3n permitiu avances cruciais no co\u00f1ecemento dos sistemas nerviosos e inmunol\u00f3xicos e sup\u00faxolle un reco\u00f1ecemento cient\u00edfico internacional."}
{"id": "90013", "revid": "1131", "url": "https://gl.wikipedia.org/wiki?curid=90013", "title": "Reina del Carmen", "text": "O Barco Museo Boniteiro \"Reina del Carmen\" \u00e9 un barco museo atracado no porto de Burela. Coa s\u00faa recuperaci\u00f3n e reconversi\u00f3n en museo, o concello de Burela dotaba \u00e1 vila dun atractivo tur\u00edstico, ao mesmo tempo que recuperaba unha parte da historia m\u00e1is recente da localidade e rend\u00eda unha merecida homenaxe \u00e1 xente do mar.\nDescrici\u00f3n do barco.\nCon 25 metros de eslora, o casco do barco foi contru\u00eddo de distintas madeiras como carballo ou eucalipto para as cadernas e quilla respectivamente.\nHistoria.\nConstru\u00eddo en 1967, sae por primeira vez do porto de Burela o 27 de xu\u00f1o de 1968 para realizar a costeira do bonito do norte. Durante a s\u00faa longa vida, dedicouse \u00e1 pesca de peixe espada, pescada ou bocareu. A s\u00faa \u00faltima singradura real\u00edzaa desde o porto de Santander a Burela o 27 de setembro de 1998."}
{"id": "90028", "revid": "56817", "url": "https://gl.wikipedia.org/wiki?curid=90028", "title": "Crista neural", "text": "Crista neural \u00e9 o nome dado a un grupo de c\u00e9lulas embrionarias, derivadas do revestimento do tubo neural, que orixinan outros tipos de c\u00e9lulas adultas, como neuronas e c\u00e9lulas da gl\u00eda, osteocitos, melanocitos e c\u00e9lulas do m\u00fasculo liso.\n\u00c9 un compo\u00f1ente da ectoderma e local\u00edzase entre o tubo neural e a epiderme do embri\u00f3n."}
{"id": "90030", "revid": "85894", "url": "https://gl.wikipedia.org/wiki?curid=90030", "title": "Carracedo, A Peroxa", "text": "Santiago de Carracedo \u00e9 unha das parroquias m\u00e1is grandes do concello ourens\u00e1n da Peroxa. Segundo o INE en 2008 ti\u00f1a 206 habitantes (91 homes e 115 mulleres), distribu\u00eddos en 19 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2000 cando ti\u00f1a 275 habitantes.\nFestas.\nA primeira fin de semana de febreiro cel\u00e9brase San Brais. A segunda fin de semana de setembro cel\u00e9brase a festa na honra de Nosa Se\u00f1ora do Amparo. Tam\u00e9n hai outras festas durante o ano, como o Amparo pequeno en maio, a festa do emigrante no ver\u00e1n ou o magosto en novembro.\nEn xullo de 2008 celebrouse o primeiro festival Amparock, con catro grupos de rock, un dos Peares, un de Coles, e dous de Ourense.\nO campo do Amparo, \u00e9 unha carballeira que disp\u00f3n de mesas e bancos de pedra, fonte, ba\u00f1os, e grella."}
{"id": "90032", "revid": "98629", "url": "https://gl.wikipedia.org/wiki?curid=90032", "title": "James Cronin", "text": "James Watson Cronin, nado en Chicago, Illinois, o 29 de setembro de 1931, e finado en Saint Paul, Minnesota, foi un f\u00edsico nuclear, astr\u00f3nomo e astrof\u00edsico estadounidense.\nBiograf\u00eda.\nEstudou na Universidade Metodista Meridional de Dallas, onde estudou f\u00edsica. Realizou o doutoramento na Universidade de Chicago en 1955; nesta Universidade tivo como mestres a cient\u00edficos tan eminentes como Enrico Fermi e Murray Gell-Mann. Comezou a s\u00faa carreira cient\u00edfica en Brookhaven antes de entrar a formar parte, en 1958 do claustro de profesores da Universidade de Princeton. En 1971 pasou a ser profesor da Universidade de Chicago. \nFoi portavoz do proxecto Auger, e membro do Board of Sponsors do \"The Bulletin of the Atomic Scientists\". \nDesde a s\u00faa xubilaci\u00f3n en 1997, e at\u00e9 a s\u00faa morte, foi profesor em\u00e9rito da Universidade de Chicago. \nInvestigaci\u00f3ns cient\u00edficas.\nCronin, e o seu co-investigador Val Logsdon Fitch, foron galardoados co Premio Nobel de F\u00edsica de 1980, por un experimento realizado en 1964, que proba que certas reacci\u00f3ns subat\u00f3micas non se adhiren aos principios fundamentais da simetr\u00eda. Especialmente probaron, analizando o decaimiento de ka\u00f3ns (mes\u00f3ns K), que reacci\u00f3ns feitas en sentido inverso non seguen a mesma traxectoria que a reacci\u00f3n orixinal, o que mostrou que as interacci\u00f3ns das part\u00edculas subat\u00f3micas non son independentes do tempo. As\u00ed foi descuberto o fen\u00f3meno da violaci\u00f3n CP. Este descubrimento serviu tam\u00e9n para apuntalar a a\u00ednda incipiente teor\u00eda do Big-Bang sobre a orixe do Universo.\nPosteriormente dedicouse ao estudo dos raios c\u00f3smicos ultra enerx\u00e9ticos, en particular \u00e1 procura das fontes dos mesmos f\u00f3ra da v\u00eda L\u00e1ctea. Realiza as s\u00faas investigaci\u00f3ns no Observatorio Pierre Auger, en Malargue, Arxentina.\nColaboraci\u00f3n con cient\u00edficos galegos e espa\u00f1ois.\nCronin tivo un papel moi relevante no desenvolvemento da astrof\u00edsca de part\u00edculas en Espa\u00f1a pola s\u00faa intensa colaboraci\u00f3n con investigadores da Universidade de Santiago de Compostela e visitou Galicia en bastantes ocasi\u00f3ns. En 1995 o grupo de Astrof\u00edsica de part\u00edculas da Universidade de Santiago foi invitado ao laboratorio estadounidense Fermilab (Illinois) a participar no dese\u00f1o do Observatorio, xa que que dito grupo propuxera situcar na Terra de Campos, Valladolid, unha parte do Observatorio que daquela se prev\u00eda constru\u00edr no hemisferio norte. Ese mesmo ano Cronin desprazouse a Santiago de Compostela para dar a co\u00f1ecer o proxecto impartindo unha conferencia plenaria na Reuni\u00f3n Bienal da Real Sociedad Espa\u00f1ola de F\u00edsica. Foi xustamente en dita visita onde cobrou forza a idea de usar o Observatorio para buscar neutrinos de moi altas enerx\u00edas que, co tempo, converteuse nunha das principais tarefas do Observatorio Auger liderada por espa\u00f1ois e que contin\u00faa hoxe en d\u00eda, reforzada polo espectacular descubrimento das ondas gravitacionais pola colaboraci\u00f3n LIGO. En 1996 Cronin tam\u00e9n participou en Madrid nunha homenaxe ao f\u00edsico Arturo Duperier, pioneiro da astrof\u00edsica de part\u00edculas, con motivo do centenario do seu nacemento.\nA estreita colaboraci\u00f3n dos investigadores espa\u00f1ois con Cronin culminou coa entrada de Espa\u00f1a no Observatorio no ano 2002. Esta participaci\u00f3n medrou coa incorporaci\u00f3n de cient\u00edficos das Universidades de Alcal\u00e1 de Henares, Complutense de Madrid, Granada, Santiago de Compostela e Valencia, que xogaron un papel moi reco\u00f1ecido na colaboraci\u00f3n. Polo menos cinco investigadores da USC realizaron estancias pre ou postdoctorais con Cronin na Universidade de Chicago. No ano 2007 Cronin volveu a Santiago a unha reuni\u00f3n de finanzas do Observatorio. En 2009, Cronin foi nomeado doutor \"Honoris Causa\" pola Universidade de Santiago de Compostela, e participou no programa ConCiencia e, por \u00faltima vez, no ano 2011 participou en Santiago nunha reuni\u00f3n de an\u00e1lises dos datos do Observatorio. Durante os \u00faltimos anos Cronin segu\u00eda moi vinculado \u00e1 colaboraci\u00f3n, agora involucrada no proxecto de mellora do Observatorio (Auger-Prime) co que se realizar\u00e1n medidas de composici\u00f3n \u00e1s m\u00e1is altas enerx\u00edas. Esta mellora permitir\u00e1 seguir profundizando na orixe das part\u00edculas subat\u00f3micas m\u00e1is enerx\u00e9ticas que se poden observar na natureza e continuar subministrando resultados de gran relevancia nos pr\u00f3ximos anos."}
{"id": "90033", "revid": "2269", "url": "https://gl.wikipedia.org/wiki?curid=90033", "title": "James Watson Cronin", "text": ""}
{"id": "90034", "revid": "98629", "url": "https://gl.wikipedia.org/wiki?curid=90034", "title": "Val Logsdon Fitch", "text": "Val Logsdon Fitch, nado en Merrimen, Nebrasca, o 10 de marzo de 1923 e finado en Princeton, Nova Jersey o 5 de febreiro de 2015, foi un f\u00edsico norteamericano galardoado co Premio Nobel de F\u00edsica do ano 1980.\nTraxectoria.\nEstudou enxe\u00f1ar\u00eda na Universidade McGill, onde se licenciou en 1948. En 1954 doutorouse en f\u00edsica na Universidade de Columbia.\nInvestigaci\u00f3ns cient\u00edficas.\nDurante a segunda guerra mundial participou no Proxecto Manhattan de Los \u00c1lamos.\nXunto a James Cronin realizou diversos experimentos acerca das reacci\u00f3ns subat\u00f3micas, observando como estas a mi\u00fado non cumpren os principios fundamentais da simetr\u00eda. Coa observaci\u00f3n en 1964 da an\u00e1lise das part\u00edculas ka\u00f3ns viron como as reacci\u00f3ns feitas en sentido inverso non segu\u00edan a mesma traxectoria que a reacci\u00f3n orixinal, o que mostrou que as interacci\u00f3ns das part\u00edculas subat\u00f3micas non son independentes do tempo. Esta formulaci\u00f3n recibiu o nome de violaci\u00f3n CP.\nEn 1980, xunto con Cronin, foi galardoado co Premio Nobel de F\u00edsica \"polos seus descubrimentos acerca da violaci\u00f3n dos principios da simetr\u00eda na part\u00edcula ka\u00f3n\"."}
{"id": "90036", "revid": "2269", "url": "https://gl.wikipedia.org/wiki?curid=90036", "title": "Val Fitch", "text": ""}
{"id": "90038", "revid": "23204", "url": "https://gl.wikipedia.org/wiki?curid=90038", "title": "Os Lus\u00edadas", "text": "Os Lus\u00edadas \u00e9 unha epopea en lingua portuguesa de Lu\u00eds de Cam\u00f5es, publicada por vez primeira en 1572, tres anos despois do regreso do autor de Oriente. Componse de dez cantos, con n\u00famero variable de estrofas, que son na s\u00faa maior\u00eda oitavas decas\u00edlabas suxeitas a un esquema r\u00edtmico ABABABCC-. \u00c9 unha das mellores epopeas do Renacemento.\nEtimolox\u00eda e significado da obra.\nO nome de \"Os Lus\u00edadas\" significa \"os fillos de Luso\". Segundo a lenda, os portugueses descenden de Luso, fillo do deus Baco, que conquistou polas armas un territorio que despois ser\u00e1 Lusitania, ou sexa, Portugal. A palabra foi creada polo humanista Andr\u00e9 de Resende, e Cam\u00f5es empregouna por primeira vez en portugu\u00e9s. Este nome colectivo indica claramente que o suxeito \u00e9pico do poema non \u00e9 un home concreto, sen\u00f3n o pobo portugu\u00e9s.\nComposici\u00f3n da obra.\nPublicada en 1572, consta de cento d\u00faas oitavas repartidas entre dez cantos. O tema sobre o que se artella a obra \u00e9 a primeira expedici\u00f3n de Vasco da Gama a Oriente, a\u00ednda que o prop\u00f3sito \u00faltimo do autor \u00e9 cantar a gloria do imperio portugu\u00e9s, en xeral, por iso \u00e9 polo que no relato da gran viaxe ins\u00edrese o pasado da patria (que ocupa m\u00e1is dun terzo do libro), e as xestas do conquistador representan unicamente unha an\u00e9cdota na historia do pa\u00eds.\nA trama - Unha viaxe.\nO poema comeza cando xa os navegantes se atopan no Oc\u00e9ano \u00cdndico. A continuaci\u00f3n ref\u00edrense as aventuras anteriores, dende a desembocadura do Texo, ao longo das Canarias, Cabo Verde, Serra Leoa, Rep\u00fablica Democr\u00e1tica do Congo, o extremo de \u00c1frica e a punta oriental deste continente, unha traves\u00eda marcada por innumerables avatares (como a epidemia de escorbuto que causa moitas baixas entre os mari\u00f1eiros).\nContin\u00faan logo cara a Mozambique, onde os musulm\u00e1ns s\u00e1enlles ao paso, aparentemente con boas intenci\u00f3ns. O almirante recibe ent\u00f3n ao xeque na nave, pero \u00e1 inicial relaci\u00f3n amigable pronto se suman envexas e temores, polo que os portugueses pon rumbo a Mombasa. Sorpr\u00e9ndelles unha treboada no mar, que amaina pola ma\u00f1\u00e1 e permite ao buque arribar \u00e1s costas de Calicut -a actual Calcuta-, a maior das cidades de Malabar (na India). En Calicut rep\u00edtese a experiencia de Mozambique e os conquistadores, tras eludir as emboscadas, conseguen fuxir en direcci\u00f3n a Lisboa. No seu cami\u00f1o de regreso, Venus cond\u00facelles -como premio \u00e1s s\u00faas fatigas- a unha illa paradis\u00edaca: este constit\u00fae un dos episodios m\u00e1is vivos do poema. Embarcan de novo e xa sen deterse chegan a Lisboa cun \u00fanico tesouro: a noticia do descubrimento.\nEstilo.\nNo poema, os elementos fabulosos de corte cl\u00e1sico mest\u00faranse cos episodios hist\u00f3ricos: ademais da aparici\u00f3n da deusa Venus, os mari\u00f1eiros caen en brazos das nereidas (deidades do mar), semellantes \u00e1s sereas de Ulises; aparece tam\u00e9n unha ninfa que profetiza a historia futura das Indias Orientais (a profec\u00eda \u00e9 tam\u00e9n outro elemento da epopea cl\u00e1sica); e X\u00fapiter alude aos navegantes portugueses como descubridores de novos mundos, igual ca Ulises e Eneas."}
{"id": "90040", "revid": "6463496", "url": "https://gl.wikipedia.org/wiki?curid=90040", "title": "Sophia de Mello Breyner", "text": "Sophia de Mello Breyner Andresen, nada no Porto o 6 de novembro de 1919 e finada en Lisboa o 2 de xullo de 2004, foi unha das m\u00e1is importantes poetisas portuguesas do s\u00e9culo XX.\nDistinguida co Premio Cam\u00f5es, en 1999, convert\u00e9ndose na primeira muller portuguesa en recibi-lo m\u00e1is importante galard\u00f3n literario da lingua portuguesa. As\u00ed mesmo, foi membro da Academia das Ciencias de Lisboa.\nFoi Premio Rosal\u00eda de Castro do Centro PEN Galicia no 2000.\nTraxectoria.\nEstudou Filolox\u00eda Cl\u00e1sica na Universidade de Lisboa, pero non chegou a terminar. Casou, en 1946, co xornalista, pol\u00edtico e avogado Francisco Sousa Tavares e foi nai de cinco fillos: unha misioneira laica, unha profesora universitaria de Letras, un avogado e xornalista de renome, (Miguel Sousa Tavares), un pintor e ceramista e, para rematar, unha filla que herdou o nome da nai. Os fillos motiv\u00e1rona a escribir contos infant\u00eds.\nTen orixes danesas por parte paterna: o seu av\u00f3 Jan Henrik Andresen desembarcou un d\u00eda no Porto e non abandonou xamais esta rexi\u00f3n. Cara ao ano 1890, ao mesmo tempo que tivo o seu fillo Jo\u00e3o Henrique, comprou a leira do Campo Alegre. Como afirmou na entrevista \"Sophia e a Palavra\", publicada no n\u00famero 26 da revista \"Noesis\" (1993), esa leira \"foi um territ\u00f3rio fabuloso com uma grande e rica fam\u00edlia servida por uma criadagem numerosa\".\nCriada na vella aristocracia portuguesa, educada nos valores tradicionais da moral cristi\u00e1, dirixente de movementos universitarios cat\u00f3licos, converteuse nunha das figuras m\u00e1is representativas dunha posici\u00f3n pol\u00edtica liberal, denunciando os falsos criterios do r\u00e9xime salazarista e os seus seguidores m\u00e1is radicais . En 1975, foi electa para a Asemblea Constitu\u00ednte pola circunscrici\u00f3n do Porto nunha lista do Partido Socialista, mentres o seu marido se inclinaba polo Partido Social Dem\u00f3crata.\nTam\u00e9n se distinguiu como novelista (\"Contos Exemplares\") e autora de libros infant\u00eds (\"A Menina do Mar\", \"O Cavaleiro da Dinamarca\", \"A Floresta\", \"O Rapaz de Bronze\", \"A Fada Oriana\" etc.).\nFoi tam\u00e9n tradutora de Dante Alighieri e de Shakespeare.\nEn 1964 recibiu o Grande Premio de Poesia pola Sociedade Portuguesa de Escritores polo seu libro \"Livro sexto\". Foi distinguida co Premio Cam\u00f5es en 1999, no ano 2000 co Premio Rosal\u00eda de Castro, do Pen Club Galego e co Premio Reina Sof\u00eda en 2003.\nSophia de Mello Breyner morreu aos 84 anos o d\u00eda 2 de xullo de 2004 no Hospital da Cruz Vermella.\nO 2 de xullo de 2014, o corpo de Sophia de Mello Breyner Andresen \u00e9 trasladado ao Pante\u00f3n Nacional de Portugal .\nObra.\nDa s\u00faa infancia e xuventude, a autora recorda sobre todo a importancia das casas, lembranza que ter\u00e1 grande impacto na s\u00faa obra, ao describi-las casas e os obxectos dentro delas, dos cales se lembra. Explica iso do seguinte modo: \"Tenho muita mem\u00f3ria visual e lembro-me sempre das casas, quarto por quarto, m\u00f3vel por m\u00f3vel e lembro-me de muitas casas que desapareceram da minha vida (\u2026). Eu tento \u00abrepresentar\u00bb, quer dizer, \u00abvoltar a tornar presentes\u00bb, as coisas de que gostei e \u00e9 isso o que se passa com as casas: quero que a mem\u00f3ria delas n\u00e3o v\u00e1 \u00e0 deriva, n\u00e3o se perca\"\nEst\u00e1 presente en Sophia tam\u00e9n unha idea da poes\u00eda como valor transformador fundamental. A s\u00faa produci\u00f3n corresponde a ciclos espec\u00edficos, co cume da actividade da escrita durante a noite: \"N\u00e3o consigo escrever de manh\u00e3, (\u2026) preciso daquela concentra\u00e7\u00e3o especial que se vai creando pela noite fora.\". A vivencia nocturna da autora \u00e9 subli\u00f1ada en varios poemas (\"Noite\", \"O luar\", \"O jardim e a noite\", \"Noite de Abril\", \"\u00d3 noite\"). Aceptaba a noci\u00f3n de poeta inspirado, afirmaba que a s\u00faa poes\u00eda lle \"acontec\u00eda\", como a Fernando Pessoa: \"Fernando Pessoa dic\u00eda: \u00abAconteceume un poema\u00bb. A mi\u00f1a maneira de escribir fundamental \u00e9 moi pr\u00f3xima deste \u00abacontecer\u00bb. (\u2026) Encontrei a poes\u00eda antes de saber que hab\u00eda literatura. Pensaba mesmo que os poemas non eran escritos por ningu\u00e9n, que exist\u00edan en si mesmos, por si mesmos, que eran como un elemento natural, que estaban suspensos inmanentes (\u2026). \u00c9 dif\u00edcil describir o facer dun poema. Hai sempre unha parte que non consigo distinguir, unha parte que se pasa na zona onde eu non vexo.\". A s\u00faa propia vida e as s\u00faas propias lembranzas son unha inspiraci\u00f3n para a autora, pois, como refire Dulce Maria Quintela, ela \"fala de si, a trav\u00e9s da s\u00faa poes\u00eda\".\nSophia de Mello f\u00edxose poeta xa na s\u00faa infancia, cando, tendo apenas tres anos, aprendeu \"A Nau Catrineta\" (Quintela, op.cit:112):\n\"\"Havia em minha casa uma criada, chamada Laura, de quem eu gostava muito. Era uma mulher jovem, loura, muito bonita. A Laura ensinou-me a \"Nau Catrineta\" porque havia um primo meu mais velho a quem tinham feito aprender um poema para dizer no Natal e ela n\u00e3o quis que eu ficasse atr\u00e1s\u2026 Fui un fen\u00f3meno, a recitar a \"Nau Catrineta\", toda. Mas h\u00e1 mais encontros, encontros fundamentais com a poesia: a recita\u00e7\u00e3o da \"Magn\u00edfica\", nas noites de trovoada, por exemplo. Quando \u00e9ramos un pouco mais velhos, t\u00ednhamos uma governanta que nessas noites queimava alecrim, acendia uma vela e rezava. Era um ambiente misto de religi\u00e3o e magia\u2026 E de certa forma nessas noites de temporal naceram muitas cousas. Inclusivamente, uma certa preocupa\u00e7\u00e3o social e humana ou a minha primeira consci\u00eancia da dureza da vida dos outros, porque essa governanta dizia: \u00abAgora andam os pescadores no mar, vamos rezar para que eles cheguem \u00e0 terra\u00bb (\u2026).\"\"\nBase\u00e1ndonos nas observaci\u00f3ns de Lu\u00edsa Pessoa (2006), imos desenvolver alg\u00fans dos t\u00f3picos m\u00e1is relevantes na s\u00faa creaci\u00f3n literaria:\nA infancia e xuventude \u2013 constit\u00faen para a autora un espazo de referencia (\"O jardim e a casa\", \"Poesia\", 1944; \"Casa\", \"Geografia\", 1967; \"Casa Branca\", \"Poesia\", 1944; \"Jardim Perdido\", \"Poesia\", 1944; \"Jardim e a Noite\", \"Poesia\", 1944).\nO contacto coa natureza tam\u00e9n marcou profundamente a s\u00faa obra. Era para a autora un exemplo de liberdade, beleza, perfecci\u00f3n e de misterio e \u00e9 largamente citada na s\u00faa obra, quer citada polas alusi\u00f3ns \u00e1 terra (\u00e1rbores, paxaros, o luar), quer polas referencias ao mar (praia, conchas, ondas).\nO mar \u00e9 un dos conceptos-chave na creaci\u00f3n literaria de Sophia de Mello Breyner: \"Desde a orla do mar/ Onde tudo come\u00e7ou intacto no primeiro dia de mim\". O efecto literario da inspiraci\u00f3n no mar pode observarse en varios poemas, como por exemplo, \"Homens \u00e0 beira-mar\" ou \"Mulheres \u00e0 beira-mar\". A autora comenta iso do seguinte modo:\n\"Eses poemas te\u00f1en que ver coas ma\u00f1\u00e1s da Granja, coas ma\u00f1\u00e1s da praia. E tam\u00e9n cun cadro de Picasso. Hai un cadro de Picasso chamado \"Mulleres \u00e1 beiramar\". Ningu\u00e9n dir\u00e1 que a pintura de Picasso e a poes\u00eda de Lorca te\u00f1an tido unha enorme influencia na mi\u00f1a poes\u00eda, sobre todo na \u00e9poca do \"Coral\"\u2026 E unha das influencias do Picasso en min foi levarme a deslocar as imaxes.\"\nOutros exemplos en que claramente se percibe o motivo do mar son \"Mar\" en \"Poesia\", 1944; \"Inicial\" en \"Dual\", 1972; \"Praia\" en \"No Tempo dividido\"; \"Praia\" en \"Coral\", 1950; \"A\u00e7ores\" en \"O Nome das Coisas\", 1977. Neles expr\u00e9sase a obsesi\u00f3n do mar, da s\u00faa beleza, da s\u00faa serenidade e dos seus mitos. O mar xorde aqu\u00ed como s\u00edmbolo da din\u00e1mica da vida. Todo v\u00e9n del e todo a el regresa. \u00c9 o espazo da vida, das transformaci\u00f3ns e da morte.\nA cidade constit\u00fae outro motivo frecuentemente repetido na obra de Sophia (\"Cidade\" en \"Livro Sexto\", 1962; \"H\u00e1 Cidades Acesas\", \"Poesia\", 1944; \"Cidade\" en \"Livro Sexto\", 1962; \"F\u00farias\", \"Ilhas\", 1989). A cidade \u00e9 aqu\u00ed un espazo negativo. Representa o mundo fr\u00edo, artificial, hostil e deshumanizado, o contrario da natureza e da seguridade.\nOutro t\u00f3pico acentuado con frecuencia na obra de Sophia \u00e9 o tempo: o dividido e o absoluto que se opo\u00f1en. O primeiro \u00e9 o tempo da soidade, medo e mentira, mentres o tempo absoluto \u00e9 eterno, une a vida e \u00e9 o tempo dos valores morais (\"Este \u00e9 o Tempo\", \"Mar Novo\", 1958; \"O Tempo Dividido\", \"No Tempo Dividido\", 1954). Segundo Eduardo Prado Coelho, o tempo dividido \u00e9 o tempo do exilio da casa, asociado coa cidade, porque a cidade \u00e9 tam\u00e9n feita polo torcer de tempo, pola degradaci\u00f3n.\nSophia de Mello era admiradora da literatura cl\u00e1sica. Nos seus poemas aparecen frecuentemente palabras de graf\u00eda antiga (Eurydice, Delphos, Amphora). O culto pola arte e tradici\u00f3n propias da civilizaci\u00f3n grega sonlle pr\u00f3ximos e incl\u00faense na s\u00faa obra (\"O Rei de \u00cdtaca\", \"O Nome das Coisas\", 1977; \"Os Gregos\", \"Dual\", 1972; \"Ex\u00edlio\", \"O Nome das Coisa\"s, 1977; \"Soneto de Eurydice\", \"No Tempo Dividido\", \"Crep\u00fasculo dos Deuses\", \"Geografia\"; \"O Rei de \u00cdtaca\", \"O Nome das Coisas\", 1977; \"Ressurgiremos\", \"Livro Sexto\", 1962).\nAl\u00e9n dos aspectos tem\u00e1ticos referidos, varios autores (Pessoa, op.cit:64-71; Quintela, 1981:112-114; Sena, 1988:174; Berrini, 1985) subli\u00f1an a enorme influencia de Fernando Pessoa na obra de Sophia de Mello Breyner. O que os dous autores te\u00f1en en com\u00fan \u00e9 a influencia de Plat\u00f3n, o apelo ao infinito, a memoria da infancia, o sebastianismo e o mesianismo, o ton formal que evoca \u00c1lvaro de Campos. A figura de Pessoa enc\u00f3ntrase evocada m\u00faltiplas veces nos poemas de Sophia (\"Homenagem a Ricardo Reis\", \"Dual\", 1972; \"C\u00edclades (\"evocando Fernando Pessoa\")\", \"O Nome das Coisas\", 1977).\nDe modo xeral, o universo tem\u00e1tico da autora \u00e9 abranxente e pode ser representado polos seguintes puntos resumidos (Besse, 1990, 11,13; Pessoa, 2006:15):\nEn canto ao estilo de linguaxe de Sophia de Mello Breyner, podemos constatar que, como refire Besse (op.cit: 14), Sophia de Mello Breyner ten un estilo caracter\u00edstico, cuxas marcas m\u00e1is evidentes son o valor hier\u00e1tico da palabra, a expresi\u00f3n rigorosa, o apelo \u00e1 visi\u00f3n clarificadora, riqueza de s\u00edmbolos e alegor\u00edas, sinestesias e ritmo evocador dunha dimensi\u00f3n ritual. N\u00f3tase unha \"transparencia da palabra na s\u00faa relaci\u00f3n da linguaxe coas cousas, a luminosidade dun mundo onde intelecto e ritmo se harmoniza na forma mel\u00f3dica, perfecta\".\nA opini\u00f3n sobre ela dalg\u00fans dos m\u00e1is importantes cr\u00edticos literarios portugueses \u00e9 a mesma: o talento da autora \u00e9 unanimemente apreciado. Eduardo Louren\u00e7o afirma que Sophia de Mello Breyner ten unha sabedor\u00eda \"mais funda do que o simples saber\", que o seu co\u00f1ecemento \u00edntimo \u00e9 inmenso e a s\u00faa reflexi\u00f3n, por m\u00e1is profunda que sexa, est\u00e1 exposta nunha simplicidade orixinal. Seguen alg\u00fans exemplos doutros estudosos que comparten esa opini\u00f3n:\n\"A s\u00faa sensibilidade de poeta oscila entre o modernismo de expresi\u00f3n e un clasicismo de ton, caracterizado por unha sobriedade extremadamente dominada e por unha lucidez dial\u00e9ctica que coloca moitas das s\u00faas composici\u00f3ns na li\u00f1a dos nosos mellores cl\u00e1sicos.\" (\u00c1lvaro Manuel Machado, Quem \u00e9 Quem na Literatura Portuguesa)\n\"\"Sophia de Mello Breyner Andresen \u00e9,canto a n\u00f3s, un caso sen par na poes\u00eda portuguesa, non s\u00f3 pola difusa seduci\u00f3n dos temas ou polos rigores da expresi\u00f3n, mais sobre todo por calquera cousa, anterior a iso todo, en que todo iso se reflicte: unha rara esixencia de esencialidade\".\"\n\"A poes\u00eda de Sophia de Mello Breyner Andresen \u00e9 (\u2026) unha das voces m\u00e1is nobres da poes\u00eda portuguesa do noso tempo. Entendamos, por so a m\u00fasica dos seus versos, un apelo xeneroso, unha comu\u00f1\u00f3n humana, unha calor de vida, unha franqueza ruda no amor, un clamor irredut\u00edbel de liberdade \u2013 aos cales, como o poeta ensina, debemos erguernos sen compromisos nin vacilaci\u00f3ns.\" (Jorge de Sena, \"Alguns Poetas de 1938\" en Col\u00f3quio Artes e Letras, n\u00ba 1, xaneiro de 1959)"}
{"id": "90041", "revid": "5863", "url": "https://gl.wikipedia.org/wiki?curid=90041", "title": "Ant\u00f3nio Lobo Antunes", "text": "Ant\u00f3nio Lobo Antunes, nado o 1 de setembro de 1942 en Lisboa, \u00e9 un escritor portugu\u00e9s, que foi candidato Premio Nobel de Literatura.\nTraxectoria.\nLobo Antunes \u00e9 licenciado en Medicina, con especialidade de Psiquiatr\u00eda pola Facultade de Medicina da Universidade de Lisboa. Entre 1970 e 1973 participou na \u00faltima fase da guerra de liberaci\u00f3n colonial de Angola, como oficial e m\u00e9dico que foi tema recorrente en moitos dos seus libros. Despois exerceu a profesi\u00f3n nun hospital lisboeta ata 1985 en comezou a dedicarse exclusivamente \u00e1 literatura e o xornalismo.\nLeva publicados m\u00e1is de 30 libros, convert\u00e9ndose nun dos autores de lingua portuguesa m\u00e1is vendidos. Ten recibido unha morea de premios, como o Cam\u00f5es, o Juan Rulfo, o Xerusal\u00e9n ou o Fernando Namora. En 1998 acadou o Premio Rosal\u00eda de Castro do Centro PEN Galicia."}
{"id": "90042", "revid": "1822", "url": "https://gl.wikipedia.org/wiki?curid=90042", "title": "Templo romano", "text": "O templo romano, era o lugar de culto da Roma Antiga. Na s\u00faa orixe resultou da combinaci\u00f3n entre o tipo de cella etrusco-it\u00e1lico e o p\u00f3rtico de columnas do templo grego, con planta rectangular e lixeiras diferenzas no que Vitrubio chamou orde toscana, case cadrado sobre z\u00f3colo accesible por unha escaleira anterior (\"podium\"). Por\u00e9n, os esquemas var\u00edan moito e adoptan singularidades, sobre todo en Oriente. Os de planta rectangular son os normais; as\u00ed, o de Templo de C\u00e9sar no foro de Roma, edificado onde se incinerou o seu corpo, ti\u00f1a un \"podium\" recuberto de placas de pedra, cuxa parte dianteira avanzaba cara ao foro e formaba unha tribuna (\"rostra Iulia\"), en cuxo centro un semic\u00edrculo deixaba lugar para o altar, e aos lados estaban os espor\u00f3ns das naves capturadas en Accio; por d\u00faas escaleiras sub\u00edase ao templo hex\u00e1stilo e pr\u00f3stilo; outro exemplo, moi ben conservado, \u00e9 a \"Maison carr\u00e9e\" en N\u00eemes, hex\u00e1stilo e pseudoper\u00edptero corintio, constru\u00eddo por Augusto en honra dos seus fillos adoptivos Agripa, Caio e Lucio. \nA planta circular aplicouse aos templos de Vesta, en memoria da cabana romana; segundo Vitrubio, pod\u00eda ter ou non \"cella\" interior, sendo o primeiro un \"tholos\" con p\u00f3rtico, como o de T\u00edvoli, de tempos de Sila, ou o do foro romano. Notable tam\u00e9n o templete de Baalbek, precedido dun pronaos tetr\u00e1stilo, e sobre todo o Pante\u00f3n de Agripa, fundado por Augusto e refeito por Hadri\u00e1n, cuberto por unha enorme b\u00f3veda e precedido por un pronaos oct\u00f3stilo. Unha planta especial \u00e9 a dos capitolios, adicados \u00e1 Tr\u00edade Capitolina, con tres cellas contiguas e paralelas en sentido lonxitudinal, situ\u00e1ndose a X\u00fapiter no centro, \u00e1 dereita Xuno e \u00e1 esquerda Minerva; os sacrificios ofrec\u00edanse na porta da capela de quen se quer\u00eda honrar; outros capitolios ach\u00e1ronse en Timgad (Alxeria), Pompeia, Sbeitla (Tunisia), e outros lugares ata onde se espallou o Imperio.\nHai outras plantas resultantes da introduci\u00f3n de cultos orientais cuns ritos determinados; as\u00ed os de Cibeles, Isis e Serapis. No Mediterr\u00e1neo foron numerosos os templos dedicados a Mitra, primeiramente en criptas e logo en c\u00e1maras rectangulares con fiestras e instalaci\u00f3ns para o sacrificio do touro e as lustraci\u00f3ns, cun altar no que se representaba invariablemente a morte do touro polo deus. No norte de \u00c1frica hai moitos exemplos de templos de forma particular, como o de \"Xuno Celestis\" (Tanit) en Dugga (Tunisia), disposto nun patio semicircular."}
{"id": "90045", "revid": "23204", "url": "https://gl.wikipedia.org/wiki?curid=90045", "title": "Era dos descubrimentos", "text": "A chamada era dos descubrimentos ou era das exploraci\u00f3ns foi un per\u00edodo hist\u00f3rico que comezou a principios do s\u00e9culo XV estend\u00e9ndose ata comezos do s\u00e9culo XVII. Durante esta \u00e9poca os nav\u00edos de Europa percorreron os mares do mundo \u00e1 busca de novos socios e rutas comerciais cos que contribu\u00edr ao incipiente capitalismo europeo. Durante estas exploraci\u00f3ns, os europeos descubriron naci\u00f3ns e cartografaron territorios que anteriormente non co\u00f1ec\u00edan. Entre os exploradores m\u00e1is famosos de Era dos Descubrimentos at\u00f3panse Cristovo Col\u00f3n, Vasco da Gama, Pedro \u00c1lvares Cabral, Juan de la Cosa, Bartolom\u00e9 D\u00edaz, Xo\u00e1n Caboto, Juan Ponce de Le\u00f3n, Fern\u00e3o de Magalh\u00e3es e Juan Sebasti\u00e1n Elcano. Afrontaron a navegaci\u00f3n oce\u00e1nica cuns medios precarios: non pod\u00edan determinar con precisi\u00f3n a lonxitude, os cascos de madeira das naves eran atacados por bromas, a alimentaci\u00f3n resulaba inaxeitada para as longas traves\u00edas e a hixiene e as condici\u00f3ns de vida a bordo eran malas. Con todo, impulsados pola econom\u00eda, e para acrecentar territorios de imperios e naci\u00f3ns, aqueles homes realizaron expedici\u00f3ns que ensancharon o mundo co\u00f1ecido.\nA sociedade da \u00e9poca.\nA comezos da era dos descubrimentos, no s\u00e9culo XV, Johannes Gutenberg inventou un dos obxectos que m\u00e1is mudeou o curso da historia: a imprenta de caracteres m\u00f3biles.\nDende finais do citado s\u00e9culo ata a segunda metade do s\u00e9culo XVI tiveron lugar as chamadas guerras italianas, que son un conxunto de conflitos europeos que tiveron lugar entre Francia, Espa\u00f1a, Sacro Imperio Romano Xerm\u00e1nico, Inglaterra, Escocia, a Rep\u00fablica de Venecia, os Estados Pontificios e outras cidades estado italianas.\nAo longo do s\u00e9culo XVI, varios relixiosos, fil\u00f3sofos e pol\u00edticos intentaron provocar un cambio profundo e xeneralizado nos usos e costumes da Igrexa cat\u00f3lica na Europa Occidental. As\u00ed comezou a Reforma protestante, mediante a predicaci\u00f3n do sacerdote cat\u00f3lico agosti\u00f1o Marti\u00f1o Lutero. Como resposta a esta xurdiu a Contrarreforma cuxos obxectivos foron renovar a Igrexa e evitar o avance das doutrinas protestantes. Durante a segunda metade do devandito s\u00e9culo desencade\u00e1ronse unha serie de oito conflitos que foron bautizados baixo o nome de Guerras de relixi\u00f3n de Francia. Nestes sucesos enfront\u00e1ronse os hugonotes e os cat\u00f3licos. Ata finais deste s\u00e9culo mant\u00edvose de forma hexem\u00f3nica en Europa unha corrente filos\u00f3fica, filol\u00f3xica, intelectual, art\u00edstica e educativa denominada humanismo, o cal estaba estreitamente vencellado ao Renacemento. Precisamente ser\u00eda esta era a que marcar\u00eda o comezo da expansi\u00f3n mundial da cultura europea, o cal rompe a concepci\u00f3n medieval do mundo, fundamentalmente xeoc\u00e9ntrica. Alg\u00fans dos personaxes m\u00e1is importantes do Renacemento foron Leonardo da Vinci, Michelangelo, Miguel de Cervantes, o xa nomeado Marti\u00f1o Lutero, Durero, Johannes Kepler, Tycho Brahe, Joachim Patinir, Quentin Metsys, Antonio Moro, O Bosco, Erasmo de Rotterdam e Bruegel o vello.\nDurante o s\u00e9culo XVII tiveron lugar a expulsi\u00f3n dos mouriscos de Espa\u00f1a e a Guerra dos Trinta Anos. O Renacemento do s\u00e9culo XVI \u00e9 a porta de entrada para que nos 100 anos que correron de 1600 a 1700, a sociedade puidese zafarse do vello molde que implantaba m\u00e9todos r\u00edxidos de comportamento e actuaci\u00f3n, especialmente de impostos, pola Igrexa.\nXa no s\u00e9culo XVIII produc\u00edronse importantes avances tecnol\u00f3xicos como a m\u00e1quina de vapor, culturais como a aparici\u00f3n da enciclopedia e o desenvolvemento da astronom\u00eda, e b\u00e9licos como a Guerra de Independencia dos Estados Unidos, a Revoluci\u00f3n Francesa, as guerras de sucesi\u00f3n espa\u00f1ola, austr\u00edaca e polaca, e a Guerra dos Sete Anos.\nPor outra banda, un dos grandes desastres que aconteceron no s\u00e9culo XVIII tivo lugar en Lisboa, que foi arrasada por un terremoto que esnaquizou practicamente a cidade. A corrente cultural que predominou neste s\u00e9culo foi a Ilustraci\u00f3n.\nAntecedentes.\nO comercio tivo moito que ver coas orixes de Era das Exploraci\u00f3ns. Trat\u00e1base de atopar unha ruta mar\u00edtima cara Asia para traer \u00e1 Europa occidental as especias de Oriente, que ata ese momento chegaban por terra, en caravanas que ti\u00f1an que cruzar os territorios dos pa\u00edses asi\u00e1ticos, e cuxo comercio en Europa era practicamente un monopolio dos mercadores italianos, fundamentalmente venecianos e xenoveses.\nDende a Antig\u00fcidade establec\u00e9ronse d\u00faas rutas comerciais cara \"o Oriente\", o Leste: unha ruta mar\u00edtima, que part\u00eda de Exipto e Iraq, e outra terrestre, a Ruta da seda. A primeira, estacional, aproveitaba os ventos do monz\u00f3ns: entre abril e xu\u00f1o part\u00edan as naves cara Asia oriental, dende Suez ou Basora navegando polo mar Vermello ou o golfo P\u00e9rsico, respectivamente, ata o mar de Arabia, onde o monz\u00f3n do suroeste -que sopra cara a terra- impuls\u00e1baas cara o oc\u00e9ano \u00cdndico e o mar da China meridional. Uns seis meses despois, entre outubro e decembro, o monz\u00f3n do nordeste -que sopra cara o mar- facilitaba o retorno aos portos de orixe.\nA Ruta da seda, v\u00eda terrestre, afund\u00eda as s\u00faas ra\u00edces occidentais nas costas do Mediterr\u00e1neo oriental principalmente -Alexandr\u00eda, Damasco e Alepo-, e do mar Negro, dende onde se internaba en Asia pasando por Bagdad e o sur do mar Caspio, recibindo ramais de territorios interiores de ata as proximidades do mar de Aral. De Bujara, no centro de Asia, part\u00eda unha derivaci\u00f3n ata Delhi e Agra na India. M\u00e1is para al\u00f3 de Bujara, en Samarcanda, ao norte do Pamir, a \"ruta da seda\" bifurc\u00e1base de novo: polo norte, ata Almaty; polo Leste, percorrendo toda a Asia central, e bordeando o Himalaia, acadaba a cidade chinesa de Xian. Finalmente, dende aqu\u00ed sendas v\u00edas remataban en Pequ\u00edn e Shanghai.\nO acceso a esa inmensa v\u00eda de comunicaci\u00f3n con Oriente adoitaba estar pechado nas mans musulm\u00e1s. Alexandr\u00eda, Alepo e Damasco eran un \"pano de aceiro\" infranqueable. S\u00f3 entre mediados do s\u00e9culo XIII e do XIV os europeos tiveron libre acceso a \"Catay\" durante o apoxeo do imperio t\u00e1rtaro de Kublai Khan, anfitri\u00f3n de Marco Polo.\nAs v\u00edas comerciais existentes tra\u00edan as cobizadas especias, pero tam\u00e9n as encarec\u00edan extraordinariamente polos innumerables tributos que se pagaban ao cruzar tan vastos territorios. E isto sen contar con avatares pol\u00edticos, ou ata a bandidaxe. Urx\u00eda resolver o problema: atopar unha ruta para \"o Po\u00f1ente\". Ademais houbo unha serie de melloras das t\u00e9cnicas de navegaci\u00f3n as\u00ed como os avances en cartograf\u00eda, navegaci\u00f3n e construci\u00f3n naval. O logro t\u00e9cnico que posibilitou a aventura foi a invenci\u00f3n da carraca e posteriormente da carabela na Pen\u00ednsula Ib\u00e9rica. Estes barcos eran unha combinaci\u00f3n de modelos tradicionais de nav\u00edos \u00e1rabes e europeos e foron os primeiros capaces de sa\u00edr do apracible mar Mediterr\u00e1neo para facelo con certa seguridade en augas abertas do oc\u00e9ano Atl\u00e1ntico.\nA organizaci\u00f3n social dos reinos da Pen\u00ednsula Ib\u00e9rica determinaba unha empresa as\u00ed. As grandes familias ti\u00f1an a instituci\u00f3n do morgado, pola que o primox\u00e9nito herdaba as posesi\u00f3ns familiares. Os \"segundox\u00e9nitos\" pod\u00edan adicarse \u00e1 Igrexa ou probar fortuna na guerra contra os \"mouros\", na que pod\u00edan ga\u00f1ar honras e terras co seu esforzo. Ao rematar a conquista acab\u00e1ronse as terras por conquistar, a\u00ednda que se pod\u00eda seguir a \"reconquista\" polo norte de \u00c1frica, a Mauritania Tinxitana dos romanos. Portugal terminou a s\u00faa reconquista antes c\u00e1 Coroa de Castela e lanzouse a establecer colonias no norte de \u00c1frica como paso previo a seguir a ruta polo sur do continente. Arag\u00f3n, tam\u00e9n rematou antes ca Castela e lanzouse a buscar a ruta directamente polo Mediterr\u00e1neo.\nA ra\u00ed\u00f1a Isabel a Cat\u00f3lica no seu testamento encargou que a reconquista seguira por terras de \u00c1frica, pero o descubrimento da ruta \u00e1s Indias por Occidente (na realidade, o continente americano) cambiou os plans destes segundox\u00e9nitos e abriu posibilidades inesperadas para continuar o \u00edmpeto conquistador dos oito s\u00e9culos anteriores."}
{"id": "90046", "revid": "98629", "url": "https://gl.wikipedia.org/wiki?curid=90046", "title": "Paul \u00c9luard", "text": "Eug\u00e8ne Grindel, m\u00e1is co\u00f1ecido co pseud\u00f3nimo de Paul \u00c9luard, nado en Saint-Denis o 14 de decembro de 1895 e finado en Charenton-le-Pont o 18 de novembro de 1952, foi un poeta franc\u00e9s.\nTraxectoria.\nDespois dunha infancia feliz, viuse afectado por unha tuberculose que o obrigou a interromper os seus estudos. En Su\u00edza, no sanatorio de Davos co\u00f1eceu a Gala coa que casou en 1917 e comezou a escribir os seus primeiros poemas. En 1918, Jean Paulhan desc\u00f3breo e asistirao durante toda a s\u00faa vida. Presentoulle a Andr\u00e9 Breton e Louis Aragon co que manter\u00e1 toda a s\u00faa vida unha relaci\u00f3n moi profunda pero tam\u00e9n conflitiva (sempre ao redor do comunismo). Entrou no grupo dada\u00edsta en Toulon. A s\u00faa contribuci\u00f3n ao Dada\u00edsmo comeza antes da chegada deste a Par\u00eds. Como Tristan Tzara estaba a\u00ednda en Z\u00faric, editaron conxuntamente 4 carteis, dos que difunden pola cidade 1000 exemplares de cada un.\nTras unha crise conxugal, comeza unha volta ao mundo que termina en 1924. Os seus poemas de ent\u00f3n (\"L'Amour la po\u00e9sie\") son o testemu\u00f1o dunha \u00e9poca dif\u00edcil: reca\u00edda tuberculosa e separaci\u00f3n de Gala que se converte na \"Exeria\" de Salvador Dal\u00ed con ocasi\u00f3n dunhas vacaci\u00f3ns com\u00fans das d\u00faas parellas na casa de Dal\u00ed en Cadaques, transformada hoxe en museo.\nEn 1926, publica \"Capital da dor\" que lle consagra como un poeta de primeira li\u00f1a. En 1933 prod\u00facese unha \"crise\" coa s\u00faa exclusi\u00f3n do partido comunista franc\u00e9s ao que se afiliou en 1926, regresando ao partido clandestino en 1943, 10 anos despois en plena segunda guerra mundial. En 1934, casou con Nush, modelo de Man Ray e de Pablo Picasso, \u00aba mascota, a moza dos Surrealistas\u00bb. Desacordos pol\u00edticos afast\u00e1rono do grupo dos surrealistas 1938. Durante a segunda guerra mundial foi mobilizado e desenvolveu a s\u00faa actividade na resistencia.\nDecide, sobre todo, loitar coas palabras. No seu poema \"Libert\u00e9\" (1942) xorde o xenio: transforma un poema de amor lixeiro e sublime en berro de protesta e compromiso que lle obriga a entrar na clandestinidade. A s\u00faa palabra aborda desde ent\u00f3n, de forma m\u00e1is radical, temas militantes e comprometidos, aos que a extrema concisi\u00f3n formal do seu estilo d\u00f3talles dun maior impacto.\nTras a morte prematura de Nush, atopa o seu \u00faltimo amor, Dominique, e ded\u00edcalle o seu libro \"Le Ph\u00e9nix\", transici\u00f3n entre o horror da longa decadencia de Nush e o renacemento polo amor de Dominique, no cal os temas da morte, da d\u00fabida, da desesperaci\u00f3n op\u00f3\u00f1ense frontalmente coa vida, o amor, a sensualidade e a carne.\nMorreu en 1952 a consecuencia dun infarto de miocardio, e est\u00e1 enterrado no cemiterio de P\u00e9re Lachaise en Par\u00eds.\nObras.\nNa s\u00faa obra p\u00f3dense identificar diferentes etapas:\nEtapa dada\u00edsta.\nIniciou a s\u00faa traxectoria dentro das vangardas dos anos 20, en compa\u00f1\u00eda de Andr\u00e9 Breton e Louis Aragon. Dentro da est\u00e9tica dada\u00edsta publicou \nEtapa surrealista.\nUnha vez posto en marcha o surrealismo, conv\u00e9rtese nunha das s\u00faas figuras m\u00e1is importantes, achegando ao mesmo obras como \nEn 1930 escribe en colaboraci\u00f3n con Andr\u00e9 Breton \"L'Immacul\u00e9e Conception\", un curioso libro de poemas en prosa no que imitan varias enfermidades mentais, na vea do m\u00e9todo paranoico-cr\u00edtico de Dal\u00ed. Este seduciu \u00e1 muller de \u00c9luard, Gala, provocando no poeta unha depresi\u00f3n que lle levou a desaparecer da vida p\u00fablica durante varios meses.\nEtapa comunista.\nF\u00f3ra xa do surrealismo, durante a segunda guerra mundial converteuse no cantor da Resistencia e comprometeuse coa causa do comunismo sovi\u00e9tico. A esta \u00e9poca e a seguinte pertencen:"}
{"id": "90047", "revid": "98629", "url": "https://gl.wikipedia.org/wiki?curid=90047", "title": "Constituci\u00f3n de Weimar", "text": "A Constituci\u00f3n de Weimar foi unha constituci\u00f3n de Alema\u00f1a sancionada en 1919, que estableceu unha rep\u00fablica federal con nove estados e a elecci\u00f3n dun presidente por votaci\u00f3n popular, o cal \u00e1 s\u00faa vez ti\u00f1a a facultade de elixir ao chanceler para que formase un goberno. O presidente pod\u00eda disolver o gabinete e vetar as leis do poder lexislativo. As s\u00faas facultades inclu\u00edan a de intervir os estados federais, coa fin de previr problemas de orde social.\nA Constituci\u00f3n de Weimar, xunto \u00e1 Constituci\u00f3n de M\u00e9xico sancionada dous anos antes, deron orixe ao constitucionalismo social, que estableceu o Estado de benestar e reco\u00f1eceu os dereitos dos traballadores.\nA Grande Alema\u00f1a.\nA pesar de todo o poder do presidente, a Rep\u00fablica de Weimar mantivo principios democr\u00e1ticos conservadores. Ademais establec\u00e9ronse as cores negra, vermella e dourada como s\u00edmbolos da \"Grande Alema\u00f1a\", que en teor\u00eda deb\u00eda inclu\u00edr a Austria, a\u00ednda que isto non se fixo inmediatamente debido a que o tratado de Versalles non o permit\u00eda.\nA Rep\u00fablica de Weimar estivo sempre moi ocupada tratando de manter baixo control aos bolxeviques, mentres tanto os socialdem\u00f3cratas \u00edanse aliando cos veteranos da guerra. A Rep\u00fablica de Weimar tivo unha votaci\u00f3n de 38%, moi boa, pero non era suficiente para emprender acci\u00f3ns en contra dos partidos extremistas.\nSentido do Dereito Social.\nA cuesti\u00f3n social, produciuse tras crebar a idea da igualdade social, demostrando que os traballadores viv\u00edan nunha situaci\u00f3n inferior e deprimida. Isto supuxo que o dereito social se redefinira e se establecera que a xustiza se realiza unicamente no caso de establecerse un tratamento desigual. Foi as\u00ed, como tanto a Constituci\u00f3n de Weimar como a Organizaci\u00f3n Internacional do Traballo, en 1919, establecen os principios do dereito social.\nSociais.\nEn 1919 estableceuse a constitucionalizaci\u00f3n e a internacionalizaci\u00f3n do Dereito social. Mercede ao tratado de Versalles, nace a sociedade de Naci\u00f3ns, que deu orixe \u00e1 Organizaci\u00f3n Internacional do Traballo, ademais da promulgaci\u00f3n da Constituci\u00f3n de Weimar.\nKapp Putsch.\nDesde 1920 a poboaci\u00f3n alem\u00e1 dividiuse, debido en parte \u00e1s fortes reparaci\u00f3ns que o pobo debe pagar, tras a derrota na primeira guerra mundial. Ademais, non se realizaron as reformas sociais que esix\u00edan os traballadores, o cal conduciu ao desgusto destes. E por \u00faltimo, en marzo de 1920, oficiais de dereita lideraron un golpe militar, co\u00f1ecido como o Kapp Putsh, que radicalizou a\u00ednda m\u00e1is as opini\u00f3ns tanto da dereita como da esquerda. Tanto foi as\u00ed, que nas elecci\u00f3ns de xu\u00f1o, a Rep\u00fablica de Weimar estaba a perder as elecci\u00f3ns, mentres o partido comunista ga\u00f1aba cada vez m\u00e1is popularidade.\nA inflaci\u00f3n econ\u00f3mica chegou a niveis inconcibibles, e ademais os aliados continuaban esixindo as s\u00faas reparaci\u00f3ns de guerra, sen ter en conta a situaci\u00f3n econ\u00f3mica de Alema\u00f1a. A situaci\u00f3n chegou ao momento que en xaneiro de 1923, os ex\u00e9rcitos franceses e belga, ocuparon a zona industrial do Rin, o cal obrigo ao goberno de Weimar a ordenar que se paralizase a produci\u00f3n nesta zona como represalia pola invasi\u00f3n. A mediados do mesmo ano, o presidente pediulle ao chanceler que conformase un novo gabinete capaz de solucionar a crise.\nO Putsh da Cervexar\u00eda de Bavaria.\nHitler empezou a culpar ao goberno da Rep\u00fablica de Weimar por asinar o Pacto de Versalles, acus\u00e1ndoos ademais de traidores. Estas acusaci\u00f3ns foron utilizadas polo partido, para recrutar a 55.000 militares en 1923, conformados por toda clase de xente, desde campesi\u00f1os, at\u00e9 veteranos da guerra. As\u00ed, realizouse un golpe de estado na cervexar\u00eda de Bavaria, co \u00fanico fin de derrocar ao goberno b\u00e1varo. O golpe resultou un fracaso e tivo como resultado o encarceramento de Hitler.\nGran Depresi\u00f3n.\nTerceiro Reich.\nLogo de ser elixido presidente, Hitler transformou a Rep\u00fablica de Weimar nunha ditadura rexida polos principios racistas do Partido Nacionalsocialista. Creou a Gestapo, e estableceu os Tribunais Populares. Disolveu os sindicatos obreiros e mesmo proscribiu a todos os partidos pol\u00edticos. As\u00ed, foi como Alema\u00f1a en xullo de 1933, declar\u00e1base nacionalsocialista e monopartidista.\nS\u00e9culo XX.\nFoi entre a Primeira e a Segunda Guerras Mundiais que aparecen as primeiras constituci\u00f3ns liberais de orientaci\u00f3n social, destacando entre elas a de Weimar. Recibe o nome de \"Constituci\u00f3n social\", debido a que a maior\u00eda das pol\u00edticas establecidas al\u00ed, van encami\u00f1adas cara aos dereitos dos menos favorecidos."}
{"id": "90051", "revid": "1093", "url": "https://gl.wikipedia.org/wiki?curid=90051", "title": "Paul Eluard", "text": ""}
{"id": "90053", "revid": "1093", "url": "https://gl.wikipedia.org/wiki?curid=90053", "title": "Antoni Ros Marb\u00e1", "text": ""}
{"id": "90054", "revid": "1093", "url": "https://gl.wikipedia.org/wiki?curid=90054", "title": "Antoni Ros-Marb\u00e1", "text": ""}
{"id": "90056", "revid": "56817", "url": "https://gl.wikipedia.org/wiki?curid=90056", "title": "Cultura de Portugal", "text": "A cultura de Portugal ten as s\u00faas ra\u00edces na cultura latina da Roma Antiga con influencias celtas.\nLingua.\nO idioma oficial de Portugal \u00e9 o portugu\u00e9s, un dos primeiros idiomas cultos da Europa medieval \u00e1 vez c\u00f3 provenzal, sendo a s\u00faa escritura influenciada por esta \u00faltima. Existen un municipio onde algunhas persoas das aldeas falan un idioma derivado do idioma do antigo Reino de Le\u00f3n, chamado mirand\u00e9s. (\"Lh\u00e9ngua Mirandesa\" en Mirand\u00e9s). Este idioma ten menos de 15.000 falantes (a maior\u00eda como segunda lingua) e \u00e9 apenas falada en aldeas, sendo a aldea de Picote (\"Picuote\" en Mirand\u00e9s) a \u00fanica practicamente 100% monoling\u00fce, o cal resulta curioso nun pa\u00eds ling\u00fcisticamente homoxeneizado como Portugal.\nArquitectura.\nA arquitectura portuguesa seguiu sempre as tendencias do resto de Europa, a pesar de facelo con alg\u00fan atraso. Foi s\u00f3 co Manuelino que se conseguiu unha altura considerable, na vangarda art\u00edstica da \u00e9poca. Este estilo fai de transici\u00f3n suave entre o g\u00f3tico e o renacemento. Actualmente a produci\u00f3n arquitect\u00f3nica portuguesa est\u00e1 a par do que pasa no medio art\u00edstico internacional, onde destacan os arquitectos contempor\u00e1neos:\nPintura.\nA pintura portuguesa, do mesmo xeito c\u00e1 arquitectura, seguiu as tendencias internacionais. A comezos do s\u00e9culo XX apareceu unha nova onda de artistas futuristas que pod\u00edan facer importantes revoluci\u00f3ns na arte sen\u00f3n f\u00f3ra polas s\u00faas mortes precoces. Alg\u00fans deses pintores e outros de diferentes \u00e9pocas son:\nCine.\nCineastas:\nActores:"}
{"id": "90059", "revid": "22570", "url": "https://gl.wikipedia.org/wiki?curid=90059", "title": "Queima das Fitas", "text": "A queima-das-Fitas \u00e9 unha tradici\u00f3n acad\u00e9mica festiva dunha semana de duraci\u00f3n que acontece t\u00f3dolos anos durante o mes de maio en Portugal. Entre as diversas actividades destacan a serenata estudantil, os concertos musicais e o cortexo acad\u00e9mico."}
{"id": "90060", "revid": "89787", "url": "https://gl.wikipedia.org/wiki?curid=90060", "title": "Guitarra portuguesa", "text": " \nA guitarra portuguesa \u00e9 un instrumento musical de orixe incerta. Alg\u00fans apuntan que \u00e9 un cruzamento do cistre renacentista e o la\u00fade \u00e1rabe. Outros apuntan que \u00e9 un cruzamento da bandurra espa\u00f1ola co cistre ingl\u00e9s, chamado guitarra inglesa en Portugal.\nHistoria.\nGon\u00e7alo Paredes e Fl\u00e1vio Rodrigues, entre outros, foron os compositores m\u00e1is respectados dentro do estilo tradicional. Posteriormente Artur Paredes xurdiu cunha interpretaci\u00f3n persoal do instrumento beneficiando a s\u00faa ac\u00fastica de diversas formas.\nTraballando cunha familia de construtores Paredes trouxo o instrumento \u00e1 era actual.\nCarlos Paredes, fillo de Artur Paredes, creou novas melod\u00edas e converteu a guitarra portuguesa nun instrumento de concerto, tocando con m\u00fasicos de jazz, como Charlie Haden, entre outros. Simultaneamente, en Co\u00edmbra, Ant\u00f3nio Brojo e Ant\u00f3nio Portugal desenvolveron tanto a guitarra portuguesa como o Fado de Co\u00edmbra, superando limitaci\u00f3ns de antano.\nDestaca tam\u00e9n o papel fundamental de Pedro Caldeira Cabral na divulgaci\u00f3n da guitarra portuguesa a varios niveis, especialmente na compilaci\u00f3n e publicaci\u00f3n de \"A Guitarra Portuguesa\", e nos arranxos e interpretaci\u00f3n de repertorio erudito para a guitarra portuguesa."}
{"id": "90061", "revid": "23204", "url": "https://gl.wikipedia.org/wiki?curid=90061", "title": "Oposici\u00f3n", "text": "Unha oposici\u00f3n \u00e9 un procedemento selectivo no que varias persoas concorren para ocupar un ou m\u00e1is postos nunha empresa ou organizaci\u00f3n. A oposici\u00f3n adoita constar de varias probas (tests, psicot\u00e9cnicas, desenvolvemento de temas, supostos pr\u00e1cticos, idiomas etc) para avaliar a aptitude e capacidade dos aspirantes (opositores). A igualdade \u00e9 un principio que debe rexer todo o desenvolvemento do proceso.\nA oposici\u00f3n \u00e9 un procedemento moi habitual para o ingreso na administraci\u00f3n. Outros procedementos de ingreso son: concurso-oposici\u00f3n e concurso.\nOposici\u00f3ns p\u00fablicas.\nAs oposici\u00f3ns p\u00fablicas son os procesos selectivos mediante os cales as Administraci\u00f3ns P\u00fablicas incorporan recursos humanos para o desempe\u00f1o das s\u00faas funci\u00f3ns.\nEn primeiro lugar, as Administraci\u00f3ns determinan as s\u00faas necesidades de persoal cada ano, o que se publica co nome de Ofertas de Emprego P\u00fablico nos Bolet\u00edns Oficiais correspondentes. Esta \u00e9 a raz\u00f3n de que se saiba as convocatorias que vai haber con tanta antelaci\u00f3n.\nDespois conv\u00f3case aos que desexen aspirar a unha das prazas vacantes \u00e1 realizaci\u00f3n de certos exames ou probas. A esta resoluci\u00f3n, que igualmente se publica nos Bolet\u00edns Oficiais, ch\u00e1maselle Convocatoria.\nAs Administraci\u00f3ns est\u00e1n obrigadas a elixir ao seu persoal segundo os principios de igualdade, m\u00e9ritos e capacidade, por iso \u00e9 polo que as decisi\u00f3ns tomadas publ\u00edquense nos Bolet\u00edns Oficiais e selecci\u00f3nese aos candidatos en funci\u00f3n da s\u00faa nota neste exame."}
{"id": "90063", "revid": "1131", "url": "https://gl.wikipedia.org/wiki?curid=90063", "title": "Jorge del Castillo", "text": "Jorge Alfonso Alejandro del Castillo G\u00e1lvez, nado en Lima o 2 de xullo de 1950, \u00e9 un avogado e pol\u00edtico peruano, foi primeiro-ministro do seu pa\u00eds entre 2006 e 2008."}
{"id": "90064", "revid": "1093", "url": "https://gl.wikipedia.org/wiki?curid=90064", "title": "Estanflaci\u00f3n", "text": "A estanflaci\u00f3n (do ingl\u00e9s \"stagflation\") \u00e9 o momento ou conxuntura econ\u00f3mica no que, nunha situaci\u00f3n inflacionaria, se produce un estancamento da econom\u00eda mentres que o ritmo da inflaci\u00f3n non cede.\n\"Estanflaci\u00f3n\" \u00e9 un termo que foi inventado en 1965 polo ent\u00f3n ministro de Finanzas brit\u00e1nico Ian McLeod, quen, nun discurso ante o Parlamento nese ano, dixo \"\u201cagora temos o peor de ambos mundos: non soamente inflaci\u00f3n por un lado ou estancamento polo outro. Temos algo as\u00ed como unha estanflaci\u00f3n\u201d\".\nEstanflaci\u00f3n combina os termos \u00abrecesi\u00f3n\u00bb e \u00abinflaci\u00f3n\u00bb, \u00e9 a situaci\u00f3n econ\u00f3mica que indica a simultaneidade da alza de prezos, o aumento do desemprego e o estancamento econ\u00f3mico, entrando nunha crise ou incluso nunha recesi\u00f3n.\nCausas e consecuencias.\nFormalmente, determ\u00ednase que existe unha recesi\u00f3n cando o PIB decrece durante dous trimestres consecutivos. Cando a recesi\u00f3n chega acompa\u00f1ada de alta inflaci\u00f3n o proceso recibe o nome de estanflaci\u00f3n e est\u00e1 considerado un dos peores escenarios econ\u00f3micos posibles, polo dif\u00edcil que \u00e9 de manexar e corrixir. As pol\u00edticas monetarias e fiscais que adoitan utilizarse para dinamizar unha econom\u00eda recesiva empeoran o compo\u00f1ente inflacionario da estanflaci\u00f3n e as pol\u00edticas monetarias restritivas que se utilizan para combater a inflaci\u00f3n tenden a afondar e ampliar o seu compo\u00f1ente recesivo.\nA estanflaci\u00f3n distorsiona completamente os mercados e coloca os dirixentes dos gobernos e os bancos centrais nunha posici\u00f3n 'ou perder ou perder'. En contextos de estanflaci\u00f3n a recesi\u00f3n acostuma ser parcial: rex\u00edstrase simultaneamente o decrecemento dalg\u00fans sectores, como a produci\u00f3n de bens, a canda o crecemento doutros sectores, como a produci\u00f3n de servizos. Se se trata dunha econom\u00eda relativamente aberta e a inflaci\u00f3n v\u00e9n acompa\u00f1ada dun proceso de desvalorizaci\u00f3n, pode rexistrarse unha contracci\u00f3n das actividades que consomen divisas e unha expansi\u00f3n das que xeran divisas. Isto representa un desaf\u00edo enorme para as autoridades, pois reciben sinais mesturados e contraditorios sobre a econom\u00eda que fan moi dif\u00edcil decidir qu\u00e9 pol\u00edticas aplicar, en que secuencia e en que momento aplicalas.\nA\u00ednda que as recesi\u00f3ns poden ter causas internas ou externas, a estanflaci\u00f3n sempre \u00e9 de orixe interno, dado que a inflaci\u00f3n \u00e9 sempre e en todas partes un fen\u00f3meno monetario, e quen manexa as moedas soberanas son as autoridades monetarias de cada pa\u00eds."}
{"id": "90068", "revid": "1888", "url": "https://gl.wikipedia.org/wiki?curid=90068", "title": "Helios G\u00f3mez", "text": "Helios G\u00f3mez Rodr\u00edguez, nado en Sevilla en 1905 e finado en Barcelona o 19 de setembro de 1956, co\u00f1ecido popularmente tam\u00e9n coma o \"artista da gravata vermella\", foi un pintor, cartelista e poeta, membro da vangarda art\u00edstica de comezos do s\u00e9culo XX e contertulio doutros artistas da \u00e9poca coma Luis Bu\u00f1uel, Salvador Dal\u00ed e Federico Garc\u00eda Lorca.\nMocidade.\nHelios naceu no sevillano barrio de Triana, do que sempre fixo profesi\u00f3n, as\u00ed como do seu pobo xitano. Fixo os seus primeiros estudos na Escola Industrial de Artes e Oficios de Sevilla, aprendendo o traballo de decorador de cer\u00e1mica, traballando coma axudante de pintor na f\u00e1brica da cartuxa de Sevilla e mais asistindo \u00f3s cursos nocturnos da escola de Belas Artes.\nNo 1923 uniuse \u00e1 CNT, publicando os seus primeiros traballos no xornal anarquista \"P\u00e1ginas libres\". No 1925 expuxo por primeira vez no Caf\u00e9 Kursaal obras de car\u00e1cter cubista, moi criticadas pola tradicional sociedade andaluza do intre. Esta exposici\u00f3n foi m\u00e1is tarde trasladada ao Ateneo de Madrid e \u00e1 galer\u00eda Dalmau de Barcelona, cunha mellor acollida.\nEuropa.\nAs s\u00faas opini\u00f3ns libertarias lev\u00e1rono a participar nas revoltas do momento, v\u00e9ndose obrigado a exiliarse a Par\u00eds no 1927, desde onde comezou unha viaxe por distintas cidades europeas, ao ser expulsado por participar nas manifestaci\u00f3ns de rexeitamento polas execuci\u00f3ns dos anarquistas Sacco e Vanzetti. Ficou nun primeiro intre en Bruxelas, onde ilustrou o libro \"Rien qu'un homme\" de Max Deauville.\nPasou por \u00c1msterdam, Viena e estivo dous meses na URSS. No 1929 estudou tipograf\u00eda e m\u00e1is interiorismo en Berl\u00edn e publicou nalg\u00fans medios coma o \"Berliner Tageblatt\". No 1930 a AIT publicou en Berl\u00edn o seu primeiro \u00e1lbum \"D\u00edas de Ira\".\nAo finalizar a ditadura de Primo de Rivera volveu a Barcelona, onde colaborou nos xornais \"L'Opini\u00f3\", \"La Rambla\", \"La Batalla\", \"L'Hora\", \"Bolivar\", \"Estudios\" e \"Nueva Espa\u00f1a\", con distintas portadas e ilustraci\u00f3ns. No 1930 publicou o manifesto \"Porqu\u00e9 me marcho del anarquismo\" e ingresou na Federaci\u00f3 Comunista Catalano-Balear, anot\u00e1ndose ao Bloc Obrer i Camperol, do que axi\u00f1a foi expulsado polas s\u00faas tendencias ideol\u00f3xicas libertarias e mais por militar tam\u00e9n en grupos comunistas prosovi\u00e9ticos.\nAo proclamarse a Segunda Rep\u00fablica Espa\u00f1ola participou no asalto do c\u00e1rcere de mulleres de Barcelona. Trasladouse a Madrid e afiliouse ao PCE, colaborando no xornal \"Mundo Obrero\". Foi detido en 1931 pola s\u00faa militancia no partido e encarcerado en Madrid, e despois en Xa\u00e9n, desde onde marchou a Bruxelas ao conseguir a liberdade. De al\u00ed foi a Moscova, invitado coma representante espa\u00f1ol ao Congreso Internacional de Artistas Proletarios co gallo do 25 aniversario da URSS. Desta viaxe escribiu m\u00e1is tarde no seu poema \"Erika\" unha autocr\u00edtica ideol\u00f3xica desa \u00e9poca, moito m\u00e1is pr\u00f3xima ao individualismo radical do ide\u00f3logo anarquista Max Stirner, que do colectivismo intelectual dos comunistas:\nNo 1933 expuxo no Museo Pushkin de Moscova e editou o seu 2\u00ba \u00e1lbum, \"Revoluci\u00f3n espa\u00f1ola\". No 1934 volveu a Barcelona, onde foi detido ao participar na revoluci\u00f3n de 1934 e ingresado nun buque cadea. Durante a s\u00faa estancia no mesmo, fixo o seu terceiro \u00e1lbum, \"Viva Octubre\", publicado no 1935 e adicado a estes feitos.\nGuerra civil.\nNo 1935 fundou en Barcelona \"Els Sis\". Na primavera do 1936, profesionais gr\u00e1ficos reun\u00edronse no Ateneu Enciclop\u00e8dic Popular para crearen un sindicato de debuxantes e adherirse ao Sindicato de Artes Gr\u00e1ficas, constitu\u00edndose a xunta directiva e sendo Helios G\u00f3mez elixido presidente por aclamaci\u00f3n absoluta dos presentes. Chamouse \"Sindicato de Dibujantes Profesionales\", adic\u00e1ndose ao cartelismo para grupos republicanos e anarquistas. Loitou nas barricadas da defensa de Barcelona e entrou a formar parte da Alianza de Intelectuales Antifascistas de Catalu\u00f1a.\nNomeado comisario pol\u00edtico da UXT, encargouse de organizar a columna Ram\u00f3n Casanellas. Embarcouse coa Expedici\u00f3n Bayo para liberar Eivisa e Mallorca, e interveu nas frontes de Arag\u00f3n, Madrid e Andaluc\u00eda. Foi acusado de matar a un capit\u00e1n do seu propio bando, ao aplicar unha medida disciplinaria esaxerada, e trasladouse a Madrid para evitar represalias. Foi expulsado do PSUC en 1937, en plena guerra civil, e perseguido polos estalinistas, que o acusaron de trotskista. Regresou \u00e1 s\u00faa antiga militancia anarquista na Confederaci\u00f3n Nacional do Traballo. No 1939 foi nomeado Miliciano de Cultura da 26\u00aa Divisi\u00f3n, antiga Columna Durruti, e encargouse da direcci\u00f3n e maquetaci\u00f3n do xornal voceiro de dita columna, \"El Frente\", e da organizaci\u00f3n en Barcelona do acto de homenaxe a Buenaventura Durruti.\nPosguerra.\nLogo da derrota republicana, pasou por diversos campos de concentraci\u00f3n, entre eles o de Vernet d'Ari\u00e8ge onde se relacionou con Max Aub, en Francia, e Alxeria desde febreiro do 1939 a maio do 1941. Foi liberado e trasladouse a Francia onde co\u00f1eceu a Mercedes Planas, nai do seu \u00fanico fillo, Gabriel. Non puido dar por terminada a loita e pasou a Barcelona, onde creou o ef\u00e9mero grupo Liberaci\u00f3n Nacional Republicana no 1944, \u00e1 vez que fundou a Casa de Andaluc\u00eda, curiosamente xunto cun militar espa\u00f1ol. Un ano despois foi detido e pasou 5 meses na cadea. Expuxo na Galer\u00eda Arnaiz, no 1948, obras de car\u00e1cter surrealista, e fixo os murais do Jazz Col\u00f3n e da Residencia Sant Jaume de Barcelona.\nVolto a deter por unha escura causa de asociaci\u00f3n ilegal, foi novamente ingresado na cadea. Al\u00ed pintou, nun oratorio do C\u00e1rcere Modelo de Barcelona, o fresco \"A Capela Xitana\", posteriormente encalado, e escribiu un corpus po\u00e9tico. Ficou no c\u00e1rcere ata 1954, a pesar de existir unha orde de liberdade desde 1950. O 19 de setembro de 1956 morreu en Barcelona.\nObra.\nO personal\u00edsimo xeito do pintor sevillano empezouse a facer nas p\u00e1xinas da revista anarquista \"P\u00e1ginas libres\". \u00c1 vez que comezaba a se relacionar politicamente cos anarquistas, f\u00edxoo coas vangardas art\u00edsticas da \u00e9poca, contrastando fortemente coas correntes art\u00edsticas da conservadora Sevilla do momento. Isto explica que a s\u00faa primeira exposici\u00f3n no \"Cafe Kursaal\" fora acollida con indiferenza e rexeitamento. Expuxo nesa ocasi\u00f3n obras nun estilo cubista e futurista representando a paisaxe social andaluza e m\u00e1is a danza xitana. Pasou despois ao Ateneo de Madrid e \u00e1 galer\u00eda Dalmau de Barcelona, onde contou cunha moito mellor acollida.\nM\u00e1is tarde no seu paso por Europa, Helios foise relacionando con t\u00f3dolos artistas da vangarda, a\u00ednda que a s\u00faa maior influencia foron os alem\u00e1ns. Relacionouse moito co debuxante alem\u00e1n George Grosz e m\u00e1is co promotor e galerista Herwarth Walden, dono da galer\u00eda \"Der Sturm\" de Berl\u00edn. Anos despois declarou que esta cidade influ\u00edu decisivamente na s\u00faa carreira art\u00edstica:\nNa mesma cidade publicou no 1930 o seu primeiro \u00e1lbum \"D\u00edas de Ira\", adicado \"A todas las v\u00edctimas del fascismo mundial\". Prologado polo Premio Nobel franc\u00e9s Romain Rolland, di na s\u00faa introduci\u00f3n: \nAntes de publicar este \u00e1lbum, fixo unha declaraci\u00f3n de principios, manifestando a s\u00faa intenci\u00f3n de po\u00f1er o seu arte ao servizo da propaganda obreira e da loita da clase proletaria. No \u00e1lbum est\u00e1 moi presente a est\u00e9tica cubista, os seus debuxos en branco e negro compo\u00f1en unha denuncia do terror contra o proletariado por parte do Estado, unha cr\u00f3nica de dor e rabia. En toda a obra adv\u00edrtese a proximidade coa propaganda obreira internacional, facendo fincap\u00e9 nos t\u00f3picos relixiosos, con especial cr\u00edtica \u00e1 xerarqu\u00eda eclesi\u00e1stica, \u00e1 que fai obxecto da s\u00faa m\u00e1is cr\u00faa visi\u00f3n. Os versos que acompa\u00f1an as imaxes, duros e contundentes, avivan a\u00ednda m\u00e1is a dur\u00edsima cr\u00edtica social que inunda os gravados do autor.\nO cambio de estratexia pol\u00edtica do artista no 1930 pl\u00e1smase nas s\u00faas obras, que pasaron a formar parte do estilo comunista da arte para a propaganda, evitando o concepto burgu\u00e9s da arte pola arte. Mentres viv\u00eda na URSS cunha alem\u00e1, Ira, nada no pa\u00eds e a que nos anos 50 adicou o poema \"Erika\" de m\u00e1is de 92 p\u00e1xinas; publicou o seu segundo \u00e1lbum \"Revoluci\u00f3n Espa\u00f1ola\". Prologado polo escritor ruso I. M\u00e1za a s\u00faa est\u00e9tica troca radicalmente. Presionado polos ide\u00f3logos comunistas, deixou os trazos cubistas para pasar a un debuxo de m\u00e1is f\u00e1cil comprensi\u00f3n, m\u00e1is pr\u00f3ximo ao realismo socialista; afectando ao grafismo do autor, en favor dunha maior propaganda revolucionaria. Os seus debuxos reforzan a carga expresiva dos persoeiros proletarios, pobres e explotados. O dram\u00e1tico grafismo transmite m\u00e1is fielmente a realidade, en prol dunha maior educaci\u00f3n revolucionaria.\nM\u00e1is tarde do seu exilio en Europa, publicou en Bruxelas o seu terceiro \u00e1lbum \"Viva Octubre\", debuxado na s\u00faa estancia na cadea. Prologado polo escritor franc\u00e9s Jean Cassou, os seus debuxos en tinta negra mante\u00f1en a mesma execuci\u00f3n formal da s\u00faa anterior obra, mantendo a s\u00faa dura cr\u00edtica social. Adicados aos sucesos revolucionarios que hab\u00eda pouco vivira, son debuxos no mesmo xeito do seu anterior \u00e1lbum, describindo a dura represi\u00f3n vivida.\nLogo da guerra apareceron 4 debuxos en tinta titulados \"Horrores de la Guerra\", agora nunha colecci\u00f3n particular. Estes debuxos, de data desco\u00f1ecida, son obras de perfecci\u00f3n e detalle coidados ao m\u00e1ximo, describindo minuciosamente as miserias da contenda.\nDespois da guerra, ademais das s\u00faas colaboraci\u00f3ns en revistas e portadas de libros, debuxou carteis de propaganda republicana e anarquista, no seu estilo habitual de denuncia social e propaganda revolucionaria. Tam\u00e9n pintou por encargo murais decorativos na residencia Sant Jaume e no Jazz Col\u00f3n. No 1948, mentres permanec\u00eda na cadea, celebrouse unha exposici\u00f3n dos seus debuxos, de estilo surrealista, que tivo unha boa acollida; ironicamente entre os sectores burgueses contra os que sempre loitara.\nLogo da s\u00faa estancia no c\u00e1rcere Modelo de Barcelona, pintou nunha cela, a primeira do corredor dos condenados a morte e que serv\u00eda de capela, a chamada \"Capela Xitana\". Estes debuxos mostraban a unhas persoas de trazos xitanos, con anxos negros, segundo a canci\u00f3n de moda da \u00e9poca, o bolero de Antonio Mach\u00edn. Moi discutida polas autoridades penitenciarias do intre, pola s\u00faa transgresora factura, resistiu ata 1996, no que foi branqueado, a\u00ednda que m\u00e1is tarde recuperouse.\nA obra de Helios G\u00f3mez estivo toda a s\u00faa vida ao servizo da revoluci\u00f3n e o obreiro, mais cun estilo innovador e vangardista. A s\u00faa desgarradora vis\u00f3n da explotaci\u00f3n obreira e do sitio do artista no concepto da loita de clases, levoulle a pintar e escribir unha das m\u00e1is persoais p\u00e1xinas da arte do noso pa\u00eds."}
{"id": "90069", "revid": "1131", "url": "https://gl.wikipedia.org/wiki?curid=90069", "title": "Pinhel", "text": "Pinhel \u00e9 unha cidade portuguesa, pertencente ao Distrito de Guarda, regi\u00e3o Centro e subrexi\u00f3n de Beira Interior Norte.\nHistoria.\nO municipio de Pinhel ten 10.436 residentes e incl\u00fae 27 fregues\u00edas. Recibiu a foral de Sancho I en 1209. Converteuse na sede da diocese da cidade en 1770, por desanexaci\u00f3n da diocese de Lamego, mais en 1881 a diocese de Pinhel foi extinta e incorporada na de Guarda.\nA cidade de Pinhel ten un castelo, o Castelo de Pinhel e \u00e9 co\u00f1ecida por \"Cidade Falc\u00f3n\". Pinhel fica en Terras de Riba-C\u00f4a / Terras de Riba-Coa. O r\u00edo Coa, un afluente do Douro, atravesa o municipio de sur a norte, e a serra da Morofa ofrece miradas panor\u00e1micas. Na parte setentrional, en Cidadelhe sit\u00faase parte do Parque Arqueol\u00f3xico do Valle do Coa, clasificado pola UNESCO como Patrimonio Mundial.La maior parte do parque fica en municipio de Foz-Coa."}
{"id": "90070", "revid": "1131", "url": "https://gl.wikipedia.org/wiki?curid=90070", "title": "Mealhada", "text": "Mealhada \u00e9 unha cidade portuguesa, situada no Distrito de Aveiro, rexi\u00f3n Centro, subrexi\u00f3n do Baixo Mondego , con preto de 5.000 habitantes.\n\u00c9 sede dun municipio de 111,14\u00a0km\u00b2 de \u00e1rea e 20.751 habitantes (2001), subdividido en 6 fregues\u00edas (Barcou\u00e7o, Casal Comba, Luso, Mealhada-Ventosa do Bairro-Antes, Pampilhosa e Vacari\u00e7a), cunha densidade de poboaci\u00f3n de 164,4 hab/km\u00b2. O municipio limita ao norte co municipio de Anadia, ao leste con Mort\u00e1gua, ao sueste con Penacova, ao sueste e ao sur con Co\u00edmbra e ao oeste con Cantanhede. O \"concelho\" ten a s\u00faa orixe no antigo couto de Vacari\u00e7a. En 1836 foi creado o actual municipio.\nO concello de Mealhada local\u00edzase na parte sur do distrito de Aveiro e forma parte da Rexi\u00f3n Centro (NUTS II) da Unidade Territorial do Baixo Mondego. Dada a s\u00faa veci\u00f1anza con Co\u00edmbra, o concello est\u00e1 moi influenciado por esta cidade e mant\u00e9n unha estreita conexi\u00f3n coa urbe coimbr\u00e1 en moitas materias."}
{"id": "90071", "revid": "89787", "url": "https://gl.wikipedia.org/wiki?curid=90071", "title": "Manuel Castro Rodr\u00edguez", "text": "Manuel Castro Rodr\u00edguez, nado en Castro Caldelas en 1906 e fusilado en Alcal\u00e1 de Henares o 21 de febreiro 1946, foi un militar galego.\nTraxectoria.\nMembro do Partido Comunista de Espa\u00f1a, foi comisario pol\u00edtico do V Rexemento do Ex\u00e9rcito Republicano. Estivo ao mando da 19\u00aa Brigada Mixta e da 48\u00aa Brigada Mixta. F\u00f3ille concedida a Medalla ao Valor do Ex\u00e9rcito da Rep\u00fablica o 1 de outubro de 1938. Foi tenente coronel no Ex\u00e9rcito espa\u00f1ol. Logo do remate da Guerra Civil exiliouse en Francia e entrou na resistencia contra os alem\u00e1ns e o r\u00e9xime de Vichy, acadando o grao de tenente xeneral, mandou o batall\u00f3n de Tarbes e a 26\u00aa Agrupaci\u00f3n Guerrilleira. En 1944 o PCE enviouno a Galicia para organizar os grupos guerrilleiros antifranquistas do pa\u00eds. En outubro de 1944 presidiu a xuntanza de Abegondo \u00e1 que acudiron Manuel Ponte, Jos\u00e9 Ramu\u00f1\u00e1n Barreiro, Francisco Rey Balb\u00eds, Chema Urquiola, Adolfo Allegue Allegue, Juan P\u00e9rez Dopico e outros respons\u00e1beis das guerrillas, e na que lles exp\u00f3n as consignas da Uni\u00f3n Nacional Espa\u00f1ola e ac\u00f3rdase a constituci\u00f3n do Ex\u00e9rcito Guerrilleiro de Galicia. Como Manuel Castro non foi aceptado por todas as partidas d\u00e9ronlle o mando a Marcelino Rodr\u00edguez Fern\u00e1ndez (Marrofer).\nIntentou axudar a Cristino Garc\u00eda Granda a facer o mesmo cos grupos que operaban nas serras de Gredos e Guadarrama pero non deu os resultados que procuraba. O 13 de xu\u00f1o de 1945 nun enfrontamento entre a Garda Civil e Manuel Castro e os seus homes morreron cinco guerrilleiros. Os superviventes mov\u00e9ronse cara a Madrid para tentar relanzar a resistencia urbana. O 20 de outubro a polic\u00eda detivo a Cristino Garc\u00eda, Manuel Castro e varios dos seus homes. Xulgados en consello de guerra sumar\u00edsimo o 22 de xaneiro de 1946, Manuel e Cristino foron condenados a pena de morte o 8 de febreiro xunto con Antonio Medina Vega, Francisco Esteve, Luis \u00c1vila N\u00fa\u00f1ez, Francisco Carranque Mu\u00f1oz, Eduardo Gonz\u00e1lez, Gonzalo Gonz\u00e1lez, Joaqu\u00edn Almaz\u00e1n e Eduardo Fuertes. Foi fusilado na madrugada do 21 de febreiro de 1946 con Cristino Garc\u00eda Granda e Antonio Medina nas tapias do cemiterio municipal de Carabanchel Bajo, onde foron soterrados."}
{"id": "90079", "revid": "1308", "url": "https://gl.wikipedia.org/wiki?curid=90079", "title": "Ruta da Seda", "text": ""}
{"id": "90081", "revid": "1308", "url": "https://gl.wikipedia.org/wiki?curid=90081", "title": "Yves Saint-Laurent", "text": ""}
{"id": "90084", "revid": "23204", "url": "https://gl.wikipedia.org/wiki?curid=90084", "title": "Carlos Paredes", "text": "Carlos Paredes, nado en Co\u00edmbra o 16 de febreiro de 1925 e finado en Lisboa o 23 de xullo de 2004, foi un compositor e guitarrista portugu\u00e9s. Paredes \u00e9 considerado un dos grandes guitarristas da cultura portuguesa. \u00c9 un dos principais responsables da divulgaci\u00f3n e popularidade da guitarra portuguesa.\n\u00c9 co\u00f1ecido coma \"O mestre da guitarra portuguesa\" ou \"O home dos mil dedos\"."}
{"id": "90085", "revid": "29443", "url": "https://gl.wikipedia.org/wiki?curid=90085", "title": "Anafreita, Friol", "text": "San Pedro de Anafreita \u00e9 unha parroquia rural do concello de Friol na provincia de Lugo. Ti\u00f1a 42 habitantes en 2016, segundo datos do Instituto Galego de Estat\u00edstica, 26 homes e 16 mulleres distribu\u00eddos en 10 entidades de poboaci\u00f3n. O que sup\u00f3n unha diminuci\u00f3n de 14 habitantes respecto ao ano 2007 cando ti\u00f1a 56 habitantes (30 homes e 26 mulleres) e 20 menos que en 2004."}
{"id": "90086", "revid": "85894", "url": "https://gl.wikipedia.org/wiki?curid=90086", "title": "Anxeriz, Friol", "text": "Santa Mar\u00eda de Anxeriz \u00e9 unha parroquia rural do concello de Friol na provincia de Lugo. Ti\u00f1a 67 habitantes en 2016, segundo datos do Instituto Galego de Estat\u00edstica, 34 homes e 33 mulleres distribu\u00eddos en 9 entidades de poboaci\u00f3n. O que sup\u00f3n unha diminuci\u00f3n de 30 habitantes respecto ao ano 2007 cando ti\u00f1a 97 habitantes (50 homes e 47 mulleres) e 37 menos que en 2004."}
{"id": "90087", "revid": "5863", "url": "https://gl.wikipedia.org/wiki?curid=90087", "title": "Carlos do Carmo", "text": "Carlos Alberto do Carmo Almeida, nado en Lisboa o 21 de decembro de 1939 e finado o 1 de xaneiro de 2021, co\u00f1ecido artisticamente como Carlos do Carmo foi un cantante portugu\u00e9s que acadou dimensi\u00f3n internacional a trav\u00e9s do fado.\nTraxectoria.\n\u00c9 fillo da co\u00f1ecida fadista Luc\u00edlia do Carmo e de Alfredo de Almeida, libreiro e hostaleiro. De mozo, Carlos estuda hostaler\u00eda en Su\u00edza, iniciando a s\u00faa carreira art\u00edstica en 1964, a\u00ednda que xa gravara un disco cando ti\u00f1a 9 anos.\nRepresentou a Portugal no XXI Festival da Canci\u00f3n de Eurovisi\u00f3n 1976, co tema \"Flor de verde pinho\" (baseado nun poema de Manuel Alegre). No Festival RTP da canci\u00f3n daquel ano foi o \u00fanico int\u00e9rprete, entre as \u00faltimas canci\u00f3ns presentadas estaban temas como -Estrela da tarde-.\nDe entre moitas outras, as s\u00faas canci\u00f3ns m\u00e1is co\u00f1ecidas son: \"Os putos\", \"Um homem na cidade\", \"Canoas do Tezo\", \"Lisboa menina e mo\u00e7a\", \"Duas b\u00e1goas de orvalho\" e \"Bairro Alto\".\nCantou en portugu\u00e9s o tema \"El drapaire\" de Joan Manuel Serrat, (\"O ferro velho\" en adaptaci\u00f3n do poeta Alexandre O'Neill), tema inclu\u00eddo no seu disco \"Canoas do Tezo\" (LP Movieplay en 1972-CD en 1997) e en O melhor dos melhores (Tecla, 1992).\nO seu nome figura entre os pioneiros da nova discograf\u00eda portuguesa, xa que o seu disco \"Un homem no pa\u00eds\" foi o primeiro CD editado por un artista en Portugal.\nJos\u00e9 Mar\u00eda N\u00f3brega acomp\u00e1\u00f1ao na guitarra dende fai 36 anos. Foi homenaxeado en 2003 con motivo dos seus 40 anos de carreira musical.\nParticipou na pel\u00edcula \"Fados\" de Carlos Saura xunto a outros grandes artistas lusos e brasileiros, como Mariza, Caman\u00e9 ou Caetano Veloso. Paralelamente \u00e1 estrea da pel\u00edcula real\u00edzanse concertos de presentaci\u00f3n da pel\u00edcula en Madrid, Valladolid e Santiago de Compostela, nos que interviron Caman\u00e9, Mariza, Miguel Poveda e o propio Carlos do Carmo.\nReco\u00f1ecementos.\nFoi embaixador da m\u00fasica e a cultura portuguesa a trav\u00e9s das s\u00faas innumerables actuaci\u00f3ns por varios pa\u00edses, pasando polo Teatro Olympia de Par\u00eds, polas \u00d3peras de Frankfurt e Wiesbaden, pola casa de espect\u00e1culos Canc\u00e3o de R\u00edo de Xaneiro, o Savoy de Helsinqui e por outras moitas cidades, como San Petersburgo, Copenhaguen, S\u00e3o Paulo, entre outras. A nivel nacional destacan os concertos na Fundaci\u00f3n Gulbekian, no Mosteiro dos Jer\u00f3nimos, no Casino de Estoril ou no Centro Cultural de Bel\u00e9m.\n\u00c9 cidad\u00e1n honorario da cidade de R\u00edo de Xaneiro e membro da Honra do Claustro Ibero-Americano das Artes. As\u00ed mesmo, foille concedido un diploma polo Senado de Rhode Island (Estados Unidos) pola s\u00faa contribuci\u00f3n \u00e1 divulgaci\u00f3n da m\u00fasica portuguesa, o Globo de Ouro de M\u00e9rito e da Excelencia, o Premio da consagraci\u00f3n da s\u00faa carreira da Sociedade Portuguesa de Autores. \u00c9 ademais membro da Orde do Infante Don Enrique."}
{"id": "90088", "revid": "5863", "url": "https://gl.wikipedia.org/wiki?curid=90088", "title": "M\u00edsia", "text": "Susana Maria Alfonso de Aguiar, co\u00f1ecida como M\u00edsia, nada en Porto en 1955, \u00e9 unha cantora portuguesa."}
{"id": "90089", "revid": "5863", "url": "https://gl.wikipedia.org/wiki?curid=90089", "title": "Bra, Friol", "text": "San Marti\u00f1o de Bra \u00e9 unha parroquia rural do concello de Friol na provincia de Lugo. Ti\u00f1a 29 habitantes en 2019, segundo datos do Instituto Galego de Estat\u00edstica, 14 homes e 15 mulleres distribu\u00eddos en 5 entidades de poboaci\u00f3n. O que sup\u00f3n unha diminuci\u00f3n de 8 habitantes respecto ao ano 2007 cando ti\u00f1a 37 habitantes (16 homes e 21 mulleres) e 11 menos que en 2004."}
{"id": "90090", "revid": "5863", "url": "https://gl.wikipedia.org/wiki?curid=90090", "title": "Carballo, Friol", "text": "San Xiao de Carballo \u00e9 unha parroquia rural do concello de Friol na provincia de Lugo. Ti\u00f1a 145 habitantes en 2016, segundo datos do Instituto Galego de Estat\u00edstica, 77 homes e 68 mulleres distribu\u00eddos en 17 entidades de poboaci\u00f3n. O que sup\u00f3n unha diminuci\u00f3n de 43 habitantes respecto ao ano 2007 cando ti\u00f1a 188 habitantes (98 homes e 90 mulleres) e 49 menos que en 2004."}
{"id": "90091", "revid": "1888", "url": "https://gl.wikipedia.org/wiki?curid=90091", "title": "Ramon Casanellas", "text": "Ramon Casanellas Lluch, nado en Barcelona en 1897 e finado no Bruc (Anoia) en 1933, foi un pol\u00edtico e sindicalista catal\u00e1n.\nTraxectoria.\nAfiliado desde moi novo \u00e1 Confederaci\u00f3n Nacional do Traballo, tivo un papel moi activo nas folgas revolucionarias do 1918, polas que tivo que exiliarse para evitar represalias do Estado. M\u00e1is tarde volveu a Barcelona no 1919. Xunto con Pedro Mateu e Luis Nicolau participou no atentado contra o Presidente do Goberno Eduardo Dato e Iradier o 8 de marzo do 1921, dispar\u00e1ndolle m\u00e1is de 20 tiros desde unha motocicleta con sidecar, caus\u00e1ndolle a morte. O atentado foi preparado coma resposta do sindicalismo barcelon\u00e9s \u00e1 dura represi\u00f3n e terrorismo branco, co\u00f1ecidos como pistoleirismo, exercidos polo gobernador civil de Barcelona Mart\u00ednez Anido e a patronal catal\u00e1, contra o movemento obreiro.\nA\u00ednda que os seus compa\u00f1eiros foron detidos, el conseguiu fuxir e refuxiarse na URSS, desde onde escribiu unha carta exculpatoria dos seus compa\u00f1eiros. Ficando na URSS, foi recrutado coma axente bolxevique e mandado a Am\u00e9rica latina para axudar na organizaci\u00f3n de movementos comunistas.\nNo 1931 volveu a Espa\u00f1a para reorganizar o Partido Comunista de Catalu\u00f1a e m\u00e1is o Partido Comunista de Espa\u00f1a, prohibido naquel intre, polo que o dirixiu desde o estranxeiro, a pesar de que fora expulsado e despois readmitido.\nO 28 de xu\u00f1o do 1931 foi presentado coma cabeza da candidatura do Partido Comunista de Catalu\u00f1a por Barcelona, colleitando un pobre resultado. No 1932 volveu a Espa\u00f1a para participar no congreso do PCE en Sevilla, co gallo do cal se rexistraron fortes presi\u00f3ns para que non fose obrigado a cumprir a condena imposta polo asasinato de Dato. Estas presi\u00f3ns lograron o seu froito e Casanellas puido pasearse ceibe pola cidade.\nPasamento.\nMorreu en 1933 nun accidente de moto, cando se dirix\u00eda a Madrid na compa\u00f1a de Francisco Barrio para asistir a unha reuni\u00f3n do partido. Existiron sospeitas de que o accidente fora un atentado, e Manuel Trueba Miramontes acusou directamente \u00e1 direcci\u00f3n do Partido de facelo."}
{"id": "90092", "revid": "5863", "url": "https://gl.wikipedia.org/wiki?curid=90092", "title": "Carl\u00edn, Friol", "text": "Santa Mar\u00eda de Carl\u00edn \u00e9 unha parroquia rural do concello de Friol na provincia de Lugo. Ti\u00f1a 50 habitantes en 2016, segundo datos do Instituto Galego de Estat\u00edstica, 23 homes e 27 mulleres distribu\u00eddos en 6 entidades de poboaci\u00f3n. O que sup\u00f3n unha diminuci\u00f3n de 9 habitantes respecto ao ano 2007 cando ti\u00f1a 59 habitantes (31 homes e 28 mulleres) e 16 menos que en 2004."}
{"id": "90094", "revid": "5863", "url": "https://gl.wikipedia.org/wiki?curid=90094", "title": "Cot\u00e1, Friol", "text": "San Marti\u00f1o de Cot\u00e1 \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 169 habitantes (95 homes e 74 mulleres), dous menos ca en 2007 (94 homes e 77 mulleres) e catro m\u00e1is que en 2004. Ten 11 entidades de poboaci\u00f3n."}
{"id": "90095", "revid": "5863", "url": "https://gl.wikipedia.org/wiki?curid=90095", "title": "Friol, Friol", "text": "San Xiao de Friol \u00e9 unha parroquia do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 558 habitantes (273 homes e 285 mulleres), 60 menos ca en 2007 (304 homes e 314 mulleres) e 61 menos que en 2004.\nS\u00f3 ten unha entidade de poboaci\u00f3n, a vila de Friol, capital do concello ao que d\u00e1 nome.\nSituaci\u00f3n.\nSan Xiao de Friol limita ao norte coa parroquia de Lamas; ao sur con Prado; ao leste con Santalla de Devesa e ao oeste con Ramelle.\nPatrimonio.\nNesta parroquia enc\u00f3ntrase a torre de Friol, remont\u00e1ndose a s\u00faa orixe na Idade Media e \u00e1 li\u00f1axe dos Prado."}
{"id": "90097", "revid": "85894", "url": "https://gl.wikipedia.org/wiki?curid=90097", "title": "Guimarei, Friol", "text": "Santa Mar\u00eda de Guimarei \u00e9 unha parroquia rural do concello de Friol na provincia de Lugo. Ti\u00f1a 53 habitantes en 2019, segundo datos do Instituto Galego de Estat\u00edstica, 26 homes e 27 mulleres distribu\u00eddos en 5 entidades de poboaci\u00f3n. O que sup\u00f3n unha diminuci\u00f3n dun habitante respecto ao ano 2007 cando ti\u00f1a 54 habitantes (27 homes e 27 mulleres), os mesmos que en 2004 (53).\nA igrexa parroquial foi constru\u00edda co mecenado de Andr\u00e9s de Berbetoros e a s\u00faa muller In\u00e9s de Montenegro."}
{"id": "90098", "revid": "5863", "url": "https://gl.wikipedia.org/wiki?curid=90098", "title": "Guldriz, Friol", "text": "Santiago de Guldriz \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 94 habitantes (52 homes e 42 mulleres) distribu\u00eddos en 7 entidades de poboaci\u00f3n. En 2007 ti\u00f1a 100 habitantes (53 homes e 47 mulleres), e en 2004 102."}
{"id": "90099", "revid": "98629", "url": "https://gl.wikipedia.org/wiki?curid=90099", "title": "Lamas, Friol", "text": "Santa Mar\u00eda de Lamas \u00e9 unha parroquia rural do concello de Friol na provincia de Lugo. Ti\u00f1a 43 habitantes en 2016, segundo datos do Instituto Galego de Estat\u00edstica, 22 homes e 21 mulleres distribu\u00eddos nunha entidade de poboaci\u00f3n. Os mesmos que en 2007 cando ti\u00f1a 43 habitantes (19 homes e 24 mulleres) e 2 m\u00e1is que en 2004.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "90100", "revid": "85894", "url": "https://gl.wikipedia.org/wiki?curid=90100", "title": "Lea, Friol", "text": "San Xurxo de Lea \u00e9 unha parroquia rural do concello de Friol na provincia de Lugo. Ti\u00f1a 109 habitantes en 2016, segundo datos do Instituto Galego de Estat\u00edstica, 52 homes e 57 mulleres distribu\u00eddos en 8 entidades de poboaci\u00f3n. Os mesmos que en 2007 cando ti\u00f1a 109 habitantes (54 homes e 55 mulleres) e 12 menos que en 2004."}
{"id": "90101", "revid": "5863", "url": "https://gl.wikipedia.org/wiki?curid=90101", "title": "Madelos, Friol", "text": "Santalla de Madelos \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 47 habitantes (24 homes e 23 mulleres), sete menos ca en 2007 (25 homes e 29 mulleres) e catro menos que en 2004. Ten cinco entidades de poboaci\u00f3n."}
{"id": "90102", "revid": "5863", "url": "https://gl.wikipedia.org/wiki?curid=90102", "title": "Miraz, Friol", "text": "Santiago de Miraz \u00e9 unha parroquia rural do concello de Friol na provincia de Lugo. Ti\u00f1a 101 habitantes en 2016, segundo datos do Instituto Galego de Estat\u00edstica, 54 homes e 47 mulleres distribu\u00eddos en 10 entidades de poboaci\u00f3n. O que sup\u00f3n unha diminuci\u00f3n de 40 habitantes respecto ao ano 2007 cando ti\u00f1a 141 habitantes (73 homes e 68 mulleres) e 46 menos que en 2004."}
{"id": "90103", "revid": "5863", "url": "https://gl.wikipedia.org/wiki?curid=90103", "title": "Narla, Friol", "text": "San Pedro de Narla \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 204 habitantes (103 homes e 101 mulleres), 29 menos ca en 2007 (cando ti\u00f1a 233 habitantes, 119 homes e 114 mulleres) e 35 menos que en 2004. Ten quince entidades de poboaci\u00f3n."}
{"id": "90104", "revid": "98629", "url": "https://gl.wikipedia.org/wiki?curid=90104", "title": "Nodar, Friol", "text": "San Mamede de Nodar \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 214 habitantes (113 homes e 101 mulleres), 35 menos ca en 2007 (249 habitantes, 129 homes e 120 mulleres) e 39 menos que en 2004. Ten 26 entidades de poboaci\u00f3n.\nTraxectoria.\nO top\u00f3nimo galego \"Nodar\" deriva do antrop\u00f3nimo masculino ."}
{"id": "90105", "revid": "5863", "url": "https://gl.wikipedia.org/wiki?curid=90105", "title": "Ous\u00e1, Friol", "text": "San Xiao de Ous\u00e1 \u00e9 unha parroquia rural do concello de Friol na provincia de Lugo. Ti\u00f1a 130 habitantes en 2016, segundo datos do Instituto Galego de Estat\u00edstica, 61 homes e 69 mulleres distribu\u00eddos en 15 entidades de poboaci\u00f3n. O que sup\u00f3n unha diminuci\u00f3n de 20 habitantes respecto ao ano 2007 cando ti\u00f1a 150 habitantes (72 homes e 78 mulleres) e 25 menos que en 2004.\nNesta parroquia faise o pan de Ous\u00e1, un pan con sona en Galicia e ao que se lle dedica unha festa gastron\u00f3mica compartida co queixo de Friol."}
{"id": "90106", "revid": "85894", "url": "https://gl.wikipedia.org/wiki?curid=90106", "title": "O Pacio, Friol", "text": "Santa Mar\u00eda do Pacio \u00e9 unha parroquia rural do concello de Friol na provincia de Lugo. Ti\u00f1a 92 habitantes en 2016, segundo datos do Instituto Galego de Estat\u00edstica, 49 homes e 43 mulleres distribu\u00eddos en 10 entidades de poboaci\u00f3n. O que sup\u00f3n unha diminuci\u00f3n de 18 habitantes respecto ao ano 2007 cando ti\u00f1a 110 habitantes (55 homes e 55 mulleres) e 33 menos que en 2004."}
{"id": "90107", "revid": "5863", "url": "https://gl.wikipedia.org/wiki?curid=90107", "title": "Prado, Friol", "text": "San Marti\u00f1o de Prado \u00e9 unha parroquia rural do concello de Friol na provincia de Lugo. Ti\u00f1a 90 habitantes en 2019, segundo datos do Instituto Galego de Estat\u00edstica, 42 homes e 48 mulleres distribu\u00eddos en 11 entidades de poboaci\u00f3n. O que sup\u00f3n unha diminuci\u00f3n de 31 habitantes respecto ao ano 2007 cando ti\u00f1a 121 habitantes (55 homes e 66 mulleres) e 26 menos que en 2004."}
{"id": "90109", "revid": "56817", "url": "https://gl.wikipedia.org/wiki?curid=90109", "title": "O rei T\u00fanix", "text": "O rei T\u00fanix \u00e9 un libro escrito por Mira Lobe publicado en 1962. Foi publicado en galego en 1987, traducido por Rosa Mar\u00eda L\u00f3pez Gato e Xos\u00e9 Lu\u00eds Regueira Fern\u00e1ndez.\nArgumentos.\nO rei T\u00fanix (en alem\u00e1n \"folgaz\u00e1n\", \"preguiceiro\") V \u00e9 un rei moi vago. Vive nun castelo con 333 servintes e coa s\u00faa filla, a princesa Pimpernela. As s\u00faas maiores preocupaci\u00f3ns son comer e durmir, e as s\u00faas \u00fanicas tarefas son gobernar durante media hori\u00f1a e subir \u00e1 torre do castelo a darlle un bico de boas noites \u00e1 princesa.\nUn d\u00eda comeza a ter unha enfermidade que nin o m\u00e9dico real nin o resto de doutores das vilas do redor son quen de curar. Pimpernela sae \u00e1 fraga a por axuda. Atopa a Gaudeo, un rapaz que vive co seu av\u00f3, un pastor de ovellas. Entre os tres logran convencer \u00f3 rei de que ten que mudar de estilo de vida, forz\u00e1ndoo nun principio a correr e nadar, e anim\u00e1ndoo despois a facer as cousas por si mesmo.\n\u00d3 regresar \u00f3 castelo ve que o pobo est\u00e1 descontento pola s\u00faa desaparici\u00f3n. El est\u00e1 irreco\u00f1ecible, pois adelgazou moit\u00edsimo. Organiza un torneo entre os pr\u00edncipes e nobres do pa\u00eds para lograr un novo rei. Pero no concurso, deben cravar cravos, muxir vacas e coser t\u00fanicas. Pero o m\u00e1is dif\u00edcil \u00e9 a \u00faltima pregunta: En quen debe pensar un rei? En si mesmo ou nos demais? Dado que o resto de nobres non logran facer as tarefas, e pensan que eles son m\u00e1is importantes que os demais, o rei T\u00fanix considera que o trono debe ser para el.\nIn\u00edciase as\u00ed unha nova etapa, na que reina pensando nos demais e facendo as cousas por si mesmo, baixo o nome de T\u00fafix (\"traballador\") I."}
{"id": "90110", "revid": "85894", "url": "https://gl.wikipedia.org/wiki?curid=90110", "title": "Ramelle, Friol", "text": "Santa Mar\u00eda de Ramelle \u00e9 unha parroquia rural do concello de Friol na provincia de Lugo. Ti\u00f1a 65 habitantes en 2016, segundo datos do Instituto Galego de Estat\u00edstica, 27 homes e 38 mulleres distribu\u00eddos en 5 entidades de poboaci\u00f3n. O que sup\u00f3n unha diminuci\u00f3n de 19 habitantes respecto ao ano 2007 cando ti\u00f1a 84 habitantes (33 homes e 51 mulleres) e 22 menos que en 2004."}
{"id": "90111", "revid": "5863", "url": "https://gl.wikipedia.org/wiki?curid=90111", "title": "Rocha, Friol", "text": "San Cosmede de Rocha \u00e9 unha parroquia rural do concello de Friol na provincia de Lugo. Ti\u00f1a 81 habitantes en 2019, segundo datos do Instituto Galego de Estat\u00edstica, 34 homes e 47 mulleres distribu\u00eddos en 5 entidades de poboaci\u00f3n. O que sup\u00f3n unha diminuci\u00f3n de 29 habitantes respecto ao ano 2007 cando ti\u00f1a 110 habitantes (62 homes e 48 mulleres) e 24 menos que en 2004."}
{"id": "90112", "revid": "5863", "url": "https://gl.wikipedia.org/wiki?curid=90112", "title": "Roimil, Friol", "text": "San Xiao de Roimil \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 109 habitantes (59 homes e 50 mulleres), 20 menos ca en 2007 (69 homes e 60 mulleres) e 11 menos que en 2004. Ten dez entidades de poboaci\u00f3n."}
{"id": "90113", "revid": "85894", "url": "https://gl.wikipedia.org/wiki?curid=90113", "title": "San Cibrao da Pregaci\u00f3n, Friol", "text": "San Cibrao da Pregaci\u00f3n \u00e9 unha parroquia rural do concello de Friol na provincia de Lugo. Ti\u00f1a 34 habitantes en 2016, segundo datos do Instituto Galego de Estat\u00edstica, 16 homes e 18 mulleres distribu\u00eddos en 4 entidades de poboaci\u00f3n. O que sup\u00f3n unha diminuci\u00f3n de 13 habitantes respecto ao ano 2007 cando ti\u00f1a 47 habitantes (22 homes e 25 mulleres) e 14 menos que en 2004."}
{"id": "90114", "revid": "85894", "url": "https://gl.wikipedia.org/wiki?curid=90114", "title": "San Marti\u00f1o de Condes, Friol", "text": "San Marti\u00f1o de Condes \u00e9 unha parroquia rural do concello de Friol na provincia de Lugo. Ti\u00f1a 347 habitantes en 2016, segundo datos do Instituto Galego de Estat\u00edstica, 174 homes e 173 mulleres distribu\u00eddos en 26 entidades de poboaci\u00f3n. O que sup\u00f3n unha diminuci\u00f3n de 55 habitantes respecto ao ano 2007 cando ti\u00f1a 402 habitantes (199 homes e 203 mulleres) e 68 menos que en 2004."}
{"id": "90115", "revid": "85894", "url": "https://gl.wikipedia.org/wiki?curid=90115", "title": "Santalla de Devesa, Friol", "text": "Santalla de Devesa \u00e9 unha parroquia rural do concello de Friol na provincia de Lugo. Segundo o Instituto Galego de Estat\u00edstica en 2016 ti\u00f1a 82 habitantes (39 homes e 43 mulleres) distribu\u00eddos en 9 entidades de poboaci\u00f3n, nove menos ca en 2007 (45 homes e 46 mulleres) e dous menos ca en 2004.\nSituaci\u00f3n.\nSantalla de Devesa limita ao norte coa parroquia de Narla; ao sur coas parroquias de Guidriz e Ser\u00e9n; ao leste coas parroquias de Ser\u00e9n e Cot\u00e1 e ao oeste coa parroquia de Friol."}
{"id": "90116", "revid": "25871", "url": "https://gl.wikipedia.org/wiki?curid=90116", "title": "Seix\u00f3n, Friol", "text": "San Paio de Seix\u00f3n \u00e9 unha parroquia rural do concello lugu\u00e9s de Friol na comarca de Lugo. Ti\u00f1a 89 habitantes en 2016, segundo datos do Instituto Galego de Estat\u00edstica, 47 homes e 42 mulleres distribu\u00eddos en 7 entidades de poboaci\u00f3n. O que sup\u00f3n unha diminuci\u00f3n de 2 habitantes respecto ao ano 2007 cando ti\u00f1a 91 habitantes (50 homes e 41 mulleres) e 9 menos que en 2004."}
{"id": "90117", "revid": "5863", "url": "https://gl.wikipedia.org/wiki?curid=90117", "title": "Seoane da Pregaci\u00f3n, Friol", "text": "San Xo\u00e1n de Seoane da Pregaci\u00f3n \u00e9 unha parroquia rural do concello de Friol na provincia de Lugo. Ti\u00f1a 52 habitantes en 2016, segundo datos do Instituto Galego de Estat\u00edstica, 29 homes e 23 mulleres distribu\u00eddos en 5 entidades de poboaci\u00f3n. O que sup\u00f3n unha diminuci\u00f3n de 11 habitantes respecto ao ano 2007 cando ti\u00f1a 63 habitantes (33 homes e 30 mulleres) e 9 menos que en 2004.\nToponimia.\nO top\u00f3nimo Seoane deriva do lat\u00edn , San Xo\u00e1n."}
{"id": "90118", "revid": "5863", "url": "https://gl.wikipedia.org/wiki?curid=90118", "title": "Ser\u00e9n, Friol", "text": "Santa Cruz de Ser\u00e9n \u00e9 unha parroquia rural do concello de Friol na provincia de Lugo. Ti\u00f1a 26 habitantes en 2016, segundo datos do Instituto Galego de Estat\u00edstica, 11 homes e 15 mulleres distribu\u00eddos en 3 entidades de poboaci\u00f3n. Os mesmos que en 2007 cando ti\u00f1a 26 habitantes (12 homes e 14 mulleres) e 4 menos que en 2004."}
{"id": "90119", "revid": "85894", "url": "https://gl.wikipedia.org/wiki?curid=90119", "title": "Silvela, Friol", "text": "Santa Mar\u00eda de Silvela \u00e9 unha parroquia rural do concello de Friol na provincia de Lugo. Segundo o IGE en 2011 ti\u00f1a 129 habitantes (64 mulleres e 65 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 164 habitantes.\nXeograf\u00eda.\nLimita con Nodar polo norte, Carballo polo sur, Rocha polo leste e Roade e Codesoso (do concello de Sobrado) polo oeste. No cumio do monte est\u00e1 a Base Militar de Campelo."}
{"id": "90120", "revid": "5863", "url": "https://gl.wikipedia.org/wiki?curid=90120", "title": "Trasmonte, Friol", "text": "Santiago de Trasmonte \u00e9 unha parroquia rural do concello de Friol na provincia de Lugo. Ti\u00f1a 81 habitantes en 2016, segundo datos do Instituto Galego de Estat\u00edstica, 36 homes e 45 mulleres distribu\u00eddos en 15 entidades de poboaci\u00f3n. O que sup\u00f3n unha diminuci\u00f3n de 15 habitantes respecto ao ano 2007 cando ti\u00f1a 96 habitantes (41 homes e 55 mulleres) e 14 menos que en 2004."}
{"id": "90121", "revid": "5863", "url": "https://gl.wikipedia.org/wiki?curid=90121", "title": "Vilafiz, Friol", "text": "Santa Mar\u00eda de Vilafiz \u00e9 unha parroquia rural do concello de Friol na provincia de Lugo. Ti\u00f1a 55 habitantes en 2016, segundo datos do Instituto Galego de Estat\u00edstica, 29 homes e 26 mulleres distribu\u00eddos en 10 entidades de poboaci\u00f3n. O que sup\u00f3n unha diminuci\u00f3n de 21 habitantes respecto ao ano 2007 cando ti\u00f1a 76 habitantes (36 homes e 40 mulleres) e 18 menos que en 2003."}
{"id": "90122", "revid": "23204", "url": "https://gl.wikipedia.org/wiki?curid=90122", "title": "Vilalvite, Friol", "text": "San Pedro de Vilalvite \u00e9 unha parroquia rural do concello de Friol na provincia de Lugo. Ti\u00f1a 192 habitantes en 2016, segundo datos do Instituto Galego de Estat\u00edstica, 102 homes e 90 mulleres distribu\u00eddos en 15 entidades de poboaci\u00f3n. O que sup\u00f3n un aumento de 19 habitantes respecto ao ano 2007 cando ti\u00f1a 173 habitantes (90 homes e 83 mulleres) e 36 m\u00e1is que en 2004.\nNo lugar das Donas est\u00e1 a escola Meni\u00f1eiros, onde se imparte o m\u00e9todo de pedagox\u00eda Waldorf.\nToponimia.\nSegundo Nicandro Ares \"Vilalvite\" ser\u00eda unha de \"Albitus\", nome g\u00f3tico."}
{"id": "90123", "revid": "85894", "url": "https://gl.wikipedia.org/wiki?curid=90123", "title": "Xi\u00e1, Friol", "text": "Santa Mar\u00eda de Xi\u00e1 \u00e9 unha parroquia rural do concello de Friol na provincia de Lugo. Ti\u00f1a 327 habitantes en 2016, segundo datos do Instituto Galego de Estat\u00edstica, 152 homes e 175 mulleres distribu\u00eddos en 42 entidades de poboaci\u00f3n. O que sup\u00f3n unha diminuci\u00f3n de 50 habitantes respecto ao ano 2007 cando ti\u00f1a 377 habitantes (177 homes e 200 mulleres) e 73 menos que en 2004.\nNesta parroquia est\u00e1 a fortaleza de San Paio de Narla, unha testemu\u00f1a da \u00e9poca feudal e que hoxe \u00e9 sede da secci\u00f3n de etnograf\u00eda, artes e costumes populares do Museo Provincial de Lugo (Museo etnogr\u00e1fico e hist\u00f3rico de San Paio de Narla)."}
{"id": "90132", "revid": "98629", "url": "https://gl.wikipedia.org/wiki?curid=90132", "title": "Bernard Forest de B\u00e9lidor", "text": "Bernard Forest de B\u00e9lidor, nado en Catalu\u00f1a en 1698 e finado en Par\u00eds o 8 de setembro do 1761, foi un enxe\u00f1eiro militar franc\u00e9s.\nO soldado.\nFillo dun oficial franc\u00e9s morto en Espa\u00f1a antes de que B\u00e9lidor cumprira os 5 meses, foi recollido polo seu padri\u00f1o, Fossi\u00e9bourg, oficial de artiller\u00eda, morto \u00e1 s\u00faa vez en 1811. A s\u00faa vi\u00fava retirouse ao lar do seu irm\u00e1n, Cayot de Blanzy, enxe\u00f1eiro xefe en Montreuil. Este f\u00edxolle beneficiario da s\u00faa biblioteca e B\u00e9lidor acompa\u00f1oulle nos seus destinos.\nIngresou de novo no ex\u00e9rcito, partindo no 1742 como axudante na campa\u00f1a de Baviera, durante a Guerra de sucesi\u00f3n de Austria, baixo as ordes de Philippe Henri de S\u00e9gur e do duque Fran\u00e7ois d'Harcourt. Serviu m\u00e1is tarde \u00e1s ordes do Pr\u00edncipe de Conti en Italia no 1744 e despois nas Provincias Unidas, onde xogou un papel activo durante o sitio de Charleroi. Foi nomeado coronel en reco\u00f1ecemento dos seus servizos.\n\u00d3 morrer era brigadier do ex\u00e9rcito real, cabaleiro de San Lu\u00eds, inspector do arsenal de Par\u00eds e das minas de Francia (desde 1758), membro das Academias reais de ciencias de Francia, Inglaterra e Prusia.\nO home de ciencia e profesor.\nB\u00e9lidor foi nomeado profesor de artillar\u00eda na escola de La F\u00e8re (Aisne) desde a creaci\u00f3n deste establecemento no 1720, e inspector xeral de minas de Francia. No 1722 entrou como alumno na Academia de Ciencias de Francia, convert\u00e9ndose m\u00e1is tarde en asociado libre (1756). Publicou no 1725 a obra \"Nouveau cours de math\u00e9matique \u00e0 l'usage de l'Artillerie et du G\u00e9nie\", onde aparece por primeira vez a verba \"sinusoide\". Este curso traduciuse ao alem\u00e1n no 1745. Foi empregado en t\u00f3dolos cursos de artillar\u00eda e serviu de referencia na \"\u00c9cole nationale des ponts et chauss\u00e9es\"\nNo 1729 apareceu \"La Science des ing\u00e9nieurs dans la conduite des travaux de fortification et d'architecture civile\", primeira obra de s\u00edntese nesta especialidade, onde son abordados tanto o trazado das obras como a s\u00faa resistencia, as\u00ed como o acondicionamento urbano das prazas. Esta derradeira parte foia copiada literalmente por Louis de Jaucourt na Enciclopedia. A obra foi traducida ao alem\u00e1n e publicada en Viena no 1757. Sobor da cuesti\u00f3n dos muros de sost\u00e9n, B\u00e9lidor tratou de explicitar os fundamentos do regulamento de Vauban sobor as fortificaci\u00f3ns, tomando en consideraci\u00f3n os valados naturais da terra. No seu eloxio na Academia das Ciencias dixo que \u00abxamais obra ningunha mereceu m\u00e1is este t\u00edtulo: cont\u00e9n en efecto t\u00f3dolos principios necesarios para po\u00f1er a t\u00f3dolos enxe\u00f1eiros nas condici\u00f3ns de aplicar na pr\u00e1ctica t\u00f3dolos co\u00f1ecementos matem\u00e1ticos que a lectura da primeira obra lles puido dar.\u00bb\nPublicou no 1731 un tratado de bal\u00edstica, \"O Bombardeiro franc\u00e9s\", seguido no 1737 da s\u00faa maior obra \"Architecture hydraulique\", onde se utiliza por primeira vez o c\u00e1lculo integral na resoluci\u00f3n de problemas t\u00e9cnicos. Foi toda a bagaxe proporcionada aos enxe\u00f1eiros ata fin de s\u00e9culo, e obra de referencia dos alumnos da Escola de Pontes e estradas. Editou no 1755 un \"Dictionnaire portatif de l'ing\u00e9nieur\", que non \u00e9 m\u00e1is ca unha compilaci\u00f3n resumida e abreviada do Dicionario de Arquitectura de Augustin-Charles d'Aviler, con algunhas partes engadidas.\nB\u00e9lidor acompa\u00f1ou a Jean-Dominique Cassini e Philippe de La Hire na s\u00faa expedici\u00f3n para medir o meridiano de Par\u00eds nos anos 1710."}
{"id": "90133", "revid": "72012", "url": "https://gl.wikipedia.org/wiki?curid=90133", "title": "Leopoldo Alas M\u00ednguez", "text": "Leopoldo Alas M\u00ednguez, co\u00f1ecido como Leopoldo Alas, nado en Arnedo (A Rioxa) en 1962 e finado en Madrid, o 1 de agosto de 2008, foi un escritor e xornalista espa\u00f1ol.\nTraxectoria.\nLicenciado en filolox\u00eda italiana, deuse a co\u00f1ecer como poeta en 1981, nunha antolox\u00eda coordinada polo tam\u00e9n escritor Vicente Molina Foix. Posteriormente desenvolveu unha traxectoria en diversos x\u00e9neros (poes\u00eda, teatro, narrativa, ensaio) e a carreira xornal\u00edstica. Desde 1986 colaborou como articulista en diferentes revistas e xornais, en particular o xornal espa\u00f1ol \"El Mundo\". Entre 1987 e 1992 dirixiu a revista de poes\u00eda \"Signos\". En 2005 comezou a dirixir un programa en Radio Nacional de Espa\u00f1a de car\u00e1cter semanal, de tem\u00e1tica LGBT.\nEra bisneto dun irm\u00e1n do escritor Leopoldo Alas, Clar\u00edn, co que coincid\u00eda no nome. Faleceu a consecuencia dunha pneumon\u00eda."}
{"id": "90134", "revid": "23204", "url": "https://gl.wikipedia.org/wiki?curid=90134", "title": "Moroni", "text": "Moroni (en \u00e1rabe \u0645\u0648\u0631\u0648\u0646\u064a \"M\u016br\u016bn\u012b\") \u00e9 a cidade m\u00e1is grande das Comores, e a s\u00faa capital dende 1962.\nO nome \"Moroni\" prov\u00e9n de \"Oundroni\", que significa benestar, felicidade. A s\u00faa capital municipal, Badjanani, prov\u00e9n \u00e1 s\u00faa vez das palabras \u00e1rabes \"Bab\" (portas) e \"Djannat\" (para\u00edso), isto \u00e9, porta do para\u00edso.\nXeograf\u00eda.\nA cidade sit\u00faase na costa oeste da illa Gran Comora. Est\u00edmase que no 2003 a s\u00faa poboaci\u00f3n era de 60.200 habitantes.\nHistoria.\nMoroni era a capital do sultanato de Bambao. Alberga unha medina que estaba rodeada por unha muralla que foi destru\u00edda polos franceses no s\u00e9culo XIX.\nConverteuse na capital das Comores en 1962. Foi capital da Rep\u00fablica Federal Isl\u00e1mica das Comores trala independencia en 1975, e dende o 2002 \u00e9 a capital da Uni\u00f3n das Comores.\nNa cidade est\u00e1 a embaixada da ONU, o PNUD, a embaixada de Francia e a da China. Tam\u00e9n alberga a sede do parlamento da Uni\u00f3n das Comores, a do Banco Central e a do conxunto dos ministerios e a administraci\u00f3n da Uni\u00f3n, as\u00ed como a Universidade das Comores.\nEconom\u00eda.\nExporta entre outros produtos vainilla, coco, e caf\u00e9.\nTransporte.\nO \"Aeroporto Internacional Pr\u00edncipe Said Ibrahim\" (c\u00f3digo IATA: HAH, c\u00f3digo ICAO FMCH) ou \"Aeroporto Internacional de Hahaia\" est\u00e1 a uns 30 quil\u00f3metros, xunto \u00e1 pequena localidade de Hahaia. Nel ten a s\u00faa base a aeroli\u00f1a Air Comores International.\nTam\u00e9n disp\u00f3n dun porto con transporte regular ao continente africano e \u00e1s outras illas do arquip\u00e9lago das Comores, as\u00ed como Madagascar e outras illas do oc\u00e9ano \u00cdndico. Este porto non \u00e9 moi profundo, polo que \u00e9 o porto de Mutsamudu (na illa de Anjouan) no que desembarcan os paquebotes."}
{"id": "90136", "revid": "5723288", "url": "https://gl.wikipedia.org/wiki?curid=90136", "title": "Trasparga, Guitiriz", "text": "Santiago de Trasparga \u00e9 unha parroquia que se localiza no centro do concello de Guitiriz, a uns 5\u00a0km aproximadamente do n\u00facleo municipal. Segundo o IGE en 2012 ti\u00f1a 167 habitantes (84 mulleres e 83 homes) distribu\u00eddos en 16 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2003 cando ti\u00f1a 204 habitantes."}
{"id": "90137", "revid": "85894", "url": "https://gl.wikipedia.org/wiki?curid=90137", "title": "Vilar, Guitiriz", "text": "Santa Mar\u00eda de Vilar \u00e9 unha parroquia que se localiza \u00f3 suroeste do concello de Guitiriz, a uns 6,5\u00a0km aproximadamente do n\u00facleo municipal. Segundo o padr\u00f3n municipal de 2012 ti\u00f1a 56 habitantes (28 mulleres e 28 homes) distribu\u00eddos en 9 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 2003 cando ti\u00f1a 60 habitantes."}
{"id": "90138", "revid": "85894", "url": "https://gl.wikipedia.org/wiki?curid=90138", "title": "San Breixo de Parga, Guitiriz", "text": "San Breixo de Parga \u00e9 unha parroquia que se localiza \u00f3 sueste do concello de Guitiriz, a uns 8,4\u00a0km aproximadamente do n\u00facleo municipal. Segundo o IGE en 2012 ti\u00f1a 94 habitantes (46 mulleres e 48 homes) distribu\u00eddos en 14 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 114 habitantes.\nPatrimonio.\nA capela e a ponte de Santo Alberte sit\u00faanse no medio dunha fraga. A capela \u00e9 do s\u00e9culo XIII mentres que a ponte data do s\u00e9culo XIV. Existe tam\u00e9n unha fonte. Aqu\u00ed cel\u00e9brase anualmente a famosa romaxe de Santo Alberte. Parece ser que neste lugar houbo un hospital ao servizo dos peregrinos que se dirix\u00edan a Santiago de Compostela."}
{"id": "90142", "revid": "23204", "url": "https://gl.wikipedia.org/wiki?curid=90142", "title": "Pedro Pablo Kuczynski", "text": "Pedro Pablo Kuczynski, economista e pol\u00edtico peruano. \nNado en 1938, foi o primeiro-ministro do Per\u00fa entre 2005 e 2006. Presidente do Per\u00fa entre 2016 e 2021."}
{"id": "90143", "revid": "98629", "url": "https://gl.wikipedia.org/wiki?curid=90143", "title": "Jos\u00e9 de Ribas", "text": "Jos\u00e9 de Ribas y Boyons (en ), nado en N\u00e1poles, Reino de N\u00e1poles, o 6 de xu\u00f1o de 1749 (na s\u00faa tumba figura 1750) e finado en San Petersburgo, Rusia, o 2 de decembro de 1800, foi un mari\u00f1o hispano\u2013ruso que chegou a almirante da Armada rusa, na que foi co\u00f1ecido coma Osip Mikhailovitch Deribas. Foi o fundador da cidade de Odesa (actual Ucra\u00edna).\nTraxectoria.\nNaceu na capital do Reino de N\u00e1poles (vinculado din\u00e1sticamente ao de Espa\u00f1a) no seo dunha familia nobre procedente de Catalu\u00f1a (Espa\u00f1a). O seu pai, o barcelon\u00e9s Miguel de Ribas, traslad\u00e1rase ao pa\u00eds ao servizo da dinast\u00eda entronizada logo da Guerra de Sucesi\u00f3n Espa\u00f1ola.\nIngresou no ex\u00e9rcito napolitano aos 16 anos. Aos vinte, xa maior do ex\u00e9rcito, deu un xiro a s\u00faa vida cando foi presentado ao Conde Aleksei Orlov, irm\u00e1n do amante da tsarina Catarina a Grande, que o tomou ao seu servizo como axudante e int\u00e9rprete. Durante a s\u00faa viaxe cara a Rusia, participou na batalla naval de Chesme, onde a frota rusa destru\u00edu \u00e1 otom\u00e1.\nChegou a Rusia no 1772 e alistouse no Corpo de Cadetes de Terra, co rango de capit\u00e1n. O feito de que sempre se considerara espa\u00f1ol quedou de manifesto no documento de inscrici\u00f3n do corpo, onde se lle nomea como \"iz isp\u00e1nskij dvori\u00e1n\" ou \"membro da nobreza espa\u00f1ola\". En San Petersburgo tomou contacto co Ministro de construci\u00f3ns da tsarina Catalina, Iv\u00e1n Iv\u00e1novich Betsk\u00f3i e a s\u00faa filla ilex\u00edtima Anastasia Ivanovna Sokolovskaia, coa que casar\u00eda tres anos despois. A voda celebrouse no pazo de Tsarskoe Selo, coa presenza da tsarina, que m\u00e1is tarde amadri\u00f1ar\u00eda as d\u00faas fillas do matrimonio, Sof\u00eda e Anna.\nNo 1783, m\u00e1is de nove anos despois da s\u00faa chegada a San Petersburgo, entrou ao servizo do novo favorito da tsarina, o Pr\u00edncipe Grigorii Potemkin, co que viaxou cara ao sur de Ucra\u00edna. Ascendido a coronel e m\u00e1is tarde a brigadier, axudou a Potemkin a conquistar para Rusia a pen\u00ednsula de Crimea, a constru\u00edr a nova Frota do Mar Negro e o seu porto base, Sebastopol. Reanudada a guerra con Turqu\u00eda, tivo unha salientable actuaci\u00f3n na batalla naval do estuario do Dnieper, grazas \u00e1 cal lle foi concedido o mando da nova flotilla de remos do Mar Negro, a metade dos seus efectivos estaba composta por cosacos. Con estes homes participou no asedio \u00e1 fortaleza de Ochakov, tomando a illa de Berez\u00e1n, o que lle valeu o ascenso a xeneral maior.\nNo outono do 1789 iniciou unha operaci\u00f3n nocturna, durante a cal tomou a vila de Hadjibei e mais a fortaleza costeira de Yen\u00ed Duny\u00e1. Ribas era consciente das posibilidades desta ba\u00eda para a construci\u00f3n dun porto militar, que m\u00e1is tarde dar\u00eda lugar \u00e1 cidade de Odesa.\nAo ano seguinte tivo lugar o seu meirande triunfo, ao conseguir a toma da fortaleza de Ismail, que fora reforzada por enxe\u00f1eiros franceses e alem\u00e1ns, consider\u00e1ndose inexpugnable. Ribas levou a s\u00faa flotilla a trav\u00e9s da desembocadura do Danubio e remontou o r\u00edo deica a fortaleza, deixando no seu cami\u00f1o m\u00e1is dun cento de naves turcas desfeitas ou capturadas. Crendo na posibilidade de tomala ao asalto, efectuou un plan para logralo. Por\u00e9n, o consello presidido polo tenente xeneral Gud\u00f3vich decidiu levantar o cerco e retirarse. Ribas enviou cartas a Potemkin que lle convenceron de enviarlle o seu camarada de armas, o xeneral Suvorov. Coa s\u00faa axuda asaltaron a fortaleza, tom\u00e1ndoa nunha das maiores masacres do s\u00e9culo, o que lle valeu ser considerado parte do selecto c\u00edrculo das \"Aguias de Catalina\".\nNo 1792 asinou o Tratado de Jassy como un dos tres plenipotenciarios enviados por Potemkin ante o imperio otom\u00e1n para acadar a paz. Nel ced\u00edase a Rusia toda a ribeira norte do Mar Negro. Ribas foi nomeado contraalmirante e logo vicealmirante, co que puxo fin \u00e1 ins\u00f3lita situaci\u00f3n dun mando do ex\u00e9rcito de terra \u00e1 fronte da frota. Nun decreto persoal, Catalina encomendoulle a construci\u00f3n do que chegar\u00eda a ser Odesa, o que far\u00eda no tempo r\u00e9cord de dous anos.\n\u00c1 morte da emperatriz Catarina e o acceso ao trono do seu fillo Paulo I, Ribas foi chamado por este a San Petersburgo para ser sometido a proceso por supostas malversaci\u00f3ns na fundaci\u00f3n de Odesa. Na capital, Ribas logrou a confianza do Tsar, polo que os cargos foron desestimados e as s\u00faas propiedades e honras, restitu\u00eddas. Foi ascendido a almirante, sendo m\u00e1is tarde v\u00edtima de conspiraci\u00f3ns palacianas co que foi apartado dos seus cargos en marzo de 1800. A ra\u00edz desta destituci\u00f3n, contactou cos c\u00edrculos de descontentos da err\u00e1tica pol\u00edtica de Paulo I e conspirou, xunto co vicechanceler Nikita Panin e o gobernador de San Petersburgo Piotr Alekseievich Von Palen para dar un golpe de estado que puxera no poder ao gran pr\u00edncipe Alexandre, o herdeiro; pero estes plans foron frustrados pola enfermidade que lle producira unhas febres cr\u00f3nicas contaxiadas en campa\u00f1a, falecendo o 2 de decembro do 1800. Moitas fontes coinciden en manifestar que foi envelenado por Von Palen, crendo que no seu delirio revelar\u00eda os plans golpistas.\nA r\u00faa principal de Odesa foi rebautizada coma \"Derib\u00e1sovskaya\" na s\u00faa honra."}
{"id": "90146", "revid": "839", "url": "https://gl.wikipedia.org/wiki?curid=90146", "title": "Macedonio", "text": ""}
{"id": "90158", "revid": "23204", "url": "https://gl.wikipedia.org/wiki?curid=90158", "title": "Rep\u00fablica Popular Sovi\u00e9tica de Bucara", "text": "A Rep\u00fablica Popular Sovi\u00e9tica de Bucara (en ruso: \u0411\u0443\u0445\u0430\u0440\u0441\u043a\u0430\u044f \u041d\u0430\u0440\u043e\u0434\u043d\u0430\u044f \u0421\u043e\u0432\u0435\u0442\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430) foi unha rep\u00fablica sovi\u00e9tica de curta duraci\u00f3n que rexeu o antigo Emirato de Bucara (hoxe en d\u00eda situado Uzbekist\u00e1n) durante o per\u00edodo inmediatamente posterior \u00e1 Revoluci\u00f3n rusa, de 1920 a 1924. M\u00e1is tarde pasou a formar parte da Rep\u00fablica Socialista Sovi\u00e9tica de Uzbekist\u00e1n."}
{"id": "90159", "revid": "839", "url": "https://gl.wikipedia.org/wiki?curid=90159", "title": "Taxico", "text": ""}
{"id": "90161", "revid": "98629", "url": "https://gl.wikipedia.org/wiki?curid=90161", "title": "Pictor", "text": "Pictor ou Cabalete do Pintor \u00e9 unha das constelaci\u00f3ns austrais m\u00e1is pequenas (declinaci\u00f3n -50 a -60). Cont\u00e9n a estrela \u03b2 Pictoris que est\u00e1 rodeada por un disco de po.\nHistoria.\nDado que foi creada por Nicolas Louis de Lacaille no s\u00e9culo XVII, non foi visible para culturas antigas ou cl\u00e1sicas polo que non ten mitolox\u00eda relacionada."}
{"id": "90162", "revid": "23204", "url": "https://gl.wikipedia.org/wiki?curid=90162", "title": "Eduard Pons Prades", "text": "Eduard Pons Prades, nado en Barcelona o 19 de decembro de 1920 e finado o 28 de maio do 2007, tam\u00e9n co\u00f1ecido polo pseud\u00f3nimo de Floreado Barsino, foi un escritor especializado na Historia Contempor\u00e1nea espa\u00f1ola do s\u00e9culo XX, guionista documental, activo part\u00edcipe do Partido Sindicalista de \u00c1ngel Pesta\u00f1a, militante da Confederaci\u00f3n Nacional do Traballo e conferenciante.\nMocidade.\nFillo dun ebanista emigrante valenciano da vila de Alboraia, militante do Partido Federal e fundador do \"Sindicato \u00danico de Elaborar Madera\", Pons Prades naceu no barrio do Raval de Barcelona, pouco antes do asasinato, case embaixo da s\u00faa casa, do sindicalista Salvador Segu\u00ed, personalidade representativa do anarcosindicalismo barcelon\u00e9s de principios do s\u00e9culo XX, na que a s\u00faa propia familia militaba. O seu pai, unha vez co\u00f1ecida por parte da burgues\u00eda catal\u00e1 a s\u00faa condici\u00f3n de sindicalista, perdeu o negocio de ebanistar\u00eda e pasou a encargarse da biblioteca da \"Casa de Valencia\" en Barcelona onde simpatizou con Vicente Claver co\u00f1ecido Republicano Federalista e impulsor do d\u00eda do Libro na Festividade de Sant Jordi en Espa\u00f1a.\nS\u00faa nai, Gloria Prades N\u00fa\u00f1ez, tam\u00e9n emigrante valenciana do pobo de Alm\u00e1cera e militante do Partido Sindicalista, coa chegada da Segunda Rep\u00fablica Espa\u00f1ola entrou a traballar no Palau de la Generalitat pola amizade que manti\u00f1a a familia con Mart\u00ed Barrera (conselleiro naquela \u00e9poca.\nXa dende moi novo, Pons foi alumno da \"Escuela Racionalista Labor\", que continuaba a filosof\u00eda de Francesc Ferrer i Gu\u00e0rdia e o seu director era Germinal Puig Elias. Al\u00ed asist\u00edu \u00e1s ensinanzas de Alberto Carsi, enxe\u00f1eiro e xe\u00f3logo. Asistiu tam\u00e9n \u00e1s conferencias que se realizaban no \"Asi\u00e1tic\". A s\u00faa vocaci\u00f3n era a ensinanza e para iso estudou en \"L'Escola del Treball\" (\"Escola do Traballo\" da Escola Industrial de Barcelona), a\u00ednda que esta viuse frustrada polo comezo da guerra civil.\nO seu pai suicidouse no 1936, o seu t\u00edo por\u00e9n, \"fa\u00edsta\" convencido, levou a ombros o cadaleito de Buenaventura Durruti por toda a chamada na \u00e9poca \"V\u00eda Durruti\", (a actual \"Via Laietana\" na Ciutat Vella) en novembro do mesmo ano 1936.\nNo 1937 afiliouse coma militante da CNT e colaborou activamente na colectivizaci\u00f3n do \"Consejo Econ\u00f3mico de la Madera Socializada\" e outros locais como a Igrexa de Santa Madrona do barrio do Poble Sec.\nGuerra civil.\nCon 16 anos alistouse no Ex\u00e9rcito Republicano falsificando a s\u00faa idade, logrando o grao de sarxento de metralladoras, que recolleu de mans do poeta Miguel Hern\u00e1ndez, daquela comisario pol\u00edtico da 46\u00aa Divisi\u00f3n. Foi ferido o 17 de marzo do 1938 na defensa de Barcelona durante o bombardeo fascista. Unha vez recuperado das graves feridas ingresou na Quinta del Biber\u00f3n onde co\u00f1ece a Joan Llarch. Combateu despois na Batalla de Guadarrama, na Batalla de Brunete e na Batalla do Ebro con s\u00f3 17 anos.\nCoa derrota da Rep\u00fablica, participou na posterior evacuaci\u00f3n de feridos republicanos de hospitais dende Barcelona ata a fronteira con Francia; desde o 15 de decembro de 1938 ao 10 de febreiro de 1939 conseguiron sacar do pa\u00eds a 10.300 feridos de guerra.\nSegunda guerra mundial.\nNo 1939 exiliouse en Francia sendo ingresado coma ferido no hospital de Carcasona e logo tomou contacto co maquis franc\u00e9s e o ex\u00e9rcito galo durante a segunda guerra mundial, combatendo contra os ex\u00e9rcitos alem\u00e1ns nazis no sector entre B\u00e9lxica e Luxemburgo. Logo da derrota do ex\u00e9rcito franc\u00e9s, no 1942 tomou contacto con Manolo Huet, tentando salvar vidas de xudeus e de aliados no territorio franc\u00e9s. Xa integrado no ex\u00e9rcito dos Xenerais Leclerc e de Gaulle, interveu na liberaci\u00f3n do departamento franc\u00e9s do Aude.\nPosguerra.\nUnha vez rematada a guerra, instalouse en Francia, desde onde organizou d\u00faas viaxes a Espa\u00f1a por encargo do Partido Sindicalista, en outubro do 1944 e decembro de 1945. Nunha viaxe posterior cando se dispu\u00f1a a volver a Francia cun gu\u00eda do grupo de Quico Sabat\u00e9, foi detido o 5 de xaneiro do 1946 en Puigcerd\u00e0, pero puido fuxir tres semanas despois grazas a un suborno ao coronel que instru\u00eda o seu caso e fuxiu cara a Valencia onde ti\u00f1a familiares deica volver de novo a Carcasona.\nContinuou o seu labor de escritor e historiador, colaborando desde Francia en distintas publ ok okicaci\u00f3ns, coma os \"Papeles de Son Armadans\" que editaba Camilo Jos\u00e9 Cela.\nPuido \u00e1 fin volver a Espa\u00f1a no 1962, grazas \u00e1 amnist\u00eda concedida por Franco co gallo da coroaci\u00f3n do Papa Xo\u00e1n XXIII. Participou na fundaci\u00f3n da editorial Alfaguara e afiliouse ao \"Sindicat de Periodistes de Catalunya\", cos que seguiu a s\u00faa inesgotable loita pola liberdade, dando a co\u00f1ecer nas s\u00faas obras a vida e af\u00e1ns de tantos combatentes espa\u00f1ois contra o nazismo e contra o franquismo, que se esqueceran ao rematar a loita.\nColaborou tam\u00e9n en diferentes publicaci\u00f3ns e xornais como \"Historia y Vida\", \"El Correo Catal\u00e1n\", \"Historia 16\", \"Nueva Historia\", \"El Peri\u00f3dico\", \"Diari de Barcelona\" e \"El Correo de Andaluc\u00eda\", ademais de en revistas literarias coma \"Insula\", \"Letras\" e \"\u00cdndice de Artes\" e documentais, xa fora como guionista-documentalista ou coma actor, como en \"La Guerrilla de la Mem\u00f3ria\".\nFaleceu no Hospital de la Santa Creu i Sant Pau, de Barcelona, desde o que el mesmo recollera e evacuara a tantos feridos republicanos nos anos 1938-1939, a noite do 27 ao 28 de maio do 2007, sen poder ver sa\u00edr \u00e1 luz o derradeiro libro que redactara, sobre aspectos pol\u00edticos da vida de Pablo Picasso."}
{"id": "90163", "revid": "2032", "url": "https://gl.wikipedia.org/wiki?curid=90163", "title": "Floreado Barsino", "text": ""}
{"id": "90167", "revid": "98629", "url": "https://gl.wikipedia.org/wiki?curid=90167", "title": "Pisces", "text": "Pisces ou Peixes (s\u00edmbolo , ) \u00e9 unha constelaci\u00f3n do zod\u00edaco situada entre Acuario \u00f3 oeste e Aries cara o leste.\nA s\u00faa estrela principal \u00e9 a estrela alfa Alrischa, unha estrela dobre cun nome que procede do \u00e1rabe e significa \"corda\".\nMitolox\u00eda.\nO astr\u00f3nomo grego Erat\u00f3stenes (nado no ano 276 a. C.) deixou escrito que a orixe do simbolismo do peixe est\u00e1 nun gran peixe que salvou a Derceto (unha deusa siria que era metade peixe metade muller), cando esta caeu nunha lagoa. Nesta versi\u00f3n, Derceto era considerada a filla de Afrodita.\nA versi\u00f3n de Hixino, en cambio, base\u00e1base no mito de Venus e o seu fillo Cupido (na mitolox\u00eda grega, Afrodita e Eros). Estas d\u00faas figuras mitol\u00f3xicas foron sorprendidas polo monstro Tif\u00f3n, pero Venus sab\u00eda que poder\u00edan escapar pola auga. Colleu a Cupido e mergullouse na auga, onde ambos transform\u00e1ronse en peixes. Para asegurarse de que non se \u00edan perder, at\u00e1ronse cunha corda. No firmamento vemos polo tanto a nai e fillo unidos por unha corda."}
{"id": "90174", "revid": "736", "url": "https://gl.wikipedia.org/wiki?curid=90174", "title": "Josef Stalin", "text": ""}
{"id": "90177", "revid": "98629", "url": "https://gl.wikipedia.org/wiki?curid=90177", "title": "Estereoptic\u00f3n", "text": "O estereoptic\u00f3n (tam\u00e9n chamado \"bi\u00f3grafo-estereoptic\u00f3n\") \u00e9 un aparello proxector similar \u00e1 lanterna m\u00e1xica, a\u00ednda que proporciona maior claridade e tama\u00f1o na proxecci\u00f3n. O dispositivo disp\u00f3n de d\u00faas lentes, que permiten fundir as imaxes.\nO termo \"estereoptic\u00f3n\" foi habitualmente mal empregado para referirse ao estereoscopio. Con todo, un estereoptic\u00f3n non proxecta nin mostra imaxes estereosc\u00f3picas ou tridimensionales (3-D). As d\u00faas lentes son usadas para fundir as imaxes cando son proxectadas. As\u00ed, todos os estereopticones poden ser clasificados como lanternas m\u00e1xicas, pero non todas as lanternas m\u00e1xicas son estereopticones.\nHistoria.\nEstes aparellos rem\u00f3ntanse a mediados do s\u00e9culo XIX e eran unha forma popular de entretemento e educaci\u00f3n antes da chegada das imaxes en movemento e do cine propiamente dito.\nOs americanos William e Frederick Langenheim introduciron a tecnolox\u00eda de diapositiva do estereoptic\u00f3n (as exposici\u00f3ns de diapositivas de fotograf\u00edas proxectadas sobre o cristal) en 1850. Por s\u00f3 dez centavos, a xente pod\u00eda ver fotograf\u00edas realistas sobre natureza, historia e temas cient\u00edficos.\nAo principio, se mostraban as imaxes de forma aleatoria; pero co tempo empez\u00e1ronse a colocar as diapositivas nunha orde l\u00f3xica, creando unha narrativa. Esta narraci\u00f3n visual precedeu directamente ao desenvolvemento das primeiras imaxes en movemento.\nFabricado industrialmente pola empresa francesa Path\u00e9 Fr\u00e8res (dos irm\u00e1ns \u00c9mile e Charles Path\u00e9), o estereoptic\u00f3n acaparar\u00eda a cinematograf\u00eda mundial at\u00e9 a primeira guerra mundial, cando a produci\u00f3n norteamericana comeza a rexer."}
{"id": "90178", "revid": "23204", "url": "https://gl.wikipedia.org/wiki?curid=90178", "title": "Rep\u00fablica Federal de Iugoslavia", "text": "A Rep\u00fablica Federal de Iugoslavia foi un estado federal formado polas rep\u00fablicas de Serbia e de Montenegro en 1992 e que no ano 2003 foi renomeado por Serbia e Montenegro. A capital foi a cidade de Belgrado.\nHistoria.\nO novo Estado.\nTras a ca\u00edda da Rep\u00fablica Federal Socialista de Iugoslavia entre 1991 e 1992, s\u00f3 Serbia e Montenegro acordaron manter o estado iugoslavo, e estableceron unha nova constituci\u00f3n para unha nova Iugoslavia en 1992. Coa ca\u00edda do comunismo na Europa do Leste, o novo estado seguiu a onda de cambios e non reviviu a estrutura do partido comunista (que fora disolta en 1990). O novo estado deixou a simbolox\u00eda comunista: a estrela vermella foi retirada da bandeira, e o escudo de armas comunista foi substitu\u00eddo por unha aguia bic\u00e9fala coas armas de Serbia e de Montenegro. Outros cambios foron introducidos como renomear a polic\u00eda ata ent\u00f3n Milicija (\u041c\u0438\u043b\u0438\u0446\u0438\u0458\u0430) por Policija (\u041f\u043e\u043b\u0438\u0446\u0438\u0458\u0430); as d\u00faas rep\u00fablicas ter\u00edan as s\u00faas propias forzas. O novo estado estableceu un goberno baseado nun sistema dun s\u00f3 presidente, que ser\u00eda elixido de xeito democr\u00e1tico, as\u00ed coma un parlamento democr\u00e1tico.\nSerbia e Montenegro.\nNo 2002 os gobernos das d\u00faas rep\u00fablicas que conformaban a federaci\u00f3n chegaron a un novo acordo co prop\u00f3sito de mellorar a cooperaci\u00f3n entre as d\u00faas. O 4 de febreiro do 2003, aprobouse unha nova Carta Constitucional, o estado foi reestruturado, e cambiouse o nome polo de Uni\u00f3n dos Estados de Serbia e Montenegro. Por\u00e9n diversos grupos comezaron a premer pola independencia de Montenegro, que finalmente foi aprobada o 21 de maio de 2006 e declarada o 3 de xu\u00f1o de 2006. "}
{"id": "90180", "revid": "22570", "url": "https://gl.wikipedia.org/wiki?curid=90180", "title": "Renacemento carolinxio", "text": "O Renacemento Carolinxio \u00e9 o nome que recibe o rexurdimento da cultura cl\u00e1sica latina no seo do Imperio Carolinxio a fins dos s\u00e9culos VIII e IX. Foi un per\u00edodo de renacemento intelectual e cultural, co pico de actividades ocorrido durante os reinados dos l\u00edderes carolinxios e Ludovico P\u00edo. Durante este per\u00edodo houbo un aumento dos estudos de literatura, artes, arquitectura, xurisprudencia e lit\u00farxicos. O per\u00edodo tam\u00e9n viu o desenvolvemento do Lat\u00edn Medieval e a min\u00fascula carolinxia, provendo unha linguaxe com\u00fan e un estilo de escritura que influ\u00edu na comunicaci\u00f3n da maior\u00eda de Europa.\nO uso do termo \"renacemento\" para describir este per\u00edodo \u00e9 disputado debido a que a maior\u00eda dos cambios causados neste per\u00edodo foron case completamente limitados ao \u00e1mbito do clero, e debido a que o per\u00edodo careceu da ampla gama de movementos sociais do posterior Renacemento italiano . M\u00e1is que un renacemento de novos movementos culturais, este per\u00edodo foi caracterizado por lograr recrear a cultura previa do Imperio Romano .\nDebido a unha forte alianza do Estado e a Igrexa para levar a cabo as reformas, o Renacemento carolinxio (a diferenza do Italiano) non foi humanista nin antropoc\u00e9ntrico, sen\u00f3n que se centrou m\u00e1is en aspectos teol\u00f3xicos e cat\u00f3licos.\nOs carolinxios e a cultura irlandesa.\n\u00c1 ca\u00edda do Imperio Romano no s\u00e9culo V, o seu lugar fora ocupado polos pobos b\u00e1rbaros xermanos, os cales apagaron no continente europeo toda vida cultural latina. A finais do s\u00e9culo VI, na Galia, o monxe e historiador Gregorio de Tours escrib\u00eda: \"desgraciado do noso tempo, que viu perecer entre n\u00f3s o estudo das letras\". Por\u00e9n Irlanda, que se librou das invasi\u00f3ns xerm\u00e1nicas, preservou a antiga cultura grecorromana nos seus mosteiros, propag\u00e1ndose esta por Inglaterra. No s\u00e9culo VIII, os monxes irlandeses e brit\u00e1nicos eran a avanzada da civilizaci\u00f3n, tanto na conservaci\u00f3n da cultura (como o historiador anglosax\u00f3n Beda o Venerable) como na s\u00faa difusi\u00f3n (como por exemplo Bonifacio de Alema\u00f1a, chamado o \"ap\u00f3stolo dos xermanos\"). Desta maneira, os monxes xogaron un important\u00edsimo papel na restauraci\u00f3n da cultura cl\u00e1sica. A\u00ednda as\u00ed, o nivel cultural da \u00e9poca era an\u00e9mico: mentres que na antiga Biblioteca de Alexandr\u00eda os pergameos pod\u00edan contarse por decenas de miles, a biblioteca do mosteiro de Saint Gall, a m\u00e1is grande e importante da Europa do s\u00e9culo VII (e fundada, non por nada, por irlandeses), ti\u00f1a a irrisoria cantidade de 36 volumes. A cultura permanec\u00eda arrombada nos mosteiros, sen que os reis ou os nobres, e menos o campesi\u00f1ado, entrasen en contacto coa mesma.\nContexto sociopol\u00edtico.\nNo s\u00e9culo VIII, como consecuencia de varios procesos pol\u00edticos, produciuse unha alianza entre os francos e o Papado. O rei franco Carlomagno levou a cabo unha serie de intensas campa\u00f1as militares, que lle permitiron por primeira vez en s\u00e9culos pacificar os vitais dominios europeos de Francia, Italia e Alema\u00f1a, quedando s\u00f3 Inglaterra e Hispania f\u00f3ra da s\u00faa f\u00e9rula. Carlomagno era, desde os tempos do Imperio Romano, o primeiro rei que non dominaba s\u00f3 un se\u00f1or\u00edo feudal grecorromano, sen\u00f3n que controlaba un vasto imperio, para o cal necesitaba un ben adestrado servizo civil que puidese soster unha agora necesaria burocracia estatal, polo que se decidiu a levar a cabo unha profunda reforma educativa, aparellada \u00e1 s\u00faa reforma administrativa, que lle permitise soster por medios pac\u00edficos no tempo o ga\u00f1ado pola conquista militar. Conta a an\u00e9cdota que o propio Carlomagno, polas noites, estaba preocupado de aprender a ler e escribir.\nO clero.\nO Imperio Carolinxio marcou o inicio dunha nova concepci\u00f3n das relaci\u00f3ns entre Igrexa e Estado. Carlomagno v\u00edase a si mesmo como un defensor do cristianismo en xeral, e da Igrexa Cat\u00f3lica en particular. Ademais, como se mencionou anteriormente, os monxes eran os \u00fanicos nesta \u00e9poca que sab\u00edan ler e escribir, ent\u00f3n Carlomagno buscou a axuda dos c\u00f3engos para crear un sistema educativo novo.\nReforma educativa.\nComo se mencionou anteriormente, o imperio de Carlomagno era o suficientemente enorme como para precisar dun aparello burocr\u00e1tico que o sostivese. Para iso eran necesarios servidores p\u00fablicos que estivesen alfabetizados, \u00e9 dicir, soubesen ler e escribir. A falta de persoas letradas significaba unha gran dificultade para o mantemento dun imperio tan grande. Un pequeno problema adicional foi que o Lat\u00edn vulgar de fins do Imperio Romano de Occidente comezou a diverxer en dialectos rexionais (os precursores das hoxe co\u00f1ecidas linguas romances) que estaban convert\u00e9ndose en mutuamente inintelix\u00edbeis e s\u00f3 eruditos previdos dunha parte de Europa pod\u00edan comunicarse con persoas doutros lugares de Europa.\nPara tratar eses problemas, Carlomagno ordenou a creaci\u00f3n de escolas e tam\u00e9n atraeu moitos dos eruditos importantes da s\u00faa \u00e9poca \u00e1 s\u00faa corte.\nO aliado de Carlomagno nestes mesteres foi un monxe chamado Alcu\u00edno de York, quen era anglosax\u00f3n. Alcu\u00edno e Carlomagno atop\u00e1ronse en 781, e ao ano seguinte, Carlomagno chamouno para que lle axudase na s\u00faa reforma. Desta maneira, Alcu\u00edno foi un dos principais promotores da reforma educativa. As escolas episcopais foron os grandes centros educativos da \u00e9poca. En Aquisgr\u00e1n, a capital do Imperio Carolinxio, foi creada a Escola Palatina, cuxas funci\u00f3ns pod\u00edan compararse coas que actualmente cumpre unha universidade.\nUn dos principais reforzos foi a creaci\u00f3n dun curr\u00edculo estandarizado para uso nas recentemente creadas escolas. Alcu\u00edno manexou esta campa\u00f1a e foi respons\u00e1bel da escritura de libros de texto, creaci\u00f3n de listas de palabras, e estabelecemento do Trivium e o Quadrivium como bases para a educaci\u00f3n .Outras contribuci\u00f3ns deste per\u00edodo foi o desenvolvemento da Min\u00fascula carolinxia, un \"libro de man\" usado primeiro nos mosteiros de Corbie e Tours que introduciu o uso das letras min\u00fasculas. Unha versi\u00f3n estandarizada do Lat\u00edn foi tam\u00e9n desenvolvida o que permitiu amoedar novas palabras mentres que conservaba as regras gramaticais do Lat\u00edn Cl\u00e1sico. Ese Lat\u00edn Medieval converteu a linguaxe com\u00fan e permitiu aos administradores e viaxeiros facerse entender a trav\u00e9s de Europa .\nArte carolinxia.\nA arte carolinxia \u00e9 o per\u00edodo de ao redor de 100 anos, entre o 800 e o 900. Ademais de na escritura, este foi un per\u00edodo influente \u2014 o norte de Europa comprendeu as formas da arte romana mediterr\u00e1nea nun principio, escalando ata a Arte rom\u00e1nica e eventualmente a Arte g\u00f3tica no Oeste. Manuscritos ilustrados, metalurxia, esculturas en pequena escala, mosaicos e pinturas ao fresco sobreviven deste per\u00edodo.\nArquitectura carolinxia.\nA arquitectura carolinxia \u00e9 o estilo arquitect\u00f3nico do Norte de Europa promovido por Carlomagno. O per\u00edodo no que se desenvolveu esta arquitectura est\u00e9ndese de fins do S\u00e9culo VIII e durante o s\u00e9culo IX ata o reinado de Otto I en 936, e foi unha tentativa consciente de crear un Renacemento Romano, emulando as arquitecturas romana, paleocristi\u00e1 e bizantina, coa s\u00faa propia innovaci\u00f3n, resultando en conclusi\u00f3n un car\u00e1cter \u00fanico.\nM\u00fasica carolinxia.\nNa cultura Occidental, houbo unha ininterrompida tradici\u00f3n na pr\u00e1ctica e teor\u00eda musical desde os m\u00e1is antigos rexistros escritos dos sumerios (c. -2500) a trav\u00e9s dos babilonios e persas descendendo \u00e1 Antiga Grecia e a Antiga Roma. Por\u00e9n, as migraci\u00f3ns xerm\u00e1nicas dos anos 400 causaron unha ruptura con esta tradici\u00f3n. A maior\u00eda de Europa occidental para os seguintes s\u00e9culos non entend\u00eda o grego, e as obras de Boecio, quen viu o que estaba acontecendo e traduciu antigos tratados gregos ao Lat\u00edn. Coa chegada das reformas de alfabetizaci\u00f3n de Carlomagno, quen estaba particularmente interesado en m\u00fasica, comezou un per\u00edodo de intensa actividade nos mosteiros de copiado e escritura de tratados en teor\u00eda musical \u2014 O tratado de Musica enchiriadis \u00e9 un dos m\u00e1is antigos e interesantes deles. Carlomagno intentou unificar a pr\u00e1ctica de m\u00fasica de igrexa mediante a eliminaci\u00f3n de diferenzas estil\u00edsticas rexionais. Hai evidencia de que na antiga notaci\u00f3n musical Occidental, na forma de neumas \"in camp aperto\" (sen pentagrama), foi creada en Metz arredor do ano 800, como resultado do desexo de Carlomagno para que os m\u00fasicos da Igrexa franca conserven os matices usados polos cantantes romanos . A pr\u00e1ctica e teor\u00eda musical occidental de hoxe en d\u00eda comezou con Carlomagno.\nReformas econ\u00f3micas e legais.\nCarlomagno viuse fronte a unha gran variedade de divisas ao comezo do seu reinado. Para corrixir problemas que esas varias divisas causaron, el estandarizou un sistema baseado nunha moeda de prata (a \"Livre tournois\"). Os \"Deniers\" foron cotizados cun valor de 240 deniers a unha Livre tournois. Un segundo valor, o \"solidus\", foi tam\u00e9n creado como unha moeda con valor de doce deniers ou trinta Livre tournois. O solidus non foi acu\u00f1ado pero en lugar diso adoit\u00e1banse dar bonos tales como o \"solidus de gran\" os cales equival\u00edan \u00e1 cantidade de gran que doce deniers poder\u00edan adquirir ."}
{"id": "90181", "revid": "5904159", "url": "https://gl.wikipedia.org/wiki?curid=90181", "title": "Banco Pastor", "text": "O Banco Pastor foi un hist\u00f3rico banco galego fundado en 1776, que formaba parte desde 2012 como filial do Banco Popular Espa\u00f1ol despois do 2019 no Banco Santander. Tr\u00e1tase do segundo banco m\u00e1is antigo de Espa\u00f1a, despois do Banco Etcheverr\u00eda. Operaba en Galicia e a s\u00faa sede social estaba na Coru\u00f1a.\nHistoria.\nEmpezou a s\u00faa actividade financeira en 1776 co nome de \"Jaime Dalmau y C\u00eda.\" O seu fundador foi Jaime Dalmau Batista, que ata ent\u00f3n xestionara o tr\u00e1fico de mercanc\u00edas e pasaxeiros entre o porto da Coru\u00f1a e varios portos americanos a trav\u00e9s da s\u00faa navieira. Os emigrantes ti\u00f1an por costume enviar os seus aforros a trav\u00e9s da compa\u00f1\u00eda navieira e as\u00ed naceu a idea de crear o banco, que empezou a xestionar todo ese capital.\nEn 1819 entrou Jos\u00e9 Pastor Taxonera como novo socio da compa\u00f1\u00eda. Pronto se converteu no buque insignia da compa\u00f1\u00eda e levou todo o peso dos negocios. En 1826 a compa\u00f1\u00eda pasou a chamarse \"Dalmau y Pastor\".\nEn 1845 Jos\u00e9 Pastor Taxonera comprou a compa\u00f1\u00eda, pasando esta a chamarse \"Jos\u00e9 Pastor\". Tralo falecemento de Jos\u00e9 Pastor en 1853 a compa\u00f1\u00eda pasou a chamarse \"Pastor Hermanos\", tras facerse cargo dela o seu fillo, Juan Ventura Pastor Galcer\u00e1n, e os medio irm\u00e1ns deste, Jos\u00e9 Pastor Horta e Francisco Pastor Horta) en 1860.\nEn 1868 a compa\u00f1\u00eda pasou a chamarse \"Jos\u00e9 Pastor y C\u00eda.\" \u00f3 quedar como \u00fanico socio vivo Jos\u00e9 Pastor Horta. Con el traballaba o seu sobri\u00f1o, Pedro Barri\u00e9 Pastor, que se incorporou como socio.\nEn 1877 faleceu Jos\u00e9 Pastor Horta, quedando a compa\u00f1\u00eda en mans do seu herdeiro universal: Pedro Barri\u00e9 Pastor, que mantivo o nome da compa\u00f1\u00eda. En 1888 entrou a colaborar na compa\u00f1\u00eda Ricardo Rodr\u00edguez Pastor, pasando a chamarse \"Sobrinos de Jos\u00e9 Pastor\". En 1915 Pedro Barri\u00e9 de la Maza incorporouse como socio \u00f3 regresar da s\u00faa formaci\u00f3n financeira en Alema\u00f1a, Gran Breta\u00f1a e Francia. \nEn 1925 a compa\u00f1\u00eda transformouse en Sociedade An\u00f3nima e o nome cambiouse a Banco Pastor.\nA finais de 1939, coa morte de Rodr\u00edguez Pastor, Pedro Barri\u00e9 de la Maza f\u00edxose co control do banco. Baixo a s\u00faa direcci\u00f3n, o Banco Pastor realizou numerosos investimentos, convert\u00e9ndose no grande impulsor do tecido empresarial de Galiza. Eses investimentos tomaron car\u00e1cter estatal, e o Banco chegou a contar con participaci\u00f3ns en empresas como ASTANO, Renfe e Fenosa, fundada en 1943 polo propio Barri\u00e9 de la Maza.\nEn 1966 Barri\u00e9 de la Maza creou a fundaci\u00f3n que leva o seu nome. Esta fundaci\u00f3n ten como obxectivo seguir impulsando o desenvolvemento cultural e econ\u00f3mico de Galiza, sendo na actualidade propietaria do 40% do capital do Banco Pastor.\nEn 1968 instal\u00e1ronse nas oficinas do banco as primeiras computadoras de Bull, (d\u00faas GE415). En 1969 a fundaci\u00f3n financiou un computador IBM 1130 para a universidade de Santiago.\nTras falecer Pedro Barri\u00e9 de la Maza en 1971, a s\u00faa vi\u00fava, Carmela Arias y D\u00edaz de R\u00e1bago foi nomeada presidenta do Banco, sendo a primeira muller en presidir un Banco en Espa\u00f1a. Abandonou dito posto en 2001 por raz\u00f3ns de idade.\nA presidencia foi ent\u00f3n asumida polo seu sobri\u00f1o, Jos\u00e9 Mar\u00eda Arias Mosquera, que tam\u00e9n \u00e9 vicepresidente da Fundaci\u00f3n Barri\u00e9. Jos\u00e9 Mar\u00eda Arias iniciou en 2001 unha forte reestruturaci\u00f3n de todo o banco que a\u00ednda segue en marcha. A reestruturaci\u00f3n iniciouse co lanzamento dun primeiro plan estrat\u00e9xico de 2002 a 2005, cumprido con varios meses de antelaci\u00f3n. A finais de 2005 presentouse o novo plan estrat\u00e9xico, Plan Delta, que durar\u00e1 ata decembro de 2008. O obxectivo final destes plans \u00e9 triplicar o tama\u00f1o do banco. Ata a data a marcha do banco demostra o \u00e9xito destes plans, pois o valor do Banco en Bolsa pasou dos 700 mill\u00f3ns de euros en 2001, a m\u00e1is de 3\u00a0500 mill\u00f3ns en 2006.\nEn 2011 a crise financeira afecta plenamente o banco, que suspende os test de estr\u00e9s europeos. A finais de setembro nomea a Susana Quint\u00e1s para o posto de directora xeral da entidade, de nova creaci\u00f3n, e s\u00f3 uns d\u00edas despois an\u00fanciase a venda do 100% das acci\u00f3ns da entidade ao Banco Popular, que pasa a converterse no propietario da entidade galega. No acordo de compra sin\u00e1lase que a marca Banco Pastor se manter\u00eda en Galicia.\nOs d\u00edas 16 e 17 de marzo de 2019 completouse a integraci\u00f3n tecnol\u00f3xica no Banco Santander e a conseguinte desaparici\u00f3n da marca Banco Pastor. "}
{"id": "90182", "revid": "89787", "url": "https://gl.wikipedia.org/wiki?curid=90182", "title": "Banco Etcheverr\u00eda", "text": "O Banco Etcheverr\u00eda foi unha entidade bancaria espa\u00f1ola fundada por Juan Etcheverry en Betanzos en 1717, sendo at\u00e9 a s\u00faa desaparici\u00f3n, en 2014, o banco m\u00e1is antigo de Espa\u00f1a.\nO 18 de decembro de 2013, o Banco Etcheverr\u00eda, filial de Banesco, comprou o 88,33 % do capital de NCG Banco ao Fondo de Reestruturaci\u00f3n Ordenada Bancaria (FROB) e ao Fondo de Garant\u00eda de Dep\u00f3sitos (FGD).\nO 14 de novembro de 2014 produciuse a s\u00faa fusi\u00f3n con NCG Banco. Nunha fin de semana realizouse a fusi\u00f3n tecnol\u00f3xica e o cambio de marca nas oficinas de Banco Etcheverr\u00eda.\nHistoria.\nFoi fundado polo vasco-franc\u00e9s Juan Etcheverry, de nacionalidad francesa, quen se estableceu en Betanzos. Al\u00ed fundou o banco en 1717 e unha f\u00e1brica de curtidos de pel, que chegou a ser unha das m\u00e1is importantes de Galicia.\nOs seus herdeiros continuaron o negocio bancario, que sempre estivo en mans da familia a trav\u00e9s de xeraci\u00f3ns (o primitivo apelido \"Etcheverry\" transformouse en \"Etcheverr\u00eda\" para darlle a ortograf\u00eda castel\u00e1).\nEn 1964 transformouse en sociedade an\u00f3nima. Todos os accionistas eran membros da familia Etcheverr\u00eda, at\u00e9 que en 2002 Caixa Galicia e Banco Etcheverr\u00eda chegaron a un acordo polo que a caixa adquiriu o 37,12 % do banco por 13,25 mill\u00f3ns de euros.\nEn abril de 2013 o banco venezolano Banesco adquiriu o 44,73 % de Banco Etcheverr\u00eda a NCG Banco, herdeiro dos activos financeiros de Caixa Galicia, as\u00ed como parte da participaci\u00f3n da familia Etcheverr\u00eda. Desta maneira, o 69,74 % do capital social de Banco Etcheverr\u00eda pasou a ser propiedade da entidade venezolana. Ademais, o presidente de Banesco, Juan Carlos Escotet, foi nomeado vicepresidente do consello de administraci\u00f3n de Banco Etcheverr\u00eda.\nDaquela, o banco dispo\u00f1\u00eda de 26 oficinas (24 en Galicia, unha en Madrid e outra en Valladolid). En xu\u00f1o de 2013 anunciouse a compra por parte de Banco Etcheverr\u00eda a NCG Banco dun paquete de 66 oficinas da s\u00faa rede de f\u00f3ra de Galicia por 75,4 mill\u00f3ns de euros.\nO 18 de decembro de 2013 anuncouse que Banco Etcheverr\u00eda, filial de Banesco, era o vencedor da poxa de NCG Banco na primeira fase da mesma, tras unha oferta de 1\u00a0003 mill\u00f3ns de euros, sen axudas p\u00fablicas excepto unhas garant\u00edas adicionais de 275 mill\u00f3ns. Deste xeito, comprou o 88,33 % do capital de NCG Banco que estaba en poder do Fondo de Reestruturaci\u00f3n Ordenada Bancaria (FROB) e o Fondo de Garant\u00eda de Dep\u00f3sitos (FGD).\nO 25 de xu\u00f1o de 2014 culminose a adquisici\u00f3n e aprobouse a designaci\u00f3n do presidente de Banco Etcheverr\u00eda, Javier Etcheverr\u00eda, como presidente de NCG Banco.\nO 6 de outubro de 2014, as Xuntas Xerais de Accionistas de NCG Banco e Banco Etcheverr\u00eda apoiaron a fusi\u00f3n por absorci\u00f3n de Banco Etcheverr\u00eda por NCG Banco. O 14 de novembro de 2014 produciuse a fusi\u00f3n con NCG Banco. Nunha fin de semana realizouse a fusi\u00f3n tecnol\u00f3xica e o cambio de marca nas oficinas de Banco Etcheverr\u00eda.\nA entidade resultante ten a sede social en Betanzos (A Coru\u00f1a).\nAccionariado.\nA 31 de decembro de 2013 Banesco controlaba o 82,42 % de Banco Etcheverr\u00eda, mentres que a familia fundadora manti\u00f1a a parte restante.\nRede de oficinas.\nO banco estaba especializado na banca persoal, con tratamento aos clientes de forma individualizada.\nEn decembro de 2013 contaba con 117 oficinas en Espa\u00f1a.\nEn marzo de 2014, abriu a s\u00faa primeira oficina en M\u00e9xico dentro da primeira fase do proxecto de expansi\u00f3n en Hispanoam\u00e9rica, que comezara coa apertura de oficinas de representaci\u00f3n en Caracas, M\u00e9xico e Panam\u00e1.\nConsello de Administraci\u00f3n.\nO consello de administraci\u00f3n de Banco Etcheverr\u00eda estaba en 2014 composto polos seguintes membros:"}
{"id": "90183", "revid": "88215", "url": "https://gl.wikipedia.org/wiki?curid=90183", "title": "Germinal Esgleas Jaume", "text": "Germinal Esgleas Jaume (pseud\u00f3nimo de Josep Esgleas i Jaume, nado en Malgrat de Mar o 5 de outubro de 1903 e finado en Tolosa (Francia) o 21 de outubro de 1981, foi un anarcosindicalista e militante da FAI.\nTraxectoria.\nEn 1919 estableceuse en Calella, Malgrat de Mar e Matar\u00f3, onde fixo activismo a prol da CNT. En decembro de 1923 foi elixido secretario da Confederaci\u00f3n Rexional do Traballo de Catalu\u00f1a. Representando \u00e1 Federaci\u00f3n Local de Calella e outros sindicatos, participou no terceiro Congreso da CNT en Madrid entre o 11 e o 16 de xu\u00f1o de 1931. Foi compa\u00f1eiro sentimental de Federica Montseny, e colaborou en \"La Revista Blanca\", defendendo o apoliticismo da CNT. Durante a guerra civil foi membro do Comit\u00e9 Executivo do Movemento Libertario de Catalu\u00f1a en 1937.\n\u00d3 rematar a guerra exiliouse en Francia, e en 1945 foi elixido secretario do Comit\u00e9 Nacional do Movemento Libertario Espa\u00f1ol-CNT, e entre 1958 e 1963 foi secretario xeral da AIT."}
{"id": "90184", "revid": "1131", "url": "https://gl.wikipedia.org/wiki?curid=90184", "title": "Germinal Esgleas", "text": ""}
{"id": "90185", "revid": "1131", "url": "https://gl.wikipedia.org/wiki?curid=90185", "title": "Josep Esgleas i Jaume", "text": ""}
{"id": "90188", "revid": "98629", "url": "https://gl.wikipedia.org/wiki?curid=90188", "title": "Lingua vakh\u00ed", "text": "Vakh\u00ed ou Wakh\u00ed \u00e9 unha lingua iraniana no subgrupo das linguas iranianas meridionais orientais (v\u00e9xase linguas do Pamir).\nClasificaci\u00f3n e distribuci\u00f3n.\nVakh\u00ed \u00e9 unha das moitas linguas que pertencen ao grupo de linguas do Pamir. Unha puntualizaci\u00f3n disto \u00e9 o feito de que os vakh\u00eds son chamados \u00e1s veces coma pam\u00edres ou \"Taxicos das Monta\u00f1as\". A orixe desta lingua \u00e9 Wakh\u00e1n ou Vakh\u00e1n, unha \u00e1rea dividida entre o extremo nororiental de Afganist\u00e1n e a Provincia Aut\u00f3noma de Badaghx\u00f3n Monta\u00f1oso no Taxiquist\u00e1n. Est\u00edmase unha poboaci\u00f3n total duns 50.000 habitantes deste pobo. Os vakh\u00eds viven en catro pa\u00edses distintos. No Paquistan no Chitral, principalmente en Goxal, Ixcom\u00e1n, Darcut, e Brogol. No Taxiquist\u00e1n en Badaghx\u00f3n Monta\u00f1oso, principalmente Murgob e Ixcax\u00edm. No Afganist\u00e1n en Vakh\u00e1n, e na China.\nEn Taxiquist\u00e1n.\nExiste unha controversia ao redor de denominaci\u00f3n \u00e9tnica e ling\u00fc\u00edstica do Vakh\u00ed. No Taxiquist\u00e1n tanto aos vakh\u00eds coma outras comunidades que falan unha das linguas do Pamir ref\u00edrense a eles coma Pamir\u00ed ou Badakhxan\u00ed e existiu un movemento para separa a s\u00faa identidade dos da maior\u00eda taxica. Contrariamente, en Paquist\u00e1n aos vakh\u00eds ch\u00e1manselles taxicos. Se ben o vakh\u00ed \u00e9 unha lingua distinta do taxico ou de calquera dialecto deste, isto crea igualmente unha pol\u00e9mica. En todo o mundo os ling\u00fcistas ref\u00edrense o vakh\u00ed coma unha lingua irania independente do taxico, pertencentes a distintas ramas ling\u00fc\u00edsticas, o vakh\u00ed \u00e1 rama irania oriental e o taxico \u00e1 rama iranias occidentais, e ademais o taxico descende directamente do persa medio coma o persamoderno e o dar\u00ed; pero moitos taxicos nacionalistas insisten en que tanto o vakh\u00ed coma as outras linguas do Pamir son realmente dialectos do taxico.\nEn Paquist\u00e1n.\nEn Paquist\u00e1n, a organizaci\u00f3n cultural do Vakh\u00ed \u00e9 a Wakhi Tajik Cultural Association(WTCA), unha organizaci\u00f3n que est\u00e1 rexistrada baixo o Goberno de Paquist\u00e1n e que traballa en colaboraci\u00f3n co Ministerio de Cultura e Turismo e Lok Virsa Pakistan. A Asociaci\u00f3n traballe para preservar a lingua vakh\u00ed e a s\u00faa cultura, as\u00ed como documentarse na s\u00faa poes\u00eda e m\u00fasica. A porcentaxe de alfabetizaci\u00f3n entre os taxicos vakh\u00eds nas \u00e1reas de norte de Paquist\u00e1n \u00e9 de cerca do 60%.\nRadio Paquist\u00e1n en Guilguit emite o programa de radio en vakh\u00ed \"Sadoyah Boomy Dunyo\", a voz do teito do mundo. A Asociaci\u00f3n Cultural Taxica Vakh\u00ed (The Wakhi Tajik Cultural Association) emitiu m\u00e1is de vinte programas dende 1984, os que incl\u00faen espect\u00e1culos culturais, noites musicais e festivais musicais de gran formato, coa colaboraci\u00f3n da Lok Virsa Pakistan, a Aga Khan Cultural Service Pakistan (AKCSP), e a Televisi\u00f3n de Paquist\u00e1n. No ano 2000, a WTCA ga\u00f1ou o premio \"Best Programme\" (Mellor Programa) coma organizador do Festival da Ruta da Seda. Foi creada unha codificaci\u00f3n computerizada da escritura vakh\u00ed o que axudar\u00e1 a promover o desenvolvemento de programas e documentaci\u00f3n da poes\u00eda, literatura e historia vakh\u00ed.\nNa China.\nV\u00e9xase Taxicos na China\nOrtograf\u00eda.\nAmosamos abaixo un exemplo do novo alfabeto wakh\u00ed, un texto da traduci\u00f3n da Biblia publicada no 2001.\nVocabulario.\nO l\u00e9xico vakh\u00ed amosa diferenzas significativas con \u00e1mbalas linguas iranianas occidentais como son o persa e o taxico, e tam\u00e9n coas outras linguas do Pamir. Abaixo amosamos unha comparativa feita por Gawarson dos dialectos do saricol\u00ed e vakh\u00ed falados na China e as linguas iranianas occidentais."}
{"id": "90189", "revid": "85894", "url": "https://gl.wikipedia.org/wiki?curid=90189", "title": "Lingua munx\u00ed", "text": "O munxaniano tam\u00e9n chamada \"lingua munxan\u00ed\" ou \"munx\u00ed\" (en persa) \u00e9 unha lingua indoeuropea da rama de linguas iranias pertencente ao sub-grupo de linguas do Pamir falada ao nordeste do Afganist\u00e1n, na provincia de Badaghx\u00e1n. \u00c9 moi parecida \u00e1 lingua idg\u00e1 que f\u00e1lase naparte m\u00e1is alta do Lutkuh, Val do Chitral, no oeste de Garam Chishma en Paquist\u00e1n.\nA \u00e1rea do Garam Chishma chegou a ser importante durante a Invasi\u00f3n Sovi\u00e9tica do Afganist\u00e1n porque os sovi\u00e9ticos non foron capaces de deter o fluxo de armas , materiais e persoas polo Paso Dor\u00e1h que separa o Chitral do Badaghx\u00e1n.\nO munxiano div\u00eddese en catro dialectos:\nEstes dialectos comparten entre eles un 68% de similitude lexical, do 56% ao 80% co idg\u00e1 en Paquist\u00e1n.\nOs falantes de munxiano son, habitualmente biling\u00fces co dari falada no Afganist\u00e1n. Os falantes monoling\u00fces adoitan ser mulleres. O \u00edndice de alfabetizaci\u00f3n en munxiano est\u00e1 por debaixo do 1%. O \u00edndice de alfabetizaci\u00f3n en dari entre os munxiano falantes est\u00e1 entre o 15 e o 25%.\nOs dez primeiros n\u00fameros en munxiano son:\nV\u00e9xase tam\u00e9n.\nLigaz\u00f3ns externas.\nhttps://web.archive.org/web/20110706114920/http://www.chaf.lib.latrobe.edu.au/dcd/page.php?title=1901&amp;action=next&amp;record=1433"}
{"id": "90192", "revid": "85894", "url": "https://gl.wikipedia.org/wiki?curid=90192", "title": "O Abelleiro, O Val, Nar\u00f3n", "text": "O Abelleiro \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 17 habitantes no ano 2007 segundo datos do Instituto Galego de Estat\u00edstica dos cales eran 6 homes e 11 mulleres, o que sup\u00f3n un aumento con relaci\u00f3n ao ano 2003 cando ti\u00f1a 10 habitantes."}
{"id": "90193", "revid": "85894", "url": "https://gl.wikipedia.org/wiki?curid=90193", "title": "O C\u00e1davo, O Val, Nar\u00f3n", "text": "O C\u00e1davo \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 6 habitantes no ano 2007 segundo datos do Instituto Galego de Estat\u00edstica dos cales eran 3 homes e 3 mulleres, o que sup\u00f3n un aumento con relaci\u00f3n ao ano 2003 cando ti\u00f1a 2 habitantes."}
{"id": "90194", "revid": "85894", "url": "https://gl.wikipedia.org/wiki?curid=90194", "title": "O Casal, O Val, Nar\u00f3n", "text": "O Casal \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 54 habitantes no ano 2007 segundo datos do Instituto Galego de Estat\u00edstica dos cales eran 22 homes e 32 mulleres, o que sup\u00f3n que mant\u00e9n o n\u00famero de habitantes con relaci\u00f3n ao ano 2003."}
{"id": "90195", "revid": "85894", "url": "https://gl.wikipedia.org/wiki?curid=90195", "title": "O Foxo, O Val, Nar\u00f3n", "text": "O Foxo \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 12 habitantes no ano 2007 segundo datos do Instituto Galego de Estat\u00edstica dos cales eran 6 homes e 6 mulleres, o que sup\u00f3n un aumento con relaci\u00f3n ao ano 2003 cando ti\u00f1a 9 habitantes."}
{"id": "90196", "revid": "85894", "url": "https://gl.wikipedia.org/wiki?curid=90196", "title": "O Grandal, O Val, Nar\u00f3n", "text": "O Grandal \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a 34 habitantes (15 homes e 19 mulleres), seis m\u00e1is ca en 2003."}
{"id": "90197", "revid": "85894", "url": "https://gl.wikipedia.org/wiki?curid=90197", "title": "O Lobeiro, O Val, Nar\u00f3n", "text": "O Lobeiro \u00e9 un lugar da parroquia do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a 47 habitantes (28 homes e 19 mulleres), un m\u00e1is ca en 2003."}
{"id": "90198", "revid": "85894", "url": "https://gl.wikipedia.org/wiki?curid=90198", "title": "O Redondo, O Val, Nar\u00f3n", "text": "O Redondo \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 50 habitantes no ano 2007 segundo datos do Instituto Galego de Estat\u00edstica dos cales eran 25 homes e 25 mulleres, o que sup\u00f3n un aumento con relaci\u00f3n ao ano 2003 cando ti\u00f1a 43 habitantes."}
{"id": "90199", "revid": "85894", "url": "https://gl.wikipedia.org/wiki?curid=90199", "title": "O R\u00edo de Cortes, O Val, Nar\u00f3n", "text": "O R\u00edo de Cortes \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 52 habitantes no ano 2007 segundo datos do Instituto Galego de Estat\u00edstica dos cales eran 28 homes e 24 mulleres, o que sup\u00f3n un aumento con relaci\u00f3n ao ano 2003 cando ti\u00f1a 47 habitantes."}
{"id": "90200", "revid": "85894", "url": "https://gl.wikipedia.org/wiki?curid=90200", "title": "O Vento, O Val, Nar\u00f3n", "text": "O Vento \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 40 habitantes no ano 2007 segundo datos do Instituto Galego de Estat\u00edstica dos cales eran 22 homes e 18 mulleres, o que sup\u00f3n un aumento con relaci\u00f3n ao ano 2003 cando ti\u00f1a 37 habitantes."}
{"id": "90201", "revid": "85894", "url": "https://gl.wikipedia.org/wiki?curid=90201", "title": "O Vilar, O Val, Nar\u00f3n", "text": "O Vilar \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 61 habitantes no ano 2007 segundo datos do Instituto Galego de Estat\u00edstica dos cales eran 36 homes e 25 mulleres, o que sup\u00f3n un aumento con relaci\u00f3n ao ano 2003 cando ti\u00f1a 59 habitantes."}
{"id": "90202", "revid": "85894", "url": "https://gl.wikipedia.org/wiki?curid=90202", "title": "Os Outeiros, O Val, Nar\u00f3n", "text": "Os Outeiros \u00e9 un lugar da parroquia do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a trinta habitantes (trece homes e dezaste mulleres), cinco m\u00e1is ca en 2003.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "90203", "revid": "85894", "url": "https://gl.wikipedia.org/wiki?curid=90203", "title": "Bard\u00e1s, O Val, Nar\u00f3n", "text": "Bard\u00e1s \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 28 habitantes no ano 2007 segundo datos do Instituto Galego de Estat\u00edstica dos cales eran 14 homes e 14 mulleres, o que sup\u00f3n un aumento con relaci\u00f3n ao ano 2003 cando ti\u00f1a 12 habitantes."}
{"id": "90204", "revid": "85894", "url": "https://gl.wikipedia.org/wiki?curid=90204", "title": "Cornido, O Val, Nar\u00f3n", "text": "Cornido \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 43 habitantes no ano 2007 segundo datos do Instituto Galego de Estat\u00edstica dos cales eran 24 homes e 19 mulleres, o que sup\u00f3n un aumento con relaci\u00f3n ao ano 2003 cando ti\u00f1a 31 habitantes."}
{"id": "90205", "revid": "85894", "url": "https://gl.wikipedia.org/wiki?curid=90205", "title": "Pradedo, O Val, Nar\u00f3n", "text": "Pradedo \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 86 habitantes no ano 2007 segundo datos do Instituto Galego de Estat\u00edstica dos cales eran 45 homes e 41 mulleres, o que sup\u00f3n un aumento con relaci\u00f3n ao ano 2003 cando ti\u00f1a 77 habitantes."}
{"id": "90206", "revid": "85894", "url": "https://gl.wikipedia.org/wiki?curid=90206", "title": "Quint\u00e1, O Val, Nar\u00f3n", "text": "Quint\u00e1 \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 246 habitantes no ano 2007 segundo datos do Instituto Galego de Estat\u00edstica dos cales eran 128 homes e 118 mulleres, o que sup\u00f3n un aumento con relaci\u00f3n ao ano 2003 cando ti\u00f1a 213 habitantes."}
{"id": "90207", "revid": "85894", "url": "https://gl.wikipedia.org/wiki?curid=90207", "title": "Santa Margarida, O Val, Nar\u00f3n", "text": "Santa Margarida \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 136 habitantes no ano 2007 segundo datos do Instituto Galego de Estat\u00edstica dos cales eran 75 homes e 61 mulleres, o que sup\u00f3n un aumento con relaci\u00f3n ao ano 2003 cando ti\u00f1a 134 habitantes.\nPatrimonio hist\u00f3rico.\nAo car\u00f3n da estrada DP-5405 est\u00e1 a M\u00e1moa de Santa Margarida duns 30 metros de di\u00e1metro e dous metros de altura. Est\u00e1 situada no medio dun terreo encaixonado entre d\u00faas leiras, co peche dunha delas foi destru\u00edda unha parte dela."}
{"id": "90208", "revid": "85894", "url": "https://gl.wikipedia.org/wiki?curid=90208", "title": "Vilacornelle, O Val, Nar\u00f3n", "text": "Vilacornelle \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a 102 habitantes (55 homes e 47 mulleres), un m\u00e1is ca en 2003."}
{"id": "90209", "revid": "85894", "url": "https://gl.wikipedia.org/wiki?curid=90209", "title": "Vilarquinte, O Val, Nar\u00f3n", "text": "Vilarquinte \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo datos do Instituto Galego de Estat\u00edstica non ten habitantes desde o ano 1999 como m\u00ednimo."}
{"id": "90210", "revid": "85894", "url": "https://gl.wikipedia.org/wiki?curid=90210", "title": "Vilasuso, O Val, Nar\u00f3n", "text": "Vilasuso \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 19 habitantes no ano 2007 segundo datos do Instituto Galego de Estat\u00edstica dos cales eran 8 homes e 11 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 22 habitantes.\nNeste lugar est\u00e1 o Castro de Vilasuso e moi preto del o monumento natural da Pena Molexa."}
{"id": "90211", "revid": "85894", "url": "https://gl.wikipedia.org/wiki?curid=90211", "title": "Sinde, O Val, Nar\u00f3n", "text": "Sinde \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 10 habitantes no ano 2007 segundo datos do Instituto Galego de Estat\u00edstica dos cales eran 5 homes e 5 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 12 habitantes.\nNeste lugar at\u00f3pase o campo de f\u00fatbol do Val."}
{"id": "90212", "revid": "85894", "url": "https://gl.wikipedia.org/wiki?curid=90212", "title": "Corval, O Val, Nar\u00f3n", "text": "Corval \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a tres habitantes (un home e d\u00faas mulleres), dous menos ca en 2003."}
{"id": "90213", "revid": "85894", "url": "https://gl.wikipedia.org/wiki?curid=90213", "title": "O Pico do Vento, O Val, Nar\u00f3n", "text": "O Pico do Vento \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 13 habitantes no ano 2007 segundo datos do Instituto Galego de Estat\u00edstica dos cales eran 6 homes e 7 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 14 habitantes."}
{"id": "90214", "revid": "85894", "url": "https://gl.wikipedia.org/wiki?curid=90214", "title": "O Cruceiro, O Val, Nar\u00f3n", "text": "O Cruceiro \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 137 habitantes no ano 2007 segundo datos do Instituto Galego de Estat\u00edstica dos cales eran 62 homes e 75 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 145 habitantes."}
{"id": "90215", "revid": "85894", "url": "https://gl.wikipedia.org/wiki?curid=90215", "title": "O Codesal, O Val, Nar\u00f3n", "text": "O Codesal \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 s\u00f3 ti\u00f1a un habitante (un home), 3 menos ca en 2003."}
{"id": "90216", "revid": "85894", "url": "https://gl.wikipedia.org/wiki?curid=90216", "title": "Os Canteiros, O Val, Nar\u00f3n", "text": "Os Canteiros \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 90 habitantes no ano 2007 segundo datos do Instituto Galego de Estat\u00edstica dos cales eran 49 homes e 41 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 91 habitantes."}
{"id": "90217", "revid": "85894", "url": "https://gl.wikipedia.org/wiki?curid=90217", "title": "Os Vilares, O Val, Nar\u00f3n", "text": "Os Vilares \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a 26 habitantes (11 homes e 15 mulleres), un menos ca en 2003."}
{"id": "90218", "revid": "85894", "url": "https://gl.wikipedia.org/wiki?curid=90218", "title": "A Pedreira, O Val, Nar\u00f3n", "text": "A Pedreira \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 88 habitantes no ano 2007 segundo datos do Instituto Galego de Estat\u00edstica dos cales eran 44 homes e 44 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 101 habitantes.\nNa zona existe un castro, Castro da Pedreira."}
{"id": "90219", "revid": "85894", "url": "https://gl.wikipedia.org/wiki?curid=90219", "title": "A Modia, O Val, Nar\u00f3n", "text": "A Modia \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 55 habitantes no ano 2007 segundo datos do Instituto Galego de Estat\u00edstica dos cales eran 26 homes e 29 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 59 habitantes."}
{"id": "90220", "revid": "85894", "url": "https://gl.wikipedia.org/wiki?curid=90220", "title": "A Cavada, O Val, Nar\u00f3n", "text": "A Cavada \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 13 habitantes no ano 2007 segundo datos do Instituto Galego de Estat\u00edstica dos cales eran 4 homes e 9 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 17 habitantes."}
{"id": "90221", "revid": "85894", "url": "https://gl.wikipedia.org/wiki?curid=90221", "title": "Baltar, O Val, Nar\u00f3n", "text": "Baltar \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 100 habitantes no ano 2007 segundo datos do Instituto Galego de Estat\u00edstica dos cales eran 46 homes e 54 mulleres, o que sup\u00f3n unha diminuci\u00f3n con relaci\u00f3n ao ano 2003 cando ti\u00f1a 116 habitantes.\nNeste lugar est\u00e1 o convento de Baltar."}
{"id": "90222", "revid": "85894", "url": "https://gl.wikipedia.org/wiki?curid=90222", "title": "As Carballedas, O Val, Nar\u00f3n", "text": "As Carballedas \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 86 habitantes no ano 2007 segundo datos do Instituto Galego de Estat\u00edstica dos cales eran 40 homes e 46 mulleres, o que sup\u00f3n un aumento con relaci\u00f3n ao ano 2003 cando ti\u00f1a 81 habitantes."}
{"id": "90223", "revid": "85894", "url": "https://gl.wikipedia.org/wiki?curid=90223", "title": "A Cima da Vila, O Val, Nar\u00f3n", "text": "A Cima da Vila \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Segundo o Instituto Galego de Estat\u00edstica en 2007 ti\u00f1a 26 habitantes (9 homes e 17 mulleres), oito m\u00e1is ca en 2003."}
{"id": "90224", "revid": "85894", "url": "https://gl.wikipedia.org/wiki?curid=90224", "title": "As Filgueiras, O Val, Nar\u00f3n", "text": "As Filgueiras \u00e9 un lugar da parroquia de Santa Mar\u00eda a Maior do Val no concello de Nar\u00f3n na provincia da Coru\u00f1a. Ti\u00f1a 10 habitantes no ano 2007 segundo datos do Instituto Galego de Estat\u00edstica dos cales eran 5 homes e 5 mulleres, o que sup\u00f3n un aumento con relaci\u00f3n ao ano 2003 cando ti\u00f1a 7 habitantes.\nToponimia.\nO fit\u00f3nimo galego \"Filgueiras\" prov\u00e9n do lat\u00edn \"filicariam\", derivado de \"filicem\", e ref\u00edrese a un lugar abondoso en fentos."}
{"id": "90228", "revid": "98629", "url": "https://gl.wikipedia.org/wiki?curid=90228", "title": "Opr\u00edchnina", "text": "A Opr\u00edchnina (\u043e\u043f\u0440\u0438\u0301\u0447\u043d\u0438\u043d\u0430) foi un anaco do territorio ruso controlado directamente polo tsar Iv\u00e1n o Terrible. \nA verba deriva do ruso antigo (\u043e\u043f\u0440\u0438\u0447\u044c) opric', e quere dicir \"\u00e1 parte\", \"a excepci\u00f3n de\". Por extensi\u00f3n, \"opr\u00edchnina\" designou ao per\u00edodo de poder desp\u00f3tico do monarca Iv\u00e1n IV o Terrible e a s\u00faa propia garda persoal, os \"oprichniks\", salientada pola s\u00faa desapiadada crueldade contra o pobo, decimando considerablemente a cidade de N\u00f3vgorod.\nNeste tempo, o termo \"opr\u00edchnina\" util\u00edzase coma sin\u00f3nimo de tiran\u00eda e de poder absoluto exercido con extremo rigor e crueldade.\nHistoria.\nNo ano 1564, o pr\u00edncipe Andrei Kurbski, liderou un ex\u00e9rcito lituano contra Rusia, devastando a rexi\u00f3n de Vel\u00edkie Luki. O tsar Iv\u00e1n IV sospeitando que os outros arist\u00f3cratas estaban preparados para traizoalo, decide abandonar Moscova o 3 de decembro do 1564, levando t\u00f3dalas reliquias hist\u00f3ricas e relixiosas, sen designar sucesor na xefatura do estado, e instal\u00e1ndose en Alexandrov, a 120\u00a0km de Moscova, coa tsarina Mar\u00eda Temri\u00fakovna, os tsar\u00e9vichs e t\u00f3dolos membros da corte. O 3 de xaneiro do 1565 dirixiu ao arcebispo metropolitano de Moscova, Afanasio, unha carta describindo a traiz\u00f3n dos boiardos e anuncia a s\u00faa intenci\u00f3n de abdicar.\nUnha delegaci\u00f3n composta pola Igrexa, o arcebispo metropolitano, boiardos e comerciantes dirixiuse ent\u00f3n a Alexandrov para pedirlle que volvese a Moscova e recobrase a coroa. Iv\u00e1n puxo unha soa condici\u00f3n, que lle desen un poder ilimitado. O clero debe por tanto renunciar ao seu dereito de intercesi\u00f3n en favor de persoas ca\u00eddas en desgraza e os boiardos \u00e1 garant\u00eda dunha xustiza equitativa. A delegaci\u00f3n acepta as condici\u00f3ns e un mes m\u00e1is tarde o tsar volveu a Moscova.\nA creaci\u00f3n da Opr\u00edchnina.\nO mesmo mes, un ucase do tsar divide o Principado de Moscova en dous territorios: a \"Zemchtchina\" que conserva a antiga administraci\u00f3n tsarista, e a \"Opr\u00edchnina\" (o nordeste) onde Iv\u00e1n exerce un poder absoluto. No mesmo decreto, o tsar crea os \"oprichnik\", unha tropa de elite que mant\u00e9n unha obediencia cega. Estes homes, que o pobo chama \"a tropa sat\u00e1nica\", \u00edan vestidos de negro, cunha vasoira e un cranio de can como insignia, sendo o seu lema: \"Varrer as Rusias, e trabar a traiz\u00f3n\". A \"Opr\u00edchnina\" viuse mais logo debilitada coa morte dos tres principais elixidos polo tsar, Alexis Basm\u00e1nov, Atanasio Vi\u00e1zemski e Maliuta Skur\u00e1tov.\nO sistema de \"Opr\u00edchnina\" durou do 1565 ao 1572, sete anos durante os que Iv\u00e1n se esforza en aniquilar os seus adversarios e en rachar o antigo r\u00e9xime de goberno, que non lle convi\u00f1a. A represi\u00f3n fai que alg\u00fans boiardos incluso inciten a Lituania a intervir. A \"Opr\u00edchnina\" interceptou as mensaxes e intensificou a represi\u00f3n e as purgas. O arcebispo metropolitano, Filipe, intentou interceder en favor dos prisioneiros e \u00e9 arrestado e asasinado. Iv\u00e1n encargouse do mesmo xeito dos St\u00e1ritski: a s\u00faa curm\u00e1 Eufrosinia e o fillo desta, Vlad\u00edmir, son obrigados a se envelenaren.\nNo 1570, Iv\u00e1n, preocupado polo valor estrat\u00e9xico de N\u00f3vgorod na guerra contra a Orde Teut\u00f3nica e Suecia, descubriu que f\u00edos do complot conducen a N\u00f3vgorod. Os seus \"opr\u00edchniks\" saquean, incendian e destr\u00faen a cidade, asasinando a 30 000 habitantes, a\u00ednda que alg\u00fans historiadores modernos sit\u00faan a cifra entre 2000 e 3000 mortos, considerando que despois das fames negras e epidemias do 1560, a poboaci\u00f3n de N\u00f3vgorod non exced\u00eda de 10.000 a 20.000 habitantes.\nDe volta a Moscova, a \"tropa sat\u00e1nica\" atacou os nobres sen t\u00edtulo e os masacra. O mesmo ano, Iv\u00e1n coida que seus fieis asistentes Alexis Basm\u00e1nov e Atanasio Vi\u00e1zemski tentan traizoalo e son executados sumariamente.\nEste sistema foi visto por alg\u00fans historiadores coma unha ferramenta contra a poderosa nobreza hereditaria rusa dos boiardos, quen se opo\u00f1\u00edan \u00e1 centralizaci\u00f3n.\nA \"Opr\u00edchnina\" foi tratada de forma semellante \u00e1 Igrexa do seu tempo, gozando da mesma liberdade de impostos que a Igrexa. Ti\u00f1a tam\u00e9n unha organizaci\u00f3n mon\u00e1stica e mesmo o propio Iv\u00e1n proclamouse \"Abade da Opr\u00edchnina\". \nA \u00fanica diferenza entre estes dous, \u00e9 que unha foi creada como un medio exclusivo para cumprir a vontade de Iv\u00e1n no seu territorio.\nO fin da \"Opr\u00edchnina\".\nNo 1560, no per\u00edodo co\u00f1ecido como a \"Pequena Idade do Xeo\", nunha combinaci\u00f3n de colleitas pobres, pragas, incursi\u00f3ns polaco-lituanas, suecas, ataques dos t\u00e1rtaros e a Liga Hanse\u00e1tica, Rusia foi devastada.\nO prezo do gran subiu a un factor de dez, o valor das terras noutro tempo f\u00e9rtiles caeu por baixo das do resto do pa\u00eds, causando que os que viv\u00edan na \"Opr\u00edchnina\" se trasladasen a outras rexi\u00f3ns. Deste xeito, a existencia destes dous sistemas de autoridade (a \"Opr\u00edchnina\" e a \"Z\u00e9mschina\") conduciu \u00e1 desorganizaci\u00f3n pol\u00edtica e econ\u00f3mica do pa\u00eds.\nIv\u00e1n comezou a dubidar da utilidade da \"Opr\u00edchnina\" logo das execuci\u00f3ns de Basm\u00e1nov e Vi\u00e1zemski. Varios membros da s\u00faa garda de elite, encargados de manter a s\u00faa seguridade, foron acusados de traiz\u00f3n. A morte da s\u00faa terceira muller Marfa Sob\u00e1kina, quince d\u00edas logo da s\u00faa voda, convenceuno de que alg\u00fans dos seus gardas puideron envelenala. A tropa comprende agora a uns 6000 homes que saquean os territorios da \"Z\u00e9mschina\", sen que Iv\u00e1n o autorizase.\nNa primavera do 1571, os t\u00e1rtaros de Crimea invaden Rusia e chegan a Moscova, e incendian parcialmente a cidade sen que os \"opr\u00edchniks\" movesen un dedo para defendela. Iv\u00e1n sospeita que o traizoaran en beneficio do Jan de Crimea.\nDecide ent\u00f3n castigalos severamente. En xullo do 1572, un novo ucase aboliu o sistema da \"Opr\u00edchnina\" e os \"opr\u00edchniks\" foron disoltos. Os territorios da antiga \"Opr\u00edchnina\" son fusionados aos da \"Z\u00e9mschina\" e os antigos donos recuperaron as s\u00faas terras.\nOs impostos, como esperaba Iv\u00e1n, non se incrementaran, e Rusia perdera todas as s\u00faas ganancias na guerra contra Livonia, de xeito que a \"Opr\u00edchnina\" non demostrou unha mellora considerable, sen\u00f3n m\u00e1is ben un prexu\u00edzo \u00e1 econom\u00eda e \u00e1 estabilidade de Rusia. A \"Opr\u00edchnina\" por\u00e9n foi exitosa en instaurar un r\u00e9xime de obediencia submisa e temorosa en todo o reino.\nConsecuencias.\nOs historiadores rusos cren que o terror da \"Opr\u00edchnina\" causou a car\u00f3n de 10.000 mortos. Os campesi\u00f1os v\u00edronse obrigados a emigrar cara rexi\u00f3ns m\u00e1is tranquilas, o comercio foi aniquilado, o pa\u00eds arruinado. A econom\u00eda rusa resentiuse durante anos.\nM\u00e1is tarde Pedro I de Rusia e Stalin tomaron exemplo de Iv\u00e1n o Terrible e do seu sistema para cometer as s\u00faas propias purgas.\nLegado.\nIv\u00e1n Laz\u00e9chnikov escribiu a traxedia \"Os Opr\u00edchniks\" (\u041e\u043f\u0440\u0438\u0447\u043d\u0438\u043a\u0438), na cal Chaikovski baseou a s\u00faa \u00f3pera, \"Os Opr\u00edchnik\".\nEsta obra \u00e1 s\u00faa vez inspirou no 1911 a pintura de Apolinary Vasnetsov, describindo a r\u00faa dunha cidade e persoas fuxindo do p\u00e1nico \u00e1 chegada dos \"opr\u00edchniks\". Anos despois do reinado de Iv\u00e1n o Terrible, o sistema \"Opr\u00edchnina\" continuou afectando Rusia. O mesmo Stalin, baseou moitos dos seus \"esquemas depurativos\" na \"terrible e sedenta de sange\" o\"pr\u00edchnina\", e a posici\u00f3n do tsar quedou luxada para sempre cun sentido de poder terrible.\nSerg\u00e9i Eisenst\u00e9in representou os \"opr\u00edchniks\" na s\u00faa pel\u00edcula Iv\u00e1n o Terrible (primeira parte), como persoas saudables e de aspecto limpo.\nNa s\u00faa segunda pel\u00edcula de Iv\u00e1n O Terrible veu mostralos cunha aparencia menos favorecida.\nBibliograf\u00eda.\nHeller, Michel. Histoire de la Russie et de son empire. Plon. Par\u00eds. 1997.\nLigaz\u00f3ns externas.\nHistoria de Rusia"}
{"id": "90230", "revid": "5863", "url": "https://gl.wikipedia.org/wiki?curid=90230", "title": "Baltar (hom\u00f3nimos)", "text": "O top\u00f3nimo Baltar pode referirse a:\nAmais, como apelido pode referirse a:"}
{"id": "90232", "revid": "1093", "url": "https://gl.wikipedia.org/wiki?curid=90232", "title": "Arturo Baltar Santos", "text": ""}
{"id": "90237", "revid": "98629", "url": "https://gl.wikipedia.org/wiki?curid=90237", "title": "Milan Vidmar", "text": "Milan Vidmar, nado en Liubliana o 22 de xu\u00f1o de 1885 e finado o 9 de outubro de 1962, foi un enxe\u00f1eiro el\u00e9ctrico, xogador e te\u00f3rico do xadrez, fil\u00f3sofo e escritor esloveno. Foi especialista en transformadores de enerx\u00eda e transmisi\u00f3n de corrente el\u00e9ctrica.\nTraxectoria.\nComezou a estudar enxe\u00f1er\u00eda industrial en 1902 e graduouse en 1907 na Universidade T\u00e9cnica de Viena. Conseguiu o seu doutoramento en 1911 na Facultade T\u00e9cnica en Viena. A carreira de enxe\u00f1er\u00eda el\u00e9ctrica na facultade non se inaugurou sen\u00f3n ata 1904, polo que Vidmar tivo que tomar lecci\u00f3ns e exames especiais sobre os aspectos b\u00e1sicos da especialidade.\nFoi profesor na Universidade de Liubliana, membro da Academia Eslovena de Artes e Ciencias (SAZU), e fundador da Facultade de Enxe\u00f1er\u00eda El\u00e9ctrica. Entre 1928 e 1929 foi o d\u00e9cimo chanceler da Universidade de Ljubljana. En 1948 estableceu o instituto de electrot\u00e9cnica que agora leva o seu nome.\nVidmar foi tam\u00e9n un destacado Gran Mestre Internacional de xadrez, probablemente un dos doce mellores xogadores do mundo na s\u00faa \u00e9poca, a pesar de que sempre practicou o xogo como simple afeccionado.\nOs seus \u00e9xitos incl\u00faen elevadas posici\u00f3ns nalg\u00fans dos torneos de xadrez m\u00e1is importantes do seu tempo; foi por exemplo campi\u00f3n en Karlsbad 1907; obtivo o terceiro lugar en Praga 1908; o segundo en Donostia 1911 (con Akiba Rubinstein detr\u00e1s de Jos\u00e9 Ra\u00fal Capablanca); foi ga\u00f1ador de Budapest 1912; primeiro en Viena e Berl\u00edn en 1918, segundo en Ko\u0161ice 1928; terceiro en Londres 1922 (detr\u00e1s de Capablanca e Alexander Alekhine); cabeza en Hastings 1925; terceiro en Semmering 1926; cuarto en Nova York 1927; cuarto en Londres 1927; quinto en Karlsbad 1929, Bled 1939 e Basilea 1952.\nActualmente a Federaci\u00f3n Eslovena de Xadrez organiza un torneo internacional de grandes mestres nomeado en honra a Milan Vidmar. Vidmar tam\u00e9n exerceu como \u00e1rbitro, e foi o arbitro principal no Campionato do Mundo da Haia-Moscova 1948.\nEscribiu varios libros sobre xadrez, inclu\u00edndo \"Pol stoletja ob \u0161ahovnici\" (\"Medio s\u00e9culo ao taboleiro\") (Ljubljana 1951); \"\u0160ah\" (\"Xadrez\"); \"Razgovori o \u0161ahu z za\u010detnikom\" (\"Conversaci\u00f3ns sobre xadrez cun principiante\"); e en alem\u00e1n, \"Goldene Schachzeiten\" (\"Os tempos dourados do xadrez\").\nEn materia ingenieril, alg\u00fans dos seus escritos son: \"Transformatorji\" (\"Transformadores\"); \"Problemi prenosa elektri\u010dne energije\" (\"Problemas de transmisi\u00f3n de enerx\u00eda el\u00e9ctrica\"); \"Pogovori ou elektrotehniki\" (\"Lecci\u00f3ns de electrot\u00e9cnica\"); \"Med Evropo in Ameriko\" (\"Entre Europa e Am\u00e9rica); \"Moj pogled na svet\" (\"A mi\u00f1a visi\u00f3n do mundo\")."}
{"id": "90240", "revid": "1131", "url": "https://gl.wikipedia.org/wiki?curid=90240", "title": "A Modia", "text": "O top\u00f3nimo galego A Modia pode referirse a:"}
{"id": "90241", "revid": "47401", "url": "https://gl.wikipedia.org/wiki?curid=90241", "title": "Tom\u00e1s F\u00e1bregas", "text": "Tom\u00e1s Luis F\u00e1bregas Boud\u00edn, nado en 1958 na Coru\u00f1a e finado en Oakland (California) o 22 de setembro de 1994, foi un activista galego da loita contra a sida.\nTraxectoria.\nLicenciado en Xeograf\u00eda e Historia pola Universidade de Santiago, en 1979 marchou a traballar a Nova York e logo mudouse a San Francisco. Enfermo de sida, foi membro directivo da San Francisco AIDS Foundation, unha das organizaci\u00f3ns que loitaban na cidade contra a propagaci\u00f3n desta enfermidade.\nEn 1992 acudiu ao Congreso Internacional sobre a Sida en \u00c1msterdam en representaci\u00f3n da fundaci\u00f3n onde traballaba. Naquel tempo, o goberno estadounidense establecera unha norma que imped\u00eda a entrada no pa\u00eds de persoas seropositivas. F\u00e1bregas declarou publicamente na asemblea de Amsterdam a s\u00faa enfermidade e anunciou que retaba a administraci\u00f3n estadounidense a que o detivese na fronteira. Pero a lei nunca se chegou a aplicar. \u00c1 s\u00faa chegada ao aeroporto de San Francisco dende Amsterdam foi recibido por varios activistas da loita contra a sida.\nHonras.\nUnha asociaci\u00f3n de San Francisco, a San Francisco AIDS Candlelight Vigil, concede anualmente os \"Tom\u00e1s F\u00e1bregas Awards\" na loita contra a sida.\nEn 2013 o concello da Coru\u00f1a inaugurou unha r\u00faa co seu nome."}
{"id": "90242", "revid": "109216", "url": "https://gl.wikipedia.org/wiki?curid=90242", "title": "When Johnny Comes Marching Home", "text": "When Johnny Comes Marching Home \u00e9 unha canci\u00f3n popular da Guerra Civil Estadounidense, que expresa a morri\u00f1a da xente polos seus amigos e familiares combatentes na guerra.\nA canci\u00f3n ref\u00edrese a un capit\u00e1n de artiller\u00eda lixeira, John O`Rourke, do ex\u00e9rcito da uni\u00f3n.\nLetra.\nExisten varias versi\u00f3ns, esta \u00e9 a mais popular:\nWhen Johnny comes marching home again\nHurrah! Hurrah!\nWe'll give him a hearty welcome then\nHurrah! Hurrah!\nThe men will cheer and the boys will shout\nThe ladies they will all turn out\nAnd we'll all feel gay when Johnny comes marching home.\nThe old church bell will peal with joy\nHurrah! Hurrah!\nTo welcome home our darling boy, \nHurrah! Hurrah!\nThe village lads and lassies say\nWith roses they will strew the way,\nAnd we'll all feel gay when Johnny comes marching home.\nGet ready for the Jubilee,\nHurrah! Hurrah!\nWe'll give the hero three times three,\nHurrah! Hurrah!\nThe laurel wreath is ready now\nTo place upon his loyal brow\nAnd we'll all feel gay when Johnny comes marching home.\nLet love and friendship on that day,\nHurrah, hurrah!\nTheir choicest pleasures then display,\nHurrah, hurrah!\nAnd let each one perform some part,\nTo fill with joy the warrior's heart,\nAnd we'll all feel gay when Johnny comes marching home.\nTraduci\u00f3n.\nCando Johnny ve\u00f1a marchando a casa de novo\nHurra! Hurrah!\nEnt\u00f3n dar\u00e9moslle unha calorosa benvida\n\u00a1Hurrah, \u00a1Hurrah!\nOs homes animaran os mozos gritaran\nAs mulleres todas acudiran\nE todos nos sentiremos alegres cando Johnny ve\u00f1a marchando a casa\nA vella camp\u00e1 da igrexa soar\u00e1 con alegr\u00eda\nHurrah! Hurrah!\nPara darlle a benvida a casa \u00f3 noso querido mozo\n\u00a1Hurrah! \u00a1Hurrah!\nOs mozos e mozas da vila din\nCon rosas eles encher\u00e1n o cami\u00f1o\nE todos nos sentiremos alegres cando Johnny ve\u00f1a marchando a casa\nEstade listos para o x\u00fabilo\nHurrah! Hurrah!\nDar\u00e9moslle \u00f3 heroe tres veces tres\n\u00a1Hurrah! \u00a1Hurrah!\nA coroa de loureiro esta lista agora"}
{"id": "90245", "revid": "72012", "url": "https://gl.wikipedia.org/wiki?curid=90245", "title": "Eustaquio Ilund\u00e1in", "text": "Eustaquio Ilund\u00e1in y Esteban, nado en Pamplona o 20 de setembro de 1862 e finado en Sevilla o 10 de agosto de 1937, foi bispo de Ourense entre os anos 1904 e 1920 e posteriormente arcebispo de Sevilla ata a s\u00faa morte.\nTraxectoria.\nRecibiu formaci\u00f3n en Teolox\u00eda nos seminarios de Pamplona e Cidade Real. Na capital navarra foi ordenado sacerdote no ano 1886 e al\u00ed serviu ata 1891. Entre 1901 e 1904 foi reitor do Seminario de Segovia.\nDurante o seu per\u00edodo na diocese de Ourense prestou especial atenci\u00f3n \u00e1 formaci\u00f3n dos seminaristas e promoveu os seus co\u00f1ecementos cient\u00edficos. Realizou importantes investimentos para subministrar aparellos ao gabinete de F\u00edsica e Historia natural que el mesmo fundou.\nEn 1914 suspendeu \"a divinis\" ao crego e l\u00edder agrarista Basilio \u00c1lvarez pola campa\u00f1a xornal\u00edstica e pol\u00edtica que este emprendera en defensa do campesi\u00f1ado e contra os poderes conservadores. Eustaquio Ilund\u00e1in viviu tam\u00e9n mentres foi bispo de Ourense a aceptaci\u00f3n por parte da poboaci\u00f3n de novas formas de ocio, entre elas o cinemat\u00f3grafo, que foi visto como unha ameaza \u00e1 doutrina da Igrexa e aos seus valores morais, visi\u00f3n esta que retratou Carlos Casares na novela \"Ilustr\u00edsima\"."}
{"id": "90246", "revid": "1131", "url": "https://gl.wikipedia.org/wiki?curid=90246", "title": "As Modias", "text": "O top\u00f3nimo galego As Modias pode referirse a:"}
{"id": "90251", "revid": "1888", "url": "https://gl.wikipedia.org/wiki?curid=90251", "title": "Manuel Castro Tellado", "text": "Manuel Castro Tellado, nado en Mosteiro (Pol) cara a 1910 e finado en Castro de Rei o 13 de xaneiro de 1947, foi un guerrilleiro antifranquista galego.\nTraxectoria.\nFillo de Manuel Castro Palmeiro e Rosa Tellado. Xornaleiro e militante do PSOE, foi un dos fundadores da Sociedad de Trabajadores de la Tierra de Pol y sus Contornos da UGT. Co golpe de Estado do 18 de xullo de 1936 botouse ao monte. Foi xulgado en Lugo por rebeli\u00f3n e declarado en rebeld\u00eda. Participou na organizaci\u00f3n dos grupos guerrilleiros que actuaban no leste da provincia de Lugo e que se integraron na Federaci\u00f3n de Guerrillas de Le\u00f3n-Galicia. En 1944 accedeu \u00e1 xefatura da III Agrupaci\u00f3n Guerrilleira, e tentou chegar a acordos cos grupos guerrilleiros comunistas do Ex\u00e9rcito Guerrilleiro de Galicia. En 1945 comandou a Federaci\u00f3n. Morreu o 13 de xaneiro de 1947 nun enfrontamento coa Garda Civil en Castro de Rei. En decembro de 1947 apareceu na prensa unha requisitoria demandando a s\u00faa presentaci\u00f3n no Xulgado Militar eventual n\u00ba 1 de Lugo pola causa 215/46.\nVida persoal.\nCasou con Engracia D\u00edaz. A s\u00faa irm\u00e1 Silvina Castro Tellado estaba casada con Primitivo Rodr\u00edguez Otero."}
{"id": "90252", "revid": "72012", "url": "https://gl.wikipedia.org/wiki?curid=90252", "title": "S\u00e9amus \u00d3 Grianna", "text": "S\u00e9amus \u00d3 Grianna, co\u00f1ecido localmente como Jim\u00ed Fheilim\u00ed, nado en 1889 e finado en 1969, foi un escritor irland\u00e9s en lingua irlandesa. Empregou o pseud\u00f3nimo de M\u00e1ire\nTraxectoria.\nNaceu nunha familia de poetas e contadores de historias en Ranafast, Condado de Donegal, e foi \u00e1 escola primaria at\u00e9 a idade de 14 anos. Pasou varios anos en casa e como traballador temporal en Escocia. Asistiu a unha escola de ver\u00e1n de lingua irlandesa en 1910 e ensinou durante un tempo para a Liga Ga\u00e9lica. Converteuse formalmente en profesor no St. Patrick's College, Dubl\u00edn, entre 1912 e 1914, e ensinou principalmente no Condado de Donegal at\u00e9 1920. Veuse envolto en liortas pol\u00edticas e foi \u00e1 cadea como republicano durante a Guerra Civil Irlandesa. Traballou como tradutor para An G\u00fam, no Servizo Civil Irland\u00e9s, e en dicionarios de irland\u00e9s no Departamento de Educaci\u00f3n."}
{"id": "90258", "revid": "98629", "url": "https://gl.wikipedia.org/wiki?curid=90258", "title": "Historia de Armenia", "text": "A historia de Armenia in\u00edciase coas culturas neol\u00edtica do sur do C\u00e1ucaso, tales como a cultura Shulaveri-Shomu, seguido das culturas Kura-Araxes e Trialeti na chamada idade de bronce.\nA Idade de Ferro durou dende o s\u00e9culo IX at\u00e9 o 585\u00a0a.\u00a0C. co Reino de Urartu, cando foi substitu\u00eddo pola dinast\u00eda Or\u00f3ntida. Tralo dominio do imperio persa e do imperio macedonio, a Dinast\u00eda Art\u00e1xida deu orixe ao Reino de Armenia no ano 190\u00a0a.\u00a0C.. Este reino tivo a s\u00faa m\u00e1xima influencia durante o reinado de Tigranes II, antes de caer baixo o dominio romano.\nNo ano 301, a Armenia ars\u00e1cida foi a primeira naci\u00f3n soberana en aceptar o cristianismo como relixi\u00f3n de estado e esta uni\u00f3n entre estado e relixi\u00f3n manter\u00edase ata a actualidade, pois a Igrexa apost\u00f3lica armenia sempre foi unha grande defensora do nacionalismo armenio. Os armenios caeron m\u00e1is tarde baixo dominio dos bizantinos, persas, e a hexemon\u00eda isl\u00e1mica, pero restabeleceron a s\u00faa independencia coa dinast\u00eda Bagr\u00e1tida. Logo da ca\u00edda do reino en 1045, e a posterior conquista de Armenia por parte dos turcos selx\u00facidas en 1064, os armenios estabeleceron un reino en Cilicia, onde estabeleceron relaci\u00f3ns cordiais cos europeos e prolongaron a s\u00faa existencia como entidade independente at\u00e9 1375.\nA chamada Grande Armenia foi m\u00e1is tarde dividida entre o Imperio Otom\u00e1n e o Imperio ruso. A finais do s\u00e9culo XIX e comezos do XX os armenios sufriron un xenocidio por parte dos otom\u00e1ns. Como resultado, 1,5 mill\u00f3ns de armenios foron asasinados, e o resto dos armenios occidentais dispers\u00e1ronse por todo o mundo a trav\u00e9s de Siria e o L\u00edbano.\nA actual Armenia, cuxo territorio actual corresponde a gran parte de Armenia oriental, obtivo a independencia unha vez m\u00e1is en 1918, co establecemento da Rep\u00fablica Democr\u00e1tica de Armenia, e logo en 1991, coa Rep\u00fablica de Armenia.\nOrixes.\nA lingua armenia \u00e9 unha p\u00f3la illada do grupo ling\u00fc\u00edstico indoeuropeo. Se, na maior\u00eda dos idiomas, a palabra \"armenios\" se emprega para describir a estas persoas, os armenios denom\u00ednanse a si mesmos \"Hay\" (en alfabeto armenio: \"\u0540\u0561\u0575\" en plural: \"Hayer,\" \u0540\u0561\u0575\u0565\u0580\"). Este nome semella provir do heroe nacional ep\u00f3nimo Ha\u00efk. Ademais, \"Armenia\" \u00e9 escrito \"\u0540\u0561\u0575\u0561\u057d\u057f\u0561\u0576\" en armenio, e pron\u00fanciase \"Hayast\u00e1n\". De acordo coa tradici\u00f3n armenia, Ha\u00efk \u00e9 fillo de Torgom, fillo de Gomer, fillo de Xafet, que \u00e9 un fillo de No\u00e9, e os armenios te\u00f1en habitado a rexi\u00f3n ao p\u00e9 do monte Ararat, logo do Diluvio.\nPrehistoria.\nO altiplano armenio mostra pegadas de asentamentos da \u00e9poca neol\u00edtica. Os arque\u00f3logos ref\u00edrense \u00e1 cultura Shulaveri-Shomu da rexi\u00f3n de Transcaucasia central como a primeira cultura co\u00f1ecida na zona, datada aproximadamente entre o -6000 e o -4000\nIdade de Bronce.\nOutra cultura primitiva foi a chamada cultura Kura-Araxes, asignada ao per\u00edodo -4000 - -2200, e m\u00e1is tarde desenvolta na cultura Trialeti (-2200 - -1500).\nEntre os anos -1500 e -1200, a cultura Hayasa-Azzi exist\u00eda na metade occidental da Altiplanicie armenia, con frecuentes enfrontamentos co Imperio hitita. Entre o -1200 e o ano -800, a maior parte de Armenia foi unida baixo unha confederaci\u00f3n de reinos, que as fontes asirias chamaron \"Nairi\" (\"terra dos r\u00edos\", en asirio).\nIdade de Ferro.\nO Reino de Urartu floreceu no C\u00e1ucaso e a parte oriental de Asia Menor entre o s\u00e9culo -XIX e o -585 no Altiplano Armenio. O fundador do Reino de Urartu, Aram\u00e9, uniu todos os principados do altiplano armenio e outorgouse a si mesmo o t\u00edtulo de \"Rei de Reis\", t\u00edtulo tradicional dos reis urartios. Os urartios estabeleceron a s\u00faa soberan\u00eda sobre a totalidade de Taron e Vaspurakan. O principal rival de Urartu foi o Imperio neo-asirio.\nDurante o reinado de Sarduri I (-834--828), Urartu convert\u00e9rase nun estado forte e organizado, e imponse impostos \u00e1s tribos veci\u00f1as. Sarduri fixo da cidade de Tushpa (a moderna Van) capital de Urartu. O seu fillo, Ishpuinis, estendeu as fronteiras do estado polo que logo ser\u00eda co\u00f1ecida como a zona de Tigranocerta e Urmia. O rei Menuas (-810--785) estendeu o territorio urarti\u00e1n cara ao norte, cara aos campos de Araratian. Deixou m\u00e1is de 90 inscrici\u00f3ns empregando a escritura cuneiforme mesopot\u00e1mica escritas na lingua urartiana. Outro rei, Argishtis I de Urartu, conquistou Latakia aos hititas, e chegou a Biblos, Fenicia, constru\u00edndo Erebuni no ano -782 usando os prisioneiros de guerra.\nO Imperio Asirio invadiu m\u00e1is tarde Urartu, no ano -612, e f\u00edxose cargo da capital, Van, cara ao -585. Este feito rematou de xeito efectivo coa soberan\u00eda de Urartu.\nAntig\u00fcidade.\nLogo da ca\u00edda de Urartu, o Reino de Armenia foi gobernado pola dinast\u00eda Or\u00f3ntida, que goberna o estado entre os anos -585 e -190 Baixo esta dinast\u00eda, Armenia foi \u00e1s veces un estado independente, e outras unha satrap\u00eda do Imperio Persa.\nDinast\u00eda Art\u00e1xida.\nDespois da destruci\u00f3n do Imperio selx\u00facida, un estado grego helen\u00edstico sucesor de Alexandre o Grande de curta duraci\u00f3n, foi fundado un estado armenio de corte helen\u00edstico en -190 Os primeiros reis foron art\u00e1xidas, dinast\u00eda fundada por Artaxias I (-190/-189 - -160/159). Ao mesmo tempo, creouse un reino divido e independente en Occidente, co\u00f1ecido como Armenia Inferior, mentres que o principal reino adquiriu o nome da Grande Armenia.\nCos novos reis iniciouse un programa de expansi\u00f3n que \u00eda chegar ao seu c\u00e9nit un s\u00e9culo m\u00e1is tarde. As s\u00faas adquisici\u00f3ns son relatadas polo historiador grego Estrab\u00f3n: Zariadris conquistou Acilisene e todo o \u00abterritorio arredor de Antitauros\u00bb, \u00e9 dicir, posibelmente o distrito de Muzur ao oeste do r\u00edo \u00c9ufrates. \nArtaxias tomou terras dos medos, os iberos, e os sirios. A continuaci\u00f3n, tivo enfrontamentos cos habitantes do Ponto, a Siria Sel\u00e9ucida e Capadocia. Foi inclu\u00eddo no tratado que seguiu \u00e1 vitoria dun grupo de reis anatolios sobre Farnaces -181, que perdeu todos os seus territorios no oeste. Artaxias foi un monarca ambicioso con grande influencia na pol\u00edtica internacional da \u00e9poca.\nNo seu c\u00e9nit, entre o -9 e o ano -66, a Grande Armenia estendeu o seu imperio sobre partes da rexi\u00f3n do C\u00e1ucaso e a zona que agora \u00e9 Turqu\u00eda oriental e central, ademais do noroeste de Ir\u00e1n, Palestina, Siria e o L\u00edbano, que forman o chamado \"segundo imperio armenio\". Por un tempo, Armenia foi un dos estados m\u00e1is poderosos no Oriente romano.\nO enfrontamento coa rep\u00fablica Romana era inevit\u00e1bel, e os armenios perderon a guerra no -66, pero conservando a s\u00faa soberan\u00eda. O rei Tigranes II o Grande seguiu a gobernar Armenia como aliado de Roma, at\u00e9 a s\u00faa morte no -55 M\u00e1is tarde, no ano 1, Armenia permanece baixo o control romano at\u00e9 que se estabelece a dinast\u00eda ars\u00e1cida.\nDurante a alianza con Roma, o pobo armenio adoptou ideas pol\u00edticas, filos\u00f3ficas e relixiosas occidentais. Segundo Estrab\u00f3n, todo o mundo en Armenia fala \u00abo mesmo idioma\u00bb.\nDinast\u00eda ars\u00e1cida de Armenia.\nArmenia, pola s\u00faa posici\u00f3n xeogr\u00e1fica, \u00e9 a mi\u00fado un foco da discordia entre Roma e Partia. De feito, os partos subxugaron Armenia entre os anos 37 e 47, cando os romanos retomaron o control do reino.\nBaixo a soberan\u00eda do emperador Ner\u00f3n, os romanos emprenderon unha campa\u00f1a (55-63) contra o Imperio parto, que invadira o reino aliado de Armenia. Logo de conquistar (ano 60) e de novo perder Armenia dous anos despois, os romanos enviaron lexi\u00f3ns \"XV Apollinaris\" desde Panonia a Gnaeus Domitius Corbulo, legado de Siria. Corbulo, coas lexi\u00f3ns XV Apollinaris, III Gallica, V Macedonica, X Fretensis e XXII, invadiu os territorios de Vologases I de Partia, que devolveu o reino armenio a Tiridates, fundador da dinast\u00eda ars\u00e1cida.\nOutra campa\u00f1a foi dirixida polo emperador Lucio Vero entre os anos 162 e 165, despois de que Vologases IV de Partia invadise Armenia e instalase ao seu fiscal xeral no trono. Para contrarrestar a ameaza parta, Vero estableceuse polo leste. O seu ex\u00e9rcito obtivo importantes vitorias e retomaron a capital. Sohaemus, un cidad\u00e1n romano de ascendencia armenia, foi instalado como o novo rei de Armenia, s\u00fabdito de Roma.\nO Imperio sas\u00e1nida persa ocupou Armenia no 252 e a mantivo no seu poder at\u00e9 a reconquista romana do 287. Un s\u00e9culo despois, no ano 387, o reino dividiuse entre o Imperio Romano Oriental e o persa. A Armenia occidental converteuse pronto nunha provincia do Imperio Romano, baixo o nome de Armenia Menor. A Armenia oriental seguir\u00e1 a ser un reino de Persia at\u00e9 o 428, cando a nobreza local derrocou ao rei, e os sas\u00e1nidas instalaron un gobernador no seu lugar.\nSegundo a tradici\u00f3n, a Igrexa Apost\u00f3lica Armenia foi fundada por dous dos doce ap\u00f3stolos de Xes\u00fas, Tadeu e Bartolomeu, que predicaron o cristianismo en Armenia entre os anos 40 e 60 Entre o s\u00e9culo I e o IV, a Igrexa armenia foi dirixida polos chamados patriarcas.\nCristianizaci\u00f3n baixo a dinast\u00eda Ars\u00e1cida.\nEn 301, Armenia converteuse na primeira naci\u00f3n que adoptou o cristianismo como relixi\u00f3n de estado. Estableceuse unha igrexa que a\u00ednda existe con independencia da Igrexa Cat\u00f3lica e a Igrexa Ortodoxa, ao rexeitar o Concilio de Calcedonia no ano 451. A Igrexa Apost\u00f3lica Armenia \u00e9 unha parte da comu\u00f1\u00f3n ortodoxa oriental.\nO primeiro \"Catholicos\" da igrexa armenia foi San Gregorio o Iluminador que, logo de ser perseguido a causa das s\u00faas crenzas polo rei pag\u00e1n de Armenia, e exiliado nun pozo de Khor Virap, obtivo o t\u00edtulo de \"\u00abIluminador\u00bb\", ao evanxelizar toda Armenia, comezando polo rei que o condenara.\nDurante os per\u00edodos hist\u00f3ricos de perda de identidade territorial, a Igrexa armenia ten sido a encargada de preservar e protexer a s\u00faa identidade \u00fanica.\nNos anos 405-406, o futuro pol\u00edtico de Armenia parece ser incerto. Coa axuda do rei de Armenia, Mesrop Mashtots inventou un alfabeto \u00fanico para adaptarse \u00e1s necesidades da poboaci\u00f3n. Ao facelo, iniciouse unha nova Idade de ouro de fornecemento da identidade e pertenza nacional armenia.\nNo s\u00e9culo V, o \"Xa\" sas\u00e1nida Iazdegerd II tratou de vencellar a cristi\u00e1 Armenia ao resto do imperio mediante a imposici\u00f3n da relixi\u00f3n zoro\u00e1strica. Os armenios rebel\u00e1ronse guiados por Vartan Mamikonian. Iazdegerd enviou o seu enorme ex\u00e9rcito a Armenia, onde se enfrontou na batalla de Avarayr cuns 66.000 rebeldes armenios, na s\u00faa maior parte campesi\u00f1os. Mamikonian morreu no campo de batalla provocando o derrubamento da moral armenia, sen ningunha posibilidade contra un ex\u00e9rcito composto por entre 180.000 e 220.000 soldados, inclu\u00edndo inmortais e elefantes de guerra.\nMalia ser unha derrota militar, a batalla de Avarayr e a posterior guerra de guerrillas en Armenia finalmente desembocaron no Tratado de Nvarsak (484), que garantiu a liberdade relixiosa aos armenios.\nIdade Media.\nReino armenio de Cilicia.\nPara escapar da morte ou d servidume a mans dos que asasinaran o seu parente Gagik II, rei de Ani, un armenio chamado Roupen, con alg\u00fans dos seus compatriotas entraron nas gargantas dos montes Tauros e logo en Tarso de Cilicia. O gobernador bizantino do lugar deulles refuxio e as\u00ed, desde o 1080 ata o 1375, o foco do nacionalismo armenio desprazouse cara ao sur, formando o Reino armenio de Cilicia.\nDespois de que os membros da primeira cruzada aparecesen en Asia Menor, os armenios mantiveron unha estreita cooperaci\u00f3n cos estados cristi\u00e1ns para que a cruzada europea triunfase no sueste de Asia Menor, ata que foi conquistada polos estados musulm\u00e1ns. O conde Baldu\u00edno, que co resto dos cruzados pasaba por Asia Menor con destino a Xerusal\u00e9n, foi recibido como salvador por Thoros de Edessa, un gobernante armenio da fe grega ortodoxa. Como os cruzados eran host\u00eds cos selx\u00facidas e os bizantinos, os armenios colaboraron coa cruzada. Cando Thoros foi asasinado, Baldu\u00edno converteuse no primeiro gobernante do reino cruzado de Edessa. Parece que os armenios foron favorables ao goberno de Baldu\u00edno e dos cruzados en xeral, e alg\u00fans deles loitaron xunto aos cristi\u00e1ns en Europa. Cando foi tomada Antioqu\u00eda (1097), Constantino, fillo de Roupen, recibiu o t\u00edtulo de bar\u00f3n dos cruzados.\nA fracasada terceira cruzada e outros acontecementos deixaron Cilicia como \u00fanica presenza cristi\u00e1 importante en Oriente Medio. As grandes potencias, como Bizancio, o Sacro Imperio Romano Xerm\u00e1nico, o Papado e mesmo o Califato Abbas\u00ed disputaron a influencia sobre o estado e foron os primeiros en reco\u00f1ecer a Le\u00f3n II, pr\u00edncipe da Armenia menor, como rei lex\u00edtimo. Como resultado, concedeuse unha coroa tanto por parte do Sacro Imperio como por Bizancio. Representantes de toda a cristiandade e varios estados musulm\u00e1ns acudiron \u00e1 coroaci\u00f3n, subli\u00f1ando a importancia que o estado cilicio ga\u00f1ara co paso do tempo.\nA autoridade armenia mant\u00edvose en contacto cos cruzados, que recibiron a s\u00faa axuda en varias cruzadas. Cilicia prosperou significativamente baixo o dominio armenio e converteuse no \u00faltimo vestixio do estado armenio medieval. Cilicia sempre mantivo unha identidade claramente armenia, comezando polos reis, que eran coroados co nome de \"Rei de Cilicia dos armenios\".\nNa Armenia menor, a cultura armenia estivo en estreito contacto coa cultura europea dos cruzados e coa cultura hel\u00e9nica de Cilicia. Mentres as familias cat\u00f3licas estend\u00edan a s\u00faa influencia sobre Cilicia, o papa prop\u00faxose unir os armenios ao catolicismo. Esta situaci\u00f3n dividiu o reino entre os seus habitantes, uns a favor dos cat\u00f3licos e outros pola igrexa apost\u00f3lica.\nA soberan\u00eda de Armenia durou ata o ano 1375, cando os mamelucos de Exipto, benefici\u00e1ndose da inestabilidade pol\u00edtica na Armenia Menor, invad\u00edrona e destru\u00edrona.\nPer\u00edodo Temper\u00e1n Moderno.\nImperio ruso.\nA ra\u00edz da guerra Ruso-Persa (1826-1828), territorios da Armenia hist\u00f3rica, baixo control persa, centrados en Erev\u00e1n e o lago Sevan, incorpor\u00e1ronse a Rusia. En virtude da lei de Rusia, a \u00e1rea que corresponde aproximadamente ao territorio armenio dos tempos modernos chamouse \"provincia de Erev\u00e1n\". Os s\u00fabditos armenios do Imperio Ruso viviron nunha relativa seguridade, en comparaci\u00f3n cos seus parentes otom\u00e1ns, a\u00ednda que os enfrontamentos cos t\u00e1rtaros e os kurdos eran frecuentes at\u00e9 comezos do s\u00e9culo XX.\nDurante o s\u00e9culo XIX e comezos do XX, os rusos idearon un ambicioso plan para continuar a s\u00faa expansi\u00f3n na terra de Armenia, coa fin de chegar \u00e1s c\u00e1lidas augas do Mediterr\u00e1neo. Isto causou un novo conflito entre os imperios ruso e otom\u00e1n, que finalmente culminaron na guerra Ruso-Turca (1828-1829). Como consecuencias da guerra, o Imperio Otom\u00e1n cedeu unha pequena parte da tradicional patria armenia ao imperio Ruso. Esta zona foi co\u00f1ecida como Armenia oriental, mentres que a Armenia occidental permaneceu baixo soberan\u00eda otom\u00e1.\nO movemento de liberaci\u00f3n nacional armenio.\nO movemento de liberaci\u00f3n nacional armenio foi o esforzo armenio para liberar \u00e1 patria hist\u00f3rica de Armenia oriental da Transcaucasia e a Asia Menor dos rusos e otom\u00e1ns e restablecer un estado armenio independente. O movemento de liberaci\u00f3n nacional dos pobos balc\u00e1nicos e a inmediata intervenci\u00f3n das potencias europeas na cuesti\u00f3n oriental tivo un poderoso efecto sobre o at\u00e9 ent\u00f3n reprimido movemento nacional armenio no Imperio Otom\u00e1n e contribu\u00edu ao desenvolvemento dunha ideolox\u00eda de liberaci\u00f3n nacional. O movemento nacional de Armenia, ademais dos seus heroes individuais, \u00e9 unha actividade organizada en torno a tres partes representadas do pobo armenio, o Partido Social Dem\u00f3crata Hunchakian, Armenakan e a Federaci\u00f3n revolucionaria armenia, que foi o m\u00e1is influente entre os tres. Aqueles armenios que non apoiaron as aspiraci\u00f3ns de liberaci\u00f3n nacional ou se declararan neutrais foron nomeados \"chezoks\".\nEn 1839, a situaci\u00f3n dos armenios otom\u00e1ns mellorou lixeiramente, logo de que Abdul Mejid I levara a cabo importantes reformas nos seus territorios. Por\u00e9n, sult\u00e1ns posteriores, como Abdul Hamid II detiveron as reformas e levaron a cabo violentas matanzas, agora co\u00f1ecidas como masacres hamidianas (1894-1896).\nS\u00e9culo XX.\nXenocidio Armenio (1915-1917).\nEn 1915, o Imperio Otom\u00e1n levou a cabo sistematicamente o despois chamado xenocidio armenio, no que pereceron 1,5 mill\u00f3ns de armenios. A limpeza \u00e9tnica durante os derradeiros anos do Imperio otom\u00e1n \u00e9 un xenocidio, cunha onda de masacres nos anos 1894 a 1896, que culminou cos sucesos de 1915 a 1923. Coa primeira guerra mundial en curso, os turcos otom\u00e1ns acusaron aos armenios cristi\u00e1ns de aliarse coa Rusia imperial, e empregaron este pretexto para considerar a toda a poboaci\u00f3n armenia como inimiga dentro do seu imperio. Os acontecementos de 1915 e 1923 son considerados polos armenios e pola gran maior\u00eda dos historiadores occidentais como asasinatos en masa. As autoridades turcas, por\u00e9n, soste\u00f1en que as mortes foron o resultado dunha guerra civil, xunto coas doenzas e coa fame, con baixas sufridas por ambas as partes.\nO n\u00famero exacto de mortos \u00e9 dif\u00edcil de estabelecer. Est\u00edmase por moitas fontes que preto dun mill\u00f3n de armenios pereceron nos campamentos, sen contar \u00e1s persoas mortas noutros lugares. A maior\u00eda das estimaci\u00f3ns sit\u00faan o n\u00famero total de mortes entre 800.000 e 1,5 mill\u00f3ns. Estes eventos conmem\u00f3ranse tradicionalmente cada ano o 24 de abril, o d\u00eda do m\u00e1rtir cristi\u00e1n armenio.\nRep\u00fablica Democr\u00e1tica de Armenia (1915-1917).\nA chamada Rep\u00fablica Democr\u00e1tica de Armenia foi o primeiro estado moderno armenio. Xurdiu en 1918, co colapso do Imperio Ruso trala Revoluci\u00f3n rusa de 1917 e despois da disoluci\u00f3n da Rep\u00fablica Federativa Democr\u00e1tica Transcauc\u00e1sica. A nova rep\u00fablica limitaba coa Rep\u00fablica Democr\u00e1tica de Xeorxia ao norte, coa Rep\u00fablica Democr\u00e1tica de Acerbaix\u00e1n ao leste, o Imperio Persa ao sur, e o Imperio Otom\u00e1n ao oeste. Eventualmente, a naci\u00f3n estivo en guerra con todos os seus veci\u00f1os, ag\u00e1s Persia, produto de conflitos lim\u00edtrofes. Estes conflitos significaron a perda do 50% do seu territorio inicial. A Primeira Rep\u00fablica Armenia deixou de existir en novembro de 1920, cando foi invadida por Acerbaix\u00e1n.\nArmenia na Uni\u00f3n Sovi\u00e9tica (1922-1991).\nA Rep\u00fablica Federal Socialista Sovi\u00e9tica de Transcaucasia disolveuse en 1936, e como consecuencia, Armenia converteuse nunha rep\u00fablica da Uni\u00f3n Sovi\u00e9tica co nome de Rep\u00fablica Socialista Sovi\u00e9tica de Armenia.\nA transici\u00f3n cara ao comunismo foi dif\u00edcil para Armenia e para a maior\u00eda das outras rep\u00fablicas da Uni\u00f3n Sovi\u00e9tica. As autoridades sovi\u00e9ticas puxeran aos armenios baixo estrita vixilancia. Case non exist\u00eda a liberdade de expresi\u00f3n, menos a\u00ednda durante o goberno de Iosif Stalin. Calquera individuo que fose sospeitoso da utilizaci\u00f3n ou a introduci\u00f3n da ret\u00f3rica ou elementos nacionalistas nas s\u00faas obras era etiquetado como propagandista traidor, e alg\u00fans foron enviados a Siberia durante o imperio stalinista. At\u00e9 Zabel Yessayan, un escritor que tivo a sorte de escapar da limpeza \u00e9tnica durante o xenocidio armenio, foi rapidamente enviado a Siberia logo de volver \u00e1 s\u00faa patria desde Francia.\nA Armenia Sovi\u00e9tica participou na segunda guerra mundial co env\u00edo de centos de milleiros de soldados \u00e1 primeira li\u00f1a coa fin de defender a \"patria sovi\u00e9tica\". A URSS tam\u00e9n tivo alg\u00fans aspectos positivos. Armenia, unha naci\u00f3n que se atopara baixo dominaci\u00f3n estranxeira durante centos de anos, e non estaba lista para seren un estado independente compartindo fronteira cun estado Turco hostil, mant\u00edvose baixo control sovi\u00e9tico e foi protexida da Turqu\u00eda kemalista.\nArmenia tam\u00e9n se converteu nunha grande beneficiaria da econom\u00eda sovi\u00e9tica, en especial cando esta estaba no seu mellor momento. As aldeas provinciais gradualmente convert\u00e9ronse en pobos que pouco a pouco se transformaron en cidades. Tam\u00e9n a paz entre Armenia e Acerbaix\u00e1n chegou, a\u00ednda que fose temporalmente. Durante este tempo, en Armenia hab\u00eda unha importante minor\u00eda acer\u00ed, na s\u00faa maior parte concentrada en Ierev\u00e1n. Asemade, Acerbaix\u00e1n ti\u00f1a unha poboaci\u00f3n armenia minoritaria, concentrada en Bak\u00fa, Kirovabad, e Nagorno-Karabakh. Este cambio demogr\u00e1fico foi progresando dramaticamente durante e despois da guerra de Nagorno-Karabakh.\nMoitos armenios ti\u00f1an a\u00ednda sentimentos nacionalistas, a pesar de que era moi prigoso expresalos publicamente. O 24 de abril de 1965, decenas de milleiros de armenios encheron as r\u00faas de Ierev\u00e1n para lembrar os horrores vividos polos seus antergos durante o xenocidio armenio de 1915. Esta foi a primeira manifestaci\u00f3n p\u00fablica na URSS que defend\u00eda os intereses colectivos nacionais nun lugar.\nA finais do decenio de 1980, Armenia foi v\u00edtima da contaminaci\u00f3n.\nDurante o goberno de Mikhail Gorbachev, coa introduci\u00f3n do glasnost e a perestroika, as manifestaci\u00f3ns p\u00fablicas fix\u00e9ronse m\u00e1is com\u00fans. Milleiros de armenios en Ierev\u00e1n demostraron a incapacidade para facer fronte a simples preocupaci\u00f3ns ecol\u00f3xicas a causa da URSS. M\u00e1is tarde, co conflito de Karabakh, fixeron unha das manifestaci\u00f3ns con m\u00e1is sabor nacionalista. Moitos armenios comezaron a esixir a condici\u00f3n de Estado.\nO 23 de agosto de 1990 foi renomeada como Rep\u00fablica de Armenia, e permaneceu na URSS at\u00e9 un ano despois."}
{"id": "90259", "revid": "839", "url": "https://gl.wikipedia.org/wiki?curid=90259", "title": "Idioma armenio", "text": ""}
{"id": "90260", "revid": "1131", "url": "https://gl.wikipedia.org/wiki?curid=90260", "title": "Ram\u00f3n Sobrino Lorenzo-Ruza", "text": "Ram\u00f3n Sobrino Lorenzo-Ruza, nado en Poio o 3 de marzo de 1915 e finado o 3 de febreiro de 1959, foi un arque\u00f3logo e aparellador galego, fillo de Ram\u00f3n Sobrino Buhigas.\nTraxectoria.\nCriouse na parroquia de Cequeril, no concello de Cuntis. Foi profesor de debuxo na Escola de Artes e Oficios de Santiago de Compostela e membro da Real Academia Galega. Dirixiu diversas escavaci\u00f3ns arqueol\u00f3xicas, centrando a maior parte dos seus traballos na arte rupestre prehist\u00f3rica galega e continuando, en certa maneira, os traballos do seu pai. Tam\u00e9n son destacables as s\u00faas intervenci\u00f3ns arqueol\u00f3xicas sobre monumentos megal\u00edticos na pen\u00ednsula do Morrazo, como por exemplo na Chan da Arqui\u00f1a.\nPublicou os seus resultados en diversas revistas especializadas, entre as que destaca a do Museo de Pontevedra. Outros estudos seus son os seguintes:"}
{"id": "90261", "revid": "2269", "url": "https://gl.wikipedia.org/wiki?curid=90261", "title": "Eustaquio Ilund\u00e1in y Esteban", "text": ""}
{"id": "90262", "revid": "56817", "url": "https://gl.wikipedia.org/wiki?curid=90262", "title": "Ram\u00f3n Sobrino", "text": "O nome de Ram\u00f3n Sobrino pode referirse a dous investigadores galegos:"}
{"id": "90264", "revid": "98629", "url": "https://gl.wikipedia.org/wiki?curid=90264", "title": "Granulaci\u00f3n aerobia", "text": "A granulaci\u00f3n aerobia \u00e9 un tratamento biol\u00f3xico utilizado nas estaci\u00f3ns depuradoras de augas residuais que adoita utilizar sistemas baseados en lodos activos. Estes sistemas xeralmente requiren grandes superficies para a implantaci\u00f3n das diversas unidades de tratamento e posterior separaci\u00f3n da biomasa, debido \u00e1 pobre sedimentabilidade dos lodos. Nos \u00faltimos anos desenvolv\u00e9ronse novas tecnolox\u00edas buscando melloras nestes sistemas.\nBiomasa aerobia granular.\nUnha definici\u00f3n para distinguir entre un gr\u00e1nulo aerobio e un simple fl\u00f3culo con boa sedimentabilidade foi proposta nos debates que tiveron lugar durante o \"1st IWA-Workshop Aerobic Granular Sludge\" en M\u00fanic (2004) e di:\nFormaci\u00f3n dos gr\u00e1nulos aerobios.\nA biomasa granular aerobia f\u00f3rmase en reactores descontinuos secuenciais (Sequencing Batch Reactors, SBR) sen materiais de soporte. Estes sistemas cumpren os requirimentos necesarios para a formaci\u00f3n dos gr\u00e1nulos, como son:\nVantaxes.\nO desenvolvemento de biomasa en forma de gr\u00e1nulos aerobios ten sido obxecto de estudo debido \u00e1s s\u00faas aplicaci\u00f3ns na eliminaci\u00f3n de materia org\u00e1nica e compostos de nitr\u00f3xeno e f\u00f3sforo das augas residuais. Os gr\u00e1nulos aerobios en reactores SBR presentan varias vantaxes comparados cos tratamentos convencionais de lodos activos:\nTratamento de augas residuais industriais.\nNos traballos realizados con gr\u00e1nulos aerobios empreg\u00e1ronse principalmente augas sint\u00e9ticas. Estes traballos estaban enfocados principalmente no estudo da formaci\u00f3n dos gr\u00e1nulos, na s\u00faa estabilidade e na eficiencia da eliminaci\u00f3n de nutrientes baixo diferentes condici\u00f3ns de operaci\u00f3n, ademais da s\u00faa potencialidade na eliminaci\u00f3n de compostos t\u00f3xicos. O potencial desta tecnolox\u00eda para o tratamento de augas residuais industriais estase a estudar. Alg\u00fans resultados destes estudos son:\nEstudos en planta piloto.\nA tecnolox\u00eda de granulaci\u00f3n aerobia para a aplicaci\u00f3n no tratamento de augas residuais est\u00e1 amplamente desenvolta a escala de laboratorio. A experiencia en sistemas a grande escala \u00e9 m\u00e1is limitada, pero varias instituci\u00f3ns realizan esforzos para desenvolver esta tecnolox\u00eda.\nOs estudos de viabilidade mostran que a tecnolox\u00eda de lodos granulares aerobios pode ser moi prometedora (de Bruin et al., 2004 ). Base\u00e1ndose no custo anual dun reactor granular (GSBR) con pretratamento e un GSBR con postratamento, estes sistemas son m\u00e1is viables nun 6-16%. Unha an\u00e1lise de sensibilidade amosa que a tecnolox\u00eda de lodos granulares \u00e9 menos sensible \u00f3 prezo do chan, e m\u00e1is sensible \u00f3s fluxos de augas pluviais. Debido \u00e1 alta carga volum\u00e9trica que se pode tratar nun GSBR, a superficie necesaria \u00e9 de s\u00f3 un 25% comparada cos sistemas tradicionais de referencia. Con todo, os sistemas GSBR soamente con tratamento primario non poden alcanzar os actuais est\u00e1ndares de depuraci\u00f3n de augas residuais urbanas, principalmente debido ao exceso de s\u00f3lidos en suspensi\u00f3n no efluente que superan os valores l\u00edmite de emisi\u00f3n. Estes s\u00f3lidos prove\u00f1en do lavado da biomasa non facilmente sedimentable."}
{"id": "90268", "revid": "880", "url": "https://gl.wikipedia.org/wiki?curid=90268", "title": "Tel\u00f3n de Aceiro", "text": ""}
{"id": "90270", "revid": "6355330", "url": "https://gl.wikipedia.org/wiki?curid=90270", "title": "Teque\u00f1o", "text": " \nO teque\u00f1o \u00e9 unha comida t\u00edpica venezolana utilizada normalmente como entrem\u00e9s en festas e reuni\u00f3ns. Prep\u00e1rase cunha masa de fari\u00f1a de trigo, que envolve un anaco de queixo branco cortado en tiras e fr\u00edtese por uns 2 a 3 minutos en aceite a uns 190 graos cent\u00edgrados. Ten forma cil\u00edndrica cunha capa crocante por f\u00f3ra que cobre o queixo derretido. Ten a forma dun habano, pero m\u00e1is groso.\n\u00c9 t\u00edpico tam\u00e9n da gastronom\u00eda galega, serv\u00edndose preferentemente como tapa, en Santiago de Compostela.\nO teque\u00f1\u00f3n \u00e9 un teque\u00f1o m\u00e1is grande.\nXeralmente c\u00f3mese con salsa de tomate (ketchup) ou salsa picante. Tam\u00e9n se pode comer s\u00f3.\nPara moitos, o seu nome prov\u00e9n da cidade venezolana de Los Teques, a\u00ednda que outros pon en d\u00fabida esta teor\u00eda.\nVariedades.\nComo todo prato, o teque\u00f1o evolucionou a trav\u00e9s dos anos, e \u00e9 as\u00ed como hoxe d\u00eda existen teque\u00f1os, non soamente de queixo (neste momento \u00e9 o \"tradicional\") sen\u00f3n que atopamos variantes de teque\u00f1os recheos con xam\u00f3n, xam\u00f3n e queixo, ricota con espinacas, chocolate e at\u00e9 con mariscos. Outra variante \u00e9 o teque\u00f1o recheo de chourizo, que est\u00e1 a comezar a ser comercializado nos supermercados espa\u00f1ois a ra\u00edz do crecemento da poboaci\u00f3n inmigrante venezolana."}
{"id": "90278", "revid": "98629", "url": "https://gl.wikipedia.org/wiki?curid=90278", "title": "Motor el\u00e9ctrico", "text": "Un motor el\u00e9ctrico \u00e9 un tipo de m\u00e1quina el\u00e9ctrica que transforma a enerx\u00eda el\u00e9ctrica en enerx\u00eda mec\u00e1nica.\n\u00c9 o m\u00e1is usado de todos os tipos de motores, pois combina as vantaxes da enerx\u00eda el\u00e9ctrica - baixo custo, facilidade de transporte, limpeza e simplicidade de comando- coa s\u00faa construci\u00f3n simple, custo reducido, grande versatilidade de adaptaci\u00f3n \u00e1s cargas dos m\u00e1is diversos tipos e mellores rendementos.\nA tarefa reversa, aquela de converter o movemento mec\u00e1nico na enerx\u00eda el\u00e9ctrica, \u00e9 realizada por un xerador ou por un d\u00ednamo. En moitos casos os dous dispositivos difiren soamente na s\u00faa aplicaci\u00f3n e detalles menores de construci\u00f3n. Os motores de tracci\u00f3n usados en locomotoras executan frecuentemente ambas as tarefas se a locomotora for equipada cos freos din\u00e1micos.\nOperaci\u00f3n.\nA maior\u00eda de motores el\u00e9ctricos traballan polo electromagnetismo, mais existen motores baseados noutros fen\u00f3menos electromec\u00e1nicos, tales como forzas electrost\u00e1ticas. O principio fundamental en que os motores electromagn\u00e9ticos son baseados \u00e9 que hai unha forza mec\u00e1nica en todo o f\u00edo cando est\u00e1 conducindo a electricidade contida dentro dun campo magn\u00e9tico. A forza \u00e9 descrita pola lei da forza de Lorentz e \u00e9 perpendicular ao f\u00edo e ao campo magn\u00e9tico. Nun motor xiratorio, hai un elemento xirando, o rotor. O rotor xira porque os f\u00edos e o campo magn\u00e9tico son arranxados de modo que un torque sexa desenvolvido sobre a li\u00f1a central do rotor.\nA maior\u00eda de motores magn\u00e9ticos son xiratorios, mais os tipos lineares existen tam\u00e9n. Nun motor xiratorio, a parte que rota(xeralmente no interior) \u00e9 chamada o rotor, e a parte estacionaria \u00e9 chamada o estator.\nTipos de motores.\nOs motores el\u00e9ctricos m\u00e1is com\u00fans son:\nMotores de corrente continua.\nSan motores de custo elevado e, al\u00e9n diso, precisan dunha fonte de corrente continua, ou dun dispositivo que converta a corrente alternada com\u00fan en continua. Poden funcionar con velocidade axust\u00e1bel entre amplos l\u00edmites e se prestan a controis de gran flexibilidade e precisi\u00f3n. Por iso seu uso \u00e9 restrinxido a casos especiais en que estas esixencias compensan o custo moi m\u00e1is alto da instalaci\u00f3n, ou no caso da alimentaci\u00f3n usada ser continua, como no caso das pilas en xoguetes.\nOs motores el\u00e9ctricos de continua son convertedores electromec\u00e1nicos rotativos de enerx\u00eda, que debido os fen\u00f3menos de induci\u00f3n e de par electromagn\u00e9tico, transforman enerx\u00eda el\u00e9ctrica, de natureza continua, en enerx\u00eda mec\u00e1nica.\nOs primeiros motores el\u00e9ctricos feitos non s\u00e9culo XIX por Michael Faraday e Z\u00e9nobe Gramme, foron de continua.\nEn xeral, os motores de continua son semellantes na s\u00faa construci\u00f3n \u00f3s xeradores. De feito, poder\u00edanse describir como xeradores que funcionan \u00f3 rev\u00e9s.\nEstrutura.\nrotor: feito con chapas de aceiro con baixo contido en silicio de 0,5\u00a0mm de espesor, illadas unhas doutras por unha capa de verniz o de \u00f3xido, est\u00e1 montada sobre o eixo d\u00e1 m\u00e1quina. Na s\u00faa superficie externa ten practicadas unhas ra\u00f1uras dunha certa inclinaci\u00f3n respecto da s\u00faa xeratriz, onde van aloxadas as bobinas do debandado inducido d\u00e1 m\u00e1quina, xeralmente de f\u00edo de cobre convenientemente illado.\nColector de delgas: Vai montado sobre o eixo de xiro e debe dispor de tantas delgas como bobinas ten o debandado inducido, cada delga est\u00e1 unida electricamente \u00f3 punto de conexi\u00f3n dunha bobina coa outra. As delgas est\u00e1n fabricadas de cobre de elevada pureza e est\u00e1n separadas unhas doutras por unha pel\u00edcula delgada de mica que as mant\u00e9n illadas.\nVasoiras: Son os elementos que aseguran o contacto el\u00e9ctrico entre as delgas do colector e o circu\u00edto de corrente continua exterior, est\u00e1n fabricadas de carb\u00f3n (grafito) e permanentemente est\u00e1n rozando sobre o colector, van suxeitas cun colari\u00f1o (portavasoiras) que mant\u00e9n a presi\u00f3n prevista mediante elementos el\u00e1sticos para asegurar que o contacto sexa o adecuado, por iso prod\u00facese un desgaste progresivo que acurta a s\u00faa vida \u00fatil, tendo que substitu\u00edlas cada certo tempo. Dende as vasoiras con\u00e9ctanse coa placa de bornes da m\u00e1quina.\nEntreferro: As\u00ed se chama o espazo que hai entre o estator e o rotor, \u00e9 imprescindible que exista para evitalo rozamento entre \u00e1mbolos dous, a\u00ednda que debe ser o menor posible, xa que o aire presenta unha elevada reluctancia magn\u00e9tica, \u00e9 se o entreferro fose moi amplo debilitar\u00edase o campo magn\u00e9tico indutor.\nEstabilidade e investimento de xiro:.\nEstabilidade nos motores de c.c. tras acadar o r\u00e9xime nominal, p\u00f3dense modificar os par\u00e1metros do motor de forma inesperada, debido a perdas de carga. Para que o motor se comp\u00f3rte de modo estable \u00e9 preciso que responda a estas variaci\u00f3ns de modo que trate de anulalas para recuperar o r\u00e9xime nominal, de non ser as\u00ed, dise que o sistema \u00e9 inestable. \u00c9 dicir, cando tras producirse unha acci\u00f3n que modifica os par\u00e1metros, estes contin\u00faan separ\u00e1ndose m\u00e1is e m\u00e1is dos seus valores nominais. Polo tanto cando prod\u00facese un aumento brusco d\u00e1 velocidade, o motor estable responde cun par motor inferior \u00f3 resistente, para tratar de reducir a velocidade e as\u00ed recuperar ou r\u00e9xime nominal. Se o motor fose inestable o par motor ser\u00eda maior co resistente, co que aumentar\u00eda progresivamente a velocidade, embal\u00e1ndose o motor.\nSe as variaci\u00f3ns de r\u00e9xime son no sentido de diminu\u00edr a velocidade un motor estable responde aumentando o seu par motor fronte \u00f3 resistente para tratar de corrixir a velocidade e recuperar o r\u00e9xime nominal do traballo.\nInvestimento do sentido de xiro, o motor pode funcionar en \u00e1mbolos dous sentidos de xiro, para o que \u00e9 necesario intercambiar as conexi\u00f3ns de ambos debandados.\nLembr\u00e9monos que o sentido do par motor depende d\u00e1 polaridade do campo magn\u00e9tico e do sentido d\u00e1 corrente do inducido; inverter as conexi\u00f3ns do inducido, invertemos o sentido d\u00e1 corrente nel, e se o facemos no indutor inverteremos a polaridade do campo magn\u00e9tico.\nCambiar o sentido de xiro co motor detido: non importa cal sexa o debanado no que se permutan as conexi\u00f3ns, pero se o cambio de sentido de xiro real\u00edzase co motor en marcha, \u00e9 necesario que sexa o debanado inducido o que cambie de conexi\u00f3n, porque se se fixera co bobinado indutor, durante un instante quedar\u00e1 a m\u00e1quina sen excitaci\u00f3n, o que provocar\u00eda o embalamiento do motor.\nMotores de corrente alternada.\nSan os m\u00e1is utilizados, porque a distribuci\u00f3n de enerx\u00eda el\u00e9ctrica \u00e9 feita normalmente en corrente alternada.\nSeu principio de funcionamento \u00e9 baseado no \"campo xirante\", que xorde cando un sistema de correntes alternadas trif\u00e1sico \u00e9 aplicada en polos desfasados fisicamente de 120\u00ba. Desa forma, como as correntes son desfasadas 120\u00ba el\u00e9ctricos, en cada instante, un par de polos pos\u00fae o campo de maior intensidade, causando a asociaci\u00f3n vectorial dese efecto o campo xirante.\nOs principais tipos son:\nHistoria.\nO ano de 1886 pode ser considerado, como o ano de nacemento da m\u00e1quina el\u00e9ctrica, pois foi nesta data que o cient\u00edfico alem\u00e1n Werner von Siemens inventou o primeiro xerador de corrente continua auto-inducido. Non obstante esta m\u00e1quina que revolucionou o mundo en poucos anos, foi o \u00faltimo paso de estudos, pescudas e invenci\u00f3ns de moitos outros cient\u00edficos, durante case tres s\u00e9culos.\nEn 1600 o cient\u00edfico ingl\u00e9s William Gilbert publicou, en Londres a obra titulada De Magnete, describindo a forza de atracci\u00f3n magn\u00e9tica. O fen\u00f3meno da electricidade est\u00e1tica xa fora observado antes polo grego Tales, en 641 a.C., el verificou que ao friccionar unha peza de \u00e1mbar cun pano, esta adquir\u00eda a propiedade de atraer corpos leves, como pelos, plumas, cinzas etc.\nA primeira m\u00e1quina electrost\u00e1tica foi constru\u00edda en 1663 polo alem\u00e1n Otto von Guericke e aperfeizoada en 1775 polo su\u00edzo Martin Planta.\nO f\u00edsico dan\u00e9s Hans Christian Oersted, ao facer experiencias con correntes el\u00e9ctricas, verificou en 1820 que a agulla magn\u00e9tica dunha comp\u00e1s era desviada da s\u00faa posici\u00f3n norte-sur cando esta pasaba preto dun condutor no cal circulaba corrente el\u00e9ctrica. Esta observaci\u00f3n permitiu a Oersted reco\u00f1ecer a \u00edntima entre o magnetismo e a electricidade, dando as\u00ed, o primeiro paso para en direcci\u00f3n ao desenvolvemento do motor el\u00e9ctrico.\nO zapateiro ingl\u00e9s William Sturgeon -que paralelamente con s\u00faa profesi\u00f3n, estudaba electricidade nas horas de descanso- base\u00e1ndose no descubrimento de Oersted constatou, en 1825, que un n\u00facleo de ferro envolto por un condutor el\u00e9ctrico transform\u00e1base nun im\u00e1n cando se aplicaba unha corrente el\u00e9ctrica, observando tam\u00e9n que a forza do im\u00e1n cesaba tan logo a corrente fose interrompida. Estaba inventado o electroim\u00e1n, que ser\u00eda de fundamental importancia na construci\u00f3n de m\u00e1quinas el\u00e9ctricas xirantes.\nEn 1832, o cient\u00edfico italiano S. Dal Negro constru\u00edu a primeira m\u00e1quina de corrente alternada con movemento de vaiv\u00e9n. Xa o ano de 1833, o ingl\u00e9s W. Ritchie inventou o conmutador constru\u00edndo un pequeno motor el\u00e9ctrico onde o n\u00facleo de ferro enrolado xiraba en torno a un im\u00e1n permanente. Para dar unha volta completa, a polaridade do electroim\u00e1n era alternada a cada media volve a trav\u00e9s do conmutador. A inversi\u00f3n da polaridade tam\u00e9n foi demostrada polo mec\u00e1nico parisiense H. Pixii ao constru\u00edr un xerador cun im\u00e1n en forma de ferradura que xiraba diante de d\u00faas bobinas fixas cun n\u00facleo de ferro. A corrente alternada era transformada en corrente continua pulsante a trav\u00e9s dun conmutador.\nSoamente en 1886 Siemens constru\u00edu un xerador sen a utilizaci\u00f3n de im\u00e1n permanente, probando que a corrente necesaria para o magnetismo poder\u00eda ser retirada do propio enrolamento do rotor, isto \u00e9, que a m\u00e1quina pod\u00eda se auto-excitar. O primeiro d\u00ednamo de Werner Siemens posu\u00eda unha potencia de aproximadamente 30 watts e unha rotaci\u00f3n de 1200rpm. A m\u00e1quina de Siemens non funcionaba soamente como un xerador de electricidade, mais tam\u00e9n pod\u00eda operar como un motor, desde que se aplicase aos seus bornes unha corrente continua.\nEn 1879, a firma Siemens &amp; Halske (actualmente chamada Siemens AG) presentou, na feira industrial de Berl\u00edn, a primeira locomotora el\u00e9ctrica, cunha potencia de 2\u00a0kW."}
{"id": "90279", "revid": "54334", "url": "https://gl.wikipedia.org/wiki?curid=90279", "title": "V\u00e1lvula (motor)", "text": "A v\u00e1lvula dun motor de combusti\u00f3n interna \u00e9 un dispositivo que permite ou bloquea a entrada ou a sa\u00edda de gases dos cilindros do motor.\nConstituci\u00f3n e funcionamento.\nA v\u00e1lvula est\u00e1 constitu\u00edda por unha cabeza en forma de disco -(1) na imaxe da figura 2- fixa a unha hasta cil\u00edndrica (2). A hasta desl\u00edzase dentro dunha gu\u00eda (7) constitu\u00edda por metal que provoque reducida fricci\u00f3n( por. ex. ferro fundido, bronce).\nO cume da hasta est\u00e1 en contacto mec\u00e1nico cun impulsor (4) que, accionado polo exc\u00e9ntrico(5) da \u00e1rbore de levas, provoca a s\u00faa abertura e a consecuente entrada ou sa\u00edda dos gases do motor.\nUnha mola (3) asegura que a v\u00e1lvula regresa \u00e1 s\u00faa posici\u00f3n cerrada cando deixa de haber presi\u00f3n mec\u00e1nica para a s\u00faa abertura. Nalg\u00fans motores este regreso da v\u00e1lvula \u00e1 s\u00faa posici\u00f3n de repouso sobre o asento, tam\u00e9n chamado \"sede\", da v\u00e1lvula (6) \u00e9 conseguido por comandos pneum\u00e1ticos e non mec\u00e1nicos.\nV\u00e1lvulas desmodr\u00f3micas.\nAlg\u00fans motores de competici\u00f3n - a mediados dos anos 50 da Mercedes Benz e actualmente os das motos Ducati - te\u00f1en un tipo de v\u00e1lvulas en que o movemento de peche tam\u00e9n \u00e9 forzado polo exc\u00e9ntrico da \u00e1rbore de comando de v\u00e1lvulas, non existindo as\u00ed a mola de retorno. Este sistema \u00e9 chamado desmodr\u00f3mico por derivaci\u00f3n do grego \"desmos\" (controlado, ligado) e \"dromos\" (curso, percorrido).Explicaci\u00f3n da distribuci\u00f3n desmodr\u00f3mica p\u00e1x.58\nSistema Valvetronic.\nEste sistema, desenvolvido pola BMW, proporciona un control electr\u00f3nico das v\u00e1lvulas do motor, posibilitando determinar electronicamente o seu tempo de abertura e o curso da mesma, tornando pos\u00edbel abrir as v\u00e1lvulas en maior ou menor grao, ben como determinar o per\u00edodo de tempo en que deber\u00e1n permanecer abertas.\nTipo de v\u00e1lvulas.\nNun motor de combusti\u00f3n interna existen dous tipos de v\u00e1lvulas:\nNalg\u00fans motores a cabeza da v\u00e1lvula de admisi\u00f3n ten unha dimensi\u00f3n superior \u00e1 de escape para facilitar a entrada de gases no cilindro.\nA cabeza das v\u00e1lvulas de admisi\u00f3n atinxe unha temperatura de cerca de 250\u00a0\u00b0C e a s\u00faa hasta cerca de 100\u00a0\u00b0C, mentres que as v\u00e1lvulas de escape atinxen temperaturas bastante superiores: 750\u00a0\u00b0C na cabeza da v\u00e1lvula e 400\u00a0\u00b0C na respectiva hasta. A elevada temperatura das v\u00e1lvulas de escape fai que algunhas delas sexan covas, tendo no interior sodio que, fundido a cerca de 100\u00a0\u00b0C e desprazado polo movemento alternado da v\u00e1lvula, permite que a calor xerada se disipe rapidamente e a v\u00e1lvula sexa suxeita a un menor desgaste.\nDisposici\u00f3n e n\u00famero de v\u00e1lvulas por cilindro.\nAs v\u00e1lvulas poden ter d\u00faas disposici\u00f3ns fronte aos cilindros:\nHoxe en d\u00eda m\u00e1is do 97% dos motores pos\u00faen as v\u00e1lvulas \u00e1 cabeza.\nN\u00famero de v\u00e1lvulas.\nCo fin de aumentar a eficiencia dos motores, cada cilindro pode ter m\u00e1is de d\u00faas v\u00e1lvulas, sendo frecuentes cilindros con catro v\u00e1lvulas, d\u00faas de admisi\u00f3n e d\u00faas de escape.\nOs autom\u00f3biles son por veces identificados polo n\u00famero total de v\u00e1lvulas que os seus motores pos\u00faen: un motor de catro cilindros con catro v\u00e1lvulas por cilindro denom\u00ednase un \"motor de dezaseis v\u00e1lvulas\" (16 V), e un motor de 6 cilindros con 4 v\u00e1lvulas denom\u00ednase un 24V.\nComportamento das v\u00e1lvulas a alta rotaci\u00f3n.\nNun motor a catro tempos cada v\u00e1lvula abre e fecha durante cada d\u00faas voltas da cambota do motor, o que leva a que un motor funcionando a 6.000 rpm necesita que cada v\u00e1lvula abra e feche a un ritmo de cincuenta veces por segundo.\nA esta elevada velocidade a propia inercia do resorte pode impedir que feche totalmente e provocar vibraci\u00f3ns nas v\u00e1lvulas que impidan o seu peche correcto prexudicando as\u00ed as prestaci\u00f3ns do motor. Para superar esta dificultade, para al\u00e9n dos comandos hidr\u00e1ulicos ou desmodr\u00f3micos xa referidos, util\u00edzanse dous resortes conc\u00e9ntricos que, para al\u00e9n de protexeren o motor no caso de quebra dun resorte, aseguran un funcionamento m\u00e1is suave a altas rotaci\u00f3ns.\nDesgaste das v\u00e1lvulas.\nNos motores m\u00e1is antigos a operaci\u00f3n de cambio de v\u00e1lvulas ti\u00f1a que ser efectuada con regularidade debido ao elevado desgaste provocado polo seu funcionamento. A gasolina con adici\u00f3n de tetraetilchumbo, agora prohibida na UE, reduc\u00eda este problema pois o chumbo deposit\u00e1base no asentamento das v\u00e1lvulas.\nO uso de aliaxes de aceiro m\u00e1is resistentes e o revestimento das cabezas das v\u00e1lvulas e da sede de asentamento destas con estelite, conseguiron que a operaci\u00f3n de cambio de v\u00e1lvulas fose innecesaria e retirar a utilidade do uso de gasolina con chumbo."}
{"id": "90281", "revid": "839", "url": "https://gl.wikipedia.org/wiki?curid=90281", "title": "Reino de Urartu", "text": ""}
{"id": "90282", "revid": "22570", "url": "https://gl.wikipedia.org/wiki?curid=90282", "title": "C\u00e1rter", "text": "O c\u00e1rter \u00e9 un recipiente met\u00e1lico que protexe e asegura a lubrificaci\u00f3n de certos mecanismos.\nDebe o seu nome ao enxe\u00f1eiro ingl\u00e9s J. Harrisson Carter que o propuxo durante unha exposici\u00f3n das bicicletas \"Sunbeam\" en 1889 vindo a ser adoptado pola marca a partir de 1897.\nC\u00e1rter do motor.\nO c\u00e1rter envolve a parte inferior do motor aloxando a cambota e protexendo as partes m\u00f3biles de obxectos estra\u00f1os. Ten funci\u00f3ns distintas consoante o tipo de motor en que estea aplicado.\nMotores a dous tempos.\nNun motor a dous tempos o c\u00e1rter est\u00e1 selado pois, coa subida do pist\u00f3n, ten que se crear un baleiro que leve \u00e1 entrada de nova cantidade de mestura ar/combust\u00edbel. Canto o pist\u00f3n sobe, a mestura pasa da zona do c\u00e1rter para o cilindro.\nA diferenza dos motores a catro tempos o aceite do motor non est\u00e1 no c\u00e1rter, sendo mesturado co combust\u00edbel e o ar proporcionando as\u00ed a lubrificaci\u00f3n das partes m\u00f3biles.\nMotores a catro tempos.\nO c\u00e1rter asegura a lubrificaci\u00f3n das partes m\u00f3biles do motor e protexe a cambota e bielas das agresi\u00f3ns do exterior. O chamado \"c\u00e1rter superior\" \u00e9 fundido xuntamente co bloque do motor e nel se encontran os apoios da cambota.\nO c\u00e1rter inferior \u00e9 unha especie de taboleiro no cal cae o aceite de lubrificaci\u00f3n que \u00e9 espallado nas \u00e1reas m\u00f3biles do motor.\nC\u00e1rter h\u00famido.\nEste tipo de c\u00e1rter, o m\u00e1is frecuente en veh\u00edculos de serie, ten unha dimensi\u00f3n adecuada (catro a seis litros) para conter todo o aceite de lubrificaci\u00f3n. Na s\u00faa superficie inferior pos\u00fae unha tapa de rosca a trav\u00e9s da cal \u00e9 pos\u00edbel baleirar todo o seu contido.\nO aceite aqu\u00ed almacenado \u00e9 colocado en circulaci\u00f3n a trav\u00e9s da bomba de aceite que o espalla nas zonas m\u00f3biles do motor. Dos cilindros e dos apoios da cambota cae novamente para o c\u00e1rter e volve a ser dispersado nun ciclo sucesivo.\nNivel de aceite.\nNo seu nivel m\u00e1ximo o aceite do c\u00e1rter non atinxe a cambota pois, se o fixese, a elevada rotaci\u00f3n desta provocar\u00eda un \"burbullar\", que, en \u00faltima instancia, dificultar\u00eda a acci\u00f3n da bomba de aceite e poder\u00eda provocar serios danos ao veh\u00edculo.\nCando o aceite est\u00e1 nun nivel reducido, e no caso de curvas a alta velocidade ou travaxes bruscas, o \u00f3leo p\u00f3dese desprazar ao longo do c\u00e1rter por acci\u00f3n da forza centr\u00edfuga ou da inercia deixando as entradas dos tubos de aspiraci\u00f3n para a bomba de aceite descubertos impedindo esta de o facer chegar aos locais adecuados e podendo provocar graves danos ao motor.\nC\u00e1rter seco.\nNo sistema de \"c\u00e1rter seco\" o aceite \u00e9 almacenado nun reservatorio exterior sendo aspirado do c\u00e1rter (que as\u00ed pode ter unha dimensi\u00f3n menor pois non ten que almacenar o aceite) para ese dep\u00f3sito. Neste sistema hai d\u00faas bombas de aceite: unha que aspira o aceite do c\u00e1rter para o reservatorio exterior e outra que o coloca en circulaci\u00f3n para as zonas adecuadas.\nA pesar de ser m\u00e1is dispendioso, m\u00e1is pesado e m\u00e1is complexo, este sistema presenta algunhas vantaxes especialmente, fronte ao menor volume do c\u00e1rter, permitir colocar o bloque motor nunha posici\u00f3n m\u00e1is pr\u00f3xima do solo diminu\u00edndo as\u00ed o centro de gravidade do veh\u00edculo e mellorando a estabilidade aerodin\u00e1mica. O dep\u00f3sito exterior pode conter un maior volume de aceite, unha presi\u00f3n m\u00e1is estabilizada e sistemas adicionais de arrefecemento do aceite. A ausencia de mestura con gases do motor pode a\u00ednda significar mellor\u00edas na dispo\u00f1ibilidade de potencia do motor.\nEste tipo de c\u00e1rter \u00e9 m\u00e1is frecuente nos motores dos veh\u00edculos de competici\u00f3n.\nVentilaci\u00f3n do c\u00e1rter.\nDurante o funcionamento do motor, unha pequena cantidade de combust\u00edbel non consumido na deflagraci\u00f3n no cilindro ben como gases de escape poden atravesar os segmentos dos pist\u00f3ns e chegar ao c\u00e1rter.\nSe estes gases se mantiveren e condensaren no interior do c\u00e1rter provocar\u00e1n a diluci\u00f3n do \u00f3leo e diminu\u00edndo as\u00ed as s\u00faas propiedades lubrificantes. A presenza de auga pode a\u00ednda provocar a oxidaci\u00f3n dalgunhas das pezas do motor.\nPara contrariar esta situaci\u00f3n hai un sistema de ventilaci\u00f3n do c\u00e1rter que lle fornece ar fresco do filtro de ar e que sae, atravesando unha v\u00e1lvula especial colocada no propio c\u00e1rter, para o colector de admisi\u00f3n. Este, estando a unha menor presi\u00f3n do que o c\u00e1rter, ten un efecto de succi\u00f3n sobre os gases presentes impedindo a s\u00faa concentraci\u00f3n.\nMotores antigos ou danados poden xerar fugas significativas de vapores a trav\u00e9s dos segmentos dos pist\u00f3ns para o c\u00e1rter, fugas que o sistema de escoamento do ar non consiga aspirar. En consecuencia pode haber perda de potencia e ser necesario rectificar o motor.\nC\u00e1rter da distribuci\u00f3n.\nAs correntes e engrenaxes do sistema de distribuci\u00f3n do motor, que asegura a transmisi\u00f3n do movemento da cambota \u00e1 \u00e1rbore de levas cando est\u00e1 situada \u00e1 cabeza e a outros mecanismos est\u00e1n protexidas por unha tapa met\u00e1lica chamada c\u00e1rter de distribuci\u00f3n."}
{"id": "90283", "revid": "92185", "url": "https://gl.wikipedia.org/wiki?curid=90283", "title": "Ciclo Otto", "text": "O Ciclo de Otto \u00e9 un ciclo termodin\u00e1mico, que idealiza o funcionamento de motores de combusti\u00f3n interna con ignici\u00f3n por fa\u00edsca. Foi definido por Beau de Rochas e aplicado con logro polo enxe\u00f1eiro alem\u00e1n Nikolaus Otto en 1876, e posteriormente por \u00c9tienne Lenoir e Rudolf Diesel.\nEste ciclo caracter\u00edzase porque a adici\u00f3n de calor se produce a \"volume constante\" a diferenza do ciclo Diesel onde se fai a \"presi\u00f3n constante\".\nTipos.\nO ciclo Otto p\u00f3dese aplicar tanto en motores de dous tempos (motores pequenos: ciclomotores, pequenos xeradores...) como en motores de catro tempos (a maior\u00eda dos motores de gasolina en veh\u00edculos)"}
{"id": "90284", "revid": "5312", "url": "https://gl.wikipedia.org/wiki?curid=90284", "title": "Bloque do motor", "text": "O bloque do motor \u00e9 unha peza fundida en ferro ou aluminio que aloxa os cilindros dun motor de combusti\u00f3n interna as\u00ed como os soportes de apoio da cambota.\nO di\u00e1metro dos cilindros determina a cilindrada do motor.\nFunci\u00f3ns.\nAdemais de aloxar os cilindros, onde se moven os pist\u00f3ns, o bloque motor soporta outras d\u00faas pezas: a cabeza do motor na parte superior e o c\u00e1rter na parte inferior. A cabeza do motor \u00e9 fixa ao bloque a trav\u00e9s da xunta da cabeza que \u00e9 atravesada por parafusos de fixaci\u00f3n roscados no bloque.\nNo interior do bloque existen tam\u00e9n cavidades tubulares a trav\u00e9s das cales circula a auga de arrefecemento, ben como o aceite de lubrificaci\u00f3n cuxo filtro tam\u00e9n \u00e9 xeralmente fixo \u00e1 estrutura.\nCando a \u00e1rbore de levas non est\u00e1 colocada na cabeza existen cavidades atravesadas polas hastas impulsoras das v\u00e1lvulas.\nO bloque ten conexi\u00f3ns e aberturas a trav\u00e9s das cales varios outros dispositivos son controlados a trav\u00e9s da rotaci\u00f3n da cambota, especialmente a bomba de auga, bomba de combust\u00edbel e distribuidor(nos veh\u00edculos que os pos\u00faen).\nMaterial.\nO material de que est\u00e1n constru\u00eddos os bloques ten que permitir a moldaxe de todas as aberturas e pasaxes indispens\u00e1beis, como tam\u00e9n soportar as elevadas temperaturas xeradas pola deflagraci\u00f3n do combust\u00edbel no interior do bloque e permitir a r\u00e1pida disipaci\u00f3n da calor.\nOs materiais m\u00e1is usados son o ferro fundido e o aluminio, este \u00faltimo m\u00e1is lixeiro e con mellores propiedades disipadoras, mais de prezo m\u00e1is elevado. Resistindo peor ao atrito dos pist\u00f3ns os bloques de aluminio te\u00f1en os cilindros normalmente revestidos con camisas de aceiro.\nNotas.\nARIAS-PAZ, Manuel: \"Manual de Autom\u00f3veis\", S\u00e3o Paulo: Editora Mestre Jou, 1970."}
{"id": "90285", "revid": "880", "url": "https://gl.wikipedia.org/wiki?curid=90285", "title": "Illa do Aire", "text": ""}
{"id": "90286", "revid": "89787", "url": "https://gl.wikipedia.org/wiki?curid=90286", "title": "Distribuidor", "text": "O distribuidor \u00e9 unha peza do sistema el\u00e9ctrico do autom\u00f3bil que cumpre unha misi\u00f3n sumamente importante ao intervir no proceso de env\u00edo de corrente el\u00e9ctrica, desde a bobina cara ao distribuidor, e de al\u00ed \u00e1s bux\u00edas.\nEsta corrente convertida en fa\u00edsca ao chegar ao el\u00e9ctrodo da bux\u00eda produce a combusti\u00f3n da mestura que se xera dentro do cilindro e consecuentemente a pseudoexplosi\u00f3n que acciona ao pist\u00f3n, situado no interior de devandito cilindro.\nTama\u00f1o e materiais que o conforman.\nAs s\u00faas dimensi\u00f3n var\u00edan segundo o tama\u00f1o do distribuidor ao cal ax\u00fastase, gardando proporci\u00f3ns -por regra xeral- coa envergadura do veh\u00edculo onde se atopa asentado.\nPode oscilar entre 3 a 10 cm, no seu longo; e 2 a 4 cm, no seu ancho.\nO material co cal est\u00e1 constru\u00eddo \u00e9 pl\u00e1stico (tipo baquelita) de moi alta dureza e resistencia ao calor. Logo conta cunha placa de bronce, suxeita ao pl\u00e1stico por un engarce e un remache, e finalmente -no seu parte posterior- unha peza de aceiro (de forma cil\u00edndrica e aplanada nun extremo) que cumpre a funci\u00f3n de facer contacto coa placa de bronce mencionada anteriormente e tam\u00e9n actuar de traba para que o rotor quede ben suxeito ao lugar onde vai asentado, \u00e9 dicir ao extremo superior do eixo do distribuidor.\nModo de funcionamento.\nO rotor xira asentado sobre o extremo superior do eixo do distribuidor, e en tanto o fai vai efectuando sucesivos env\u00edos de corrente a cada unha das bux\u00edas do motor.\nEsta acci\u00f3n prod\u00facese ao tocar puntos met\u00e1licos da \"tapa do distribuidor\" en forma alternativa, pero moi rapidamente. Dita corrente \u00e9 transportada polos denominados \"cables de bux\u00eda\" e \u00e9 recibida por elas para producir a explosi\u00f3n ou combusti\u00f3n dentro de cada cilindro. \u00c1 s\u00faa vez, a corrente recibida polo distribuidor prov\u00e9n da bobina de ignici\u00f3n, que se acha conectada \u00e1 tapa de devandito distribuidor, mediante un cable de caracter\u00edsticas similares aos anteriormente mencionados.\nDurabilidade da peza.\n\u00c9 conveniente que -aproximadamente- cada 5.000\u00a0km se revise o distribuidor, como as\u00ed tam\u00e9n a tapa do distribuidor (que \u00e9 dun material similar ao que conforma o elemento do cal trata este artigo). De observarse que non est\u00e1n en boas condici\u00f3ns ou existe alg\u00fan desgaste nos mesmos, \u00e9 aconsellable a s\u00faa substituci\u00f3n.\nSistemas modernos de acendido.\nOs modernos sistemas de aceso que -na actualidade- pos\u00faen os veh\u00edculos con motor ciclo Otto, os cales maioritariamente est\u00e1n equipados con sistemas de funcionamento electr\u00f3nico, desprazan o uso do distribuidor e consecuentemente do rotor. Con todo a\u00ednda moitos veh\u00edculos utilizan aquel sistema convencional, que poder\u00eda considerarse como m\u00e1is seguro fronte \u00e1 aparici\u00f3n de fallas. Isto \u00e9 por tratarse dun sistema mec\u00e1nico, fronte a outro electr\u00f3nico que pode afectarse con m\u00e1is facilidade e deixar de funcionar en forma inmediata a f\u00e1llaa, sen posibilidade ningunha de reparaci\u00f3n inminente."}
{"id": "90287", "revid": "5312", "url": "https://gl.wikipedia.org/wiki?curid=90287", "title": "Agrupaci\u00f3n Nacionalista Independente", "text": "A Agrupaci\u00f3n Nacionalista Independente foi unha organizaci\u00f3n pol\u00edtica de car\u00e1cter galeguista fundada en 1931 e que se integrou no Partido Galeguista.\nTraxectoria.\nA Agrupaci\u00f3n Nacionalista Independente fundouse por iniciativa de Xo\u00e1n Xes\u00fas Gonz\u00e1lez en Santiago de Compostela en 1931, o seu presidente era Lois Tob\u00edo Fern\u00e1ndez, o vicepresidente Ricardo Carballo Calero, o secretario xeral o propio Xo\u00e1n Xes\u00fas e o secretario de actas Lu\u00eds Seoane.\nA principal actividade do grupo consistiu na organizaci\u00f3n do primeiro gran mitin galeguista que se celebrou tras a constituci\u00f3n da II Rep\u00fablica e que se celebrou en Compostela o 10 de maio e no que interviron Castelao, Valent\u00edn Paz Andrade, \u00c1lvaro das Casas e Ram\u00f3n Otero Pedrayo entre outros. O grupo integrouse no Partido Galeguista, o que levou ao abandono de Xo\u00e1n Xes\u00fas Gonz\u00e1lez."}
{"id": "90290", "revid": "56817", "url": "https://gl.wikipedia.org/wiki?curid=90290", "title": "Ciclo Diesel", "text": "O ciclo Diesel ou ciclo do motor di\u00e9sel \u00e9 un ciclo te\u00f3rico que describe motores de combusti\u00f3n interna con acendido por compresi\u00f3n, no que a adici\u00f3n de calor se produce a presi\u00f3n constante, a diferenza do ciclo Otto, onde se fai a volume constante.\nNa imaxe vese o diagrama P-v do ciclo diesel ideal; onde P \u00e9 a presi\u00f3n e v \u00e9 o volume espec\u00edfico. O ciclo diesel ideal consta dos seguinte pasos:\nFases.\n\u00c9 importante notar como, no ciclo Diesel, non se deben confundir nunca os catro tempos do motor co ciclo termodin\u00e1mico que o idealiza, que s\u00f3 se refire a dous dos tempos: a carreira de compresi\u00f3n e a de expansi\u00f3n; o proceso de renovado da carga cae f\u00f3ra dos procesos do ciclo Diesel, e nin tan sequera \u00e9 un proceso termodin\u00e1mico no sentido estrito."}
{"id": "90292", "revid": "1093", "url": "https://gl.wikipedia.org/wiki?curid=90292", "title": "Motor Diesel", "text": ""}
{"id": "90294", "revid": "1093", "url": "https://gl.wikipedia.org/wiki?curid=90294", "title": "Ciclo di\u00e9sel", "text": ""}
{"id": "90312", "revid": "98629", "url": "https://gl.wikipedia.org/wiki?curid=90312", "title": "Joan Fuster", "text": "Joan Fuster i Ortells, nado en Sueca o 23 de novembro de 1922 e finado na mesma vila o 21 de xu\u00f1o de 1992, foi un escritor valenciano en lingua catal\u00e1. \u00c9 reco\u00f1ecido sobre todo pola s\u00faa obra ensa\u00edstica, especialmente \"Nosaltres els valencians\" (1962) ou \"Q\u00fcesti\u00f3 de noms, Diccionari per a ociosos\" (1963).\nTraxectoria.\nNaceu na comarca da Ribera Baixa. Fillo de campesi\u00f1os, estudou dereito na Universidade de Valencia, onde se licenciou no ano 1947, e xa de anci\u00e1n doutorouse en filolox\u00eda catal\u00e1 no ano 1985.\nEntre 1946 e 1956 codirixiu, xunto con Josep Albi, a revista \"Verbo\". Paralelamente co exercicio do seu traballo de avogado na s\u00faa poboaci\u00f3n natal iniciou as s\u00faas colaboraci\u00f3ns coa prensa, especialmente no xornal \"Levante-EMV\" de Valencia, e posteriormente na revista \"Destino\" e o xornal barcelon\u00e9s \"La Vanguardia\". Entre 1961 e 1966 colaborou con \"El Correo Catal\u00e1n\". A partir da d\u00e9cada dos 60 do s\u00e9culo XX converteuse nun referente c\u00edvico no Pa\u00eds Valenciano no movemento de recuperaci\u00f3n da cultura catal\u00e1.\nO 11 de setembro do 1981 padeceu un atentado na s\u00faa casa coa colocaci\u00f3n dunha bomba que causou grandes danos na biblioteca e no arquivo persoal. En 1983 foi nomeado profesor de historia da lingua na Universidade de Valencia, en 1984 doutor \"honoris causa\" da Universidade de Barcelona e en 1986 catedr\u00e1tico de literatura na Universidade de Valencia.\nA Generalitat Valenciana condedeulle a Distinci\u00f3n ao M\u00e9rito Cultural a t\u00edtulo p\u00f3stumo. O 13 de setembro do 1997 uns delincuentes com\u00fans profanaron a s\u00faa tumba, entre outras, no camposanto de Sueca.\nEn 1975 foi galardonado co Premi d'Honor de les Lletres Catalanes, e en 1983 recibiu a Medalla d'Or de la Generalitat de Catalunya. Membro do Institut d'Estudis Catalans e do Consell Valenci\u00e0 de Cultura, o ano 1978 foi un dos promotores e primeiro presidente de Acci\u00f3 Cultural del Pa\u00eds Valenci\u00e0 e entre os anos 1987 e 1991 presidente da Associaci\u00f3 d'Escriptors en Llengua Catalana.\nObra.\nA pesar do seu inicio no mundo da prensa, os seus primeiros escritos publicados foron libros de poes\u00eda, \"Sobre Narc\u00eds\" (1949), \"Ales o mans\" (1949), \"Terra a la boca\" (1953) ou \"Escrit per al silenci\" (1954). Esta poes\u00eda ten unha li\u00f1a existencialista e reflicte as preocupaci\u00f3ns do momento hist\u00f3rico de posguerra que viv\u00eda Fuster.\nCon \"El descr\u00e8dit de la realitat\" (1955), editado por Francesc de Borja Moll, iniciou unha carreira ensa\u00edstica, de vasta amplitude tem\u00e1tica, nun estilo de adxectivaci\u00f3n precisa. Naquel tempo tivo que vencer a censura, hostilidades oficiais e oficiosas, falta de medios, ausencia dun ambiente cultural propicio e o silencio dos medios de comunicaci\u00f3n locais. Outro aspecto da s\u00faa obra foi o da erudici\u00f3n, a historia e a cr\u00edtica literarias, que alternou con antolox\u00edas.\nA s\u00faa dedicaci\u00f3n aos temas valencianos culminou no 1962 coa publicaci\u00f3n de \"Nosaltres, els valencians\" (galardonado co Premi Lletra d'Or no ano 1963), \"Q\u00fcesti\u00f3 de noms\" e \"El Pa\u00eds Valenciano\", libros b\u00e1sicos para o co\u00f1ecemento da historia, a cultura e os problemas de identidade nacional do Pa\u00eds Valenciano. Nestes libros Fuster afirma que para ergue-la cultura aut\u00f3ctona do Pa\u00eds Valenciano hai que reforza-lo v\u00ednculo cos outros territorios de fala catal\u00e1, creando unha comunidade cultural ou, incluso, pol\u00edtica: os Pa\u00edses Catal\u00e1ns.\nA\u00ednda que o ensaio Nosaltres, els valencians foi a s\u00faa obra m\u00e1is importante e influente para toda unha xeraci\u00f3n de intelectuais valencianos, cunha importante carga pol\u00edtica, onde prop\u00f3n a \"reconstruci\u00f3n nacional\" do Pa\u00eds Valenciano dentro do marco composto polos territorios de fala catal\u00e1, foi a publicaci\u00f3n de El Pa\u00eds Valenciano, unha gu\u00eda tur\u00edstica en castel\u00e1n sa\u00edda o mesmo ano, a que desatou entre a dereita valenciana unha forte campa\u00f1a de descualificaci\u00f3n persoal do escritor e da s\u00faa obra.\nContinuaron dentro desta tem\u00e1tica \"Raimon\" (1964), \"Combustible per a falles\" (1967) e \"Ara o mai\" (1981), entre outros. Unha parte dos seus numerosos estudos e artigos eruditos, hist\u00f3ricos, biogr\u00e1ficos e de viaxes, estivo recollida nos volumes I e III das \"Obres completes\", e o \"Diari 1952-1960\" ocupa o volume segundo. Hai que salientalos estudos sobre autores como Vicente Ferrer, Isabel de Villena, Ausi\u00e0s March, Joan Ro\u00eds de Corella, Joan Salvat-Papasseit, Josep Pla ou Salvador Espriu, entre outros.\nDentro do campo do ensaio, publicou \"Figures de temps\", premio Yxart (1957), \"Judicis finals\" (1960), \"Diccionari per a ociosos\" (1964), \"Causar-se d'esperar\" (1965), \"L'home, mesura de totes les coses\" (1967), e outros m\u00e1is, sempre dentro da tradici\u00f3n de ra\u00edz moral do humanismo cl\u00e1sico \u00f3 car\u00f3n dos moralistas e reformadores franceses (de Michel de Montaigne aos enciclopedistas), cr\u00edtico, esc\u00e9ptico e cun humor corrosivo. Dentro dos traballos de historia, de cr\u00edtica e de divulgaci\u00f3n literaria publicou \"La poesia catalana\" (1956), \"Poetes, moriscos i capellans\" (1962), \"Heretgies, revoltes i sermons\" (1968) e \"Literatura catalana contempor\u00e0nia\" (1972), ademais de tres extensos pr\u00f3logos \u00e1 obra de Joan Salvat-Papasseit (1962), Salvador Espriu (1963) e Josep Pla (1966), recollidos en \"Contra el Noucentisme\" (1978).\nEn 1987 recolleu a s\u00faa poes\u00eda no libro recompilatorio \"Set llibres de versos\". Froito do traballo de recerca dos \u00faltimos anos son os estudos recollidos en \"Llibres i problemes del Renaixement\" (1989). No 1994 edit\u00e1ronse as obras \"Fuster in\u00e8dit\" e \"Fuster sab\u00e0tic\".\nEn 1995 a Generalitat Valenciana asinou co concello de Sueca un convenio para converte-la casa onde vivira Fuster nun centro de cultura e de estudo en memoria do escritor. Compr\u00e1ronlle a casa de Sueca \u00f3 herdeiro de Joan Fuster, Josep Palacios. Segundo o acordo de compra, o inmoble ter\u00eda que se-la sede da Biblioteca Valenciana e ter\u00eda que acoller os 25.000 libros da colecci\u00f3n particular do escritor, os seus documentos, tanto literarios coma persoais, e as s\u00faas obras art\u00edsticas, entre as cales hai cuadros de Joan Mir\u00f3, Antoni T\u00e0pies, Josep Renau e esculturas de Andreu Alfaro. Con este obxectivo, o concello de Sueca adquiriu pouco despois a casa adxunta para dispo\u00f1er de m\u00e1is espazo. Pero, o ano 1998, os testamenteiros de Joan Fuster retir\u00e1ronlle \u00e1 Generalitat Valenciana a custodia do legado do escritor por incumprimento dos acordos.\nEn 1997 o concello de Sueca e os testamenteiros do escritor declararon o Ano Fuster, que constou dun conxunto de actos para conmemorar o 75\u00ba aniversario do nacemento do escritor e o quinto da s\u00faa morte.\nEn galego existe unha selecci\u00f3n de artigos e ensaios titulada \"Nacionalismo, liberalismo e outros temas\", presentaci\u00f3n, selecci\u00f3n e traduci\u00f3n de Xes\u00fas Gonz\u00e1lez G\u00f3mez, Santiago de Compostela: Edici\u00f3ns Laiovento, 2022."}
{"id": "90314", "revid": "56817", "url": "https://gl.wikipedia.org/wiki?curid=90314", "title": "Bamio", "text": "O top\u00f3nimo Bamio pode referirse a:"}
{"id": "90319", "revid": "56817", "url": "https://gl.wikipedia.org/wiki?curid=90319", "title": "Rar\u00eds", "text": "Co top\u00f3nimo de Rar\u00eds podemos facer referencia a:"}
{"id": "90320", "revid": "16844", "url": "https://gl.wikipedia.org/wiki?curid=90320", "title": "El Temps", "text": "El Temps \u00e9 unha revista semanal de actualidade editada en Valencia por Edicions del Pa\u00eds Valenci\u00e0 desde o 1985 e distribu\u00eddo en Catalu\u00f1a, Comunidade Valenciana e Illas Baleares. O seu editor e impulsor \u00e9 Eliseu Climent. A redacci\u00f3n ten tres sedes en (Barcelona, Valencia e Palma). Entre os seus colaboradores est\u00e1n actualmente Joan Francesc Mira, Mart\u00ed Dom\u00ednguez, Pilar Rahola, Miquel Payeras, Sebasti\u00e0 Alzamora, ou Alfons Cervera.\nA mediados dos 90 foi un dos primeiros medios de comunicaci\u00f3n en catal\u00e1n a ter presenza en Internet. A s\u00faa difusi\u00f3n real \u00e9 desco\u00f1ecida, xa que a diferenza da inmensa maior\u00eda dos medios de comunicaci\u00f3n de Espa\u00f1a, non se somete ao control da OJD, e a s\u00faa venda directa consid\u00e9rase escasa."}
{"id": "90321", "revid": "85894", "url": "https://gl.wikipedia.org/wiki?curid=90321", "title": "Rosita Amores", "text": "Rosa Amores Valls, Rosita Amores, nada en Nules, provincia de Castell\u00f3, en 1938, \u00e9 unha artista espa\u00f1ola de variedades, pioneira do cabar\u00e9 er\u00f3tico a mediados dos anos 1960, canda Rafael Conde, el Titi. Rosita Amores burlou a censura franquista en \u00e9pocas en que o erotismo en Espa\u00f1a se reduc\u00eda \u00f3 \u00e1mbito privado e converteuse nunha icona popular do espect\u00e1culo na Comunidade Valenciana."}
{"id": "90322", "revid": "89787", "url": "https://gl.wikipedia.org/wiki?curid=90322", "title": "Lingua dari", "text": "O dari (en \"dari\" \u062f\u0631\u06cc, pronunciado /d\u00e6\u02c8\u027ei/) \u00e9 unha variedade estrutural do persa establecida como lingua oficial coa s\u00faa propia norma en Afganist\u00e1n xunto co paxto. \nOrixe.\nA orixe do nome est\u00e1 na diferenciaci\u00f3n entra a lingua persa que falaban as tribos persas e as tribos partas e bactrianas do norte de Ir\u00e1n que a partir do s\u00e9culo VII adoptaron o persa pero mantendo un importante substrato parto. A marcha da corte sas\u00e1nida de Fars para Ctesiphon fixo que a variedade do norte fora a lingua falada na corte, que se empezou a chamar \"dari\" (corte en persa) para distinguila da lingua de Fars (farsi) pero a lingua escrita seguiu a ser o persa medio ata a s\u00faa substituci\u00f3n polo \u00e1rabe no 742 e as\u00ed os ex\u00e9rcitos que levaron o islam m\u00e1is al\u00e1 do Amu Daria utilizaban como lingua franca esta variedade do persa e foi a que parte da poboaci\u00f3n orixinaria do que actualmente \u00e9 Afganist\u00e1n acabou adoptando como lingua de uso com\u00fan.\nTam\u00e9n \u00e9 co\u00f1ecido coma \"persa dari\" (en \"dari\" \u0641\u0627\u0631\u0633\u06cc \u062f\u0631\u06cc, pronunciado /f\u0252\u02d0\u027esije d\u00e6\u02c8\u027ei/) ou \"persa afg\u00e1n\" e por causa do seu illamento conta con menos influencia do \u00e1rabe . \u00c9 a principal lingua do pa\u00eds, falada polo 60% da poboaci\u00f3n (se xuntamos o aimaq, o hazaragu\u00ed e o propio dari) principalmente no sur e centro do pa\u00eds, e preto de Cabul. \u00c9 a principal lingua de comunicaci\u00f3n dos pobos taxico, hazara e aimaq. A lingua serve \u00e1 s\u00faa vez coma medio de comunicaci\u00f3n entre diferentes pobos do Afganist\u00e1n.\nA sintaxe do dari non defire moito da do persa, a\u00ednda que o acento forte sexa menos expresivo no persa afg\u00e1n do que no persa iraniano. Moitos ling\u00fcistas (inclu\u00eddos ling\u00fcistas iranianos) consideran o dari como unha lingua ou un dialecto \u00e1 parte; eles consid\u00e9rano a lingua escrita e chaman persa ou, mellor dito, persa afg\u00e1n \u00e1 lingua falada. Hoxe en d\u00eda \u00e9 a \"Academia Afg\u00e1 das Ciencias\" a encargada da fixaci\u00f3n do \"dari\".\nO dari conta con varios dialectos: o herat\u00ed, o parsiwan, o khorasan\u00ed, o aimaq, o harzaragu\u00ed, o taxiqu\u00ed e o cabol\u00ed que \u00e9 o dialecto de prestixio. A principal diferenza do aimaq e o hazaragu\u00ed \u00e9 que contan con moito vocabulario das linguas t\u00farquicas e mongois, e o cabol\u00ed e o taxiqu\u00ed est\u00e1n moit\u00edsimo m\u00e1is pr\u00f3ximos ao taxico que ao dari.\nFon\u00e9tica.\nO sistema voc\u00e1lico.\nO dari consta de 8 vogais, das que 5 son longas /\u012b \u0113 \u016b \u014d \u0101/ e estables 3 son curtas /a e o/ e inestables.\nO vocalismo literario \u00e9 bastante conservador en comparaci\u00f3n co persa e taxico e \u00e9 m\u00e1is pr\u00f3ximo ao taxico (a\u00ednda que nos dialectos o vocalismo pode ser m\u00e1is simplificado).\nNa t\u00e1boa seguinte am\u00f3sase o desenvolvemento do vocalismo entre as linguas de orixe p\u00e9rsida:\nObs\u00e9rvese como a medida que avanzamos cara o norte o vocalismo vaise parecendo ao taxico mentres que cara ao sur par\u00e9cese m\u00e1is ao persa."}
{"id": "90324", "revid": "25871", "url": "https://gl.wikipedia.org/wiki?curid=90324", "title": "D\u00eda Mundial da Loita contra a SIDA", "text": " \nO D\u00eda Mundial da Loita contra a SIDA que se celebra o 1 de decembro de cada ano, ded\u00edcase a dar a co\u00f1ecer a epidemia de SIDA global causada pola extensi\u00f3n da infecci\u00f3n do VIH.\nElixiuse o d\u00eda 1 de decembro debido a que o primeiro caso de SIDA foi diagnosticado neste d\u00eda en 1981. Desde ent\u00f3n, a SIDA matou m\u00e1is de 25 mill\u00f3ns de persoas en todo o mundo, e \u00e9 unha das epidemias m\u00e1is destrutivas da historia. A pesar de que se mellorou o tratamento antiretroviral e de que existe un maior acceso a el no mundo desenvolvido, a epidemia de SIDA levou entre 2,8 e 3,6 mill\u00f3ns de vidas en 2005, das que m\u00e1is de medio mill\u00f3n (570.000) eran nenos.\nA idea de dedicarlle un d\u00eda \u00e1 loita contra a SIDA no mundo orixinouse no Cume Mundial de Ministerios da Sa\u00fade de 1988, dentro dos programas para a prevenci\u00f3n da SIDA. Desde ent\u00f3n, foi adoptado por gobernos, organizaci\u00f3ns internacionais e caridades ao redor do mundo.\nDesde 1988 at\u00e9 2004, o D\u00eda Internacional da Loita contra a SIDA foi organizado por UNAIDS (a organizaci\u00f3n das Naci\u00f3ns Unidas para a loita contra a sida), organismo que escoll\u00eda un tema para cada ano, despois de consultalo con outras organizaci\u00f3ns. En 2005 a UNAIDS entregou a responsabilidade da conmemoraci\u00f3n deste d\u00eda \u00e1 Campa\u00f1a Mundial contra a SIDA (WAC, World AIDS Campaign), unha organizaci\u00f3n independente. Para o 2005, elixiron como tema da s\u00faa campa\u00f1a: \"Paren a sida: cumpran a promesa\" (Stop AIDS: Keep the Promise), que estar\u00e1 vixente at\u00e9 o 2010. Este tema non \u00e9 espec\u00edfico para o D\u00eda Mundial da Loita contra a SIDA, sen\u00f3n tam\u00e9n para os labores que a WAC fai durante o ano.\nS\u00edmbolo.\n O lazo vermello \u00e9 o s\u00edmbolo mundial para a solidariedade coas persoas VIH-positivas e con aqueles que conviven coa SIDA e apoio mutuo."}
{"id": "90326", "revid": "1093", "url": "https://gl.wikipedia.org/wiki?curid=90326", "title": "Mar\u00eda Victoria Fern\u00e1ndez-Espa\u00f1a y Fern\u00e1ndez-Latorre", "text": ""}
{"id": "90328", "revid": "1131", "url": "https://gl.wikipedia.org/wiki?curid=90328", "title": "Templo morm\u00f3n de Atlanta", "text": "O templo morm\u00f3n de Atlanta \u00e9 un edificio relixioso situado na cidade estadounidense de Atlanta e que pertence \u00e1 Igrexa de Xesucristo dos Santos dos \u00daltimos D\u00edas.\nFoi o primeiro templo morm\u00f3n constru\u00eddo no sueste dos Estados Unidos e o segundo templo ao leste do Mississippi desde 1846. Comezada a constru\u00edr en 1980, o edificio rematouse e consagrouse en 1983. Na fachada do edificio di unha inscrici\u00f3n: \"Holiness to the Lord The House of the Lord\" (Santidade ao Se\u00f1or, a casa do Se\u00f1or)."}
{"id": "90329", "revid": "1093", "url": "https://gl.wikipedia.org/wiki?curid=90329", "title": "Templo de Atlanta", "text": ""}
{"id": "90330", "revid": "1093", "url": "https://gl.wikipedia.org/wiki?curid=90330", "title": "Templo de Bogot\u00e1", "text": ""}
{"id": "90333", "revid": "89787", "url": "https://gl.wikipedia.org/wiki?curid=90333", "title": "Marxismo libertario", "text": "Por marxismo libertario ent\u00e9ndese a un conxunto de movementos ou teor\u00edas que pertencen ao sector disidente do marxismo ortodoxo. \u00c9 m\u00e1is un concepto para a clasificaci\u00f3n pol\u00edtica que unha escola de pensamento, xa que non representa un corpus definido con precisi\u00f3n a\u00ednda que si certos elementos e tradici\u00f3ns com\u00fans, por exemplo un profundo esp\u00edrito antiautoritario.\nA\u00ednda que o termo pode resultar confuso, a pertenza \u00e1 tradici\u00f3n do marxismo (a\u00ednda que heterodoxa) m\u00e1is que \u00e1 persoa de Karl Marx ven m\u00e1is pola s\u00faa vinculaci\u00f3n \u00e1s ideas filos\u00f3ficas e econ\u00f3micas tanto de Marx como de toda a escola que se ten formado a partir das s\u00faas ideas.\nAmosan rexeitamento cara ao chamado marxismo-leninismo, ao centralismo burocr\u00e1tico e \u00e1 acci\u00f3n dende o Estado, ademais mostran unha apertura a correntes progresistas e revolucionarias que reco\u00f1ezan a liberdade e o antiautoritarismo como un valor fundamental e a participaci\u00f3n popular directa (por iso o cualificativo de \"libertario\" ou \"partidario da liberdade\").\nO rango do que se adoita catalogar como marxismo libertario incl\u00fae interpretaci\u00f3ns alternativas da aplicaci\u00f3n pol\u00edtica do materialismo dial\u00e9ctico, a inclusi\u00f3n de teor\u00edas do vitalismo fil\u00f3s\u00f3fico, a pr\u00e1ctica da democracia deliberativa ou participativa, que ser\u00eda o nexo de uni\u00f3n das correntes antiautoritarias marxistas co libertarismo ou anarquismo. O chamado \"marxismo cultural\" adoita ser inclu\u00eddo como unha manifestaci\u00f3n de marxismo libertario."}
{"id": "90334", "revid": "98629", "url": "https://gl.wikipedia.org/wiki?curid=90334", "title": "Radical Youth", "text": "Radical Youth (Mocidade Radical) \u00e9 un grupo aut\u00f3nomo de mozos de Aotearoa (Nova Zelandia, en maor\u00ed), con base en Auckland, que se formou a comezos de 2005 para abordar asuntos que afectan aos mozos deste pa\u00eds. O grupo autodef\u00ednese como antiautoritario e anticapitalista e dende os seus comezos ve\u00f1en traballando sobre asuntos que incl\u00faen a censura de Internet nas escolas, o G8, a pobreza infantil, o cambio clim\u00e1tico e eliminar os salarios ou tarifas de pago diferenciadas para mozos. Os seus organizadores en gran parte prove\u00f1en de grupos anarquistas; ten unha convocatoria m\u00ednima de canto menos 500 estudantes en cada acto, e no 2007 moveu d\u00faas campa\u00f1as.\nOrganizaron un entroido contra o capitalismo en solidariedade coas protestas en Gleneagles contra o G8 en xullo de 2005, en agosto lanzaron a s\u00faa campa\u00f1a contra as tarifas para mozos e un piquete fora do local principal de McDonalds. Dende ent\u00f3n te\u00f1en apoiado a campa\u00f1a contra as tarifas de mozos e elevar os salarios m\u00ednimos dos mozos a $12 a hora. Nunha marcha de 2006 o grupo cobrou sona nacional por unha folga de estudantes secundarios pola abolici\u00f3n das tarifas de mozos. O acontecemento, que atraeu a uns 1000 estudantes da escola, foi etiquetado como unha revolta e chamou a atenci\u00f3n dos medios de comunicaci\u00f3n, debido en parte \u00e1 xuventude dos organizadores. No 1 de maio organizaron unha reuni\u00f3n e manifestaci\u00f3n para continuar a loita dos traballadores xoves pola igualdade de salario.\nRadical Youth organizadou un evento cicl\u00edstico (masa cr\u00edtica) no casco financeiro de Auckland no D\u00eda Internacional da Acci\u00f3n Directa contra o Cambio Clim\u00e1tico e o G8, e despregaron bandeiras en apoio da campa\u00f1a Save Happy Valley Campaign para deter a mina de carb\u00f3n da empresa Solid Energy."}
{"id": "90336", "revid": "55340", "url": "https://gl.wikipedia.org/wiki?curid=90336", "title": "Sombriza", "text": "O Sombriza era unha embarcaci\u00f3n de artes menores con base no porto lugu\u00e9s do Vicedo afundida nas proximidades de Illa Coelleira o 7 de xaneiro de 2008.\nO Sombriza con 6, 5 metros de eslora, casco de madeira e folio 3-FE-2-2809. Era unha embarcaci\u00f3n que recibe o nome de rac\u00fa e no momento do seu naufraxio pescaba polbos con nasas.\nO operativo de rescate activouse tras a chamada ao 112 dun pescador que ouvira voces que provi\u00f1an do mar. A embarcaci\u00f3n de Salvamento Mar\u00edtimo Salvamar Shaula, con base no porto de Cari\u00f1o, o helic\u00f3ptero Pesca2 con base en Celeiro, as\u00ed como embarcaci\u00f3ns voluntarias do Vicedo participaron no seu rescate. Por\u00e9n, s\u00f3 puideron rescatar os corpos xa sen vida dos dous mari\u00f1eiros. As pos\u00edbeis causas sinaladas foron o exceso de nasas que desestabilizar\u00eda a embarcaci\u00f3n ou un golpe de mar.\nNeste naufraxio faleceron os seus dous tripulantes e provocou un debate sobre seguridade mar\u00edtima, agudizado por outras traxedias mar\u00edtimas recentes e polo feito de que a embarcaci\u00f3n carecese de chalecos salvavidas e da radiobaliza de activaci\u00f3n autom\u00e1tica de 406 MHz."}
{"id": "90337", "revid": "23204", "url": "https://gl.wikipedia.org/wiki?curid=90337", "title": "Sinde", "text": "Co top\u00f3nimo Sinde podemos referirnos a:"}
{"id": "90339", "revid": "1131", "url": "https://gl.wikipedia.org/wiki?curid=90339", "title": "Cornido", "text": "O top\u00f3nimo galego Cornido pode referirse a:"}
{"id": "90340", "revid": "131329", "url": "https://gl.wikipedia.org/wiki?curid=90340", "title": "Motor a dous tempos", "text": "Motor a dous tempos \u00e9 un tipo de motor de combusti\u00f3n interna de mecanismo simple. Ou sexa, ocorre un ciclo de admisi\u00f3n, compresi\u00f3n, expansi\u00f3n e *exhausti\u00f3n de gases a cada volta do eixo. Distinto dos motores de catro tempos, as etapas de funcionamento non ocorren de forma ben demarcada, habendo admisi\u00f3n e *exhausti\u00f3n de gases simultaneamente, por exemplo.\nUn tempo de funcionamento do motor \u00e9 percorrido do punto morto inferior ao punto morto superior da traxectoria do pist\u00f3n. As\u00ed, un tempo equivale a media volta do eixo de manivelas. No caso, ch\u00e1mase o primeiro tempo de compresi\u00f3n e admisi\u00f3n, o segundo, de escape e transferencia de calor.\nEn termos tecnol\u00f3xicos hai dous extremos. Existen os motores de pequeno porte, que equipan motoserras, algunhas motos, aeromodelos e pequenos xeradores el\u00e9ctricos, por exemplo. E existen motores de grande porte, principalmente de ciclo Diesel, para propulsi\u00f3n naval, como o maior motor de combusti\u00f3n interna do mundo, o W\u00e4rstsil\u00e4-Sulzer RT-flex96C. Os principios, as formas e desempe\u00f1os de cada un destes grupos son tan extremamente distinguidos como as aplicaci\u00f3n, deb\u00e9ndose tr\u00e1talos de maneira separada.\nMotores de pequeno porte.\nMecanismo.\nMotores de pequeno porte, a 2 tempos, non utilizan o c\u00e1rter como dep\u00f3sito de \u00f3leo. A lubrificaci\u00f3n obtense engadindo \u00f3leo directamente ao combust\u00edbel, na proporci\u00f3n t\u00edpica de 1 volume de \u00f3leo para 40 de combust\u00edbel, ou coa utilizaci\u00f3n dalg\u00fan dispositivo de lubrificaci\u00f3n autom\u00e1tica, como o Lubrimat dos autom\u00f3biles DKW ou o Autolub dalgunhas motocicletas. Durante a combusti\u00f3n, o \u00f3leo contido no combust\u00edbel depos\u00edtase nas superficies met\u00e1licas lubrificando os elementos a medida en que pasa da c\u00e1mara de combusti\u00f3n para o c\u00e1rter.\nEstes motores frecuentemente non pos\u00faen v\u00e1lvulas propiamente ditas, te\u00f1en d\u00faas xanelas na parede da c\u00e1mara de combusti\u00f3n, para comun\u00edcala co exterior e o c\u00e1rter:\nO funcionamento ocorre conforme a seguinte secuencia:\nVantaxes,en relaci\u00f3n a un motor de 4 tempos e dimensi\u00f3ns e RPM igual.\nO motor coas mesmas dimensi\u00f3ns e RPM (rotaci\u00f3n por minuto), d\u00e1 unha maior potencia que o motor de catro tempos e o torque \u00e9 m\u00e1is uniforme.\nO baixo custo de fabricaci\u00f3n, debido a que faltan os \u00f3rganos de distribuci\u00f3n dos cilindros, substitu\u00eddos polos pist\u00f3ns, quedados coas fendas de escape e combusti\u00f3n, as\u00ed como as de carga, por iso ten menor peso e menor tama\u00f1o en volume.\nDesvantaxes, en relaci\u00f3n a un motor de 4 tempos e potencia e RPM igual.\nAl\u00e9n das bombas especiais de *exausti\u00f3n e de carga, con menor poder calor\u00edfico e maiores emisi\u00f3ns de contaminantes atmosf\u00e9ricos e poluci\u00f3n sonora, o consumo de combust\u00edbel relativamente elevado; carga calor\u00edfica considerabelmente m\u00e1is elevada que nun motor de catro tempos, de iguales dimensi\u00f3ns, menor eficiencia.\nO consumo de combust\u00edbel \u00e9 cerca de 30% a maior en motores de dous tempos comparando con motor de catro tempos."}
{"id": "90341", "revid": "23204", "url": "https://gl.wikipedia.org/wiki?curid=90341", "title": "Elena Ochoa", "text": "Elena Fern\u00e1ndez Ferreiro L\u00f3pez de Ochoa, co\u00f1ecida como Elena Ochoa, nada na Pobra de Trives o 24 de setembro de 1958, \u00e9 unha psic\u00f3loga e xornalista galega.\nTraxectoria.\nLicenciada en Psicolox\u00eda, dende 1980 ata 1999 foi profesora titular de psicopatolox\u00eda na Universidade Complutense de Madrid. Nos anos oitenta, a s\u00faa investigaci\u00f3n centrouse no alzh\u00e9imer, e para iso desprazouse \u00e1s universidades dos \u00c1nxeles, Chicago e Cambridge. En 1990 comezou a presentar o primeiro programa de informaci\u00f3n sexual da TVE, \"Hablemos de sexo\", o que lle deu unha importante sona. Traballou catro anos en televisi\u00f3n, e posteriormente e ata 1999 foi colaboradora dos xornais \"El Pa\u00eds\" e \"El Mundo\".\nEntre 1999 e 2000 foi profesora no King's College de Londres, pero nese ano abandonou a s\u00faa carreira para dedicarse \u00e1 promoci\u00f3n da arte. Fundou a editorial Ivory Press, especializada en libros de artista dirixidos a museos e coleccionistas, as\u00ed como de \u00e1lbums de fotograf\u00eda.\nVida persoal.\nCasou en 1991 co escritor espa\u00f1ol Luis Racionero, de quen se separou en 1994. En 1996 casou co arquitecto brit\u00e1nico Norman Foster, co que tivo dous fillos."}
{"id": "90344", "revid": "98629", "url": "https://gl.wikipedia.org/wiki?curid=90344", "title": "Anarquismo feminista", "text": "O anarquismo feminista ou anarcofeminismo \u00e9 unha teor\u00eda e movemento que vencella o feminismo co anarquismo. O anarcofemenismo busca o autogoberno da muller, \u00e9 dicir, a s\u00faa emancipaci\u00f3n e realizaci\u00f3n como individuo e como x\u00e9nero particular. Ven no patriarcado unha manifestaci\u00f3n do poder involuntario ou autoritarismo, por isto pensan que a liberaci\u00f3n contra o patriarcado \u00e9 unha parte esencial da eliminaci\u00f3n do Estado, posto que ambos se fundamentar\u00edan na ausencia de liberdade e nas relaci\u00f3ns sociais involuntarias.\nSegundo o anarcofeminismo, o anarquismo, ao seren unha filosof\u00eda pol\u00edtica que se op\u00f3n a todas as relaci\u00f3ns de poder forzadas ou coactivas, ser\u00eda intrinsecamente feminista, segundo expresa Susan Brown. En esencia, esta corrente ve o anarquismo como unha compo\u00f1ente necesaria do feminismo e viceversa. A s\u00faa orixinalidade reside especialmente na s\u00faa visi\u00f3n pol\u00edtica, e en non ser unha corrente dogm\u00e1tica, polo que p\u00f3dense atopar diversos planteamientos libertarios ao respecto do que \u00e9 a muller, o feminismo, a feminidade etc.\nIdeolox\u00eda.\nEixos primarios.\nAo igual que toda escola anarquista fundam\u00e9ntase nos principios de liberdade individual, asociaci\u00f3n libre e cooperaci\u00f3n voluntaria de cada persoa, sen distinci\u00f3n. As s\u00faas caracter\u00edsticas adicionais son:\nConsideran que o patriarcado \u00e9 unha das primeiras, se \u00e9 que non a primeira, manifestaci\u00f3n de xerarqu\u00eda forzada ou poder involuntario na historia humana e asemade a primeira forma de opresi\u00f3n, no dominio do sexo masculino sobre o feminino e por tanto un problema fundamental da humanidade. Argumentan que baixo este esquema pret\u00e9ndese uniformar \u00e1s mulleres baixo un modelo \u00fanico, cultivado por medio da adoutrinaci\u00f3n masiva, e que os homes tam\u00e9n son uniformizados e obrigados a reprimir as s\u00faas particularidades individuais. E sobre esta ideolox\u00eda de uniformizaci\u00f3n e dominaci\u00f3n patriarcal sust\u00e9ntase boa parte da lexitimaci\u00f3n do Estado, ao repetir os mesmos patr\u00f3ns patriarcais de dominaci\u00f3n.\nFormulaci\u00f3ns.\nOs anarcofeministas concl\u00faen que se as feministas est\u00e1n en contra do patriarcado, deber\u00edan estar tam\u00e9n en contra de toda forma de xerarqu\u00eda forzada, e, polo tanto, rexeitar a natureza autoritaria de tales instituci\u00f3ns \u00e9 unha parte integral tanto da emancipaci\u00f3n individual como da identidade feminina, polo tanto:\nA s\u00faa meta e estratexia normalmente \u00e9 influenciar dende dentro a ambos movementos, ao feminismo e ao anarquismo, algunhas prop\u00f3n asociaci\u00f3ns libres de mulleres (aut\u00f3nomas, federalistas e descentralistas ou polic\u00e9ntricas), fac\u00e9ndose cargo de que as mulleres te\u00f1en particularidades e que a partir delas encarnan a anarqu\u00eda dun xeito particular, a\u00ednda que non todas son part\u00edcipes desta idea. O feminismo anarquista cl\u00e1sico e o anarcofeminismo moderno aparecen en versi\u00f3ns individualistas e colectivistas, as primeiras con m\u00e1is adeptos en Am\u00e9rica e as segundas con m\u00e1is forza en Europa.\nHistoria.\nA\u00ednda que o anarquismo feminista estivo presente desde os inicios do movemento anarquista, a s\u00faa conceptualizaci\u00f3n moderna \"antipatriarcal\" e o termo \"anarcofeminismo\" xorden na segunda onda feminista na d\u00e9cada de 1960, da man do feminismo radical, con personaxes como Peggy Kornegger ou Cathy Levine.\nOrixes e fontes.\nInsp\u00edrase en autores e te\u00f3ricos do feminismo anarquista estadounidense de finais do s\u00e9culo XIX e comezos do s\u00e9culo XX como Emma Goldman, Voltairine de Cleyre e Lucy Parsons. Tam\u00e9n na organizaci\u00f3n anarquista e feminista da revoluci\u00f3n espa\u00f1ola, Mujeres Libres.Ambos movementos foron organizados para defender as ideas anarquistas e feministas. En Latinoam\u00e9rica, a primeira onda feminista na maior\u00eda destes pa\u00edses xurdiu nun principio de mulleres anarquistas.\nEste primeiro feminismo anarquista xorde ante as consideraci\u00f3ns dalg\u00fans anarquistas de que o patriarcado \u00e9 un problema do sistema estadista ou de clases, e que s\u00f3 desaparecer\u00eda con este. Ou tam\u00e9n porque alg\u00fans anarquistas supu\u00f1an que a muller ti\u00f1a que desenvolver un rol tradicional na familia. Ante iso as primeiras anarquistas feministas sostiveron que ambas conquistas de liberdade van da man, e que os roles haber\u00edan de ser elaborados ou escollidos voluntariamente polas mulleres. \u00c9 de resaltar que \u00e9 o anarquismo feminista o primeiro movemento que formula a soberan\u00eda do corpo en todo \u00e1mbito, ou pro-elecci\u00f3n, como expresi\u00f3n da soberan\u00eda individual.\nEstas caracter\u00edsticas do anarquismo feminista de comezos do s\u00e9culo XX, sumado ao feito de que eran abstencionistas, colocaron \u00e1s s\u00faas partidarias en contradici\u00f3n coa maior\u00eda de feministas da primeira onda, as sufraxistas, e as s\u00faas propostas dentro do feminismo quedaron nunha situaci\u00f3n de marxinaci\u00f3n que non cambiar\u00eda at\u00e9 a segunda onda feminista (segunda metade do s\u00e9culo XX), cando algunhas feministas radicais retomaron as s\u00faas formulaci\u00f3ns sobre individuo e x\u00e9nero, e ademais adoptaron o modelo organizacional de pequenos grupos de asociaci\u00f3n voluntaria, flex\u00edbeis para non descoidar o desenvolvemento persoal de cada unha, como base para constru\u00edr un movemento feminista.\nContempor\u00e1nea.\nContemporaneamente \u00e1chase influ\u00eddo polo feminismo da diferenza e polo ecofeminismo. O feminismo da diferenza considera que as persoas e os x\u00e9neros dest\u00e1canse polas s\u00faas particularidades e as s\u00faas diferenzas en igualdade, o que ten sido un concepto tradicional do humanismo anarquista. O ecofeminismo argumenta que a muller ha de darlle importancia \u00e1 rexeneraci\u00f3n da natureza e \u00e1 cultura da integraci\u00f3n harm\u00f3nica con esta, e que segundo indica Janet Biehl, fortaleza a visi\u00f3n hol\u00edstica do anarquismo (natureza autogobernada = sociedade autogobernada). No caso das anarcosocialistas adoitan inclu\u00edr o concepto de loita de clases, por\u00e9n non existe unha interpretaci\u00f3n homox\u00e9nea deste concepto. As anarcoliberais en cambio defenden m\u00e1is a igualdade de dereitos e obrigaci\u00f3ns entre homes e mulleres e am\u00f3sanse en contra de todo tipo de discriminaci\u00f3n positiva cara a elas. Ambos sectores resaltan o dereito \u00e9 necesidade das mulleres \u00e1 defensa persoal.\nGrupos e movementos contempor\u00e1neos destacados son Mulleres Creando de Bolivia, KURWA de Polonia, Radical cheerleaders en Norteam\u00e9rica e Europa, e a conferencia anual de Boston, La Rivolta!. Existen ademais grupos anarcofeministas nalgunhas cidades do mundo, a\u00ednda que de relevancia netamente local ou sectorial, por exemplo dentro do anarcosindicalismo.\nRecentemente, Wendy McElroy ten definido o ifeminismo ou feminismo individualista, que combina o feminismo co anarcocapitalismo, arg\u00fc\u00edndo que unha visi\u00f3n pro-capitalista voluntaria, anti-Estado, \u00e9 unha posici\u00f3n que implica igualdade de dereitos e obrigaci\u00f3ns, a expresi\u00f3n libre da sensualidade do corpo, e o apoderamento das mulleres. O feminismo individualista bas\u00e9ase no feminismo anarquista cl\u00e1sico dos Estados Unidos baseado no anarquismo individualista."}
{"id": "90345", "revid": "839", "url": "https://gl.wikipedia.org/wiki?curid=90345", "title": "Anarco-feminismo", "text": ""}
{"id": "90349", "revid": "56817", "url": "https://gl.wikipedia.org/wiki?curid=90349", "title": "Melga\u00e7o (hom\u00f3nimos)", "text": "Melga\u00e7o \u00e9 un top\u00f3nimo portugu\u00e9s que se pode corresponder con d\u00faas entidades:"}
{"id": "90352", "revid": "23204", "url": "https://gl.wikipedia.org/wiki?curid=90352", "title": "Melchor D\u00edaz", "text": "Melchor D\u00edaz, co\u00f1ecido como Pepito ou Diego, finado en xullo de 1952, foi un pol\u00edtico e guerrilleiro antifranquista galego.\nTraxectoria.\nMembro do PCE actuou como como enlace no seo da guerrilla antifranquista e logo da morte de Manuel Agrasar Cajaraville, Florentino Men\u00e9ndez Palacio, Ricardo Fern\u00e1ndez Carles e Vicente L\u00f3pez Novo en Loureiro (Luou) o 19 de maio de 1948, foi o encargado de reorganizar, sen \u00e9xito, a V Agrupaci\u00f3n do Ex\u00e9rcito Guerrilleiro de Galicia que pretend\u00eda actuar na provincia de Pontevedra. Jos\u00e9 Ricardo Sevil incorporouno ao Comit\u00e9 Rexional de Galicia do PCE en 1950, ocupou a secretar\u00eda de organizaci\u00f3n do Comit\u00e9 Rexional coa misi\u00f3n de reconstru\u00edr o aparato do partido en Galicia. En maio de 1951, debido \u00e1 presi\u00f3n das forzas policiais, marchou a Francia con Jos\u00e9 Ricardo Sevil. Logo da marcha de Francisco Rey Balb\u00eds a Francia, volveu a Galicia co posto de secretario xeral dos comunistas galegos. Responsable de organizaci\u00f3n e propaganda do comit\u00e9 rexional do PCE, foi detido en Vigo, onde resid\u00eda, na primavera de 1951. Levado ao cuartel xeral da Garda Civil na fronteira da Coru\u00f1a e Pontevedra, foi torturado nunha caseta pr\u00f3xima. Morreu nun enfrontamento coa Garda Civil en xullo de 1952."}
{"id": "90353", "revid": "2898", "url": "https://gl.wikipedia.org/wiki?curid=90353", "title": "CD Castell\u00f3n", "text": ""}
{"id": "90354", "revid": "98629", "url": "https://gl.wikipedia.org/wiki?curid=90354", "title": "Pedro Alca\u00f1iz", "text": "Pedro Alca\u00f1iz Mart\u00ednez, nado o 1 de agosto de 1965 en Castell\u00f3 de la Plana, \u00e9 un exfutbolista\u00a0espa\u00f1ol. Xogaba de dianteiro.\nTraxectoria.\nXogou no CD Castell\u00f3n e Valencia CF na Primeira divisi\u00f3n espa\u00f1ola. O seu posto era o de dianteiro. Alca\u00f1iz \u00e9 o tercero m\u00e1ximo realizador na historia do CD Castell\u00f3n con 65 goles e ga\u00f1ou o Trofeo Pichichi na Segunda divisi\u00f3n en 1986."}
{"id": "90364", "revid": "1131", "url": "https://gl.wikipedia.org/wiki?curid=90364", "title": "Santa Comba de Carnota", "text": ""}
{"id": "90365", "revid": "745", "url": "https://gl.wikipedia.org/wiki?curid=90365", "title": "Motor de dous tempos", "text": ""}
{"id": "90366", "revid": "56817", "url": "https://gl.wikipedia.org/wiki?curid=90366", "title": "Biela", "text": "Unha biela \u00e9 toda a peza dunha m\u00e1quina que serve para transmitir ou transformar o movemento rectil\u00edneo alternativo en circular continuo. Un exemplo de biela no interior dun motor de autom\u00f3bil \u00e9 a peza que une o \u00e9mbolo (pist\u00f3n) \u00e1 cambota.\nA cabeza (a parte m\u00e1is larga) \u00e9 apertada \u00e1 cambota por medio de parafusos e a extremidade oposta \u00e9 trancada pola cavilla do \u00e9mbolo, no interior da s\u00faa \"saia\". Mentres esta extremidade se despraza para arriba e para baixo (solidaria co movemento do pist\u00f3n), a cabeza describe un movemento circular. Non ten, por tanto, ning\u00fan mecanismo de atenuaci\u00f3n do movemento do pist\u00f3n no momento da explosi\u00f3n ou combusti\u00f3n, polo que o movemento brusco ser\u00eda transmitido directamente da cambota para o eixe con esta, \u00e1 s\u00faa vez, sufrindo as consecuencias da explosi\u00f3n - vibraci\u00f3ns. Esta funci\u00f3n \u00e9 asegurada polos moentes de apoio da cambota e polo volante do motor.\nAlgunhas bielas dispo\u00f1en dunha cabeza con conexi\u00f3n oblicua, facilitando o acceso durante a montaxe e desmontaxe do motor."}
{"id": "90367", "revid": "745", "url": "https://gl.wikipedia.org/wiki?curid=90367", "title": "\u00c9mbolo", "text": ""}
{"id": "90368", "revid": "27155", "url": "https://gl.wikipedia.org/wiki?curid=90368", "title": "V\u00e1lvula", "text": "Unha v\u00e1lvula \u00e9 un dispositivo de control dun fluxo; pode ter significados distintos en varios campos do co\u00f1ecemento:"}
{"id": "90369", "revid": "745", "url": "https://gl.wikipedia.org/wiki?curid=90369", "title": "Motor de explosi\u00f3n", "text": ""}
{"id": "90372", "revid": "134530", "url": "https://gl.wikipedia.org/wiki?curid=90372", "title": "Turbina a gas", "text": " \nUnha turbina a gas \u00e9 un tipo de motor de combusti\u00f3n interna rotativo que transforma a enerx\u00eda qu\u00edmica dun combust\u00edbel (l\u00edquido ou gas) en enerx\u00eda mec\u00e1nica facendo xirar un eixo.\nA turbina consta de tres partes tres equipamentos: compresor, c\u00e1mara de combusti\u00f3n e turbina propiamente dita. Esta configuraci\u00f3n forma un ciclo termodin\u00e1mico a gas, cuxo modelo ideal denom\u00ednase Ciclo Brayton, concibido por George Brayton en 1870.\nEste conxunto opera nun ciclo aberto, ou sexa, o flu\u00eddo de traballo (ar) \u00e9 admitido na presi\u00f3n atmosf\u00e9rica e os gases de escape, tras pasaren pola turbina, son descargados de volta na atmosfera sen que retornen \u00e1 admisi\u00f3n.\nA denominaci\u00f3n turbina a gas pode ser erroneamente asociada ao combust\u00edbel utilizado. A palabra gas non se refire \u00e1 queima de gases combust\u00edbeis, mais, si ao flu\u00eddo de traballo da turbina, que \u00e9 neste caso a mestura de gases resultante da combusti\u00f3n. O combust\u00edbel en si pode ser gasoso, como gas natural, gas liquefeito de petr\u00f3leo (GLP), gas de s\u00edntese ou l\u00edquido, como queroseno, \u00f3leo di\u00e9sel e at\u00e9 mesmo \u00f3leos m\u00e1is pesados.\nCiclo Brayton.\nO ciclo Brayton \u00e9 un ciclo ideal, unha aproximaci\u00f3n dos procesos t\u00e9rmicos que ocorren nas turbinas a gas, describindo variaci\u00f3ns de estado (presi\u00f3n e temperatura) dos gases. O concepto \u00e9 utilizado como base did\u00e1ctica e para an\u00e1lise dos ciclos reais, que se desv\u00edan do modelo ideal, debido a limitaci\u00f3ns tecnol\u00f3xicas e fen\u00f3menos de irreversibilidade, como o atrito.\nO ciclo se constit\u00fae de catro etapas. Primeiramente, o ar en condici\u00f3n ambiente pasa polo compresor, onde ocorre compresi\u00f3n adiab\u00e1tica e isentr\u00f3pica, con aumento de temperatura e consecuente aumento de entalp\u00eda. Comprimido, o ar \u00e9 dirixido \u00e1s c\u00e1maras, onde se mest\u00fara co combust\u00edbel posibilitando a queima e quecemento, \u00e1 presi\u00f3n constante. Ao sa\u00edr da c\u00e1mara de combusti\u00f3n, os gases, \u00e1 alta presi\u00f3n e temperatura, se expanden conforme pasan pola turbina, idealmente sen variaci\u00f3n de entrop\u00eda. Na medida en que o flu\u00eddo exerce traballo sobre as palletas, red\u00facense a presi\u00f3n e temperatura dos gases, xer\u00e1ndose potencia mec\u00e1nica. A potencia extra\u00edda a trav\u00e9s do eixe da turbina \u00e9 usada para accionar o compresor e eventualmente para accionar outra m\u00e1quina. A cuarta etapa non ocorre fisicamente, se tratando dun ciclo termodin\u00e1mico aberto. Conceptualmente, esta etapa representa a transferencia de calor do flu\u00eddo para o ambiente.\nDesta forma, mesmo se tratando dun ciclo aberto, parte da enerx\u00eda proveniente da combusti\u00f3n \u00e9 rexeitada so a forma de calor, contido nos gases quentes de escape. O rexeitamento de calor \u00e9 un l\u00edmite f\u00edsico, intr\u00ednseco ao funcionamento de ciclos termodin\u00e1micos, mesmo nos casos ideais, como define a segunda lei da termodin\u00e1mica.\nA perda de ciclo ideal pode ser cuantificada pola potencia proveniente do combust\u00edbel, descont\u00e1ndose a potencia de accionamento do compresor e a potencia l\u00edquida. As\u00ed, dimin\u00faese a perda a medida que se reduce a temperatura de escape e se eleva a temperatura de entrada da turbina, o que fai da resistencia, a altas temperaturas, das partes da turbina un punto extremamente cr\u00edtico na tecnolox\u00eda de construci\u00f3n destes equipamentos."}
{"id": "90373", "revid": "1131", "url": "https://gl.wikipedia.org/wiki?curid=90373", "title": "Cr\u00f3nica troiana", "text": "A Cr\u00f3nica troiana \u00e9 unha obra literaria medieval escrita en galego-portugu\u00e9s. Enc\u00e1drase dentro do ciclo troiano, un dos ciclos narrativos con m\u00e1is \u00e9xito na literatura medieval. A s\u00faa fonte orixinaria ser\u00eda o \"Roman de Troie\", escrito en franc\u00e9s por Beno\u00eet de Sainte-Maure. A s\u00faa versi\u00f3n galega cons\u00e9rvase nun manuscrito de 1373, obra de Fern\u00e1n Mart\u00eds, capel\u00e1n de Fern\u00e1n P\u00e9rez de Andrade, O Boo.\nFonte.\nO ciclo de Roma ou de Troia, tam\u00e9n denominado cl\u00e1sico, constitu\u00edu na Idade Media un dos ciclos narrativos m\u00e1is exitosos da literatura europea. En 1160, Beno\u00eet de Sainte-Maure escribe o seu \"Roman de Troie\", inspirado nuns textos ap\u00f3crifos supostamente contempor\u00e1neos \u00e1 guerra de Troia. Estes ser\u00edan a \"Historia da destruci\u00f3n de Troia\", de Dares o Frixio, e a \"Ephemeris belli Trojani\", de Dictis de Creta. A obra de Beno\u00eet de Sainte-Maure tivo un enorme \u00e9xito na \u00e9poca e apareceron numerosas versi\u00f3ns nas distintas linguas europeas. En galego-portugu\u00e9s cons\u00e9rvase a \"Cr\u00f3nica troiana\" e a \"Historia troiana\".\nA \"Cr\u00f3nica troiana\".\nTr\u00e1tase do ms 10233 da Biblioteca Nacional de Madrid. O c\u00f3dice componse de 185 follas de pergami\u00f1o escritas a unha \u00fanica columna. A letra \u00e9 francesa e ser\u00eda obra de varios copistas. Na folla 100 ind\u00edcase que a copia foi rematada o 20 de xaneiro de 1373, por man de Fern\u00e1n Mart\u00eds, que realiza o traballo por mandado de Fern\u00e1n P\u00e9rez de Andrade, se\u00f1or de Pontedeume e Betanzos:\nPolo estilo da escritura ded\u00facese que as cen primeiras follas son obra de Fern\u00e1n Mart\u00eds, as\u00ed como as que van desde a 119 \u00e1 128. O resto ser\u00eda obra de copistas que traballaban no escritorio de Fern\u00e1n Mart\u00eds, localizado en Pontedeume ou Betanzos.\nEsta versi\u00f3n partir\u00eda dunha versi\u00f3n en castel\u00e1n do \"Roman de Troie\". Por\u00e9n, \u00e9 moi pos\u00edbel que esta mesma versi\u00f3n castel\u00e1 tivese como fonte orixinaria unha versi\u00f3n galega anterior."}
{"id": "90374", "revid": "745", "url": "https://gl.wikipedia.org/wiki?curid=90374", "title": "Turbina de gas", "text": ""}
{"id": "90376", "revid": "5312", "url": "https://gl.wikipedia.org/wiki?curid=90376", "title": "Motor Wankel", "text": "O motor Wankel \u00e9 un tipo de motor de explosi\u00f3n, inventado por Felix Wankel, que utiliza rotores en forma de tri\u00e1ngulo en vez dos pist\u00f3ns dos motores convencionais.\nHistoria.\n\"\"A idea dos pist\u00f3ns rotativos revolucionou o mundo\", afirmaba en 1955 a publicidade da firma alem\u00e1 NSU, unha das que adquiriran a patente do motor rotativo idealizado e realizado por Felix Wankel. \"Neste tipo de motor, os pist\u00f3ns e as bielas non funcionan violentamente como nos motores convencionais. Non existe neste motor, tam\u00e9n, a \u00e1rbore de manivela. Por esta raz\u00f3n, o novo motor funciona con tanta suavidade sendo, ao mesmo tempo, moi robusto\"\". Era a primeira vez que o motor de explosi\u00f3n convencional ti\u00f1a un rival aparentemente capaz de quebrar a s\u00faa hexemon\u00eda.\nMais as cousas non ser\u00edan tan simples como pensaban alg\u00fans. Tras a primeira euforia, veu a resaca e a maior\u00eda das marcas interesadas no motor rotativo acabaran por recuar e abandonar o seu desenvolvemento. O concepto esencial era e \u00e9 simple na s\u00faa formulaci\u00f3n, mais dif\u00edcil na s\u00faa aplicaci\u00f3n. Tr\u00e1tase dun motor compacto que precisa de moitas menos pezas que un convencional, mais a s\u00faa fabricaci\u00f3n resulta ser m\u00e1is cara e non cumpre tan facilmente coas normas, cada vez m\u00e1is esixentes, sobre o consumo e a poluci\u00f3n.\nA pesar das s\u00faas indiscut\u00edbeis calidades de eficacia mec\u00e1nica, baixo nivel de vibraci\u00f3ns e ru\u00eddo e utilizaci\u00f3n de pouco espazo para o motor, o motor a\u00ednda non conseguiu destronar o de pist\u00f3ns (Ciclo de Otto) de movemento alternativo, con longos anos de uso e un not\u00e1bel grao de perfeccionamento t\u00e9cnico e, consecuentemente, econ\u00f3mico.\nFuncionamento.\nEse motor consiste esencialmente nunha c\u00e1mara cuxo formato interno se aproxima da forma dun oito. Dentro dela, un rotor m\u00e1is ou menos triangular - o pist\u00f3n do motor - xira excentricamente con relaci\u00f3n ao eixe principal, que equivale \u00e1 cambota dos motores a pist\u00f3ns. As formas destes dous elementos son tales que mentres os cantos do pist\u00f3n est\u00e1n sempre equidistantes das paredes da c\u00e1mara - e moi pr\u00f3ximos a elas, formando un feche - eles sucesivamente aumentan e dimin\u00faen o espazo entre os lados convexos do tri\u00e1ngulo - o rotor - e as paredes da c\u00e1mara.\nAs\u00ed, se unha mestura for inxectada nunha das c\u00e1maras, cando est\u00e1 aumentando de tama\u00f1o, ser\u00e1 comprimida na reduci\u00f3n subsecuente de volume, mentres o rotor, ou pist\u00f3n, xira. Deste xeito, o ciclo cl\u00e1sico de \"catro tempos\" - admisi\u00f3n, compresi\u00f3n, explosi\u00f3n e exhausti\u00f3n - \u00e9 producido e, al\u00e9n diso, as tres faces do rotor est\u00e1n en tres fases distintas do ciclo, ao mesmo tempo.\nVantaxes.\nAs vantaxes do motor Wankel sobre os motores a pist\u00f3n convencional son moitas. En primeiro lugar, non existen vibraci\u00f3ns debido ao feito de que s\u00f3 hai un movemento rotativo, iso significa a\u00ednda menor desgaste e vida m\u00e1is longa. O motor Wankel non ten nada de complicado, polo contrario, ten poucos compo\u00f1entes e \u00e9 ben menor. Al\u00e9n diso el xera m\u00e1is potencia e m\u00e1is torque que un motor \"convencional\" da mesma cilindrada. Iso porque cada lado do seu rotor enc\u00f3ntrase nunha fase do ciclo, xerando m\u00e1is explosi\u00f3ns ao redor do eixe cambota do que un motor a pist\u00f3n.\nA Mazda actualmente conta cunha nova xeraci\u00f3n de motores rotativos, chamada Wankel Renesis pola marca, que presentan un consumo moi semellante a coches concorrentes. Debido ao seu principio de funcionamento, en que non existen mudanzas bruscas de compo\u00f1entes (alteraci\u00f3n no sentido de movemento dos pist\u00f3ns), as vibraci\u00f3ns producidas polo motor son ben menores, as\u00ed como o nivel de ru\u00eddo. Outro aspecto importante, fica por conta do torque, que \u00e9 facilitado de forma m\u00e1is homox\u00e9nea e constante. Como se non bastase, son moito m\u00e1is compactos e leves, posibilitando cofres de motor tam\u00e9n menores, centro de gravidade do coche m\u00e1is baixo, frontes menores e con mellor aerodin\u00e1mica (coches con motor dianteiro).\nDesvantaxes.\nEntre as s\u00faas desvantaxes incl\u00faense unha curva de potencia non moi el\u00e1stica e os problemas en manter un feche ideal entre os cantos do rotor e as paredes da c\u00e1mara de combusti\u00f3n debido \u00e1 dilataci\u00f3n t\u00e9rmica, o que causa algunhas dificultades debido ao rigor das especificaci\u00f3ns do proxecto e \u00e1s tolerancias m\u00ednimas na produci\u00f3n.\nAl\u00e9n diso o motor Wankel quece moito m\u00e1is que o motor a pist\u00f3ns, debido \u00e1s altas rotaci\u00f3ns, traballando sempre no \"l\u00edmite\", por as\u00ed dicir. Outra desvantaxe \u00e9 a alta taxa de emisi\u00f3n de gases contaminantes.\nEn 1996 foi patentado o motor Quasiturbine, unha evoluci\u00f3n do motor Wankel. Foi desenvolvido por un equipo formado pola familia canadense \"Saint-Hilaire\", dirixida polo f\u00edsico Dr. \"Gilles Saint-Hilaire\". No Quasiturbine, varias das desvantaxes do motor Wankel foron eliminadas."}
{"id": "90377", "revid": "1131", "url": "https://gl.wikipedia.org/wiki?curid=90377", "title": "Historia troiana", "text": "A Historia troiana \u00e9 unha obra literaria narrativa, escrita na Idade Media. Est\u00e1 escrita en dous c\u00f3digos diferenciados, un que se pode identificar como galego-portugu\u00e9s e outro que \u00e9 castel\u00e1n. Xenericamente, enc\u00e1drase no que se co\u00f1ece como Ciclo troiano, pois fai referencia \u00e1 historia cl\u00e1sica e \u00e1s lendas da cidade de Troia. Cons\u00e9rvase nun manuscrito da Biblioteca Men\u00e9ndez Pelayo de Santander.\nManuscrito.\nEst\u00e1 composto por 220 folios, 140 escritos en castel\u00e1n e 80 en galego-portugu\u00e9s, a\u00ednda que Ram\u00f3n Lorenzo afirma que o manuscrito debeu de constar de m\u00e1is de 350 folios. Con todo, a parte en galego-portugu\u00e9s \u00e9 m\u00e1is extensa, ao conter m\u00e1is li\u00f1as de texto. A letra \u00e9 da segunda metade do s\u00e9culo XIV e a parte castel\u00e1 ser\u00eda anterior. \u00c9 pos\u00edbel que existise unha versi\u00f3n castel\u00e1 enormemente mutilada, que algu\u00e9n completou en galego-portugu\u00e9s.\nDistribuci\u00f3n tem\u00e1tica.\nA obra ten como fonte orixinaria o Roman de Troie de Beno\u00eet de Sainte-Maure e na parte galega incl\u00fae episodios da General Estoria. "}
{"id": "90378", "revid": "1093", "url": "https://gl.wikipedia.org/wiki?curid=90378", "title": "Historia Troiana", "text": ""}
{"id": "90382", "revid": "55340", "url": "https://gl.wikipedia.org/wiki?curid=90382", "title": "Castillo Moncada", "text": "O Castillo Moncada foi un barco espa\u00f1ol afundido nas Illas Farall\u00f3ns o 11 de marzo de 1945.\nDescrici\u00f3n do barco.\nO barco con matr\u00edcula de C\u00e1diz, ti\u00f1a casco de aceiro e ferro de 77,72 metros de eslora, 11,67 de manga e 5,18 de puntal.\nSinistro.\nNo momento do seu naufraxio contaba cunha tripulaci\u00f3n de 32 homes. Sa\u00edra de Avil\u00e9s rumbo Barcelona e transportaba carb\u00f3n e ferro. O 11 de marzo de 1945, debido \u00e1 n\u00e9boa, vense obrigados a alterar o rumbo. Por\u00e9n, \u00e1s dez e cuarto da noite embican contra o illote A Baixa das Illas Farall\u00f3ns de San Cibrao. Tras o frustado intento de remolque do vapor \"Cabo Tori\u00f1ana\", o Castillo Moncada consegue sa\u00edr da varada dando m\u00e1quina atr\u00e1s, a\u00ednda que coa arrancada embica contra outro farall\u00f3n. Nese momento abriu unha v\u00eda de auga e afundiu.\nToda a s\u00faa tripulaci\u00f3n puido ser rescatada e o 13 de abril dese mesmo ano o barco foi reflotado. O Castillo Moncada volveu navegar at\u00e9 que en 1951 foi dado de baixa por mor dos danos sufridos neste naufraxio."}
{"id": "90383", "revid": "55340", "url": "https://gl.wikipedia.org/wiki?curid=90383", "title": "Maryfran", "text": "O Maryfran era un barco pesqueiro da Coru\u00f1a afundido o 20 de setembro de 1957 nas illas Farall\u00f3ns de San Cibrao.\nAccidente.\nO barco, de 54 toneladas, dirix\u00edase de Ribadeo \u00e1 Estaca de Bares, e viuse obrigado a minorar a velocidade por mor da n\u00e9boa. Embicou nas illas Farall\u00f3ns \u00e1s seis e media da tarde. Afundiu debido \u00e1s numerosas v\u00edas de auga producidas no choque. Os seus 11 tripulantes puideron ser rescatados pola embarcaci\u00f3n de Celeiro \"La Graciosa\" pouco antes do seu afundimento. "}
{"id": "90385", "revid": "88215", "url": "https://gl.wikipedia.org/wiki?curid=90385", "title": "Carebeka VIII", "text": "O Carebeka VIII foi un cargueiro holand\u00e9s afundido o 23 de decembro de 1982 a unha milla do porto de San Cibrao, ao embicar nas Illas Farall\u00f3ns. Constru\u00eddo en 1976, med\u00eda 81 metros de eslora, 14 de manga e rexistraba 3000 TRB.\nSinistro.\nSa\u00edra da Coru\u00f1a o 20 de decembro de 1982 rumbo San Cibrao, onde \u00eda cargar 3000 toneladas de aluminio. Ao aproximarse a este porto, os pr\u00e1cticos inf\u00f3rmano que para entrar te\u00f1en que agardar a sa\u00edda do \"Xove\". Foron precisamente os tripulantes do Xove os primeiros en advertir o perigo, xa que v\u00edan como o Carebeka VIII manobraba directamente cara as Illas Farall\u00f3ns.\n\u00c1s 4 da ma\u00f1\u00e1 encalla nestas illas e unha hora despois part\u00eda pola metade. Dez dos seus tripulantes puideron ser rescatados polo helic\u00f3ptero do SAR. O capit\u00e1n non puido ser rescatado ante a s\u00faa negativa de abandonar o barco. Tras varios d\u00edas sen abandonar a s\u00faa posici\u00f3n, desapareceu o seu corpo.\nAs causas deste estra\u00f1o sinistro non foron nunca esclarecidas, xa que o capit\u00e1n do Carebeka VIII co\u00f1ec\u00eda ben a zona."}
{"id": "90392", "revid": "55340", "url": "https://gl.wikipedia.org/wiki?curid=90392", "title": "Mar\u00eda del Carmen F", "text": "O Mar\u00eda del Carmen F foi un barco a vapor galego afundido nas illas Farall\u00f3ns o 12 de marzo de 1931.\nDescrici\u00f3n do barco.\nO Mar\u00eda del Carmen F fora constru\u00eddo pouco antes en Zumaia, coa matr\u00edcula 4\u00aa-FE-4-628. O vapor estaba destinado a lancha de pasaxe entre Ferrol e Mani\u00f1os.\nSinistro.\nNo momento do seu naufraxio \u00edan catro tripulantes a bordo, que foran recollelo ao estaleiro de Zumaia con destino Ferrol. Tras facer escala en Santander e Xix\u00f3n, puxo rumbo \u00e1s costas galegas. Ao aproximarse \u00e1s illas Farall\u00f3ns tocou nos seus baixos. Tres dos seus tripulantes puideron ser rescatados por catro embarcaci\u00f3ns que sa\u00edran do porto de San Cibrao ao escoitar as chamadas de auxilio. O corpo do patr\u00f3n apareceu na praia de San Cibrao o 31 de marzo."}
{"id": "90401", "revid": "1093", "url": "https://gl.wikipedia.org/wiki?curid=90401", "title": "Mar da Noruega", "text": ""}
{"id": "90406", "revid": "1093", "url": "https://gl.wikipedia.org/wiki?curid=90406", "title": "Buenavista, Bohol", "text": ""}
{"id": "90411", "revid": "1093", "url": "https://gl.wikipedia.org/wiki?curid=90411", "title": "Kingman Reef", "text": ""}
{"id": "90412", "revid": "1093", "url": "https://gl.wikipedia.org/wiki?curid=90412", "title": "Johnston Atoll", "text": ""}
{"id": "90425", "revid": "26938", "url": "https://gl.wikipedia.org/wiki?curid=90425", "title": "Illa Herbosa (hom\u00f3nimos)", "text": "Co nome de Illa Herbosa podemos referirnos \u00e1:"}
{"id": "90429", "revid": "1173642", "url": "https://gl.wikipedia.org/wiki?curid=90429", "title": "Trisquel", "text": ""}
{"id": "90434", "revid": "56817", "url": "https://gl.wikipedia.org/wiki?curid=90434", "title": "Illa de Santa Catalina", "text": "Co nome de Illa de Santa Catalina, podemos referirnos a:"}
{"id": "90445", "revid": "1093", "url": "https://gl.wikipedia.org/wiki?curid=90445", "title": "Illa das Flores (Azores)", "text": ""}
{"id": "90456", "revid": "23204", "url": "https://gl.wikipedia.org/wiki?curid=90456", "title": "Ciclo Brayton", "text": "O Ciclo Brayton ou ciclo de Brayton \u00e9 un ciclo termodin\u00e1mico que describe os procesos nun motor que consta dun compresor, unha c\u00e1mara de combusti\u00f3n e un expansor, \u00e9 chamado as\u00ed en honor do enxe\u00f1eiro americano George Brayton (1830\u20131892).\nCiclo Brayton Ideal.\nO ciclo Brayton \u00e9 un ciclo ideal, utilizado hoxe en d\u00eda para unha aproximaci\u00f3n dos procesos t\u00e9rmicos que ocorren nas turbinas a gas, describindo variaci\u00f3ns de estado (presi\u00f3n e temperatura) dos gases. O concepto \u00e9 utilizado como base did\u00e1ctica e para an\u00e1lise dos ciclos reais, que se desv\u00edan do modelo ideal, debido a limitaci\u00f3ns tecnol\u00f3xicas e fen\u00f3menos de irreversibilidade, como o atrito.\nO ciclo se constit\u00fae de catro etapas. Primeiramente, o ar en condici\u00f3n ambiente pasa polo compresor, onde ocorre unha compresi\u00f3n adiab\u00e1tica e isentr\u00f3pica, con aumento de temperatura e consecuente aumento de entalp\u00eda. Comprimido, o ar \u00e9 dirixido \u00e1s c\u00e1maras, onde se mestura co combust\u00edbel posibilitando a queima e quecemento, \u00e1 presi\u00f3n constante. Ao sa\u00edr da c\u00e1mara de combusti\u00f3n, os gases, \u00e1 alta presi\u00f3n e temperatura, se expanden conforme pasan pola turbina, idealmente sen variaci\u00f3n de entrop\u00eda. Na medida en que o flu\u00eddo exerce traballo sobre as palletas, red\u00facense a presi\u00f3n e temperatura dos gases, xer\u00e1ndose potencia mec\u00e1nica. A potencia extra\u00edda a trav\u00e9s do eixe da turbina \u00e9 usada para accionar o compresor e eventualmente para accionar outra m\u00e1quina. A cuarta etapa non ocorre fisicamente, se tratando dun ciclo termodin\u00e1mico aberto. Conceptualmente, esta etapa representa a transferencia de calor do flu\u00eddo para o ambiente.\nDesta forma, mesmo se tratando dun ciclo aberto, parte da enerx\u00eda proveniente da combusti\u00f3n \u00e9 rexeitada so a forma de calor, contido nos gases quentes de escape. O rexeitamento de calor \u00e9 un l\u00edmite f\u00edsico, intr\u00ednseco ao funcionamento de ciclos termodin\u00e1micos, mesmo nos casos ideais, como define a Segunda Lei da Termodin\u00e1mica.\nA perda de ciclo ideal pode ser cuantificada pola potencia proveniente do combust\u00edbel, descont\u00e1ndose a potencia de accionamento do compresor e a potencia l\u00edquida. As\u00ed, dimin\u00faese a perda a medida que se reduce a temperatura de escape e se eleva a temperatura de entrada da turbina, o que fai da resistencia, a altas temperaturas, das partes da turbina un punto extremamente cr\u00edtico na tecnolox\u00eda de construci\u00f3n destes equipamentos."}
{"id": "90458", "revid": "56817", "url": "https://gl.wikipedia.org/wiki?curid=90458", "title": "Ciclo termodin\u00e1mico", "text": "Denom\u00ednase ciclo termodin\u00e1mico a calquera serie de procesos termodin\u00e1micos tales que, ao transcurso de todos eles, o sistema regrese ao seu estado inicial; \u00e9 dicir, que a variaci\u00f3n das magnitudes termodin\u00e1micas propias do sistema sexa nula.\nNo entanto, \u00e1s variables como a calor ou o traballo non \u00e9 aplicable o anteriormente dito xa que estas non son funci\u00f3ns de estado do sistema, sen\u00f3n transferencias de enerx\u00eda entre este e a s\u00faa contorna. Un feito caracter\u00edstico dos ciclos termodin\u00e1micos \u00e9 que a primeira lei da termodin\u00e1mica dita que: a suma de calor e traballo recibidos polo sistema debe de ser igual \u00e1 suma de calor e traballo realizados polo sistema.\nRepresentaci\u00f3n dun sistema termodin\u00e1mico nun diagrama P-V.\nRepresentado nun diagrama P-V (presi\u00f3n-volume espec\u00edfico), un ciclo termodin\u00e1mico adopta a forma dunha curva pechada. Neste diagrama o volume dun sistema \u00e9 representado en abscisas e a presi\u00f3n en ordenadas de forma que como\ntense que o traballo por cambio de volume (ou en xeral, se non se usa unha roda de paletas ou procedemento similar) \u00e9 igual \u00e1 area descrita entre a li\u00f1a que representa o proceso e o eixo de abscisas.\nO sentido de avance da curva, indicado polas puntas de frecha, ind\u00edcanos se o incremento de volume \u00e9 positivo (cara \u00e1 dereita) ou negativo (cara \u00e1 esquerda) e, como consecuencia, se o traballo \u00e9 positivo ou negativo, respectivamente.\nPolo tanto, p\u00f3dese conclu\u00edr que a \u00e1rea encerrada pola curva que representa un ciclo termodin\u00e1mico neste diagrama, indica o traballo total \"realizado\" (nun ciclo completo) polo sistema, se este avanza en sentido horario ou, pola contra, o traballo total \"exercido\" sobre o sistema se o fai en sentido antihorario.\nUsos pr\u00e1cticos dos sistemas termodin\u00e1micos.\nObtenci\u00f3n de traballo.\nA obtenci\u00f3n de traballo a partir de d\u00faas fontes t\u00e9rmicas a distinta temperatura empr\u00e9gase para producir movemento, por exemplo nos motores ou nos alternadores empregados na xeraci\u00f3n de enerx\u00eda el\u00e9ctrica. O rendemento \u00e9 o principal par\u00e1metro que caracteriza a un ciclo termodin\u00e1mico, e def\u00ednese como o traballo obtido dividido pola calor gastada no proceso, nun mesmo tempo de ciclo completo se o proceso \u00e9 continuo.\nformula_2\nEste par\u00e1metro \u00e9 diferente segundo os m\u00faltiples tipos de ciclos termodin\u00e1micos que existen, pero est\u00e1 limitado polo factor ou rendemento do Ciclo de Carnot.\nAchegue de traballo.\nUn ciclo termodin\u00e1mico inverso busca o contrario que o ciclo termodin\u00e1mico de obtenci\u00f3n de traballo. Ap\u00f3rtase traballo externo ao ciclo para conseguir que a transferencia de calor se produza da fonte m\u00e1is fr\u00eda \u00e1 m\u00e1is quente, ao rev\u00e9s de como suceder\u00eda naturalmente. Esta disposici\u00f3n \u00fasase nas m\u00e1quinas de ar condicionado e en refrixeraci\u00f3n."}
{"id": "90460", "revid": "2269", "url": "https://gl.wikipedia.org/wiki?curid=90460", "title": "Deutsches Kaiserreich", "text": ""}
{"id": "90461", "revid": "2269", "url": "https://gl.wikipedia.org/wiki?curid=90461", "title": "Segundo Reich", "text": ""}
{"id": "90462", "revid": "2269", "url": "https://gl.wikipedia.org/wiki?curid=90462", "title": "Alema\u00f1a Guillermina", "text": ""}
{"id": "90463", "revid": "2269", "url": "https://gl.wikipedia.org/wiki?curid=90463", "title": "II Imperio Alem\u00e1n", "text": ""}
{"id": "90464", "revid": "89787", "url": "https://gl.wikipedia.org/wiki?curid=90464", "title": "Roque Dalton", "text": "Roque Dalton Garc\u00eda, nado en San Salvador o 14 de maio de 1935 e finado na mesma cidade o 10 de maio de 1975, foi un poeta e revolucionario do Salvador.\nTraxectoria.\nFillo do inmigrante estadounidense Winnall Dalton e da enfermeira salvadore\u00f1a Mar\u00eda Josefa Garc\u00eda, Roque Dalton educouse cos xesu\u00edtas no Colexio Externado de San Jos\u00e9.\n\u00c9 o creador da peza po\u00e9tica \"Poema de amor\", onde narra en forma amena a historia dos salvadore\u00f1os.\nFoi asasinado polos seus compa\u00f1eiros do Ex\u00e9rcito Revolucionario do Pobo (ERP), a guerrilla \u00e1 que pertenc\u00eda nese momento, xunto a Armando Arteaga, \"Pancho\", baixo a acusaci\u00f3n de ser axente da Central de Intelixencia dos Estados Unidos. Tam\u00e9n o acusaron de traballar para a intelixencia cubana. As acusaci\u00f3ns foron desmentidas despois."}
{"id": "90465", "revid": "98629", "url": "https://gl.wikipedia.org/wiki?curid=90465", "title": "Jules Bonnot", "text": "Jules Joseph Bonnot, nado en Pont-de-Roide o 14 de outubro de 1876 e finado en Par\u00eds o 27 de abril de 1912, foi un anarquista franc\u00e9s. Foi o l\u00edder da \"Banda de Bonnot\", un grupo ilegalista que multiplicou os atracos e as mortes entre 1911 e 1912.\nTraxectoria.\nA s\u00faa nai morreu o 23 de xaneiro do 1887 en Besan\u00e7on cando el s\u00f3 ti\u00f1a dez anos. O seu irm\u00e1n suicidouse aforc\u00e1ndose no 1903 por mor dun desengano amoroso. O pai de Jules, obreiro fundidor, analfabeto, tivo que facer fronte s\u00f3 \u00e1 educaci\u00f3n do seu fillo. Dado que os seus estudos non \u00edan ben, abandonou a escola de s\u00fapeto.\nCon catorce anos comezou a traballar de aprendiz. Non estaba moi motivado no seu penoso traballo e rifa cos seus sucesivos patr\u00f3ns. No 1891, con quince anos, Bonnot foi condenado por primeira vez por pescar con artes prohibidas. En 1895 foino de novo por mor dunha liorta nun baile. Casou logo do seu servizo militar no 1901 con Sof\u00eda, unha moza costureira coa que emigrou a Xenebra.\nMilitancia anarquista.\nNaquela \u00e9poca foi cando Bonnot comeza a militar no anarquismo. Foi botado dos ferrocarr\u00eds de Bellegarde debido \u00e1 s\u00faa militancia pol\u00edtica, e ningu\u00e9n m\u00e1is aceptou contratalo. Decidiu ent\u00f3n ir a Su\u00edza. Atopou un posto de mec\u00e1nico en Xenebra e a s\u00faa muller ficou embarazada. Mais o neno, \u00c9milie, morreu alg\u00fans d\u00edas despois do parto. Bonnot dedicouse de seguido ao anarquismo e adquiriu reputaci\u00f3n de axitador, motivo polo cal foi botado de Su\u00edza.\nAs s\u00faas dotes de mec\u00e1nico permit\u00edronlle atopar axi\u00f1a emprego na casa dun gran fabricante de autom\u00f3biles de Li\u00f3n. En febreiro do 1904 a s\u00faa muller deu a luz un segundo neno. As convicci\u00f3ns pol\u00edticas de Bonnot mant\u00ed\u00f1anse vivas, denunciando as inxustizas e participando nas folgas, co que se atrae a ira dos patr\u00f3ns. Decide ent\u00f3n deixar Li\u00f3n para ir a Saint-\u00c9tienne.\nAl\u00ed exerceu de mec\u00e1nico nunha empresa reco\u00f1ecida. Viviu coa s\u00faa familia na casa do secretario do seu sindicato, Besson, que se fixo amante da s\u00faa muller. Para escapar da c\u00f3lera de Bonnot, Besson foi a Su\u00edza con Sof\u00eda e o neno. A s\u00faa fuxida f\u00edxolle perder o emprego, convert\u00e9ndose, como moitos outros naquel tempo, nun parado desamparado. Entre 1906 e 1907 abriu dous talleres de mec\u00e1nica en Li\u00f3n, cometendo alg\u00fans roubos con Platano, o seu brazo dereito. No 1910 foi a Londres e conseguiu emprego como condutor de Arthur Conan Doyle, o creador de Sherlock Holmes, grazas \u00e1 s\u00faa destreza como chofer, que lle foi m\u00e1is que \u00fatil na s\u00faa aventura ilegalista.\nOs inicios da banda.\nA finais do 1910, Bonnot regresou a Li\u00f3n e utilizou o autom\u00f3bil como t\u00e9cnica criminal, unha innovaci\u00f3n para o tempo. A polic\u00eda busc\u00e1bao, polo que deixou precipitadamente Li\u00f3n con \"Platano\". No cami\u00f1o, matou o seu compa\u00f1eiro en circunstancias pouco claras: segundo a versi\u00f3n que lles deu \u00f3s seus futuros c\u00f3mplices, Platano fer\u00edrase gravemente co seu rev\u00f3lver por accidente, e el remat\u00e1rao para evitarlle sufrir. Como anota Alphonse Boudard, Bonnot non pod\u00eda dar outra versi\u00f3n, xa que Platano era o seu aval ante os anarquistas parisienses. Bonnot recuperou unha forte suma de di\u00f1eiro que Platano levaba enriba, polo que a hip\u00f3tese dun homicidio intencionado non pode ser descartada.\nRematando novembro do 1911, Bonnot atopou apoio no xornal \"l'Anarchie\", dirixido por Victor Serge. Varios simpatizantes anarquistas remataron convert\u00e9ndose nos seus c\u00f3mplices, coma os dous principais, Octave Garnier e Raymond Callemin chamado \"Raymond-la-science\". Outros desenvolver\u00e1n un papel menor no asunto, \u00c9lie Monnier alcumado \"Simentoff\", \u00c9douard Carouy, Ren\u00e9 Soudy, as\u00ed como Eug\u00e8ne Dieudonn\u00e9, cuxo papel exacto realmente non foi dilucidado xamais. Adeptos da expropiaci\u00f3n individual, todos fixeran xa furtos menores, e desexaban pasar \u00e1 etapa superior. A chegada de Bonnot desempe\u00f1ou un papel catalizador. A\u00ednda que a idea dun xefe \u00e9 rexeitada polos anarquistas, Bonnot, de m\u00e1is idade, m\u00e1is experimentado no crime, virtualmente desenvolveu este papel.\nO atraco \u00e1 Soci\u00e9t\u00e9 G\u00e9n\u00e9rale.\nO 14 de decembro do 1911, Bonnot, Garnier e Callemin roubaron un autom\u00f3bil coa intenci\u00f3n de usalo posteriormente para os seus proxectos. Facendo uso dos seus co\u00f1ecementos dos diferentes modelos, Bonnot escolleu un Delaunay-Belleville, marca de luxo que sabe fiable e r\u00e1pida.\nUnha semana m\u00e1is tarde, o 21 de decembro do 1911, \u00e1s 9, na r\u00faa Ordener de Par\u00eds, Bonnot, Garnier, Callemin e posiblemente un cuarto home present\u00e1ronse ao encontro do cobrador da Soci\u00e9t\u00e9 G\u00e9n\u00e9rale e ao seu gardacostas. \u00d3 miralos, Garnier e Callemin precipit\u00e1ronse f\u00f3ra do veh\u00edculo, quedando Bonnot ao volante. Garnier disparou d\u00faas veces sobre o cobrador, que caeu gravemente ferido. Callemin recolleu o seu malet\u00edn, e \u00e1mbolos dous fuxiron cara ao autom\u00f3bil, malia a intervenci\u00f3n de transe\u00fantes que Bonnot intentou dispersar disparando ao ar. Unha vez Callemin e Garnier entraaron ao interior, Bonnot arrancou, mais Callemin perdeu o malet\u00edn na beira. Descendeu para recuperalo, percibindo a algu\u00e9n que corr\u00eda na s\u00faa direcci\u00f3n, sobre o que disparou sen darlle, e logo volveu subir ao veh\u00edculo. Segundo varias testemu\u00f1as, o cuarto home interveu nese intre. Por fin, Bonnot arrancou, e a banda emprendeu a fuxida.\nFoi a primeira vez en que un coche foi utilizado para cometer un atraco, e o acontecemento tivo unha resonancia considerable, aumentada pola grave ferida do recadador. Ao d\u00eda seguinte o acontecemento foi portada dos xornais. A banda ficou defraudada ao descubrir que o bot\u00edn era s\u00f3 dalg\u00fans t\u00edtulos e 5.000 francos. Abandonaron o coche en Dieppe e regresaron logo a Par\u00eds. Callemin, que partiu a B\u00e9lxica, intentou en van negociar os t\u00edtulos. Durante este tempo a polic\u00eda descubriu que o atraco estaba vinculado ao contorno anarquista, noticia que ao chegar \u00e1 prensa aumenta a\u00ednda m\u00e1is a resonancia do asunto.\nAproximadamente unha semana despois do atraco da Soci\u00e9t\u00e9 G\u00e9n\u00e9rale, Garnier e Callemin atoparon refuxio durante alg\u00fans d\u00edas na casa de Victor Serge e a s\u00faa amante Rirette Maitrejean. A pesar de non aprobar os m\u00e9todos da banda, acoll\u00e9ronos por solidariedade. Pouco despois da marcha de Garnier e Callemin, a polic\u00eda, sempre receosa cos anarquistas co\u00f1ecidos, rexistrou a vivenda de Serge. A parella foi arrestada, oficialmente por tenencia de armas atopadas nun paquete deixado por un amigo anarquista. A prensa presentou a Victor Serge coma o cerebro da banda, pensando que sen el, a captura da banda ser\u00eda inminente. O suceso conseguiu o efecto contrario: mozos anarquistas coma Ren\u00e9 Valet e Ren\u00e9 Soudy, indignados por este arresto, adher\u00edronse ao grupo ilegalista.\nOutros roubos e atracos.\nA banda continuou o seu periplo. O 31 de decembro en Gante, Bonnot, Garnier e Carouy intentaron roubar un coche. Foron sorprendidos polo condutor, pero Bonnot deixouno inconsciente. Despois matou co rev\u00f3lver a un sereno alertado polo ru\u00eddo. O 3 de xaneiro do 1912 en Thiais, Carouy, acompa\u00f1ado de Marius Metge, asasinou a un rentista e \u00e1 s\u00faa doncela no curso dun roubo. Nada indica que este dobre homicidio fose acordado con Bonnot e os seus outros c\u00f3mplices, mais o feito da participaci\u00f3n de Carouy no golpe de Gante fixo que a xustiza o confundira cos outros crimes da banda. O 27 de febreiro Bonnot, Callemin e Garnier rouban un novo Delaunay-Belleville. Un axente de polic\u00eda que intenta interceptalos, co gallo da conduci\u00f3n temeraria de Bonnot en Par\u00eds, foi abatido por Garnier. Esa morte dun axente da orde a\u00ednda aumentou mais o furor da prensa e da opini\u00f3n p\u00fablica, que esixen a captura da banda. Ao d\u00eda seguinte en Pontoise, o tr\u00edo intentou desvalixar a caixa forte dun notario. Sorprendidos por este, foron obrigados a fuxir abandonando o bot\u00edn.\nDurante este tempo, Eugene Dieudonn\u00e9 foi arrestado. Dieudonn\u00e9 negou toda participaci\u00f3n nas actividades criminais da banda. Por\u00e9n, admitiu co\u00f1ecer a Bonnot e aos outros membros, e reco\u00f1eceu as s\u00faas simpat\u00edas anarquistas. Foi acusado de participar no atraco da r\u00faa Ordener polo recadeiro da Soci\u00e9t\u00e9 G\u00e9n\u00e9rale, que nun primeiro intre reco\u00f1ecera a Carouy e logo a Garnier nas fotos que lle foran mostradas.\nO 19 de marzo, unha carta publicada no xornal \"Le Matin\" causa sensaci\u00f3n. Nela, Garnier provoca \u00e1s forzas de Polic\u00eda, desafi\u00e1ndoas a detelo. Non se fai ilusi\u00f3ns sobre a s\u00faa sorte: \"sei que serei vencido e que son o m\u00e1is feble\", escribe, \"mais conto con facervos pagar moi cara a vosa vitoria\". Exculpa a Dieudonn\u00e9, afirmando ser o autor dos crimes dos que este est\u00e1 acusado. A carta estaba asinada cunha pegada dixital que a polic\u00eda reco\u00f1eceu como aut\u00e9ntica.\nO 25 de marzo, o tr\u00edo habitual, Bonnot, Garnier, Callemin, acompa\u00f1ados de Monnier e Soudy, dispux\u00e9ronse a efectuar o roubo dunha limusina do concesionario \"De Dion-Bouton\"; estiveran observando por casualidade, ao par\u00e1rense a atarse uns zapatos diante do garaxe, como se compraba, e escoitaron o d\u00eda da entrega e cara onde pensaban dirixirse con ela dous empregados do novo propietario (cara \u00e1 costa Azul, v\u00eda Li\u00f3n, lugar onde se atopaba o comprador para entregarlla). Para iso, o grupo desprazouse \u00e1s 5 da ma\u00f1\u00e1 e tomou posici\u00f3ns na estrada, nas inmediaci\u00f3ns de Villeneuve-Saint-Georges (no sur de Par\u00eds). Bonnot p\u00faxose no medio da estrada axitando un moqueiro. \u00d3 pararse o veh\u00edculo, xorder\u00eda o resto da banda. Crendo que o condutor sacar\u00eda unha arma, Garnier e Cellamin abat\u00e9rono a tiros, as\u00ed como ao outro ocupante do veh\u00edculo, que sobreviviu \u00e1s feridas e logo declarou que Bonnot berrara no medio do tiroteo: \"\u00a1Basta xa! \u00a1Estades tolos! \u00a1Parade!\". Na lea, a banda subiu \u00e1 limusina, puxo rumbo de novo a Par\u00eds e decide ir \u00e1 sucursal da Soci\u00e9t\u00e9 G\u00e9n\u00e9rale no barrio parisiense de Chantilly para un atraco improvisado. Irrompendo no banco, Garnier, Callemin, Valet e Monier abaten a tres empregados, embolsan os lingotes de ouro e billetes nun saco, e volven ao coche que Bonnot fai arrancar rapidamente. Os xendarmes son avisados, pero ao non dispor m\u00e1is que de bicicletas e cabalos, non poden atrapala banda.\nO fin da banda de Bonnot.\nDespois deste \u00faltimo atraco, a polic\u00eda vai progresivamente po\u00f1endo fin \u00e1s actividades da banda. O 30 de marzo, Soudy foi detido. O 4 de abril foi a quenda de Carouy. O 7 de abril, os polic\u00edas capturaron a Callemin, resultado importante ao ser este un dos protagonistas m\u00e1is relevantes xunto a Garnier e Bonnot. O 24 de abril, Monnier foi igualmente arrestado.\nO 24 de abril, Louis Jouin, n\u00famero 2 da S\u00fbrete, que est\u00e1 a cargo do asunto, rexistra en Ivry-sur-Seine o domicilio dun simpatizante anarquista. Nunha habitaci\u00f3n ten a sorpresa de reco\u00f1ecer a Bonnot, que logra fuxir tras matalo dun tiro de rev\u00f3lver. Ferido no curso do tiroteo, Bonnot vai a casa dun farmac\u00e9utico para facerse curar. Explicalle ao farmac\u00e9utico que caeu dunha escaleira de man, pero este relaci\u00f3nao co asunto de Ivry e avisa \u00e1s autoridades. A polic\u00eda pode as\u00ed facerse unha idea aproximada da direcci\u00f3n onde atopar a Bonnot, e peitea a rexi\u00f3n minuciosamente. O 27 de abril sorpr\u00e9ndeo no seu agocho de Choisy-le-Roi. Bonnot tivo tempo de atrincheirarse na s\u00faa casa, e o xefe de Polic\u00eda prefire rodear a zona e esperar reforzos antes que intentar o asalto.\nUn longo asedio comezou, dirixido en persoa polo Prefecto de Polic\u00eda Louis L\u00e9pine. Cada vez chegan m\u00e1is tropas, ata un rexemento de zuavos coa metralladora de moda Hotchkiss, as\u00ed como numerosos curiosos chegados para asistir ao \"espect\u00e1culo\". Bonnot asoma a ratos sobre a escaleira para disparar sobre os seus inimigos; \u00e9 evidentemente acollido con descargas, pero consegue sa\u00edr indemne. Namentres, o tempo pasa, e a polic\u00eda discorre o xeito de p\u00f3r fin ao asedio. Desinter\u00e9sase pouco a pouco dos seus asediadores para p\u00f3rse a escribir o seu testamento. Finalmente, L\u00e9pine decide facer saltar a casa con dinamita. Gravemente ferido na explosi\u00f3n, Bonnot t\u00f3mase tempo para terminar o seu testamento, afirmando a inocencia de Dieudonn\u00e9 e moitas outras persoas. Cando os polic\u00edas inician o asalto, a\u00ednda conseguiu recibilos a tiros, antes de ser ferido. Morreu pouco antes de chegar ao Hospital de Par\u00eds.\nLogo de Bonnot, os dous \u00faltimos membros da banda en liberdade son Valet e, Garnier, sendo este autor da maior parte das mortes. O 14 de maio foron localizados nun chal\u00e9 de Nogent-sur-Marne. Os polic\u00edas esperaban conseguir un arresto f\u00e1cil, pero carecen de discreci\u00f3n e son localizados por Valet e Garnier, que se atrincheiran na casa. Comeza un novo asedio, practicamente igual ao de Choisy, cun gran n\u00famero de polic\u00edas e militares e unha tropa de curiosos vidos para seguir as operaci\u00f3ns. Durante m\u00e1is de 9 horas, Valet e Garnier mante\u00f1en a raia a un pequeno ex\u00e9rcito de forzas da orde. Finalmente un rexemento de Drag\u00f3ns consegue facer saltar o edificio. A polic\u00eda d\u00e1 o asalto e atopa aos dous homes mortos. Os axentes deben seguidamente pelexarse para recuperar os corpos coa turba que quere esnaquizalos.\nO proceso dos superviventes.\nO proceso dos membros superviventes da Banda de Bonnot tivo lugar en febreiro do 1913. Os principais acusados son Callemin, Carouy, Metge, Soudy, Monnier, Dieudonn\u00e9, Victor Serge, aos que acompa\u00f1an diversas persoas acusadas de axudar \u00e1 banda de diferentes xeitos. Callemin \u00e9 o principal compo\u00f1ente vivo; utiliza o tribunal como unha tribuna para expresar a s\u00faa revolta. Nega os feitos que lle son reprochados, pero de tal xeito que non deixa a menor d\u00fabida sobre a s\u00faa culpabilidade. Carouy e Metge son sobre todo xulgados pola dobre morte de Thiais. Eles n\u00e9gano, pero as s\u00faas pegadas dixitais ac\u00fasanos sen lugar \u00e1 d\u00fabida. A Monnier e Soudy repr\u00f3chaselles a s\u00faa participaci\u00f3n no golpe de Chantilly, no que as testemu\u00f1as os reco\u00f1ecen formalmente. Victor Serge \u00e9 presentado ao inicio do proceso como o cerebro da banda, o que nega enerxicamente, mostrando que el nunca se aproveitou dos seus roubos.\nO \u00fanico caso verdadeiramente dubidoso \u00e9 o de Dieudonn\u00e9, acusado de participar no atraco da r\u00faa Ordener. Bonnot e Garnier mante\u00f1en a s\u00faa inocencia antes de morrer. Dieudonn\u00e9 disp\u00f3n de m\u00e1is dunha coartada establecida polas probas, demostrando que el estaba en Nancy no momento dos feitos. Contra el pres\u00e9ntanse as testemu\u00f1as de varias persoas, entre eles o de ser o recadador dos bot\u00edns desvalixados pola banda.\n\u00c1 sa\u00edda do proceso, Callemin, Monnier, Soudy e Dieudonn\u00e9 son condenados a morte. Carouy e Metge son condenados a traballos forzados a perpetuidade (Carouy suicidouse m\u00e1is tarde na s\u00faa cela). Victor Serge \u00e9 condenado a 5 anos de prisi\u00f3n, logrando librarse da acusaci\u00f3n de ser o cerebro da banda, mais foi condenado polos rev\u00f3lveres agochados na s\u00faa casa no curso do seu arresto. Ao anunciarse o veredicto, Callemin toma a palabra. Mentres que no curso do xu\u00edzo negara participar no golpe da r\u00faa Ordener, ac\u00fasase e afirma que Dieudonn\u00e9 \u00e9 inocente. Esta declaraci\u00f3n foi empregada polo avogado de Dieudonn\u00e9 para presentar un recurso de graza ao presidente Raymond Poincar\u00e9. Este conmuta a pena de Dieudonn\u00e9 pola de traballos forzados a perpetuidade. En tanto, os outros tres condenados \u00e1 pena capital, son guillotinados o 21 de abril do 1913 na Prisi\u00f3n da Sant\u00e9 de Par\u00eds."}
{"id": "90466", "revid": "1888", "url": "https://gl.wikipedia.org/wiki?curid=90466", "title": "Camilo de Dios Fern\u00e1ndez", "text": "Camilo de Dios Fern\u00e1ndez, nado en Sandi\u00e1s en 1933 e finado ib\u00eddem o 17 de decembro de 2019, foi un guerrilleiro antifranquista, sindicalista e pol\u00edtico galego.\nTraxectoria.\nA s\u00faa nai Carmen Fern\u00e1ndez Segu\u00edn actuaba de enlace para a oposici\u00f3n antifranquista logo do golpe de Estado do 18 de xullo de 1936 contra o goberno da II Rep\u00fablica, o seu pai estivo fuxido no monte, e o propio Camilo comezou a actuar tam\u00e9n de enlace aos 13 anos. En 1948 incorporouse \u00e1 loita armada contra o r\u00e9xime no seo da II Agrupaci\u00f3n do Ex\u00e9rcito Guerrilleiro de Galicia, participou no ataque \u00e1 f\u00e1brica de armas da Coru\u00f1a. En xullo de 1948 formou nun grupo ao mando de Juan Sorga que intentou liberar aos l\u00edderes guerrilleiros condenados a morte que agardaban na cadea coru\u00f1esa, mais a captura de dous enlaces levou ao fracaso da operaci\u00f3n. O 18 de marzo de 1949 foi ferido nun enfrontamento coa Garda civil en Ourense, no que morreron o capit\u00e1n da Garda Civil Francisco Pi\u00f1el Est\u00e9vez e o garda Jos\u00e9 Rouco Vila; detido e condenado a morte con Antonio P\u00e9rez Barreiros nun consello de guerra que se celebrou na Coru\u00f1a en agosto, as autoridades conmut\u00e1ronlle a pena pola de 30 anos pola s\u00faa pouca idade. Pasou a maior parte da s\u00faa condena en El Dueso e en 1959 foi liberado. Nos anos sesenta participou na organizaci\u00f3n das Comisi\u00f3ns Campesi\u00f1as na comarca da Limia e na reorganizaci\u00f3n do PCE na provincia de Ourense. Foi detido en abril de 1971 acusado de propaganda ilegal e de pertencer a Comisi\u00f3ns Obreiras xunto con Carlos Barros Guimer\u00e1ns, Manuel Pe\u00f1a-Rey Bouzas, Augusto Valencia Teijeiro, Antonio Est\u00e9vez Garc\u00eda, Rafael Blanco P\u00e9rez, Miguel Dom\u00ednguez Vaz, Sergio Sandoval Bahamonde, Antonio P\u00e9rez Barreiros e Norberto Salgado Lorenzo. Logo da transici\u00f3n foi concelleiro en Sandi\u00e1s e Xinzo de Limia.\nO seu testemu\u00f1o aparece nos documentais \"A cidade da selva\" de Pilar Faxil e Helena Villares, \"Bandoleiros ou guerrilleiros\" de Jos\u00e9 Sanmart\u00edn e Alfredo Garc\u00eda Pinal e en \"\"."}
{"id": "90470", "revid": "736", "url": "https://gl.wikipedia.org/wiki?curid=90470", "title": "Albiones", "text": ""}
{"id": "90472", "revid": "736", "url": "https://gl.wikipedia.org/wiki?curid=90472", "title": "Cileni", "text": ""}
{"id": "90473", "revid": "736", "url": "https://gl.wikipedia.org/wiki?curid=90473", "title": "Grovii", "text": ""}
{"id": "90474", "revid": "736", "url": "https://gl.wikipedia.org/wiki?curid=90474", "title": "Copori", "text": ""}
{"id": "90475", "revid": "736", "url": "https://gl.wikipedia.org/wiki?curid=90475", "title": "Interamici", "text": ""}
{"id": "90478", "revid": "736", "url": "https://gl.wikipedia.org/wiki?curid=90478", "title": "Lemavi", "text": ""}
{"id": "90479", "revid": "736", "url": "https://gl.wikipedia.org/wiki?curid=90479", "title": "Narbasi", "text": ""}
{"id": "90480", "revid": "736", "url": "https://gl.wikipedia.org/wiki?curid=90480", "title": "Nemetati", "text": ""}
{"id": "90481", "revid": "736", "url": "https://gl.wikipedia.org/wiki?curid=90481", "title": "Orniaci", "text": ""}
{"id": "90483", "revid": "736", "url": "https://gl.wikipedia.org/wiki?curid=90483", "title": "Tiburi", "text": ""}
{"id": "90484", "revid": "1131", "url": "https://gl.wikipedia.org/wiki?curid=90484", "title": "Faro de Punta Cabalo", "text": "O faro de Punta Cabalo \u00e9 un faro que est\u00e1 situado no extremo nordeste da Illa de Arousa, no interior da r\u00eda de Arousa, enriba dunhas rochas.\nA torre est\u00e1 fincada ata a metade do mesmo nunha das fachadas. Na parte de arriba at\u00f3pase un balc\u00f3n e a lanterna, situada nun sa\u00ednte.\nA s\u00faa construci\u00f3n comezou no 1853, estando as obras a cargo do enxe\u00f1eiro Celedonio de Uribe, e a s\u00faa luz prendeuse por primeira vez o 19 de outubro do 1853. Nesta primeira etapa atend\u00e9rono dous torreiros, m\u00e1is a principios do s\u00e9culo pasado suprimiuse esta figura.\nDende el vese a praia de Area de Secada, e xusto enfronte est\u00e1 a co\u00f1ecida coma \"ruta dos golfi\u00f1os\", onde os mesmos acoden para alimentarse co peixe que cruza esa parte da r\u00eda."}
{"id": "90485", "revid": "98629", "url": "https://gl.wikipedia.org/wiki?curid=90485", "title": "Festa dos Alborotados", "text": "A romar\u00eda dos Alborotados celebr\u00e1base de vello no santuario dos Remedios, en Betanzos, o 27 de setembro na honra de Nosa Se\u00f1ora dos Remedios e mais de San Miguel.\nUnha novena preced\u00eda ao d\u00eda da festa, no que, ao igual que no d\u00eda dos Remedios, chegaban ao templo romeiros das m\u00e1is variadas procedencias. O nome vir\u00eda pola afluencia de endemo\u00f1ados ou \u201calborotados\u201d que acud\u00edan en demanda de auxilio onda Nosa Se\u00f1ora e San Miguel.\nCo paso do tempo a celebraci\u00f3n estritamente relixiosa foi perdendo pulo, e no xa distante 1979 os veci\u00f1os da barriada da Ponte Vella decidiron dar un aire anovado \u00e1 romar\u00eda dos Alborotados. Naceu as\u00ed a Festa do Vi\u00f1o Mosto, na que as uvas acabadas de vendimar eran espremidas ante a concorrencia para catar o primeiro mosto betanceiro. Este novo pulo axudou a renovar o agarimo dos betanceiros cos Alborotados de sempre e mais coa nova festa.\nA festa estivo sen celebrarse por varios anos ata que, en 2006, o colectivo veci\u00f1al e o Consello da Mocidade de Betanzos, apoiado pola Concellar\u00eda de Xuventude e a ra\u00edz dunha iniciativa conxunta dos colectivos xuven\u00eds Lar de Unta e Galiza Nova, decidiron darlle novo impulso \u00e1 celebraci\u00f3n, retomando a Festa do Vi\u00f1o Mosto. Varios colectivos xuven\u00eds betanceiros implic\u00e1ronse daquela na vendima previa \u00e1 celebraci\u00f3n da festa e na organizaci\u00f3n da propia festa xunto \u00e1 comisi\u00f3n veci\u00f1al. Un concerto para os m\u00e1is novos e unha orquestra tradicional para os m\u00e1is vellos compuxeron o apartado musical dunha celebraci\u00f3n aberta cunha sesi\u00f3n verm\u00fa e retomada co pisado da uva na Eira Vella tras a descarga dos goxos chegados nun tractor engalanado, ao son das gaitas. A experiencia repetiuse ao ano seguinte, mais novamente en 2008 non se celebrou a festa."}
{"id": "90486", "revid": "89787", "url": "https://gl.wikipedia.org/wiki?curid=90486", "title": "Br\u00e1caros", "text": "Os br\u00e1caros (lat\u00edn: \"Bracari\") foron un pobo prerromano de cultura castrexa da Gallaecia bracarense que habitaba no noroeste do actual Portugal, entre os r\u00edo T\u00e2mega e C\u00e1vado. A extensi\u00f3n do seu territorio chegar\u00eda at\u00e9 o r\u00edo Douro e acadar\u00eda a costa. No seu territorio, por volta do ano -16 constru\u00eduse a capital do convento xur\u00eddico bracarense, Bracara Augusta.\nSeguindo a inscrici\u00f3n epigr\u00e1fica da Fonte do \u00cddolo adicada \u00e1 deusa Nabia e \u00f3 deus Tongoenabiagus no nome da cidade de \"Tongobriga\" (en Marco de Canaveses), este pobo falar\u00eda unha lingua celta."}
{"id": "90487", "revid": "736", "url": "https://gl.wikipedia.org/wiki?curid=90487", "title": "Bracari", "text": ""}
{"id": "90488", "revid": "54336", "url": "https://gl.wikipedia.org/wiki?curid=90488", "title": "Paulo de Tarso", "text": "Paulo de Tarso, nado en Tarso cara o ano 10 e finado en Roma arredor do ano 67, foi un predicador, o primeiro gran difusor do cristianismo entre os non xudeus ou xent\u00eds. O seu nome xudeu era Saulo. Adoita aparecer representado calvo e coa espada coa que foi decapitado.\nTraxectoria.\nNaceu probablemente en Cilicia (actual Turqu\u00eda). Era un xudeu da seita dos fariseos, de cultura helen\u00edstica e cidad\u00e1n de Roma. Adic\u00e1base, como o seu pai, \u00e1 fabricaci\u00f3n de tendas de campa\u00f1a, oficio que realizou toda a s\u00faa vida. Aos 19 anos recibiu na propia Xerusal\u00e9n formaci\u00f3n xud\u00eda farisea por parte do co\u00f1ecido rab\u00ed Gamaliel.\nTras a proclamaci\u00f3n por parte dun grupo de galileos de que Xes\u00fas de Nazaret, un predicador itinerante que anunciara o reino de Deus, resucitara tras ser crucificado por Poncio Pilatos, pasou a ser un ac\u00e9rrimo perseguidor desa nova crenza, incompatible coa s\u00faa adhesi\u00f3n ao farise\u00edsmo. Participou na lapidaci\u00f3n de Santo Estevo e acadou do Sumo Sacerdote, no ano 34, a encomenda de ir a Damasco na busca e captura dos cristi\u00e1ns residentes nesa cidade. No cami\u00f1o de Damasco, produciuse un accidente que lle privou da vista e supuxo a s\u00faa conversi\u00f3n \u00e1 fe en Xes\u00fas de Nazaret como o Mes\u00edas agardado polo seu pobo.\nPasou un tempo form\u00e1ndose na casa de Anan\u00edas e, tras recuperar a vista, comezou a proclamar con entusiasmo e a fe que anteriormente denostara. As\u00ed o fixo na propia Damasco, onde sufriu persecuci\u00f3n, e na provincia romana de Arabia. Xunto con Bernabeu, no ano 45, iniciou unha viaxe misioneira onde se produciu a conversi\u00f3n dun importante n\u00famero de non xudeus. Percorreon Cilicia, Chipre e Pisidia.\nNo primeiro concilio na cidade de Xerusal\u00e9n, houberon de dar conta da nova situaci\u00f3n da conversi\u00f3n dos pag\u00e1ns a Santiago o Xusto (co\u00f1ecido como o irm\u00e1n de Xes\u00fas), xefe da Igrexa desa cidade. Recibiran severas condenas por non esixir aos conversos a adhesi\u00f3n \u00e1 Lei de Mois\u00e9s e propiciar unha ruptura co xuda\u00edsmo, pero o concilio decidiu ao seu favor ao entender que non se pod\u00eda po\u00f1er l\u00edmites \u00e1 libre acci\u00f3n do Esp\u00edrito Santo.\nNo ano 50, emprendeu a segunda viaxe misional por Asia Menor, Macedonia e Grecia, permanecendo en Corinto m\u00e1is dun ano. No ano 54, realizou a terceira viaxe polas mesmas \u00e1reas xeogr\u00e1ficas.\nAl\u00ed por onde pasaba \u00edan cre\u00e1ndose comunidades cristi\u00e1s entre xentes xeralmente desfavorecidas e incultas reunidas ao redor do anuncio e a celebraci\u00f3n da salvaci\u00f3n gratu\u00edta ofrecida por Deus a trav\u00e9s de Xes\u00fas a todos os homes.\nA\u00ednda que non cuestionou a autoridade imperial, proclamou a Xes\u00fas como o aut\u00e9ntico e \u00fanico \"kirios\" (Se\u00f1or) do universo, en quen non hab\u00eda acepci\u00f3n de persoas (\"nin xudeu nin pag\u00e1n, ni home nin muller, nin escravo nin libre\"), como o unxido (\"Christos\") por Deus como Mes\u00edas prometido non s\u00f3 para os xudeus sen\u00f3n para todos os pobos da terra. Isto concitoulle incomprensi\u00f3ns, aldraxes, persecuci\u00f3ns, maltratos, torturas, intentos de asasinato e a prisi\u00f3n en Antioqu\u00eda e Roma. El mesmo deu testemu\u00f1o dun enfrontamento co mesmo Pedro a quen acusou de contemporizar cos xudaizantes influentes que tentaban impo\u00f1er a Lei de Mois\u00e9s aos cristi\u00e1ns non israelitas. Cando era levado prisioneiro a Roma, sufriu un naufraxio que lle permitiu anunciar o Evanxeo en Malta.\nFiel \u00e1 s\u00faa fe ata o final, foi decapitado por sentenza imperial ao redor do ano 67, no contexto da persecuci\u00f3n de Ner\u00f3n. O suposto lugar da s\u00faa sepultura est\u00e1 ocupado dende o s\u00e9culo IV pola bas\u00edlica de San Paulo Extramuros, unha das sete igrexas de peregrinaci\u00f3n de Roma.\nInfluencia.\nMantivo correspondencia coas comunidades que \u00eda fundando. Algunhas destas cartas, escritas en grego \"koin\u00e9\" est\u00e1n consideradas entre os documentos m\u00e1is influentes da civilizaci\u00f3n occidental e son os primeiros testemu\u00f1os escritos do cristianismo. Todas elas forman parte do Novo Testamento e os Pais da Igrexa entenderon que eran fonte de revelaci\u00f3n e expresi\u00f3n da Palabra de Deus, o que explica a s\u00faa inclusi\u00f3n na Biblia de todas as Igrexas cristi\u00e1s sen excepci\u00f3n. Estas danlle o t\u00edtulo de ap\u00f3stolo a\u00ednda que non co\u00f1ecera a Xes\u00fas en vida. A \u00fanica Igrexa na que as ideas paulinas semellan non ter callado \u00e9 a Igrexa Et\u00edope Tewahedo, onde seguen en vigor moitas pr\u00e1cticas do xuda\u00edsmo.\nTivo contactos con Pedro, Santiago e Xo\u00e1n o Evanxelista.\nSen as cartas de Paulo de Tarso non se entende a filosof\u00eda de Agosti\u00f1o de Hipona, o pensamento medieval europeo, o xansenismo, o movemento husita ou a doutrina de Marti\u00f1o Lutero e os demais reformadores do protestantismo.\nPensamento.\nEn Paulo de Tarso existe unha fonda ra\u00edz xud\u00eda; rem\u00edtese aos patriarcas, particularmente Abraham e \u00e1s promesas feitas por Deus a Israel. Na s\u00faa cosmovisi\u00f3n apr\u00e9ciase certa influencia da cultura helen\u00edstica e singularmente do estoicismo nas s\u00faas categor\u00edas \u00e9ticas. Con todo, a s\u00faa experiencia relixiosa desenvolve nel unhas ideas certamente orixinais que condicionaron o fen\u00f3meno hist\u00f3rico do cristianismo.\nPara Paulo de Tarso, toda a humanidade est\u00e1 escrava do pecado e a morte. A salvaci\u00f3n non ven polo cumprimento da Lei de Mois\u00e9s sen\u00f3n pola adhesi\u00f3n a Xesucristo (xustificaci\u00f3n pola fe) aceptando nel o amor gratu\u00edto de Deus (graza).(Rom. 3, 21-26). Ese Deus identif\u00edcase coa divindade \u00fanica e exclusiva do xuda\u00edsmo e \u00e9 a divindade desco\u00f1ecida que *arelaban os pag\u00e1ns.\nEse amor, manifestado na morte e resurrecci\u00f3n de Xes\u00fas, ofr\u00e9cese aos criminais e pecadores sen distinci\u00f3n de raza, sexo ou condici\u00f3n social. Nada pode afastar ao cristi\u00e1n dese amor (Rom. 8, 31-35) que fai nacer nel diversos carismas en beneficio de toda a comunidade.\nO carisma m\u00e1is importante e o \u00fanico imprescindible \u00e9 o \"\u00e1gape\" (en lat\u00edn,\"caritas\"), (Corintios 13): amor desinteresado e sen l\u00edmites que supera os desexos da carne (envexa, soberbia, xenreira, celos, lascivia, avaricia) e anticipa neste mundo a Vida Eterna \u00e1 que os cristi\u00e1ns est\u00e1n predestinados. Neste sentido, toda a Lei de Deus res\u00famese no amor ao pr\u00f3ximo.(G\u00e1latas 5, 13-15)\nXa non son precisos o Templo dos sacerdotes nin os preceptos rituais e morais, pois en Xes\u00fas os homes foron liberados para unha vida nova animada polo Esp\u00edrito de Deus que lles permite experimentar a Deus como \"Abba\" (palabra aramea coa que Xes\u00fas designaba a Deus como Pai, e que Paulo non traduce ao grego).(Rom.8, 14-16). O que vive da fe \u00e9 sacerdote, profeta e rei, e nada domina sobre el.\nXes\u00fas \u00e9 o \"Christos\", en quen o mesmo Deus se baleirou nunha humillaci\u00f3n inconcibible, (\"kenose\") abaix\u00e1ndose ata a condici\u00f3n de escravo e asumindo a morte calumniosa da Cruz; agora \u00e9, tras a s\u00faa resurrecci\u00f3n, o Se\u00f1or do Cosmos e da Historia, e retornar\u00e1 para renovar a Creaci\u00f3n enteira destru\u00edndo o pecado e a morte e facendo que todos vivan unha vida plena e feliz en Deus.\nEstas concepci\u00f3ns est\u00e1n na base da doutrina da Graza e o pecado orixinal de Agosti\u00f1o de Hipona, as\u00ed como na doutrina da xustificaci\u00f3n pola fe de Marti\u00f1o Lutero e da predestinaci\u00f3n de Xo\u00e1n Calvino, eixos do protestantismo; a relativizaci\u00f3n do autoritarismo relixioso e civil que encerran son a cerna da reforma protestante, do desaf\u00edo xermano \u00e1 autoridade imperial, do puritanismo anglosax\u00f3n que dar\u00eda lugar \u00e1 revoluci\u00f3n inglesa e a emancipaci\u00f3n americana e son a principal fonte de inspiraci\u00f3n do mundo cultural de tradici\u00f3n protestante brit\u00e1nico, xermano, n\u00f3rdico e norteamericano.\nEscritos.\nO primeiro escrito cristi\u00e1n \u00e9 a s\u00faa primeira carta aos Tesalonicenses. M\u00e1is adiante escribiulles unha segunda carta.\nGrandes ep\u00edstolas:\nCartas da catividade:\nCartas pastorais:\nA Carta aos Hebreos, que se acolle a s\u00faa autoridade, hoxe en d\u00eda unanimemente non se considera da s\u00faa autor\u00eda directa."}
{"id": "90489", "revid": "89787", "url": "https://gl.wikipedia.org/wiki?curid=90489", "title": "Festival Vilar de Mouros", "text": "O Festival de Vilar de Mouros \u00e9 un festival de m\u00fasica, que se realiza no ver\u00e1n na vila portuguesa de Vilar de Mouros, en Caminha, \u00e1 beira do r\u00edo Coura.\n\u00c9 o m\u00e1is antigo festival de Portugal. A s\u00faa primeira edici\u00f3n data de 1971, a\u00ednda que non foi celebrado anualmente ata 1982 cando se celebrou o segundo."}
{"id": "90490", "revid": "89787", "url": "https://gl.wikipedia.org/wiki?curid=90490", "title": "Festival de Paredes de Coura", "text": "O festival de Paredes de Coura \u00e9 un festival de m\u00fasica de ver\u00e1n que ten lugar anualmente no mes de agosto na praia fluvial do Tabu\u00e3o en Paredes de Coura, Portugal.\nFestival de Culto.\nO festival de Paredes de Coura comezou en 1993. Dende ese ano non parou de medrar en actuaci\u00f3ns e asistencia, sendo considerado un dos maiores festivais de ver\u00e1n de Portugal e o maior do Norte, xunto co festival de Vilar de Mouros.\nEn 2005, a edici\u00f3n espa\u00f1ola da revista \"Rolling Stone\" clasificouno coma un dos cinco mellores festivais de ver\u00e1n de Europa.\nEdici\u00f3ns.\n2011.\nA edici\u00f3n deste ano tivo lugar entre os d\u00edas 17 e 20 de agosto. O d\u00eda 17 s\u00f3 se realizaron concertos no escenario \"After Hours\", inici\u00e1ndose as actuaci\u00f3n no resto dos palcos o d\u00eda 18."}
{"id": "90491", "revid": "22570", "url": "https://gl.wikipedia.org/wiki?curid=90491", "title": "Festival Sudoeste", "text": "O Festival do Sudoeste \u00e9 un festival musical de ver\u00e1n realizado na vila de Zambujeira do Mar (Portugal), organizado por M\u00fasica no Cora\u00e7\u00e3o. Ao longo desta d\u00e9cada recibiu m\u00e1is dun mill\u00f3ns de asistentes.\nNa primeira quincena de agosto e durante catro d\u00edas, milleiros de festivaleiros x\u00fantanse para desfrutar da m\u00fasica.\nArtistas.\nPolo festival pasaron alg\u00fans dos maiores nomes da m\u00fasica portuguesa e internacional, entre os que destacan BloodHound Gang, Jamiroquai, Portishead, Sonic Youth, Primal Scream, Muse, Marilyn Manson, Oasis, Ben Harpera, The Chemical Brothers, Air, Humanos, Kraftwerk, Silence 4, Franz Ferdinand, Jorge Palma, Basement Jaxx, Fatboy Slim, David Fonseca, Moloko, Da Weasel, Groove Armada, Underworld, Sean Paul, Blasted Mechanism, LCD Soundsystem, Korn, James, Blur, The Gift, P.J. Harvey, Placebo, Toranja, dEUS, Guano Apes, Alanis Morissette, Cl\u00e3, Massive Attack, Beck, Xutos &amp; Pontap\u00e9s, Suede, The Cure, Gentleman, The Prodigy, Goldfrapp, Daft Punk, Madness, Boss AC (yoh!), Skin, Zero 7, Dezperados, Macaco (animal ao vivo), Patrice ou Manu Chao entre moitos outros.\nServizos.\nDurante as diversas edici\u00f3ns do festival a organizaci\u00f3n dispo\u00f1ibiliza ao p\u00fablico variados servizos como parque de campismo, casas de ba\u00f1o; parque de estacionamento gratu\u00edto durante a semana do festival, caixas Multibanco, Cruz Vermella, zona de alimentaci\u00f3n, unha feira de artesanato, caixeiros 24h, transporte gratu\u00edto ata praia mais pr\u00f3xima (Zambujeira do mar).\nRecinto.\nA \u00e1rea do Festival do Sudoeste est\u00e1 dividida en d\u00faas partes:"}
{"id": "90494", "revid": "5690009", "url": "https://gl.wikipedia.org/wiki?curid=90494", "title": "Megasa", "text": "Metalurgia Galaica, SA., co\u00f1ecida polo seu acr\u00f3nimo Megasa, \u00e9 unha empresa galega siderometal\u00farxica situada no concello coru\u00f1\u00e9s de Nar\u00f3n no barrio de Xuvia ao fondo da r\u00eda de Ferrol. Ad\u00edcase \u00e1 laminaci\u00f3n de redondos para construci\u00f3n nun forno el\u00e9ctrico empregando chatarra ou barras de aceiro. Ten unha capacidade de produci\u00f3n de tres mill\u00f3ns de toneladas.\nHistoria.\nA empresa ten a s\u00faa orixe cando Bartolom\u00e9 Freire Lago, o maior de dez irm\u00e1ns, funda en Xuvia un almac\u00e9n de ferralla. A familia Freire \u00e9 orixinaria das Somozas. Bartolom\u00e9 Freire era un mozo emprendedor dunha familia de ferreiros que en 1924 e con vinte anos emigra a Cuba. De al\u00ed volta en 1931 para seguir a traballar na ferrer\u00eda da familia. En 1933 trasl\u00e1dase dende As Somozas a Nar\u00f3n. Na ribeira dereita do r\u00edo Grande de Xuvia crea un pequeno obradoiro no que aproveita e traballa os recortes da chapa de aceiro dos estaleiros da Sociedad Espa\u00f1ola de Construcci\u00f3n Naval na r\u00eda de Ferrol. As pezas v\u00e9ndellas aos ferreiros da zona para facer ferramentas e aparellos para o agro.\nO negocio medra rapidamente e en 1937 Freire traslada o negocio a un terreo na estrada de Castela, xunto \u00e1 estaci\u00f3n de Feve en Xuvia, onde dende ent\u00f3n est\u00e1 Megasa. Al\u00ed ad\u00edcanse tam\u00e9n ao estirado de tubos de aceiro usados e \u00e1 fabricaci\u00f3n de remaches para xuntar chapas de aceiro.\nEn 1943 incorp\u00f3ranse ao negocio os seus irm\u00e1ns Xos\u00e9 e Fernando cos que funda Freire Hermanos, S.L. Para fabricar parafusos, porcas, remaches e outros produtos met\u00e1licos cun novo forno de fundici\u00f3n de chatarra.\nEn 1949 a empresa, xa ent\u00f3n cuns sesenta traballadores, pasa a ser unha sociedade an\u00f3nima. En 1953 \u201cFreire Hermanos\u201d ad\u00edcase exclusivamente a almac\u00e9n de ferralla. A fabricaci\u00f3n de parafusos e relaminaci\u00f3n de ferros pasa a chamarse Metal\u00fargica Galaica, S.A. (MEGASA). A nova empresa ser\u00e1 unha fundici\u00f3n de aceiro en forno el\u00e9ctrico para a elaboraci\u00f3n de aceiro para laminaci\u00f3n.\nEn 1959 Megasa merca Ferrer\u00edas de Arcade, S.A. fundici\u00f3n situada ao fondo da r\u00eda de Vigo, pr\u00f3xima \u00e1 desembocadura do r\u00edo Verdugo. A fundici\u00f3n ti\u00f1a un forno el\u00e9ctrico e un tren de laminaci\u00f3n de perfiles e chapas.\nO elevado consumo de electricidade do forno el\u00e9ctrico e a falta de subministraci\u00f3n local fai que os irm\u00e1ns Freire decidan a construci\u00f3n dunha central hidroel\u00e9ctrica. A central el\u00e9ctrica de Ferrer\u00edas (Valdovi\u00f1o) para abastecer MEGASA constr\u00faese no r\u00edo das Forcadas. A construci\u00f3n en 1965 do encoro das Forcadas leva ao peche da central ata que en 1980 faise cargo dela outra empresa.\nO 4 de decembro de 1997 faleceu Bartolom\u00e9 Freire Lago. Nese mesmo ano Megasa Sider\u00farxica S.L. (a f\u00e1brica de Xuvia) foi escindida do Grupo Megasa, Metal\u00farxica Galaica S.A.\nEmpresas do grupo.\nEn Espa\u00f1a:\nEn Portugal:\nA empresa ten certificaci\u00f3ns ISO 9001, ISO 14001, ISO 50001 e OHSAS 18001.\nEn 1995 mercou a sociedade portuguesa Siderurgia de Produtos Longos con d\u00faas f\u00e1bricas: unha en Seixal, preto de Lisboa e outra en Maia, preto de Porto. En 2004 entrou no accionariado de Cimpor.\nEn xu\u00f1o de 2010 vendeu a s\u00faa participaci\u00f3n do 6,46% na portuguesa Cimpor por 282 mill\u00f3ns de euros.\nEn xu\u00f1o de 2013 a direcci\u00f3n anunciou o peche da empresa para o mes de agosto pola imposibilidade de competir coa nova tarifa el\u00e9ctrica. As empresas cun consumo de m\u00e1is de 100 MW te\u00f1en unha bonificaci\u00f3n de 35 euros por megavatio, mentres que as de menos, como o caso de Megasa, cobran 20 euros por MW.\nImpacto ambiental.\nEsta empresa levou a cabo uns recheos de 100.000 m\u00b2 sobre a r\u00eda de Ferrol empregando escouras de fundici\u00f3n. Tivo problemas coa Conseller\u00eda de Medio Ambiente da Xunta de Galicia por estar relacionada con vertidos contaminantes. A empresa emprega a auga do r\u00edo Grande de Xuvia cunha captaci\u00f3n propia. A f\u00e1brica de Xuvia tam\u00e9n ten depuradora de augas residuais propia."}
{"id": "90495", "revid": "1131", "url": "https://gl.wikipedia.org/wiki?curid=90495", "title": "Sa Pobla", "text": "Sa Pobla \u00e9 un concello das Illas Baleares. Est\u00e9ndese por unha \u00e1rea de 48.59\u00a0km\u00b2 onde no ano 2007 viv\u00edan 12.141 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Sa Pobla dende o ano 1950 ata agora:\nPol\u00edtica.\nO repartimento de escanos quedou deste xeito:"}
{"id": "90496", "revid": "98629", "url": "https://gl.wikipedia.org/wiki?curid=90496", "title": "Illa de Basse-Terre", "text": "A illa de Basse-Terre () \u00e9 a occidental das d\u00faas maiores illas do departamento de ultramar franc\u00e9s de Guadalupe, no mar Caribe. Ao sur at\u00f3pase Les Saintes e Dominica. No nordeste, at\u00f3pase a outra metade de Guadalupe, Grande-Terre.\nHistoria e caracter\u00edsticas.\nEst\u00e1 separada da s\u00faa irm\u00e1 m\u00e1is nova Grande-Terre por unha estreita canle chamada \"Rivi\u00e8re Sal\u00e9e\" (en galego, r\u00edo salgado). Ten unha superficie 847\u00b482 km\u00b2 e unha poboaci\u00f3n estimada en 187.000 habitantes en 2006 que viven en 16 comunas (concellos). \u00c9 unha illa volcanica cun volc\u00e1n activo, La Grande Soufri\u00e8re. \u00c9 de clima tropical, onde se poden rexistrar intensas precipitaci\u00f3ns.\nO seu nome prov\u00e9n do vocabulario de mari\u00f1a usado no s\u00e9culo XVII, usado para designar a litoral que se atopa protexido dos ventos en oposici\u00f3n \u00e1 palabra \"Capesterre\".\nA principal localidade e capital de departamento e rexi\u00f3n francesa \u00e9 a cidade de Basse-Terre que se atopa no sur da illa, ao suroeste do volc\u00e1n Soufri\u00e8re. Ti\u00f1a 37.455 habitantes na s\u00faa \u00e1rea urbana no censo de 2006. A cidade de Basse-Terre \u00e9 a prefectura (capital) de Guadalupe se atopa no sur da illa, ao suroeste do volc\u00e1n Soufri\u00e8re.\nNome.\nMalia o seu nome, a illa de Basse-Terre (literalmente \"terras baixas\") \u00e9 a illa m\u00e1is alta de Guadalupe, chegando a 1467 m por encima do mar nivel no volc\u00e1n Soufri\u00e8re. O nome da illa \u00e9 o resultado da terminolox\u00eda francesa utilizada no Caribe no s\u00e9culo XVII. No Caribe, os ventos predominantes sopran desde o nordeste (ver alisio), polo tanto o lado occidental das illas do Caribe, o lado de sotavento (en franc\u00e9s, \"C\u00f4te sous le vent\"), protexido dos ventos alisios, que se chamou a \"Basse-Terre\" (\"Terra baixa\") no s\u00e9culo XVII franc\u00e9s, xa que est\u00e1 situado a favor do vento en comparaci\u00f3n co lado oriental das illas do Caribe, o lado de barlovento (en franc\u00e9s, \"C\u00f4te au vent\"), que est\u00e1 exposta aos ventos alisios e foi chamado o \"Capesterre\".\nEsta distinci\u00f3n entre a \"Basse-Terre\" (lado occidental dunha illa) e a \"Capesterre\" (lado oriental dunha illa) foi utilizada en varias illas do Caribe colonizadas por Francia. A capital de Saint Kitts e Nevis, por exemplo, foi chamada Basseterre, xa que se atopa no lado occidental da illa de Saint Kitts. A illa de Basse-Terre orixinalmente chamouse \"Guadalupe\" (un nome que non inclu\u00eda orixinalmente a illa irm\u00e1 de Grande-Terre) e, como noutras illas do Caribe franc\u00e9s o seu lado occidental ch\u00e1mase \"Basse-Terre\", mentres o seu lado oriental cham\u00e1base \"Capesterre\". A capital e principal asentamento de Guadalupe estableceuse no lado de \"Basse-Terre\" da illa no s\u00e9culo XVII e cham\u00e1base simplemente a cidade de Basse-Terre (do mesmo xeito como o que ocorreu en Saint Kitts). M\u00e1is tarde no s\u00e9culo XVIII, a illa enteira (e non s\u00f3 o seu lado occidental) chegou a ser co\u00f1ecido como Illa de Basse-Terre, probablemente baixo a influencia do seu asentamento m\u00e1is grande da cidade de Basse-Terre, e logo o nome de Guadalupe utilizouse para acombinaci\u00f3n das illas de Basse-Terre e Grande-Terre.\nXeograf\u00eda.\nLa Soufri\u00e8re, a monta\u00f1a m\u00e1is alta das Antillas Menores, at\u00f3pase na illa. El\u00e9vase a 1467 m de alto e \u00e9 un activo volc\u00e1n. Nos arredores de Basse-Terre ten unha terra f\u00e9rtil e un relevo volc\u00e1nico \u00e1spero. Os arredores de Basse-Terre consta de bosques, pasteiros e azucre, caf\u00e9, pl\u00e1tano e plantaci\u00f3ns de cacao. A illa ten unha superficie de 847\u00b48\u00a0km\u00b2.\nA costa leste da illa de Basse-Terre, co\u00f1ecida como a costa de barlovento (en franc\u00e9s, \"C\u00f4te-au-vent\"), est\u00e1 exposta aos ventos alisios e recibe unha gran cantidade de choiva, mentres que a costa occidental da illa, co\u00f1ecida como a costa de sotavento (en franc\u00e9s, \"C\u00f4te-sous-lle-vent\") est\u00e1 protexida dos ventos polo volc\u00e1n Soufri\u00e8re e \u00e9 xa que logo moito m\u00e1is seca."}
{"id": "90498", "revid": "1131", "url": "https://gl.wikipedia.org/wiki?curid=90498", "title": "O Cucheiro", "text": "O top\u00f3nimo galego O Cucheiro pode referirse a:"}
{"id": "90500", "revid": "88215", "url": "https://gl.wikipedia.org/wiki?curid=90500", "title": "L. Susan Brown", "text": "L. Susan Brown, nada en 1959 no Canad\u00e1, \u00e9 unha escritora e te\u00f3rica anarquista e feminista, consid\u00e9rase unha individualista filos\u00f3fica e \u00e1 vez anarcocomunista.\nTraxectoria.\nBrown \u00e9 m\u00e1is co\u00f1ecida polo seu texto xerminal en ingl\u00e9s \"The Politics of Individualism: Liberalism, Liberal Feminism and Anarchism\" (1993) publicado por Black Rose Books, no que se fai unha distinci\u00f3n entre \"individualismo existencial\" e \"individualismo instrumental\", e examina como estas formas se empregan no liberalismo (en particular, o feminismo liberal) e o anarquismo). Nesta obra afirma que o liberalismo e o anarquismo parten de principios com\u00fans, e que segundo a interpretaci\u00f3n destes danse os achegamentos ou enfrontamentos entre ambas ideolox\u00edas.\nPublicou numerosos artigos sobre a filosof\u00eda pol\u00edtica do anarquismo e do feminismo, e o seu traballo se ten traducido ao flamengo, franc\u00e9s, alem\u00e1n e fin\u00e9s. Brown traballa e vive en Toronto, Ontario, e ten un doutoramento da Universidade de Toronto."}
{"id": "90501", "revid": "15490", "url": "https://gl.wikipedia.org/wiki?curid=90501", "title": "Marcomanos", "text": "Os marcomanos (\"marcomanni\" en lat\u00edn) eran un tribo xermana, probabelmente relacionados cos suevos ou \"suevi\".\nEtimolox\u00eda.\nEruditos contempor\u00e1neos cren que o seu nome deriva dunha destes d\u00faas pos\u00edbeis fontes:\nHistoria.\nNo s\u00e9culo II, entraron nunha confederaci\u00f3n xunto cos cuados, v\u00e1ndalos e s\u00e1rmatas contra Roma, probabelmente por maiores movementos tribais, como os godos. De acordo co historiador Eutropio, as forzas do emperador Marco Aurelio batallaron contra a confederaci\u00f3n marcomana por tres anos no forte de Carnuntum en Panonia. Comparou a guerra e o triunfo de Marco Aurelio contra os marcomanos e os seus aliados coas guerras p\u00fanicas. A comparaci\u00f3n foi xusta en tanto que esta guerra marcou un punto decisivo e tivo significativas derrotas romanas. Comezou no 166 e durou ata a morte de Marco Aurelio en 180, comprendendo as derrotas e a morte de dous comandantes da Garda Pretoriana. Foi, de feito, s\u00f3 un pequeno \u00e9xito, xa que desde o seguinte s\u00e9culo en adiante o Danubio foi o principal fronte de batalla romano ata o colapso do Imperio Romano de Occidente no s\u00e9culo V."}
{"id": "90502", "revid": "88215", "url": "https://gl.wikipedia.org/wiki?curid=90502", "title": "Peggy Kornegger", "text": "Peggy Kornegger \u00e9 unha das expo\u00f1entes estadounidenses m\u00e1is importantes do anarcofeminismo.\nTraxectoria.\n\u00c9 co\u00f1ecida entre outras cousas porque dende a d\u00e9cada dos setenta argumenta que o feminismo radical e o anarquismo son aliados naturais. Escribiu o ensaio \"Anarquismo: A conexi\u00f3n feminista\", e defendeu os argumentos de Cathy Levine \"A tiran\u00eda da tiran\u00eda\", defendendo o tipo de organizaci\u00f3n espont\u00e1nea e descentralizada do movemento feminista; que foi unha contestaci\u00f3n ao escrito de Jo Freeman titulado \"A tiran\u00eda da falta de estruturas\"."}
{"id": "90504", "revid": "624", "url": "https://gl.wikipedia.org/wiki?curid=90504", "title": "Historia Francorum", "text": ""}
{"id": "90506", "revid": "127505", "url": "https://gl.wikipedia.org/wiki?curid=90506", "title": "Ricimer", "text": "Ricimer ou Ricimero, nado cara ao ano 405 e finado o 18 de agosto de 472, foi un xeneral xerm\u00e1nico que gobernou o Imperio Romano Occidental durante parte do s\u00e9culo V.\nTraxectoria.\nMocidade.\nRicimer foi ariano, fillo de Requila, Rei Suevo de Galicia, e da filla de Walia, rei dos visigodos. Pasou a s\u00faa xuventude na corte de Valentiniano III, onde se distinguiu no ex\u00e9rcito \u00e1s ordes de Flavio Aecio, o \"magister militum\" de Valentiniano na parte occidental do Imperio Romano.\nReinado de Avito.\nAs mortes de Valentiniano e Aecio en 454 ou 455 produciron un baleiro de poder no oeste. Primeiro, Petronio M\u00e1ximo tentou obter o control do trono, pero foi asasinado cando o rei v\u00e1ndalo Xenserico saqueou Roma en maio de 455. Avito foi o seguinte emperador, co apoio dos ex\u00e9rcitos galos e os visigodos de Tolosa. Logo da s\u00faa chegada a Roma, Avito nomeou a Ricimer \"comes\". Recrutou un novo ex\u00e9rcito e unha frota sobre todo con mercenarios das xermanas que estaban dispo\u00f1ibles en gran n\u00famero en Italia.\nDespois de abandonar Roma, Xenserico deixara unha potente frota bloqueando as costas italianas. En 456, Ricimer, comandando a s\u00faa propia frota, derrotou os v\u00e1ndalos nunha batalla naval preto de C\u00f3rsega. Tam\u00e9n os derrotou en terra preto de Agrigento en Sicilia. Amparado pola popularidade conseguida, Ricimer obtivo o consentimento do senado romano para unha expedici\u00f3n contra o emperador Avito, a quen derrotou nunha sanguenta batalla en Piacenza o 16 de outubro de 456. Avito foi feito prisioneiro, consagrado bispo de Piacenza, e pouco despois sentenciado a morte. Ap\u00f3s isto Ricimer obtivo de Le\u00f3n I, o emperador oriental en Constantinopla, o t\u00edtulo de patricio.\nConsolidaci\u00f3n do seu poder.\nRicimer foi o resto da s\u00faa vida o gobernante \"de facto\" do que quedaba do imperio occidental, agora reducido ao sur da Galia e a Italia. Por\u00e9n, o seu xeito de exercer o poder fixo del unha das figuras m\u00e1is controvertidas do seu tempo. Como \"b\u00e1rbaro\" que era, non puido asumir a p\u00farpura imperial e o t\u00edtulo de augusto (emperador) el mesmo; por outra banda, a s\u00faa influencia poderosa sobre os augustos en Roma deulle prestixio e influencia sobre os outros pobos xerm\u00e1nicos que ocupaban a Gallia, Hispania, \u00c1frica. Isto deulle d\u00faas opci\u00f3ns; disolver a corte imperial occidental e gobernar oficialmente coma un \"dux\", ou gobernador, dun \u00fanico emperador en Constantinopla, ou elevar as s\u00faas propias figuras decorativas e gobernar por medio deles. Escolleu o segundo cami\u00f1o, mesmo indo tan lonxe como para inscribir o seu nome nas moedas xunto co emperador.\nEn 457, Ricimer estableceu a Maioriano como emperador do oeste e induciu a Le\u00f3n a que dese o seu consentimento. Por\u00e9n, Maioriano resultou ser un gobernante capacitado e en pouco tempo a situaci\u00f3n tensouse ao aspirar a actuar sen o \"placet\" de Ricimer. Maioriano foi derrotado (unha posibilidade \u00e9 que fose traizoado) por Xeiserico preto da actual cidade de Valencia, mentres tentaba organizar unha expedici\u00f3n contra o v\u00e1ndalo en 461. Ricimer obrigouno ent\u00f3n a abdicar e probabelmente ordenou o seu asasinato o 7 de agosto de 461. O sucesor que Ricimer situou agora no trono foi Libio Severo, quen resultou ser m\u00e1is d\u00f3cil que Maioriano, pero tivo que afrontar o rexeitamento de Le\u00f3n no leste e a rivalidade de Exidio na Galia. Despois da morte de Libio Severo en 465; segundo alg\u00fans debido ao envelenamento ordenado polo propio Ricimer; este mesmo gobernou o Oeste sen emperador durante dezaoito meses.\nFinalmente, despois de longas negociaci\u00f3ns nas que el e Xenserico, agora traballando en conxunto, intentaron impo\u00f1er o seu propio candidato coma emperador a Le\u00f3n, Ricimer aceptou o candidato de Le\u00f3n, Antemio. Diplomaticamente casou coa filla de Antemio e por alg\u00fan tempo viviu en paz con el.\nRicimer dirixiu unha parte importante das forzas romanas que participaron nunha expedici\u00f3n de Le\u00f3n contra Xenserico en 468. O seu comportamento levantou sospeitas de que tivese a secreta intenci\u00f3n de facer fracasar os plans, o que finalmente aconteceu.\nToma de Roma e pasamento.\nCatro anos m\u00e1is tarde, trasladouse a Mediolanum (Mil\u00e1n), listo para enfrontarse a Antemio. Epifanio, bispo de Mil\u00e1n, puido lograr un acordo que durou pouco tempo, despois do cal Ricimer se volveu contra Roma \u00e1 fronte dun ex\u00e9rcito de xermanos. Proclamou emperador a Olibrio, o candidato que el e Xenserico apoiaran anteriormente. Ap\u00f3s tres meses de asedio tomou a cidade o 1 de xullo de 472. Antemio foi executado. Malia todo, Ricimer morreu menos de dous meses despois de febres. O t\u00edtulo de patricio pasou ao seu sobri\u00f1o Gundobado.\nRicimer defender\u00eda, no \u00faltimo per\u00edodo da s\u00faa vida, as provincias contra os ostrogodos e os alanos, e decorou a igrexa ariana de Sant'Agata en Roma, m\u00e1is tarde co\u00f1ecida coma \"Santa \u00c1gata dos Godos\".\nCasamento.\nRicimer casou con Alipia, unha filla de Antemio e Marcia Eufemia. Non se sabe que tivesen fillos."}
{"id": "90510", "revid": "158", "url": "https://gl.wikipedia.org/wiki?curid=90510", "title": "Ivan Petrovich Pavlov", "text": ""}
{"id": "90512", "revid": "50618", "url": "https://gl.wikipedia.org/wiki?curid=90512", "title": "Modesto Brocos", "text": "Modesto Brocos G\u00f3mez, nado en Santiago de Compostela o 9 de febreiro de 1852 e finado no R\u00edo de Xaneiro o 28 de novembro de 1936, foi un pintor galego-brasileiro.\nTraxectoria.\nEra irm\u00e1n do escultor Isidoro Brocos y G\u00f3mez, profesor da Academia de Belas Artes da Coru\u00f1a. Terminados os estudos, aos dezaoito anos, pretendeu ga\u00f1arse a vida na Arxentina, mais dous anos despois estaba no Brasil ilustrando o semanario \"O Mequetrefe\", de R\u00edo de Xaneiro. Introduciu no pa\u00eds a t\u00e9cnica do xilogravado aplic\u00e1ndoa nas s\u00faas ilustraci\u00f3ns.\nEn 1875, inscribiuse como alumno libre na Academia Imperial de Belas Artes, onde recibiu clases de V\u00edtor Meireles e Zeferino da Costa.\nDe xenio inquedo, antes de dous anos mudouse a Par\u00eds, onde ingresou na Escola de Belas Artes, tendo como mestre \u00f3 alem\u00e1n Henri Lehmann. Incontento, marchou a Madrid, regresando \u00f3 pouco a Par\u00eds e despois marchando a Roma, onde encontrou \u00f3 seu protector, o artista espa\u00f1ol Pradilla. Frecuentou durante cinco anos a Academia Chigi ata 1890. Nesa \u00e9poca xa era un artista maduro, autor de excelentes obras e frecuentador do \"Salon\" parisiense. Na condici\u00f3n de pintor con formaci\u00f3n completada, retorna a R\u00edo de Xaneiro por invitaci\u00f3n de Rodolfo Bernardelli, daquela director da Escola Nacional de Belas Artes, sucesora da vella Academia Imperial.\nProfesor da Escola Nacional de Belas Artes durante a Primeira Rep\u00fablica Brasileira, fixou con realismo os tipos e as escenas brasileiras. Practicou diversos x\u00e9neros de pintura e foi autor de libros como \"A quest\u00e3o do ensino de Bellas Artes\" (1915) e \"Ret\u00f3rica dos pintores\" (1933)."}
{"id": "90515", "revid": "23204", "url": "https://gl.wikipedia.org/wiki?curid=90515", "title": "Capadocia", "text": "Capadocia (en turco: \"Kapadokya\"; grego: \"\u039a\u03b1\u03c0\u03c0\u03b1\u03b4\u03bf\u03ba\u03af\u03b1\") \u00e9 unha rexi\u00f3n hist\u00f3rica de Anatolia central, en Turqu\u00eda, que abarca partes das actuais provincias de Kayseri, Aksaray, Ni\u011fde e Nev\u015fehir.\nCapadocia caracter\u00edzase por ter unha formaci\u00f3n xeol\u00f3xica \u00fanica no mundo, e polo seu patrimonio hist\u00f3rico e cultural. No ano 1985, foi inclu\u00edda pola UNESCO na lista do Patrimonio da Humanidade, cunha zona protexida de 9.576 ha.\nInformaci\u00f3n xeral.\nDesde hai miles de anos e at\u00e9 a actualidade, houbo sempre asentamentos humanos na rexi\u00f3n. Algunhas civilizaci\u00f3ns antigas floreceron aqu\u00ed, como a hitita, e outras procederon de civilizaci\u00f3ns europeas ou doutras rexi\u00f3ns de Asia Menor, e todas elas deixaron a s\u00faa pegada na Capadocia.\nAs caracter\u00edsticas xeol\u00f3xicas do lugar der\u00f3n p\u00e9 a que as s\u00faas paisaxes se describan como \"paisaxes luares\". A terra do lugar, chamada toba calc\u00e1rea, adquiriu formas caprichosas tras mill\u00f3ns de anos de erosi\u00f3n, e \u00e9 de abondo d\u00e9bil para permitir que o ser humano constr\u00faa as s\u00faas moradas traballando a rocha, en troques de erixir edificios. Deste xeito, as \"paisaxes luares\" est\u00e1n cheos de cavernas, naturais e artificiais, moitas das cales contin\u00faan habitadas.\nA situaci\u00f3n xeogr\u00e1fica da Capadocia foi encrucillada de rutas comerciais durante s\u00e9culos, e tam\u00e9n obxecto de continuas invasi\u00f3ns. Os habitantes da rexi\u00f3n constru\u00edron refuxios subterr\u00e1neos (exemplos que poden ser visitados son as cidades de Kaymakl\u0131 e Derinkuyu), onde cidades enteiras pod\u00edan refuxiarse debaixo da terra, e subsistir durante moitos meses sen arriscarse no exterior. Estas cidades subterr\u00e1neas constru\u00eddas en varios niveis (a cidade de Kaymakl\u0131 ten nove subterr\u00e1neos, a\u00ednda que s\u00f3 catro est\u00e1n abertos ao turismo, o resto est\u00e1n reservados para investigaci\u00f3n arqueol\u00f3xica e antropol\u00f3xica), e estaban equipadas con respiradoiros, cortes, panader\u00edas, pozos de auga, e o necesario para albergar poboaci\u00f3ns que pod\u00edan chegar at\u00e9 os 20.000 habitantes. Cando estas cidades subterr\u00e1neas foron usadas durante o cristianismo bizantino, algunas c\u00e1maras foron adaptadas como templos e decoradas con frescos nas paredes.\nOrixe e significado do nome.\nCrese que o nome \"Capadocia\" prov\u00e9n do voc\u00e1bulo \"Katpadukya\", ou \"Terra de belos cabalos\". Os cabalos da rexi\u00f3n cobraron fama por ser ofrecidos como agasallo aos reis Asurbanipal, de Asiria, e Dar\u00edo e Xerxes I, de Persia.\nXeograf\u00eda e xeolox\u00eda.\nA rexi\u00f3n de Capadocia pode considerarse un c\u00edrculo de cincuenta quil\u00f3metros de di\u00e1metro, onde se atopan, entre outras, as cidades de Aksaray e Nev\u015fehir, as\u00ed como numerosas poboaci\u00f3ns. A poboaci\u00f3n na \u00e1rea non chega ao mill\u00f3n de habitantes, pero os asentamentos est\u00e1n tan pr\u00f3ximos uns dos outros, que dan a impresi\u00f3n de tratarse dunha soa cidade estendida por unha rexi\u00f3n moi grande.\nEn moitos mapas, o nome de Capadocia non \u00e9 mencionado xa que non se trata dunha demarcaci\u00f3n pol\u00edtica como tal. M\u00e1is ben tratase dunha rexi\u00f3n hist\u00f3rica que abarca anacos de varias provincias.\nA paisaxe \u00fanica de Capadocia \u00e9 o resultado da acci\u00f3n de forzas naturais a trav\u00e9s dos milenios. Fai 60 mill\u00f3ns de anos, formouse a cadea monta\u00f1osa do Tauro en Anatolia meridional, ao mesmo tempo que se formaba a cadea alpina en Europa. A formaci\u00f3n da cordilleira dos Montes Tauro provocou numerosas barrancas e depresi\u00f3ns en Anatolia central. Fai dez mill\u00f3ns de anos, estas depresi\u00f3ns foron enchidas polo magma e outros elementos volc\u00e1nicos provistos polos numerosos volc\u00e1ns en erupci\u00f3n de Anatolia central, especialmente os volc\u00e1ns Erciyes, Keciboyduran, Develi, G\u00f6ll\u00fc da\u011f\u0131 e Melendiz.\nPaseni\u00f1amente, as depresi\u00f3ns foron desaparecendo, transformando a rexi\u00f3n nun altiplano. O mineral que encheu as depresi\u00f3ns non \u00e9 moi resistente \u00e1 acci\u00f3n de ventos, choivas, r\u00edos e diferenzas de temperatura; polo que a erosi\u00f3n foi \"esculpindo\" os numerosos vales polos cales Capadocia \u00e9 famosa.\nAlgunhas das poboaci\u00f3ns m\u00e1is importantes son Aksaray, Nev\u015fehir, Kayseri, \u00dcrg\u00fcp, U\u00e7hisar, Ni\u011fde, G\u00fcl\u015fehir e G\u00fcla\u011fa\u00e7.\nAlg\u00fans lugares sobresa\u00edntes son o Museo ao ar aberto de G\u00f6reme, a cidade subterr\u00e1nea de Kaymakl\u0131, a cidade subterr\u00e1nea de Derinkuyu, o val de Zelve, Gomeda, Peribacalar vadisi (val das chemineas de fada), So\u011fanl\u0131 vadisi, as cidades subterr\u00e1neas de \u00d6zkonak, Tatlarin, Maz\u0131 e Ac\u0131g\u00f6l; e igrexas como as de El Nazar e Aynal\u0131.\nHistoria.\n\u00c7atalh\u00f6y\u00fck e Puruskanda.\n\u00c7atalh\u00f6y\u00fck \u00e9 unha cidade que data do per\u00edodo neol\u00edtico. Nela foi atopado o que se considera o comezo da historia de Anatolia. Tratase dun fresco mural do ano 6200 a.C., que presenta en primeiro plano, as casas da localidade, e ao fondo, un volc\u00e1n en erupci\u00f3n; crese que o volc\u00e1n \u00e9 o Hasanda\u011f. O fresco est\u00e1 exposto no Museo das Civilizaci\u00f3ns de Anatolia en Ancara, e \u00e9 probablemente a pintura paisax\u00edstica m\u00e1is antiga do mundo.\nEntre o 5000 e o 4000 a.C., Capadocia tivo varios principados independentes. A cidade m\u00e1is importante durante ese per\u00edodo era Puruskanda. Dezasete destes principados un\u00edronse en 2300 a.C. para loitar contra o rei asirio Naram Sin, constitu\u00edndo a primeira de moitas alianzas na historia de Anatolia.\nPer\u00edodo de colonias de comercio asirio.\nAo inicio do II milenio a.C., Anatolia viviu unha etapa brillante na cal atraeu numerosos habitantes. Os asirios, c\u00e9lebres pola s\u00faa habilidade no comercio, instal\u00e1ronse na rexi\u00f3n atra\u00eddos por esta riqueza, e organizaron bazares chamados \"K\u00e2rum\". O K\u00e2rum m\u00e1is importante \u00e9 da cidadela de \"Kanesh\" (hoxe K\u00fcltepe). Os asirios levaban esta\u00f1o, t\u00e9xtiles e perfumes, e mercaban ouro, prata e cobre en Anatolia.\nEste tipo de comercio durou cento cincuenta anos, at\u00e9 que se dispersou polas guerras entre reinos da rexi\u00f3n. En 1925, un equipo arqueol\u00f3xico descubriu en K\u00fcltepe as \"T\u00e1boas da Capadocia\", que describen esta colonia mercantil en tempos asirios, e que marcan o rexistro escrito m\u00e1is antigo co\u00f1ecido sobre a historia da Capadocia.\nPer\u00edodo hitita.\nA\u00ednda se ten pouca certeza sobre a orixe da civilizaci\u00f3n Hitita, pero o certo \u00e9 que esta civilizaci\u00f3n floreceu en Anatolia central no II milenio a.C., sendo Hattusas (hoxe Bo\u011fazk\u00f6y) o seu centro de poder na rexi\u00f3n, que chamaban \"Tabal\". Os hititas fundaron varios poblados en conxunci\u00f3n cos habitantes da rexi\u00f3n, e conformaron un imperio que se estend\u00eda ata Babilonia. O imperio durou de seis a sete s\u00e9culos, e puxo fin ao dominio da dinast\u00eda semita de Hammurabi. Especial lugar na historia hitita te\u00f1en os s\u00e9culos XV e XVI a.C., que marcan o per\u00edodo de maior desenvolvemento da civilizaci\u00f3n. A finais de milenio, as guerras co Exipto (que culminar\u00edan no tratado de paz de Kadesh, de 1286 a.C.) desgastaron ao imperio, que finalmente caeu ante os invasores de Europa oriental.\nDespois da ca\u00edda do imperio hitita, Capadocia atravesou o per\u00edodo m\u00e1is escuro da s\u00faa existencia, entre os s\u00e9culos X e VII a.C.\nPer\u00edodo persa.\nCapadocia caeu en mans persas no s\u00e9culo VI a.C., estado que manter\u00eda ata a conquista por Alexandre Magno dous s\u00e9culos despois. Os persas dividiron Anatolia en provincias, asignando un gobernador (s\u00e1trapa) a cada unha.\nOs principados estaban ligados ao porto de \u00c9feso (preto da cidade turca de Ku\u015fadas\u0131) pola \"v\u00eda real\", que comezaba en dita cidade, e pasaba polas cidades de Sardes e Mazaca (hoxe Kayseri), chegando a Mesopotamia e a Susa, capital de Persia. Os s\u00e1trapas enviaban a Persia os impostos que recadaban, en forma de ouro, carneiros, burros e os famosos cabalos de Capadocia.\nPer\u00edodo helen\u00edstico.\nNo s\u00e9culo IV a.C. o conquistador macedonio Alexandre Magno emprendeu a conquista de Asia Menor, despois do famoso episodio do n\u00f3 gordiano, arrebatando Capadocia das mans persas. Deixou ao seu tenente \"Cabictas\" para controlar a rexi\u00f3n, a cal estivo baixo o dominio macedonio ata a morte de Alexandre no 323 a.C. Un ano despois, Capadocia recuperou a s\u00faa independencia e soberan\u00eda baixo o liderado de Ariarates I.\nPer\u00edodo romano.\nCapadocia comezou a s\u00faa larga historia de relaci\u00f3ns co Roma, baixo o reinado de Ariarates IV, primeiro como inimigos (apoiando a causa de Ant\u00edoco o Grande), e despois como aliados, loitando contra Perseo de Macedonia.\nA partir de ent\u00f3n, Capadocia aliouse sempre coa Rep\u00fablica. No 130 a.C. Ariarates V marchou xunto ao proc\u00f3nsul romano Craso contra Arist\u00f3nico, que reclamaba o trono de P\u00e9rgamo. Ao ser liquidado xunto co seu ex\u00e9rcito, trouxo consigo loitas intestinas que marcaron o fin da dinast\u00eda.\nCapadocia ent\u00f3n elixiu un l\u00edder local chamado Ariobarzanes I, co apoio de Roma, en 93 a.C.. Por\u00e9n, Ariobarzanes non puido comezar o seu reinado ata trinta anos despois, cando Roma alisoulle o cami\u00f1o facendo a un lado aos reis armenios. Na guerra civil que Roma sostivo antes da ascensi\u00f3n ao poder de Xulio C\u00e9sar, Capadocia cambiou de bandos entre Pompeio e C\u00e9sar.\nPosteriormente, a dinast\u00eda Ariobarzanes terminar\u00eda, e a rexi\u00f3n manter\u00eda a s\u00faa independencia tributaria at\u00e9 o ano 17, cando o Emperador Tiberio reducir\u00eda \u00e1 rexi\u00f3n a ser unha provincia romana. D\u00faas lexi\u00f3ns romanas formaron guarnici\u00f3ns permanentes baixo o Emperador Vespasiano, quen buscaba protexer a s\u00faa provincia de Levante. As guarnici\u00f3ns aumentaron e convert\u00e9ronse en fortalezas baixo Traxano, que ademais constru\u00edu v\u00edas militares na rexi\u00f3n. No s\u00e9culo III, as relaci\u00f3ns comerciais entre Capadocia e as rexi\u00f3ns de Esmirna e \u00c9feso estaban tan desenvolvidas, que foron emitidas moedas cos nomes destas cidades.\nPer\u00edodo bizantino.\nA partir do s\u00e9culo IV Capadocia comezou unha transformaci\u00f3n m\u00e1is, esta vez influenciada polos mosteiros de Palestina e Exipto, dos que os seus modelos foron seguidos na introduci\u00f3n da relixi\u00f3n cristi\u00e1, baixo o patrocinio do Imperio Bizantino.\nNos s\u00e9culos VI e VII, apareceron as primeiras igrexas pintadas. Estas igrexas, ao igual que a maior\u00eda das casas da rexi\u00f3n, non eran constru\u00eddas como edificios, sen\u00f3n \"escavadas\" na rocha. Estas covas artificiais eran despois decoradas e acondicionadas. Existen m\u00e1is de seiscentas igrexas destas caracter\u00edsticas na rexi\u00f3n.\nO per\u00edodo iconoclasta de Bizancio (anos 725 a 843) tivo a s\u00faa repercusi\u00f3n nas igrexas de Capadocia, e numerosas pinturas murais sufriron danos, pois prohibiuse a representaci\u00f3n de todas as figuras sagradas.\nPer\u00edodo selx\u00facida.\nOs selx\u00facidas, considerados antepasados directos dos turcos occidentais, comezaron a chegar a Capadocia a partir do s\u00e9culo XI, despois da Batalla de Manzikert no 1071 onde derrotaron ao ex\u00e9rcito bizantino, e comezaron a conquista paulatina do territorio. Despois da toma de Kayseri no 1082, os selx\u00facidas iniciaron unha grande expansi\u00f3n urban\u00edstica na rexi\u00f3n, constru\u00edndo mesquitas en Kayseri, Aksaray, Ni\u011fde e outras cidades, e unha academia de medicina no 1206. Ademais, constru\u00edron numerosos \"caravansarays\" ou caravasares (literalmente, \"palacio de caravanas\"), unha especie de refuxio para que as caravanas que transitaban a Ruta da seda, pernoctaran de forma segura no seu traxecto; alg\u00fans ti\u00f1an servizos adicionais ao de hostaler\u00eda, como enfermer\u00eda, cortes e mesquitas. Os \"caravansarays\" est\u00e1n dispersos por toda Anatolia, distanciados a uns 30\u00a0km entre si, e en tempos de guerra, serv\u00edan como postos de defensa do territorio. Destaca o caravansaray de Agzikarahan, constru\u00eddo no s\u00e9culo XIII.\nNos s\u00e9culos que seguiron, Anatolia foi escenario de conflitos entre os selx\u00facidas, Bizancio e os cruzados. Estes \u00faltimos tomaron a capital selx\u00facida Iznik, e obrigaron aos selx\u00facidas a emigrar cara Konya, no centro de Anatolia. Os selx\u00facidas sentaron as ra\u00edces do Imperio Otom\u00e1n, que vir\u00eda a existir a partir do s\u00e9culo XV pois non en balde os turcos otom\u00e1ns proced\u00edan dun dos sultanatos \u2014n\u00facleo orixinario do futuro Imperio otom\u00e1n\u2014 escindidos do estado selx\u00facida baixo o mando do l\u00edder Osm\u00e1n I Gazi\u2014 que dar\u00eda o nome da dinast\u00eda otom\u00e1 u osmanl\u00edes.\nS\u00e9culos XX e XXI.\nCapadocia sempre foi unha zona de atractivo tur\u00edstico importante, coa afluencia de visitantes da rexi\u00f3n e de pa\u00edses veci\u00f1os. A rexi\u00f3n chamou a atenci\u00f3n de Europa e do resto do mundo nas d\u00e9cadas de 1930 e 1940, coa difusi\u00f3n da obra do sacerdote franc\u00e9s Guillaume de Jerphanion, que publicou os estudos que fixera das igrexias en Capadocia. Estes feitos levaron a un dram\u00e1tico crecemento na demanda tur\u00edstica na segunda metade do s\u00e9culo XX. Durante as d\u00e9cadas de 1970 e 1980, Capadocia tivo unha explosi\u00f3n de turistas que non pod\u00eda ser satisfeita cos hoteis existentes na rexi\u00f3n. Os poboadores comezaron a alugar cuartos e transformar as s\u00faas propiedades para poder acoller aos visitantes, mentres novas instalaci\u00f3ns eran constru\u00eddas, respectando as paisaxes e a natureza, e sen contradicir ao folclore local. Segundo as cifras oficiais, no 2005 visitaron a rexi\u00f3n 850.000 turistas estranxeiros e un mill\u00f3n de turistas nacionais.\nEsta demanda revitalizou a actividade econ\u00f3mica na rexi\u00f3n, pois non s\u00f3 a industria do turismo e a gastronom\u00eda se benefician, sen\u00f3n que ademais os produtores locais de cer\u00e1mica, t\u00e9xtiles e artesan\u00edas atopan un mercado amplo e receptivo.\nCristianismo en Capadocia.\nCapadocia ten un papel especial na tradici\u00f3n cristi\u00e1, por varios motivos."}
{"id": "90517", "revid": "54336", "url": "https://gl.wikipedia.org/wiki?curid=90517", "title": "Emilio Mart\u00ednez Garrido", "text": "Emilio Mart\u00ednez Garrido, nado en Lavadores o 17 de decembro de 1886 e fusilado no cemiterio de Pereir\u00f3 de Vigo o 27 de agosto de 1936, foi un industrial e alcalde de Vigo.\nTraxectoria.\nMembro da UGT asistiu ao Congreso de 1905 como delegado dos canteiros de Ourense, Moa\u00f1a e Vigo e da Federaci\u00f3n de Traballadores de Vigo.\nFoi elixido alcalde de Vigo polo PSOE durante o per\u00edodo da Segunda Rep\u00fablica Espa\u00f1ola e presidiu Vigo nun momento de desenvolvemento econ\u00f3mico. Foi candidato do PSOE por Pontevedra nas elecci\u00f3ns de 1933, sen resultar elixido. O 9 de marzo de 1934 foi destitu\u00eddo como alcalde polo Gobernador civil, Diego Fern\u00e1ndez G\u00f3mez. Ese ano foi procesado por delito de imprenta e durante a folga xeral revolucionaria de 1934 pertenceu ao Comit\u00e9 Revolucionario de Vigo, polo que foi encarcerado. Co triunfo da Fronte Popular nas elecci\u00f3ns de febreiro de 1936, foi novamente elixido alcalde de Vigo. Formou parte da Comisi\u00f3n de alcaldes de Galicia, que viaxou a Madrid o 13 de xullo de 1936 para facer entrega do Estatuto de Galicia \u00e1s Cortes da Rep\u00fablica, regresando a Vigo o d\u00eda 18.\nCoa sublevaci\u00f3n do 18 de xullo de 1936, en Vigo formouse un \"Comit\u00e9 del Frente Popular\", coa participaci\u00f3n de concelleiros, alcalde e deputados, cando o goberno republicano central chamou \u00e1 formaci\u00f3n de comit\u00e9s permanentes para facer fronte \u00e1 crise.\nReunidos no concello de Vigo, o Comit\u00e9 tentou manter a estabilidade na cidade. Cando o oficial \u00f3 mando da Garda de Asalto ofreceu \u00f3s seus homes para defender o concello e armar voluntarios, o alcalde negouse rotundamente, aducindo que o comandante militar d\u00e9ralles a s\u00faa palabra de lealdade; cando os responsables da Confederaci\u00f3n Nacional do Traballo en Vigo (un importante n\u00facleo obreiro naquela \u00e9poca) ofrec\u00e9ronse \u00f3 Comit\u00e9 para defender a cidade ante o golpe militar inminente e pediron armas, o alcalde expulsounos do concello e ameazounos con facelos deter pola polic\u00eda dado que segu\u00eda confiando na palabra do comandante militar.\n\u00d3 d\u00eda seguinte, 20 de xullo, os oficiais militares sublevaron e na Porta do Sol de Vigo dispararon contra a multitude que se manifestaba a favor da Segunda Rep\u00fablica. O alcalde e o Comit\u00e9 da Fronte Popular por el dirixido foron detidos e, tras un xu\u00edzo militar, Emilio Mart\u00ednez foi fusilado no cemiterio de Pereir\u00f3 o 27 de agosto de 1936.\nReco\u00f1ecementos.\nDende o ano 1986, a avenida co\u00f1ecida como \"Avenida da Ronda\" pasou a levar o seu nome, no barrio da Dobrada.\nA sede do PSOE de Vigo leva o seu nome."}
{"id": "90518", "revid": "23204", "url": "https://gl.wikipedia.org/wiki?curid=90518", "title": "Doutrina e Convenios", "text": "O Libro de Doutrina e Convenios \u00e9 un dos libros considerados sagrados por varios grupos mormones xunto \u00e1 \"Biblia\", O \"Libro de Morm\u00f3n\" e \"A Perla do Gran Prezo\".\nNo seu contido at\u00f3pase unha colecci\u00f3n de instruci\u00f3ns para o establecemento e direcci\u00f3n da Igrexa, entre iso reuni\u00f3ns e cerimonias, convenios, escritos por Jos\u00e9 Smith baixo a influencia do esp\u00edrito santo e aceptadas polos seus membros como revelaci\u00f3ns divinas ao mencionado Smith e aos seus sucesores na presidencia da Igrexa. Entre os grupos que o aceptan como escritura at\u00f3panse as d\u00faas denominaciones con maior cantidade de membros fundamentadas no movemento morm\u00f3n: a Igrexa de Xesucristo dos Santos dos \u00daltimos D\u00edas e a Comunidade de Cristo. Ambas versi\u00f3ns difiren entre si en parte debido a que continuaron sendo escritas individualmente logo de ser formados os grupos durante a crise de sucesi\u00f3n trala morte de Joseph Smith en 1844. A versi\u00f3n en castel\u00e1n da Comunidade de Cristo adoptou o nome de Doctrina y convenios."}
{"id": "90519", "revid": "89787", "url": "https://gl.wikipedia.org/wiki?curid=90519", "title": "Francisco Elvira Cuadrado", "text": "Francisco Elvira Cuadrado, nado en Argecilla (Guadalaxara) en 1910 e finado en Casaio o 27 de xullo de 1946, foi un militar e guerrilleiro antifranquista espa\u00f1ol.\nTraxectoria.\nFoi militante do PCE, durante a Guerra Civil loitou co ex\u00e9rcito republicano e tras a guerra estivo preso no campo mineiro de Casaio ata que fuxiu en maio de 1944, pasando ao Barco de Valdeorras. Finalmente botouse ao monte convert\u00e9ndose no l\u00edder dos guerrilleiros comunistas e xefe militar da II Agrupaci\u00f3n Guerrilleira. En marzo de 1945, nun intento de evitar a escisi\u00f3n entre comunistas e socialistas, accedeu ao Estado Maior da Federaci\u00f3n de Guerrillas de Le\u00f3n-Galicia, Elvira mostrouse en todo momento partidario da unidade entre os comunistas e os socialistas, intentando a reunificaci\u00f3n do movemento guerrilleiro en Galicia. Morreu o 27 de xullo de 1946 nun avance da Garda Civil sobre o campamento no que se estaba a realizar o co\u00f1ecido como Congreso da Reunificaci\u00f3n con Arcadio R\u00edos Rodr\u00edguez."}
{"id": "90520", "revid": "98629", "url": "https://gl.wikipedia.org/wiki?curid=90520", "title": "Unificaci\u00f3n Alem\u00e1", "text": "A Unificaci\u00f3n Alem\u00e1 foi un proceso iniciado a mediados do s\u00e9culo XIX e finalizado en 1871, para a integraci\u00f3n e posterior unificaci\u00f3n de diversos estados xerm\u00e1nicos en s\u00f3 un: Alema\u00f1a. O proceso foi liderado polo primeiro ministro prusiano Otto von Bismarck, co\u00f1ecido como o \"chanceler de ferro\", e culminou coa formaci\u00f3n do Segundo Reich (Imperio) alem\u00e1n.\nAntecedentes.\nA mediados do s\u00e9culo XIX, o espazo territorial xerm\u00e1nico estaba constitu\u00eddo por diferentes reinos, ducados e cidades libres, que s\u00f3 ti\u00f1an en com\u00fan a mesma lingua (o alem\u00e1n) e a mesma base cultural. Nel, a hexemon\u00eda pol\u00edtica era disputada polas s\u00faas d\u00faas principais potencias: a Austria dos Habsburgos, que dominaba a Dieta (o Parlamento da Confederaci\u00f3n Xerm\u00e1nica) e Prusia, gobernada polos Hohenzollern. No plano econ\u00f3mico, o territorio xerm\u00e1nico a\u00ednda viv\u00eda, en li\u00f1as xerais, nunha estrutura feudal, en plena Idade Contempor\u00e1nea; a excepci\u00f3n era Prusia, m\u00e1is industrializada, con maior poder econ\u00f3mico, que desde 1834 implantara a \"Zollverein\", unha Uni\u00f3n Alfandegueira Alem\u00e1 entre os Estados da Confederaci\u00f3n Xerm\u00e1nica.\nDesde o inicio do s\u00e9culo XIX o desexo da unidade nacional pod\u00eda ser notado, principalmente nos medio acad\u00e9micos e literarios. Como exemplo, Freiherr vom Stein, en Prusia tentouse implantar un programa pol\u00edtico inspirado nesa pretensi\u00f3n, por\u00e9n acabou sendo afastado en 1808. Tras iso, Austria reimplantou a s\u00faa influencia e o nacionalismo alem\u00e1n ficou inoperante at\u00e9 1848, cando ocorreron diversas revoluci\u00f3ns por toda Europa, a chamada \"Primavera dos Pobos\".\nA Revoluci\u00f3n de 1848 nos Estados Alem\u00e1ns.\nA partir do movemento de febreiro de 1848, en Francia, que conduciu \u00e1 abdicaci\u00f3n de Lu\u00eds Filipe I de Francia, os meses seguintes diversos Estados alem\u00e1ns tam\u00e9n se revolveron, rexistr\u00e1ndose manifestaci\u00f3ns populares e un movemento a favor dun parlamento nacional elixido polo pobo, que elaborase unha nova constituci\u00f3n para unha Alema\u00f1a unificada.\nNo Imperio Austr\u00edaco, constitu\u00eddo por Austria e polos reinos da Hungr\u00eda, de Bohemia, Lombardo-Veneto e de Galitsia (sur da actual Polonia), rexistr\u00e1banse tendencias separatistas entre as diversas minor\u00edas \u00e9tnicas, que foran arbitrariamente reunidas baixo a Coroa Austr\u00edaca polo Congreso de Viena (1815). Sometidas a un r\u00e9xime pol\u00edtico absolutista, personificado polo primeiro ministro von Metternich, Austria-Hungr\u00eda era unha rexi\u00f3n economicamente atrasada, onde no campo persist\u00edan os lazos de servidume, e nos centros urbanos, unha burgues\u00eda pouco numerosa controlaba as actividades econ\u00f3micas, suxeitando a pequena burguesia, os artes\u00e1ns e os obreiros.\nEn marzo de 1848, as\u00ed que as noticias do levantamento de febreiro en Par\u00eds, se tornaron co\u00f1ecidas en Viena, a burguesia liberal uniuse \u00e1 pequena burguesia e ao proletariado, promovendo manifestaci\u00f3ns de r\u00faa para reivindicar a ampliaci\u00f3n do dereito de voto e a destituci\u00f3n de Metternich. Diante da radicalizaci\u00f3n do movemento, Metternich fuxiu para Inglaterra e o emperador Fernando I outorgou unha Constituci\u00f3n, coa cal esperaba baleirar a revolta. Non obstante, un novo levantamento en maio obrigar a convocar unha Asemblea Nacional, elixida por sufraxio universal masculino.\nPoucos d\u00edas tras as insurreci\u00f3ns en Viena, burgueses e obreiros de Berl\u00edn ergueron barricadas nas r\u00faas, entrando en choque coas tropas do rei Frederico Guillerme IV de Prusia, que tam\u00e9n foi a causa de autorizar a convocatoria dunha Asemblea Constitu\u00ednte.\nAo mesmo tempo, a\u00ednda en maio de 1848, unha Asemblea composta por deputados elixidos por todo o territorio xerm\u00e1nico -o \"Deutscher Bund\"- reuniuse en Frankfurt para a elaboraci\u00f3n da nova constituci\u00f3n alem\u00e1. Nela, distingu\u00edanse dous grupos de deputados: os \"Grossdeutsche\" e os \"Kleindeutsche\". Os deputados do primeiro grupo defend\u00edan unha Alema\u00f1a inclu\u00edndo a Austria, estend\u00e9ndose do mar B\u00e1ltico, ao norte, at\u00e9 ao Adri\u00e1tico, ao sur. Xa o segundo grupo defend\u00eda unha Alema\u00f1a so liderado dos prusianos, exclu\u00edndo as\u00ed a Austria. A soluci\u00f3n encontrada foi a dun Estado gobernado polos Hohenzollern. A Coroa da nova Alema\u00f1a foi ofrecida ao rei da Prusia, Frederico Guillerme IV, que rexeitouna e tampouco aceptou a Constituci\u00f3n de Frankfurt. Esta actitude foi repetida polo goberno de Austria e dos outros Estados alem\u00e1ns. O pobo alem\u00e1n, a\u00ednda que quixese ver a nova Constituci\u00f3n aprobada, non estaba totalmente satisfeito con ela, pois o poder a\u00ednda continuar\u00eda na man dos antigos l\u00edderes. Deste modo, a revoluci\u00f3n ficou enfraquecida, a Asemblea foi disolta e a restauraci\u00f3n conservadora se completou, acabando, por alg\u00fan tempo, co so\u00f1o dunha Alema\u00f1a unificada.\nEn Viena, constatando que non consegu\u00eda m\u00e1is controlar o pobo, a burguesia volveu atr\u00e1s no seu apoio \u00e1 revoluci\u00f3n, optando por suxeitarse a un goberno fortemente centralizado a colocar en risco a s\u00faa posici\u00f3n econ\u00f3mica. Coa uni\u00f3n da burguesia \u00e1 aristocracia, o ex\u00e9rcito retomou a cidade, conseguindo sufocar a rebeli\u00f3n en outubro. O novo primeiro ministro, Schwarzenberg, disolveu a Asemblea Constitu\u00ednte, forzando o emperador Fernando I a abdicar en favor de seu sobri\u00f1o Francisco Xos\u00e9, que restaurou o Absolutismo.\nNas demais rexi\u00f3ns do Imperio, as minor\u00edas nacionais, encoraxadas polos levantamentos de Viena e Berl\u00edn, mobiliz\u00e1ronse pola independencia. Na Bohemia (actual Rep\u00fablica Checa), en abril de 1848, foi convocado un Parlamento independente como primeiro paso para a formaci\u00f3n dunha Asemblea Constitu\u00ednte. En Hungr\u00eda, o avogado Lajos Kossuth, l\u00edder do movemento autonomista, proclamou a Rep\u00fablica, en abril de 1849. Mais todas esas rebeli\u00f3ns foron sufocadas polo ex\u00e9rcito austr\u00edaco que, no caso de Hungr\u00eda, recorreu \u00e1 axuda das tropas do tsar Nicolao I de Rusia.\nAs Revoluci\u00f3ns de 1848 na rexi\u00f3n, mesmo sen logro, permitiron mostrar o cami\u00f1o a ser seguido: un proceso de unificaci\u00f3n liderado por Prusia mais non polos medios revolucionarios, e si pola Casa dos Hohenzollern.\nA Unificaci\u00f3n Alem\u00e1: a Prusia de Bismarck.\nO fracaso da Revoluci\u00f3n de 1848, de intuitos unificadores, implicou a continuidade da fragmentaci\u00f3n de Alema\u00f1a. Na d\u00e9cada de 1850, os grandes se\u00f1ores de Prusia, detentores do poder pol\u00edtico, manti\u00f1an os seus privilexios -o monarca, receando unha nova revoluci\u00f3n, resolveu manter a Constituci\u00f3n onde eses privilexios eran consagrados.\nA partir de 1848, o ritmo de desenvolvemento do sector industrial e das cidades foi bastante acelerado e s\u00f3 a divisi\u00f3n pol\u00edtica trababa o progreso do capitalismo. Torn\u00e1base indispens\u00e1bel a unificaci\u00f3n de Alema\u00f1a para proseguir o proxecto econ\u00f3mico xerm\u00e1nico.\nO liderado da unificaci\u00f3n alem\u00e1 ficou con Prusia pois este era o Estado alem\u00e1n m\u00e1is industrializado e con grande importancia pol\u00edtica en Europa. Era tam\u00e9n a maior potencia militar entre os estados alem\u00e1ns. O seu desexo expansionista vi\u00f1a dalgunhas d\u00e9cadas atr\u00e1s, de cando desexaba unificar os seus territorios occidental e oriental. Para este fin, foi creada a \"Zollverein\", unha uni\u00f3n alfandegueira nos Estados da Confederaci\u00f3n Xerm\u00e1nica, en 1834. A creaci\u00f3n da \"Zollverein\" proporcionou \u00e1 rexi\u00f3n un gran crecemento industrial e integraci\u00f3n dos Estados, principalmente co desenvolvemento dunha rede ferroviaria interligando as diversas rexi\u00f3ns do territorio xerm\u00e1nico.\nAo redor de 1850, Prusia xa superaba economicamente a Austria, mais o liderado pol\u00edtico veu s\u00f3 en 1862, cando comezou a gobernar Prusia o rei Guillerme I, un apaixonado polas cuesti\u00f3ns militares, que fixo unha reforma nas s\u00faas forzas armadas. Convocou, para axudalo, a Moltke, xefe de Estado-Maior, e Roon, como ministro da guerra. O ex\u00e9rcito de Prusia logo se transformou no mellor da Europa.\nUn h\u00e1bil pol\u00edtico e diplom\u00e1tico de logro, Otto von Bismarck -que ocupara, entre outros cargos, o de embaixador en Rusia e en Francia- foi nomeado chanceler (primeiro ministro). Membro da aristocracia alem\u00e1 e tam\u00e9n favor\u00e1bel a unha monarqu\u00eda centralizada, Bismarck realizou unha pol\u00edtica de alianza dos \"junkers\" (grandes propietarios e aristocratas) coa alta burguesia, e a trav\u00e9s dela resolveu fortalecer a \"Zollverein\", intensificando a integraci\u00f3n dos Estados alem\u00e1ns al\u00e9n de modernizar o ex\u00e9rcito, sendo iso de grande importancia para as batallas que acontecer\u00edan os anos seguintes. Para levar a cabo a reforma militar, Bismarck prescindiu do Parlamento: \"Os problemas de hoxe non se deciden con discurso, nin tampouco co voto das maior\u00edas. Ese foi o grande erro de 1848 e 1849. Dec\u00eddense con ferro e sangue\".\nAproveit\u00e1ndose da estratexia de exaltaci\u00f3n do esp\u00edrito nacionalista, creou unha pol\u00edtica de guerras contra inimigos externos e contra a ocupaci\u00f3n das rexi\u00f3ns alem\u00e1s, o que axudou na expansi\u00f3n do territorio prusiano e, posteriormente, xerm\u00e1nico. Nun per\u00edodo de sete anos (1864 - 1871), tres guerras foron decisivas para a unificaci\u00f3n dos Estados xerm\u00e1nicos: a guerra dos Ducados (1864), a guerra austro-prusiana (1866) e a guerra franco-prusiana (1870-1871).\nA guerra austro-prusiana (1866).\nEn 1866, Prusia, coa axuda de Italia, tam\u00e9n baixo proceso de unificaci\u00f3n nacional, entrou en guerra contra Austria. A vitoria prusiana veu tras a batalla de K\u00f6niggr\u00e4tz, en Sadowa (3 de xullo de 1866). O d\u00eda 23 de agosto de 1866, foi firmado o acordo de paz en Praga. Coa vitoria a Prusia expulsou a Austria de Alema\u00f1a.\nNo ano seguinte, Bismarck dividiu a Confederaci\u00f3n en dous grupos de Estados; a Confederaci\u00f3n do Norte e a do Sur, tendo como l\u00edmite o r\u00edo Main. A Confederaci\u00f3n da Alema\u00f1a do Norte, loxicamente, ficou baixo o seu control, cos pa\u00edses (principados e cidades libres), luteranos, que a apoiaran na guerra austro-prusiana. Os catro Estados que formaban a Confederaci\u00f3n do Sur, maioritariamente cat\u00f3licos, non conseguiron se consolidar nunha unidade. Estes Estados vir\u00edan a negociar un pacto coa Confederaci\u00f3n da Alema\u00f1a do Norte, segundo o cal, en caso de guerra con Francia, o rei de Prusia tornar\u00edase xeneral dos ex\u00e9rcitos xerm\u00e1nicos. A Confederaci\u00f3n do Norte \u00e9 a antecesora do posterior Imperio Alem\u00e1n, que precisaba de moi pouco para se concretar: a guerra contra Francia.\nA guerra franco-prusiana (1870-1871).\nA pesar de que Austria fora derrotada por Prusia, o sur de Alema\u00f1a estaba constitu\u00eddo por dem\u00f3cratas e aspiraban a unha Alema\u00f1a liberal, op\u00f3ndose \u00e1 uni\u00f3n coa Prusia de Bismarck, que era un Estado militarista. Querendo eliminar este problema \u00e1 unificaci\u00f3n do norte co sur, Bismarck necesitaba dun inimigo com\u00fan que unir\u00eda, e posibilitar\u00eda a futura unificaci\u00f3n; e este inimigo m\u00e1is adiante ser\u00eda a Francia de Napole\u00f3n III. Desde os tempos das guerras napole\u00f3nicas (de Napole\u00f3n I, derrotado o 18 de xu\u00f1o de 1815), os prusianos non simpatizaban con Francia, e os profesores prusianos repasaban este sentimento aos seus alumnos en relaci\u00f3n \u00e1 naci\u00f3n francesa. De a\u00ed, Bismarck afirmou que foi o mestre da escola quen ga\u00f1ou a guerra franco-prusiana, logo tras a derrota de Francia na guerra contra Prusia.\nPretexto da guerra franco-prusiana (1870-1871).\nEspa\u00f1a, que estaba sen rei desde 1868, ofreceu a trav\u00e9s de seu parlamento a Coroa ao pr\u00edncipe Leopoldo de Hohenzollern-Sigmaringen, parente afastado do rei de Prusia (tam\u00e9n da Casa dos Hohenzollern). Tal traxe era inacept\u00e1bel pola Europa anti-prusiana que contaba tam\u00e9n con Francia. O ministro do ex\u00e9rcito franc\u00e9s proferiu un discurso indignado e belicoso contra Prusia, o que xerou sentimentos anti-franceses no sur de Alema\u00f1a. Bismarck aproveitouse da idea de guerra entre os dous pa\u00edses, pois estaba interesado en territorios franceses e sab\u00eda que conseguir\u00eda apoio no sur de Alema\u00f1a, o que ser\u00eda decisivo para os seus plans de unificaci\u00f3n alem\u00e1.\nEl tam\u00e9n sab\u00eda da superioridade de seu poderio militar sobre o mediocre ex\u00e9rcito franc\u00e9s.\nPor\u00e9n antes de que o conflito comezara, Napole\u00f3n III temendo a expansi\u00f3n prusiana, protestou e esixiu do rei de Prusia a renuncia do pr\u00edncipe Leopoldo, que desistiu de disputar o trono espa\u00f1ol.\nNapole\u00f3n III a\u00ednda non satisfeito, e querendo agradar \u00e1 opini\u00f3n p\u00fablica francesa, esixiu novas garant\u00edas de que xamais un membro da s\u00faa familia ocupar\u00eda o trono espa\u00f1ol.\nA pesar de que Guillerme I aceptou todas as condici\u00f3ns impostas polo emperador franc\u00e9s, este \u00faltimo insist\u00eda que o rei deber\u00eda dar estas garant\u00edas e negociar persoalmente co embaixador Benedetti de Francia. O rei prusiano que anteriormente atendera a todas as reivindicaci\u00f3ns de Napole\u00f3n III, refutou (rexeitou) ter que negociar e dar novas garant\u00edas ao embaixador franc\u00e9s, Benedetti.\nEn Par\u00eds, a actitude do rei prusiano foi tida como unha ofensa ao orgullo nacional de Francia e ao pobo franc\u00e9s. Este foi o motivo da Francia de N\u00e1pole\u00f3n III para declarar a guerra a Prusia. Francia e Prusia entraron en guerra en 1870 e rapidamente Prusia mostrouse preparada o suficiente para encurralar a Francia no seu propio territorio. Os franceses perderon en todas as frontes. O forte ex\u00e9rcito prusiano acumulaba vitorias, como sucedeu na esmagadora vitoria na batalla de Sedan (1 de setembro de 1870) na cal o propio emperador franc\u00e9s foi feito prisioneiro. O d\u00eda 2 de setembro de 1870 concl\u00faese a batalla de Sedan, onde a cabaler\u00eda francesa resistiu bastante, a punto do rei Guillerme I de Prusia admirar a bravura con que estes loitaran.\nPor\u00e9n, Napole\u00f3n III viu que era in\u00fatil sacrificar m\u00e1is soldados seus, e mandou hastear a bandeira branca, e entrega a s\u00faa espada, ficado prisioneiro do rei prusiano. Dous d\u00edas despois, a rep\u00fablica ser\u00eda proclamada en Par\u00eds.\nO d\u00eda 20 dese mes, os prusianos cercaban Par\u00eds. Perante esta situaci\u00f3n, o goberno de Defensa Nacional (republicano, en funci\u00f3ns desde o 4 de setembro, altura en que se depuxera a Napole\u00f3n III) asinou a rendici\u00f3n. Na paz de Frankfurt (10 de maio de 1871) Francia, para al\u00e9n de pagar unha pesada indemnizaci\u00f3n de 5 bill\u00f3ns de francos a Prusia, entregaba o rico territorio de Alsacia-Lorena, de maior\u00eda xerm\u00e1nica e rico en carb\u00f3n, ao novo Imperio Alem\u00e1n.\nA vitoria en Sedan estimulou o nacionalismo no sur de Alema\u00f1a e os Estados xerm\u00e1nicos ao sur do r\u00edo Main (Hesse, Baden, Baviera e W\u00fcrtemberg) entraran na Confederaci\u00f3n. A eses Estados, por\u00e9n, foron garantidas certa autonom\u00eda, como, por exemplo, ex\u00e9rcito propio en tempo de paz.\nCoa integraci\u00f3n deses Estados ao novo \"Reich\" (\"II Reich\"; pois o \"I Reich\" ou \"Sacro Imperio Romano-Germ\u00e2nico\", foi fundado por Carlomagno, rei franco, sucedido m\u00e1is adiante por Oto I o Grande), completouse a \u00faltima etapa para a unificaci\u00f3n alem\u00e1.\nMotivos da derrota francesa na guerra franco-prusiana.\nA derrota de Francia comandada polo xeneral franc\u00e9s Mac-Mahon produciuse por ser o ex\u00e9rcito prusiano maior e estar mellor organizado para a guerra. Mentres os can\u00f3ns franceses eran cargados pola boca, os de Prusia ti\u00f1an os famosos \"Krupp\", de aceiro, cargados pola culata, o que posibilitaba tiro m\u00e1is r\u00e1pido.\nPar\u00eds resistiu canto puido aos prusianos, mais capitulou tras catro meses, por causa da fame.\nA coroaci\u00f3n de Guillerme I: O Segundo Reich.\nCon todas as etapas completadas, a unificaci\u00f3n alem\u00e1 consolidouse en xaneiro de 1871 coa proclamaci\u00f3n de Guillerme I como o primeiro \"Kaiser\" (Emperador) do Imperio Alem\u00e1n, formando as\u00ed o Segundo \"Reich\" alem\u00e1n. A coroaci\u00f3n de Guillerme I aconteceu no Palacio de Versalles (18 de abril de 1871), para humillaci\u00f3n dos franceses, vencidos na guerra franco-prusiana. Iso s\u00f3 intensificou o revanchismo franc\u00e9s. Bismarck tam\u00e9n foi nomeado como o primeiro chanceler de Alema\u00f1a, ficando no cargo de 1871 a 1890.\nTras a unificaci\u00f3n, o goberno alem\u00e1n mantivo caracter\u00edsticas autoritarias, sen incorporar o liberalismo democr\u00e1tico. A pesar diso, Alema\u00f1a creceu rapidamente, logo superando a Inglaterra na produci\u00f3n de aceiro, torn\u00e1ndose nunha das maiores potencias europeas. O Segundo Reich durou at\u00e9 1919, tras a primeira guerra mundial, cando foi substitu\u00eddo pola Rep\u00fablica de Weimar. Durante toda a s\u00faa existencia (1871 - 1919), o Segundo Reich foi gobernado pola dinast\u00eda prusiana dos Hohenzollern.\nConsecuencias da Unificaci\u00f3n Alem\u00e1.\nA unificaci\u00f3n dos Estados xerm\u00e1nicos foi un evento que xerou moitas consecuencias, inmediatas ou posteriores, en toda Europa e que foron respons\u00e1beis da inestabilidade no territorio europeo at\u00e9 a metade do s\u00e9culo XX.\n\u00c9 pos\u00edbel dicir que a unificaci\u00f3n alem\u00e1 foi un dos principais motivos para o estouro da primeira guerra mundial. Podemos dicir iso pois a unificaci\u00f3n da rexi\u00f3n de Alsacia-Lorena no Segundo Reich Alem\u00e1n xerou o revanchismo franc\u00e9s. Os franceses, non conformes coa situaci\u00f3n e coa humillaci\u00f3n provocada polos alem\u00e1ns (como na coroaci\u00f3n de Guillerme I no propio Palacio de Versalles, en territorio franc\u00e9s) mantiveron un sentimento de desquite que foi decisivo na pol\u00edtica de alianzas dos pa\u00edses europeos at\u00e9 cando saltou o conflito en 1914.\nOutro factor de influencia para o xurdimento do conflito foi a batalla dos pa\u00edses europeos por territorios en \u00c1frica e Asia, no per\u00edodo co\u00f1ecido como neocolonialismo. Os alem\u00e1ns, recentemente unificados, esix\u00edan unha redivisi\u00f3n colonial nos continentes (ver Imperio colonial alem\u00e1n), o que aumentou a tensi\u00f3n entre as potencias.\nResumo.\nCoa ca\u00edda de Napole\u00f3n, f\u00f3rmase a confederaci\u00f3n Xerm\u00e1nica. Houbo a Uni\u00f3n Aduaneira, que estabeleceu a mesma moeda para os estados alem\u00e1ns. A confederaci\u00f3n durou at\u00e9 a vitoria de Prusia na guerra austro-prusiana, cando Alema\u00f1a foi dividida en Alema\u00f1a do Norte e Estados do Sur. Na guerra franco-prusiana, al\u00e9n de que Prusia ga\u00f1ara as rexi\u00f3ns da Alsacia-Lorena, Alema\u00f1a foi unificada."}
{"id": "90522", "revid": "1131", "url": "https://gl.wikipedia.org/wiki?curid=90522", "title": "Estadio Nacional de Pequ\u00edn", "text": "O Estadio Nacional de Pequ\u00edn (en , gu\u00f3ji\u0101 t\u01d0y\u00f9ch\u01ceng) foi o estadio Ol\u00edmpico para os Xogos do 2008 en Pequ\u00edn, China, dese\u00f1ado polos arquitectos su\u00edzos Jacques Herzog e Pierre de Meuron, os mesmos arquitectos que dese\u00f1aron o estadio Allianz Arena. Con eles colaborou na parte art\u00edstica, o artista chin\u00e9s Ai Weiwei.\nO Estadio Nacional de Pequ\u00edn, \u00e9 comunmente chamado \"ni\u00f1o de paxaro\", debido \u00e1 rede de aceiro que o cobre. Ten 330 metros de longo, 220 ms de ancho e 69 ms de altura. \u00c9 un dos catro proxectos que o goberno do pa\u00eds encargou a diversos arquitectos do mundo. Est\u00e1 equipado cun sistema de enerx\u00eda solar e de recollida de auga de choiva para a s\u00faa rega e limpeza.\nAcoller\u00e1 as cerimonias de inauguraci\u00f3n e clausura, as probas de atletismo e a final de f\u00fatbol nos XXOO de Pequ\u00edn.\nO Estadio Ol\u00edmpico de Pequ\u00edn \u00e9, a xu\u00edzo dos arquitectos \"un brillante desaf\u00edo est\u00e9tico e estrutural\" cuxa audacia art\u00edstica e t\u00e9cnica tivo necesariamente que impresionar a un xurado do que formaban parte impresionantes profesionais como Koolhaas, Nouvel ou Perrault, outorgando as\u00ed aos arquitectos su\u00edzos o encargo maior e quizais m\u00e1is decisivo das s\u00faas carreira.\n\u00c1 parte do \"Estadio Nacional de Pequ\u00edn\" at\u00f3pase en construci\u00f3n o \"Centro Nacional de China\", A \"sede da Televisi\u00f3n Central de China\" e \"O Gran Teatro Nacional\"."}
{"id": "90523", "revid": "1308", "url": "https://gl.wikipedia.org/wiki?curid=90523", "title": "Xogos Ol\u00edmpicos de Beijing 2008", "text": ""}
{"id": "90524", "revid": "3054", "url": "https://gl.wikipedia.org/wiki?curid=90524", "title": "Guerra Franco-Prusiana", "text": ""}
{"id": "90525", "revid": "23204", "url": "https://gl.wikipedia.org/wiki?curid=90525", "title": "Cuco-Rei", "text": "Cuco-Rei foi unha revista galega dirixida por Lu\u00eds Seoane en Buenos Aires. O seu \u00fanico n\u00famero sa\u00edu en setembro de 1970 e ser\u00eda a s\u00faa \u00faltima publicaci\u00f3n do exilio.\nHistoria e caracter\u00edsticas.\n\u00c9, en parte, continuadora de \"Galicia Emigrante\". Comparte con esta revista os contidos, centrados principalmente en Galiza e na emigraci\u00f3n e as s\u00faas preocupaci\u00f3ns e participaci\u00f3n tanto de emigrados como de galegos residentes na Galiza interior. A publicaci\u00f3n de s\u00f3 seis p\u00e1xinas cont\u00e9n: un editorial de Lu\u00eds Seoane, un poema de Lorenzo Varela titulado \"Cantiga nova que se chama cadea\", un artigo de Isaac D\u00edaz Pardo baixo o pseud\u00f3nimo de Fern\u00e1ndez Ollarmao, outras recensi\u00f3ns e un comentario sobre o ingreso de Rafael Dieste na Real Academia Galega.\nO editorial titulado \"Homes-cucos\" \u00e9 unha f\u00e1bula contra persoas reais coas que Lu\u00eds Seoane tivera problemas. A publicaci\u00f3n tr\u00f3uxolle duras cr\u00edticas por parte dalg\u00fans membros da Irmandade Galega."}
{"id": "90526", "revid": "89787", "url": "https://gl.wikipedia.org/wiki?curid=90526", "title": "Nestea", "text": "Nestea \u00e9 unha marca de t\u00e9 xeado fabricada e distribu\u00edda por Nestl\u00e9. \u00c9 unha bebida refrescante de t\u00e9 ao lim\u00f3n, listo para tomar fr\u00edo. \u00c9 a marca pioneira en Espa\u00f1a no mercado dos t\u00e9s fr\u00edos.\nO lanzamento da bebida en Espa\u00f1a tivo lugar no ano 1993, tras un acordo entre Nestl\u00e9 e Coca-Cola.\nA gran demanda fixo diversificar o mercado, no 1994 lanzan a versi\u00f3n sen azucre, en 1994 a versi\u00f3n de pexego, e no ano 2002 a versi\u00f3n de t\u00e9 \u00e1 laranxa.\nComercializaci\u00f3n.\nNestea comercial\u00edzase en Aruba, Australia, Austria, B\u00e9lxica, Bosnia e Herzegovina, Brasil, Bulgaria, Canad\u00e1, Illas Caim\u00e1n, Chile, China, Colombia, Costa Rica, Croacia, Chipre, Rep\u00fablica Checa, Dinamarca, Ecuador, Guinea Ecuatorial, Estonia, Finlandia, Francia, Guaiana Francesa, Alema\u00f1a, Grecia, Guadalupe, Guam, Hong Kong, Hungr\u00eda, Islandia, India, Indonesia, Irlanda, Israel, Italia, Letonia, L\u00edbano, Lituania, Luxemburgo, Macau, Malta, Illas Marianas, Martinique, M\u00e9xico, Marrocos, Pa\u00edses Baixos, Noruega, Panam\u00e1, Filipinas, Polonia, Portugal, Rep\u00fablica de Corea, Reuni\u00f3n, Roman\u00eda, Rusia, Saint Kitts and Nevis, Serbia, Eslovaquia, Sur\u00e1frica, Espa\u00f1a, Suecia, Taiw\u00e1n, Tailandia, Turqu\u00eda, Illas Turcas e Caicos, Ucra\u00edna, Illas Virxes dos Estados Unidos, Per\u00fa, Estados Unidos e Venezuela.\nOs mercados m\u00e1is grandes de Nestea son Estados Unidos, Canad\u00e1, Australia, Taiw\u00e1n, Italia, Espa\u00f1a, Su\u00edza, Alema\u00f1a e Vietnam."}
{"id": "90528", "revid": "2269", "url": "https://gl.wikipedia.org/wiki?curid=90528", "title": "Asemblea Nacional", "text": ""}
{"id": "90529", "revid": "2269", "url": "https://gl.wikipedia.org/wiki?curid=90529", "title": "Unificaci\u00f3n de Alema\u00f1a", "text": ""}
{"id": "90530", "revid": "23204", "url": "https://gl.wikipedia.org/wiki?curid=90530", "title": "Sprite", "text": "Sprite \u00e9 unha famosa marca reco\u00f1ecida mundialmente de bebida gasosa con sabor a lima-lim\u00f3n e sen cafe\u00edna producida pola empresa \"The Coca-Cola Company\".\nFoi a resposta de Coca-Cola fronte \u00e1 popularidade de 7 Up, que empezou como \"Lithiated Lemon\" en 1929. Sprite pres\u00e9ntase en latas principalmente verdes e azuis ou en botellas verde transparente cunha etiqueta principalmente verde e azul. Actualmente Sprite v\u00e9ndese en m\u00e1is de 190 pa\u00edses.\nNos anos 1980, moitos anos despois da s\u00faa presentaci\u00f3n, Coca-Cola fixo presi\u00f3n \u00e1s s\u00faas embotelladoras m\u00e1is grandes, que distribu\u00edan 7 Up, para que substitu\u00edse \u00e1 competencia co seu propio produto. Grazas, en gran medida, \u00e1 forza do sistema de embotelladores de Coca-Cola, Sprite logrou liderar as vendas no mercado de refrescos lima-lim\u00f3n en 1989.\nCh\u00e1mase limoada en Australia, Nova Zelandia e Su\u00edza.\nEn 1974 lanzouse Sprite Lixeiro e a\u00ednda que as vendas de Sprite non paran de crecer desde 1998, a Coca-Cola Company decidiu renomear a Sprite Lixeiro \"Sprite Zero\", como un esforzo para aumentar as vendas.\nOutras bebidas de Sprite.\nAdemais da Sprite Lima-Lim\u00f3n foron lanzadas outras Sprites, aqu\u00ed unha lista de todas as que foron lanzadas no mundo:"}
{"id": "90531", "revid": "128254", "url": "https://gl.wikipedia.org/wiki?curid=90531", "title": "7 Up", "text": "Seven Up ou 7 Up \u00e9 unha marca de bebida gasosa de lima-lim\u00f3n vendida en tendas, restaurantes e m\u00e1quinas expendedoras en moitos pa\u00edses do mundo. Nos Estados Unidos \u00e9 fabricada por Dr Pepper Snapple Group e no resto do mundo por PepsiCo.\n\u00c9 mencionado polo cantautor italiano Francesco Guccini ao comezo da canci\u00f3n \"Autogrill\" en 1983.\npH.\nMoitas persoas cren equivocamente que o nome \u00e9 por mor de que ten un pH maior a 7.0 (neutro); e que por iso non ten os efectos perigosos doutras gasosas de natureza aceda.\nUn simple pHmetro demostra que o pH \u00e9 comparable \u00e1 maior\u00eda das bebidas, xeralmente 2.5, levemente menor \u00e1 acidez do mollo de lim\u00f3n."}
{"id": "90532", "revid": "6470490", "url": "https://gl.wikipedia.org/wiki?curid=90532", "title": "TriNa", "text": "TriNa \u00e9 unha marca espa\u00f1ola de bebidas refrescantes. A compa\u00f1\u00eda pertence desde 1990 a Cadbury-Schweppes, que cambiou o nome da empresa ao actual. O seu nome prov\u00e9n dunha abreviaci\u00f3n da anterior denominaci\u00f3n, \"Trinaranjus\".\nEsta bebida caracter\u00edzase e difer\u00e9nciase doutros refrescos como Fanta en que TriNa non ten gas e cont\u00e9n un m\u00ednimo do 6% de zume.\nHistoria.\nO primeiro refresco de TriNa comercializouse en 1933. Creado en Valencia polo Doutor Trigo, consist\u00eda nun refresco de laranxa sen gas comercializado como \"Trinaranjus\", e cuxa botella gardaba unha forma similar \u00e1 laranxa. A compa\u00f1\u00eda mant\u00edvose ao longo dos anos e comercializou outros sabores ao longo do tempo, consolid\u00e1ndose como unha das marcas m\u00e1is importantes en refrescos sen gas de Espa\u00f1a.\nEn 1990 a compa\u00f1\u00eda \u00e9 adquirida pola multinacional Cadbury-Schweppes. Desde ent\u00f3n a compa\u00f1\u00eda explotou outros mercados de bebidas como o t\u00e9 ou os zumes de froita.\nProdutos.\nTrina.\nRefrescos sen gas:"}
{"id": "90533", "revid": "1308", "url": "https://gl.wikipedia.org/wiki?curid=90533", "title": "Revoluci\u00f3n do 5 de outubro de 1910", "text": ""}
{"id": "90536", "revid": "59564", "url": "https://gl.wikipedia.org/wiki?curid=90536", "title": "Mar\u00eda Xos\u00e9 Porteiro", "text": "Mar\u00eda Xos\u00e9 Porteiro Garc\u00eda, nada en Madrid o 25 de maio de 1952, \u00e9 unha xornalista, pol\u00edtica e escritora galega de narrativa e ensaio. Licenciada en Publicidade e Relaci\u00f3ns P\u00fablicas pola Universidade de Vigo.\nTraxectoria.\nNaceu na capital de Espa\u00f1a de pai galego e nai asturiana. Pasou a s\u00faa infancia en Cuba ata que a s\u00faa familia se instalou en Vigo. \u00c9 licenciada en Publicidade.\nFoi directora de INCOLSA, do Museo del Ferrocarril de Madrid e da Direcci\u00f3n de Comunicaci\u00f3n da Fundaci\u00f3n de los Ferrocarriles Espa\u00f1oles. Desde 1999 ata xullo de 2001, foi directora xerente da empresa p\u00fablica municipal do Concello de Santiago \"Informaci\u00f3n y Comunicaci\u00f3n Local, S.A.\", desde a que dirixiu a promoci\u00f3n da \"Capitalidad cultural europea\" do ano 2000. Pertenceu ao primeiro consello de administraci\u00f3n de TVE Galicia.\nTraballou na emisora de radio La Voz de Vigo e no xornal \"El Pueblo Gallego\". Dirixiu o espazo informativo \"A bisbarra\" en Radio Popular de Vigo (1981-1985). Como periodista e escritora publica na \"La Voz de Galicia\", \"El Pa\u00eds\" e \"Tiempo\". Foi xefa do Departamento de Prensa do Concello de Vigo.\nConcelleira polo PSdeG en Vigo, foi tenente de alcalde (1987-1991) e (2003-2006), deputada no Parlamento de Galicia (1989-1997) e no Congreso dos Deputados (2004-2007), onde foi voceira adxunta da comisi\u00f3n de exteriores. Desde o 1 de outubro de 2007 ata abril de 2009 foi delegada da Xunta de Galicia na Arxentina. Membro das Asembleas Parlamentarias do Consello de Europa. Desde xullo dese ano foi a directora do Museo del Ferrocarril de Madrid, posto que abandonou en 2010 para facerse cargo da direcci\u00f3n de Comunicaci\u00f3n da Fundaci\u00f3n Ferrocarriles Espa\u00f1oles.\nEn agosto do 2019 co apoio do Partido Popular e do Partido Socialista de Galicia \u00e9 designada polo Parlamento galego como adxunta \u00e1 Valedora do Pobo . Desde 2019 \u00e9 coordinadora do Centro de Documentaci\u00f3n en Igualdade e Feminismos do Consello da Cultura Galega (antes Comisi\u00f3n de Igualdade).\nPresenta autores e autoras e realiza moderaci\u00f3n como conferenciante de coloquios literarios no Club Faro de Vigo e no Centro de Documentaci\u00f3n de Recursos Feministas de Vigo.\nComo escritora de ficci\u00f3n hist\u00f3rica destaca \"S\u00e1ndalo\", unha novela onde a autora recolle douscentos anos de percorrido na historia colectiva. "}
{"id": "90538", "revid": "23204", "url": "https://gl.wikipedia.org/wiki?curid=90538", "title": "Anatole Le Braz", "text": "Anatole Le Braz, nado en Saint-Servais (C\u00f4tes-d'Armor) o 2 de abril de 1859 e finado en Menton o 20 de marzo de 1926, foi un escritor bret\u00f3n en lingua bretoa.\nTraxectoria.\nTivo como primeira lingua o bret\u00f3n, xa que os seus pais non falaban franc\u00e9s, e nos ambientes nos que medrou esta era a lingua maioritaria. Foi mestre no instituto Quimper, onde contactou co folclorista Fran\u00e7ois-Marie Luzel. Colaborou coa revista \"L'Hermine\" (1889) e en \"Feiz ha Breizh\". En 1898 colaborar\u00eda na creaci\u00f3n da \"Keuredigezh Broadel Breizh\" (Sociedade Nacional da Breta\u00f1a) e en 1911 na Uni\u00f3n Rexionalista Bretoa. Era amigo de Francis Gourvil e foi profesor da Universidade de Rennes de 1901 a 1924."}
{"id": "90541", "revid": "5863", "url": "https://gl.wikipedia.org/wiki?curid=90541", "title": "Cubillos", "text": "Cubillos \u00e9 un concello da provincia de Zamora na comunidade aut\u00f3noma de Castela e Le\u00f3n. Est\u00e9ndese por unha \u00e1rea de 24.73\u00a0km\u00b2 onde no ano 2007 viv\u00edan 377 habitantes."}
{"id": "90543", "revid": "12452", "url": "https://gl.wikipedia.org/wiki?curid=90543", "title": "Leireta", "text": ""}
{"id": "90548", "revid": "5863", "url": "https://gl.wikipedia.org/wiki?curid=90548", "title": "Roland Garros", "text": "Roland Garros, nado en Saint-Denis, Reuni\u00f3n, o 6 de outubro de 1888 e finado en Ardenas o 5 de outubro de 1918, foi un piloto franc\u00e9s, pioneiro da aviaci\u00f3n.\nTraxectoria.\nO 23 de setembro de 1913 logrou efectuar a primeira traves\u00eda a trav\u00e9s do mar Mediterr\u00e1neo a bordo dun Morane-Saulnier. Tardou 5 horas e 53 minutos, malia que o motor sufriu unha avar\u00eda en C\u00f3rsega. Qued\u00e1banlle 5 litros de gasolina cando aterrou en Bizerte. Durante a primeira guerra mundial foi piloto militar a\u00e9reo, conseguindo cinco vitorias.\nCreou un sistema para disparar as metralladoras a trav\u00e9s da h\u00e9lice do avi\u00f3n, a\u00ednda que non implicaba sincronismo: simplemente as pas da h\u00e9lice recubr\u00edanse cunha placa met\u00e1lica que as blindaba. Derribado polos alem\u00e1ns, foi apresado sen poder destru\u00edr o seu avi\u00f3n. O seu sistema foi axi\u00f1a estudado e mellorado por Anthony Fokker, que decidiu sincronizar o disparo das metralladoras co paso das pas da h\u00e9lice.\nMorte e reco\u00f1ecementos.\nLogrou fuxir, volvendo \u00f3 seu lugar na fronte. Pero nun combate a\u00e9reo o 5 de outubro de 1918 foi derribado nas Ardenas, preto de Vouziers. Membro do Stade Fran\u00e7ais e xogador afeccionado de tenis, tivo a honra p\u00f3stumo de dar nome \u00f3 estadio parisiense e \u00f3 torneo de tenis que se celebra cada ano en Par\u00eds."}
{"id": "90549", "revid": "98629", "url": "https://gl.wikipedia.org/wiki?curid=90549", "title": "Amalafrida", "text": "Amalafrida ou Amalafreda, foi filla do rei ostrogodo Teodomiro, e a s\u00faa esposa Erelieva. Amalafrida era irm\u00e1 do rei Teodorico o Grande, e foi nai do tam\u00e9n rei ostrogodo Teodato. Cara o 500, para consolidar a\u00ednda m\u00e1is a s\u00faa autoridade sobre os v\u00e1ndalos, Teodorico artellou unha alianza matrimonial con Trasamundo,rei dos v\u00e1ndalos, que se converteu no segundo marido de Amalafrida en Roma. Esta levou un gran dote mais tam\u00e9n 1.000 guerreiros de elite g\u00f3ticos e outros 5.000 retenedores armados.\nDespois da morte do seu marido Trasamundo, o seu sucesor Hilderico deu ordes para o retorno de t\u00f3dolos bispos cat\u00f3licos do exilio inclu\u00eddo Bonifacio, un defensor da ortodoxia, bispo da Igrexa africana. En resposta, Amalfrida encabezou un partido de revolta; chamou na s\u00faa axuda aos mouros e entrou en batalla en Capsa, a unhas trescentas millas ao sur da capital, \u00e1 beira do deserto libio. En 523, os partidarios de Amalafrida foron derrotados e Hilderico a arrestou e encarcerou nun intento de zafarse da hexemon\u00eda goda e tam\u00e9n matou os seus soldados g\u00f3ticos. Mentres viviu o seu irm\u00e1n Teodorico, seguiu prisioneira, mais cando morreu ela tam\u00e9n morreu no c\u00e1rcere en data desco\u00f1ecida. A\u00ednda que Hilderico espallo a idea de que morrera por causas naturais semella ser unha mentira.\nAmalafrida tivo dous fillos, dos que se desco\u00f1ece con certeza quen foi o pai: Teodato, que chegou a ser rei dos ostrogodos, e Amalaberga, quen casou con Hermanfredo, rei dos turinxios."}
{"id": "90551", "revid": "5863", "url": "https://gl.wikipedia.org/wiki?curid=90551", "title": "Cristosende, A Teixeira", "text": "Santa Mar\u00eda de Cristosende \u00e9 unha parroquia do concello ourens\u00e1n da Teixeira, situada na Ribeira Sacra. Segundo o IGE no ano 2007 ti\u00f1a 54 habitantes (26 homes e 28 mulleres), 4 menos que o ano anterior.\nO lugar m\u00e1is poboado, con 46 habitantes, \u00e9 Cristosende."}
{"id": "90555", "revid": "98629", "url": "https://gl.wikipedia.org/wiki?curid=90555", "title": "Piscis Austrinus", "text": "Piscis Austrinus ou Peixe Austral foi unha das 48 constelaci\u00f3ns listadas por Tolomeo, e tam\u00e9n \u00e9 unha das 88 constelaci\u00f3ns modernas. A s\u00faa \u00fanica estrela brillante \u00e9 Fomalhaut.\nMitolox\u00eda.\nCr\u00e9ese que orixinalmente, Piscis Austrinus foi a \u00fanica constelaci\u00f3n con forma de peixe, Pisces foi considerada con forma de peixe con posterioridade."}
{"id": "90556", "revid": "98629", "url": "https://gl.wikipedia.org/wiki?curid=90556", "title": "N\u00ednive", "text": "N\u00ednive (en acadio: \"Ninu(w)a\", en arameo: \u0722\u071d\u0722\u0718\u0710 ou \u05e0\u05d9\u05e0\u05d5\u05d4, \"N\u012bnw\u0113\", \"A que supera as grandes cidades\", como \u00e9 chamada no Libro de Xon\u00e1s.) era unha importante cidade asiria, pr\u00f3xima \u00e1 actual Mosul en Iraq. Descrita no Libro de Xon\u00e1s como \"cidade grande excesivamente\", at\u00f3pase na beira oriental do Tigris, ao longo do cal se estende durante 50 quil\u00f3metros, cun ancho medio de 20 quil\u00f3metros ou m\u00e1is desde o r\u00edo ata os outeiros do leste. Toda esta extensa \u00e1rea \u00e9 agora unha inmensa zona de ru\u00ednas.\nSituada na confluencia entre o r\u00edo Tigris e o Khosr, N\u00ednive era un importante punto de paso das rutas comerciais que cruzaban o Tigris. Ocupaba unha posici\u00f3n central nas rutas entre o Mediterr\u00e1neo e o \u00cdndico, unindo as\u00ed o leste e o oeste, recibindo influencias e riqueza de moitos lugares. Chegou a se converter nunha das m\u00e1is grandes cidades antigas da historia.\nHistoria.\nN\u00ednive \u00e9 mencionada por primeira vez ao redor do ano -1800 como un templo dedicado a Ishtar, en boa parte respons\u00e1bel da temper\u00e1 importancia que adquiriu a cidade. Non hai demasiadas evidencias para dicir que N\u00ednive fose constru\u00edda por completo polos reis asirios durante o segundo milenio a.C. Cando Senaquerib converteu a Ninua na capital do reino a finais do s\u00e9culo -VIII (antes foino brevemente Dur Sharrukin), esta xa era un antigo asentamento. Os nomes de monarcas posteriores como Shalmanasar I ou Tiglath-Pileser I apareceron na acr\u00f3pole; ambos foron activos construtores de Assur e o primeiro deles fundou ademais Nimrud (\"Calah\"). N\u00ednive tivo que esperar ata os neoasirios, particularmente a partir da \u00e9poca de Asurbanipal II en adiante, para acadar un desenvolvemento urban\u00edstico moito maior. A partir de ent\u00f3n, sucesivos monarcas mantiveron e fundaron novos palacios, as\u00ed como templos dedicados a Sen, Nirgal, Inanna, Shamash, Ishtar, e Nabu de Borsippa.\nFoi Senaquerib o que fixo de N\u00ednive unha cidade realmente magn\u00edfica (-700). Dese\u00f1ou amplas r\u00faas e prazas e constru\u00edu dentro do famoso \"palacio sen rival\", cuxo plano foi recuperado en gran parte, duns 210 por 200 metros. Ti\u00f1a unhas 80 habitaci\u00f3ns, moitas delas repletas de esculturas en s\u00faas paredes. Gran parte das tabo\u00ed\u00f1as de N\u00ednive se atoparon aqu\u00ed; algunhas das principais entradas estaban flanqueadas por touros con cabeza humana. Nese tempo a \u00e1rea total de ocupaba uns 7\u00a0km\u00b2 e 15 grandes portas franqueaban o paso nas s\u00faas murallas. Un elaborado sistema de 18 canles levaba a auga desde os outeiros ata . Atop\u00e1ronse tam\u00e9n algunhas partes dun magn\u00edfico acueduto erixido polo mesmo rei en Jerwan, a uns 40\u00a0km de distancia.\nO esplendor de N\u00ednive durou pouco. Ao redor de -633 o Imperio Asirio empezou a dar mostras de debilidade e os medos atacaron . Estes volveron a atacar, esta vez xunto a Babilonia e Susa, en -625.\nEn -612, novamente, babilonios e medos volv\u00e9ronse a reunir para o asalto da cidade. O asedio durou 3 meses, durante os cales se empregaron todo tipo de t\u00e1cticas, como desviar o curso do r\u00edo Khosr ou atacar ao tempo por varios flancos para debilitar a defensa asiria. Finalmente, o ataque final produciuse polo leito xa seco do r\u00edo. N\u00ednive caeu e foi arrasada ata os cimentos. O imperio asirio chegou ao seu final, e os babilonios e medos repart\u00edronse as s\u00faas provincias.\nDespois de mandar durante m\u00e1is de seis s\u00e9culos cunha tiran\u00eda e violencia espantosa, desde o C\u00e1ucaso e o Caspio ata o Golfo P\u00e9rsico, e m\u00e1is al\u00e1 do Tigris ata Asia Menor e Exipto, a cidade desapareceu como un so\u00f1o.\nPosteriormente \u00e1s escavaci\u00f3ns do s\u00e9culo XIX, os co\u00f1ecementos sobre o grande imperio Asirio e a s\u00faa magn\u00edfica capital eran case nulos. Vagos indicios l\u00e9vannos a pensar no seu poder e grandiosidade, pero definitivamente sabemos moi pouco sobre . Outras cidades xa mortas, como Palmira, Pers\u00e9pole ou Tebas, deixaron tras de si ru\u00ednas para marcar as s\u00faas localizaci\u00f3ns e mostrar o seu antigo poder; pero da imperial incluso a s\u00faa extensi\u00f3n era unha mera conxectura.\nNa \u00e9poca do historiador grego Her\u00f3doto (-400), xa era parte do pasado. E cando o historiador Xenofonte pasou polo lugar na s\u00faa \"An\u00e1basis\", incluso o nome da cidade fora esquecido. Desaparecera de vista, e ningu\u00e9n sab\u00eda da s\u00faa importancia. Nunca m\u00e1is se ergueu das s\u00faas ru\u00ednas.\nArqueolox\u00eda.\nNa actualidade, a localizaci\u00f3n de N\u00ednive at\u00f3pase sinalada por dous grandes mont\u00edculos, chamados Kouyunjik e \"Nebi Yunus\" (\"Profeta Xon\u00e1s\" ) as\u00ed como polos restos da s\u00faa muralla (unha circunferencia duns 12\u00a0km). O primeiro mont\u00edculo (Kouyunjik) foi explorado en profundidade. Non obstante, no outro mont\u00edculo non se fixeron demasiadas escavaci\u00f3ns debido \u00e1 presenza dun santuario musulm\u00e1n dedicado ao profeta Xon\u00e1s nese lugar.\nNo s\u00e9culo XIX, o c\u00f3nsul franc\u00e9s en Mosul empezou a buscar nos grandes mont\u00edculos que hab\u00eda na outra beira do r\u00edo. Os \u00e1rabes que empregou neses escavaci\u00f3ns, para a s\u00faa sorpresa, chegaron a unha edificaci\u00f3n no mont\u00edculo de Khorsabad. Investigaci\u00f3ns posteriores do edificio demostraron que se trataba do palacio real de Sarg\u00f3n II, no cal se explorou en profundidade en busca de esculturas e outras reliquias.\nEn 1847, o mozo aventureiro brit\u00e1nico Sir Austen Henry Layard explorou as ru\u00ednas. No mont\u00edculo Kouyunjik redescubriu o palacio de Senaquerib, que ti\u00f1a 71 habitaci\u00f3ns e colosais baixorrelevos. Tam\u00e9n desenterrou o palacio e a famosa biblioteca de Assurbanipal que conti\u00f1a 22.000 tabo\u00ed\u00f1as. O estudo da arqueolox\u00eda de N\u00ednive revela o poder e a gloria da antiga Asiria durante os reinados de Esarhaddon (-681 - -669) e Assurbanipal (-669 \u2013 -626).\nOs traballos de exploraci\u00f3n segu\u00edronos Botta, George Smith e outros, nos mont\u00edculos de Nebi Yunus, Nimrud, Kouyunjik e Khorsabad, e numerosos obxectos asirios foron exhumados e trasladados a museos europeos. Descubr\u00edronse multitude de palacios, coas s\u00faas decoraci\u00f3ns e lousas esculpidas, revelando a vida e costumes deste antigo pobo, as s\u00faas formas de guerra e paz, de relixi\u00f3n, o estilo da s\u00faa arquitectura e a grandeza dos seus monarcas. Explor\u00e1ronse as r\u00faas da cidade e descifr\u00e1ronse as inscrici\u00f3ns nos ladrillos, tabo\u00ed\u00f1as e figuras esculpidas. Con iso, os segredos da s\u00faa historia puideron ser revelados.\nO m\u00e1is importante das recentes descubrimentos \u00e9 a biblioteca de Assurbanipal. Conti\u00f1a unhas dez mil tabo\u00ed\u00f1as en cuneiforme nas que se describ\u00eda a historia, leis e relixi\u00f3n de Asiria. Isto fai que sexa un dos maiores tesouros da literatura do mundo antigo. A biblioteca conti\u00f1a tam\u00e9n antigos documentos acadios, que son os documentos existentes m\u00e1is antigos xamais atopados, probabelmente da \u00e9poca de Sarg\u00f3n de Acad.\nNalgunhas das tabo\u00ed\u00f1as fac\u00edase menci\u00f3n ao pos\u00edbel uso de algo similar ao Parafuso de Arquimedes para elevar a auga, xunto a outras tabo\u00ed\u00f1as que falaban de xard\u00edns. Iso trae a hip\u00f3tese de N\u00ednive como unha pos\u00edbel localizaci\u00f3n dos m\u00edticos Xard\u00edns colgantes de Babilonia."}
{"id": "90558", "revid": "75439", "url": "https://gl.wikipedia.org/wiki?curid=90558", "title": "Puppis", "text": "Puppis ou Popa \u00e9 unha constelaci\u00f3n austral. \u00c9 a maior das tres partes nas que foi separada a Argo Navis.\nCaracter\u00edsticas notables.\nComa Puppis foi orixinalmente parte da Argo Navis, non ten estrelas con designaci\u00f3n de Bayer \u03b1 a \u03b5, est\u00e1n agora en Carina e Vela. A s\u00faa estrela m\u00e1is brillante \u00e9 \u03b6 Puppis, co\u00f1ecida coma Naos.\nObxectos Notables do espazo profundo.\nComa a V\u00eda l\u00e1ctea corre a trav\u00e9s de Puppis, hai un gran n\u00famero de c\u00famulos abertos na constelaci\u00f3n.\nMitolox\u00eda.\nDado que Puppis foi orixinalmente parte da constelaci\u00f3n Argo Navis, non ten mitolox\u00edas relacionas de xeito independente antes do s\u00e9culo XVII.\nV\u00e9xase tam\u00e9n.\nOutros artigos.\nMitolox\u00eda.\nPara revisa-la mitolox\u00eda desta constelaci\u00f3n, a mellor forma \u00e9 visita-los \u00e1rtigos adicados \u00f3 mito do nav\u00edo Argo Navis, mandado facer por Xas\u00f3n a Argos; nav\u00edo co don da fala e a profec\u00eda que lle serviu a Xas\u00f3n para ir \u00e1 busca do v\u00e9laro de ouro xunto coa s\u00faa tripulaci\u00f3n, os m\u00edticos Argonautas.\nAstronom\u00eda.\nPara m\u00e1is informaci\u00f3n sobre a desmantelada Argo Navis e \u00e1s s\u00faas compo\u00f1entes revise \u00f3s seguintes artigos:"}
{"id": "90560", "revid": "1131", "url": "https://gl.wikipedia.org/wiki?curid=90560", "title": "One Piece", "text": " \u00e9 unha serie xaponesa de manga \"sh\u014dnen\" creada por Eichiro Oda e publicada na revista \"Sh\u016bkan Sh\u014dnen Jump\". Conta cunha adaptaci\u00f3n a serie de anime creada por Toei Animation.\nHistoria.\nO manga comezou a s\u00faa publicaci\u00f3n o 19 de xullo de 1997 na revista semanal \"Sh\u016bkan Sh\u014dnen Janpu\" e ata o 31 de outubro de 2012 apareceron m\u00e1is de 700 cap\u00edtulos que se publican tam\u00e9n como \"tank\u014dbon\", polo de agora 70. A serie de televisi\u00f3n, producida por Toei Animation, principiou a s\u00faa emisi\u00f3n en 1999 e ata o 2013 leva emitidos 600 episodios. En Galicia, a TVG e m\u00e1is tarde TVG2 emiten a serie dentro do espazo Xabar\u00edn Club.\n\"One Piece\" presenta as aventuras de Monkey D. Luffy, un adolescente de 17 anos que adquiriu habelencias sobrenaturais ao comer un froito do demo e que pretende conseguir o seu m\u00e1is gran devezo, o gran tesouro One Piece o que o transformar\u00eda no \"Rei dos Piratas\".\nSinopse.\nMonkey D. Luffy comeu de neno, accidentalmente, un froito do demo. Luffy, inspirado polo pirata Shanks, sae ao mar para atopar o gran tesouro \"One Piece\" e converterse as\u00ed no Rei dos Piratas. Vinte e dous anos atr\u00e1s, un pirata, Gol D. Roger, co\u00f1ecido como o \"Rei dos Piratas\", foi executado, pero antes de morrer, falou acerca do seu famoso tesouro \"One Piece\". A s\u00faa morte propiciou o inicio da Era das Grandes Traves\u00edas, pois lanzou incontables corsarios na procura do tesouro perdido.\nLuffy converteuse nun deles, ansiando ser o pr\u00f3ximo \"rei\" e levantando \u00e1ncora para co\u00f1ecer amigos e ter aventuras con eles, tendo como meta o ansiado tesouro.\nNas s\u00faas aventuras, Luffy derrota a numerosos adversarios e, na s\u00faa viaxe pola Gran Ruta, co\u00f1ece os diferentes personaxes que acaban formando parte da s\u00faa tripulaci\u00f3n."}
{"id": "90561", "revid": "72012", "url": "https://gl.wikipedia.org/wiki?curid=90561", "title": "Regata", "text": "Unha regata \u00e9 unha competici\u00f3n deportiva de velocidade, ou unha carreira entre embarcaci\u00f3ns. O termo util\u00edzase tanto en competici\u00f3ns de vela, como en competici\u00f3ns de remo.\nVela.\nAs regatas de Vela poden ser de d\u00faas clases: de vela lixeira ou de vela de cruceiro. As regatas de Vela lixeira adoitan realizarse sobre un percorrido marcado por boias ou balizas, normalmente en forma de tri\u00e1ngulo, cuxa configuraci\u00f3n m\u00e1is com\u00fan \u00e9 denominada \"Tri\u00e1ngulo ol\u00edmpico\". En Vela de cruceiro, ademais dos percorridos balizados, nav\u00e9gase en regatas de porto a porto. Cando o percorrido atravesa diferentes mares, o rego denom\u00ednase \"Roza oce\u00e1nica ou transoce\u00e1nica\".\nEn Galicia as regatas de Dornas a Vela desenvolvense principalmente polo ver\u00e1n na r\u00eda de Arousa, destacan pola s\u00faa actividade, asociaci\u00f3ns na Illa de Arousa (ACD. Dorna), Ribeira (A. Lajareu por Barlovento)e no Grove (Amigos da Dorna Meca). A elas concorren regatistas doutras r\u00edas, e doutras vilas da propia r\u00eda de Arousa, Vilanova, Cambados ... A m\u00e1is emblem\u00e1tica \u00e9 a Volta a Illa de Arousa, e tam\u00e9n destacan a Regata da Dorna (Ribeira) ou a do Faros ( O Grove). No ano 2011 pod\u00edan xuntarse en cada regata entre 35 e 40 dornas.\nTam\u00e9n ten moitos adeptos a \"Regata do Bao\" a primeira fin de semana de agosto na praia do Bao ou da Canteira na Illa de Arousa e \u00e9 moi espectacular porque a sa\u00edda faise dende a mallante, votando a correr os regatistas coas velas na man, para aparellar a embarcaci\u00f3n que permanece varada na area esperando para sa\u00edr en vela.\nRemo.\nAs regatas de remo adoitan celebrarse en mar aberto, r\u00edas, leitos fluviais, pantanos, encoros, ou lagos.\nNo tocante \u00e1s regatas de tra\u00ed\u00f1as hai tres tipos de regatas:\nTam\u00e9n se pode facer outro tipo de clasificaci\u00f3ns dependendo se as regatas son en r\u00edo, en mar ou en ambos.\nRegatas salientadas.\nUnha das regatas de remo m\u00e1is famosa que existe, en \"remo de banco m\u00f3bil\", \u00e9 a que enfronta todos os anos \u00e1s universidades de Oxford e Cambridge no r\u00edo T\u00e1mese (Reino Unido), a Regata Oxford-Cambridge.\nNo que fai \u00e1 Pen\u00ednsula Ib\u00e9rica, en \"remo de banco fixo\", salienta o Campionato de Espa\u00f1a de Tra\u00ed\u00f1as, as\u00ed coma outras bandeiras que te\u00f1en gran historia desde finais do s. XIX como a Bandeira da Concha de Donostia celebrada cada ano en setembro, e a Bandeira de Santander."}
{"id": "90562", "revid": "839", "url": "https://gl.wikipedia.org/wiki?curid=90562", "title": "Holocausto nazi", "text": ""}
{"id": "90566", "revid": "839", "url": "https://gl.wikipedia.org/wiki?curid=90566", "title": "Lu\u00eds Arana", "text": ""}
{"id": "90568", "revid": "1131", "url": "https://gl.wikipedia.org/wiki?curid=90568", "title": "Anaram Au Patac", "text": "Anaram Au Patac (AAP) \u00e9 unha organizaci\u00f3n marxista de Occitania. Def\u00ednese como un movemento de esquerda revolucionaria, partidario de constru\u00edr unha sociedade nova, baseada na autonom\u00eda local, a cultura, a repartici\u00f3n das s\u00faas riquezas, a xustiza social e a solidariedade internacional. \nAnaram Au Patac da apoio a toda iniciativa que consista no reco\u00f1ecemento do occitano como lingua oficial as\u00ed como ao reco\u00f1ecemento de Occitania como naci\u00f3n, ao dereito de autodeterminaci\u00f3n e a unha sociedade sen clases, polo que o lema da organizaci\u00f3n \u00e9 \u201cvolem viure i decidir per aquest pa\u00eds\u201d (queremos vivir e decidir por este pa\u00eds). Rexeitan a democracia capitalista actual e loitan por unha verdadeira democracia sen inxustizas nin a nivel econ\u00f3mico nin por causas discriminatorias.\nRealizan acci\u00f3ns como manifestaci\u00f3ns e xuntanzas occitanistas, pero bas\u00e9anse moito na loita revolucionaria e contra a represi\u00f3n, como amosan cos seus abundantes comunicados dirixidos a Robert Arricau, preso pol\u00edtico desta organizaci\u00f3n, ou tam\u00e9n con manifestaci\u00f3ns e comunicados contra a precariedade e o capital. Tam\u00e9n te\u00f1en realizado ou participado nalg\u00fans actos de car\u00e1cter internacionalista como alg\u00fans a favor da loita zapatista en Chiapas ou outras contra a guerra, ou con outras naci\u00f3ns como Quebec, Euskal Herria, os Pa\u00edses Catal\u00e1ns e outras.\nO local de reuni\u00f3n da organizaci\u00f3n \u00e9 a Tor deu Borr\u00e8u, en Pau, Bearn. Este \u00e9 o centro social dos militantes, onde se fan bailes gasc\u00f3ns, concertos de punk-rock para xente nova, creaci\u00f3n de bandeiras e bufandas para os manifestantes, xuntanzas antifascistas ou charlas de apoio aos presos ou \u00e1s v\u00edtimas da represi\u00f3n policial. Este local tam\u00e9n \u00e9 autoxestionado pola organizaci\u00f3n, xa que ten servizo de cafeter\u00eda e rec\u00f3llense cartos en festas e p\u00f3dese falar occitano, catal\u00e1n e \u00e9uscaro, tres idiomas que se entenden neste local. A parte disto, Anaram Au Patac ten unha revista sobre o que eles chaman \u201dun occitanismo radicalmente de esquerdas, aberto a debates sobre sociedade e pol\u00edtica en Occitania e no mundo en xeral\u201d, nomeada Har/Far."}
{"id": "90569", "revid": "89787", "url": "https://gl.wikipedia.org/wiki?curid=90569", "title": "Billy Mills", "text": "William Mervin \"Billy\" Mills, tam\u00e9n co\u00f1ecido polo seu nome nativo en lakota \"Tamakoce Te'Hila\", nado na reserva india de Pine Ridge o 30 de xu\u00f1o de 1938, \u00e9 un atleta nativo americano da tribo s\u00edux dos Oglagla Lakota. \u00c9 o segundo nativo americano (despois de Jim Thorpe) en conseguir unha medalla de ouro nuns Xogos Ol\u00edmpicos.\nTraxectoria.\nOrfo \u00e1 idade de 12 anos, practicaba o boxeo e as carreiras. Finalmente abandonou o boxeo e adicouse a correr. Estudou na Universidade de Kansas e a continuaci\u00f3n ingresou no corpo dos Marines dos Estados Unidos, onde obtivo a cualificaci\u00f3n para participar nos Xogos Ol\u00edmpicos de Toquio en 1964.\nO favorito dos 10.000 m era o australiano Ron Clarke que posu\u00eda o r\u00e9cord mundial. A d\u00faas voltas do remate da carreira, tres corredores \u00edan en cabeza: o tunesino Mohammed Gammoudi, o favorito Ron Clarke e Billy Mills. A 300 metros da meta o tunesino colle alg\u00fans metros de distancia pero \u00e9 inmediatamente alcanzado polos seus perseguidores. Neste momento, Billy Mills lanza un ataque e acada a vitoria, quedando segundo Mohammed Gammoudi e terceiro o et\u00edope Mamo Wolde. Ron Clarke non puido soportar o ataque e non logrou ningunha medalla. Mills rebaixou en case 50 segundos a s\u00faa propia marca e estableceu un novo r\u00e9cord Ol\u00edmpico (28:24.4).\nM\u00e1is tarde Mills estableceu os r\u00e9cords estadounidenses para os 10.000 m, nas 3 millas e en 1965 bateu o r\u00e9cord do mundo nas 6 millas.\nA vida de Billy Mills foi levada ao cine en 1984 no filme \"Running Brave\", protagonizado por Robby Benson. Actualmente, Mills \u00e9 o voceiro da asociaci\u00f3n 'Running Strong' pola Xuventude India Americana que traballa en proxectos a prol dos indios americanos, en especial da xuventude."}
{"id": "90570", "revid": "85894", "url": "https://gl.wikipedia.org/wiki?curid=90570", "title": "Lingua tangxev\u00ed", "text": "O tangxeviano \u00e9 unha lingua sen clasificar pero que pode pertencer \u00e1 familia de linguas iranias. o tangxev\u00ed f\u00e1lase no Afganist\u00e1n e posiblemente en Turkmenist\u00e1n e est\u00edmase que o falan unhas 10.000 persoas segundo datos de 1994. Pode tratarse dunha lingua irania oriental pr\u00f3xima ao darvacino. Tam\u00e9n pode recibir o nome de \"taxiqu\u00ed\"."}
{"id": "90571", "revid": "89787", "url": "https://gl.wikipedia.org/wiki?curid=90571", "title": "Lingua ruxan\u00ed", "text": "A lingua ruxoniano pertence ao grupo de linguas do Pamir e ao subgrupo \"Xugnaniano-roxoniano\" xunto co xugnaniano, o bartangu\u00e9s, o roxorviano e o sariculiano. Ten moita similitude co xugnaniano, e de feito alg\u00fans ling\u00fcistas clasif\u00edcana coma un dialecto del."}
{"id": "90572", "revid": "22570", "url": "https://gl.wikipedia.org/wiki?curid=90572", "title": "Lingua ixcaxim\u00ed", "text": "A lingua ixcaxim\u00ed, tam\u00e9n co\u00f1ecida como eshkashimi, ishkashim, ishkashmi, \u00e9 unha lingua irania que se fala na provincia Aut\u00f3noma do Badaghx\u00e1n Monta\u00f1oso de Taxiquist\u00e1n, na provincia de Badaghx\u00e1n en Afganist\u00e1n e na rexi\u00f3n de Chitral de Paquist\u00e1n."}
{"id": "90573", "revid": "56817", "url": "https://gl.wikipedia.org/wiki?curid=90573", "title": "Fronte Nacional", "text": "Fronte Nacional \u00e9 o nome:\nDe tres partidos pol\u00edticos de dereitas: \nDas seguintes coalici\u00f3ns pol\u00edticas"}
{"id": "90575", "revid": "89787", "url": "https://gl.wikipedia.org/wiki?curid=90575", "title": "Rudolf Spielmann", "text": "Rudolf Spielmann, nado o 5 de maio de 1883 e finado o 20 de agosto de 1942, foi un xogador de xadrez austr\u00edaco de orixe xudeu da escola rom\u00e1ntica.\nTraxectoria.\nAlcumado \"o amo do ataque\", tam\u00e9n era co\u00f1ecido como \"o \u00faltimo cabaleiro do gambito do rei\". O seu xogo temerario adoitaba caracterizarse por un esquema de sacrificios, soluci\u00f3ns brillantes e ideas de gran riqueza est\u00e9tica. A pesar de xogar nunha \u00e9poca marcada por outros xogadores de enorme talento como Alexander Alekhine, Jos\u00e9 Ra\u00fal Capablanca, Emanuel Lasker, Siegbert Tarrasch, Akiba Rubinstein, Aron Nimzowitsch, e Savielly Tartakower, Spielmann conseguiu obter excelentes resultados en numerosos torneos, ga\u00f1ando 33 dos aproximadamente 120, nos cales xogou, por exemplo Mal Pistyan en 1912, Estocolmo en 1919, Mal Pistyan en 1922 e Semmering en 1926.\n\u00c9 tam\u00e9n recordado como o autor do libro cl\u00e1sico\" Richtig opfern!\" (1935).\nComo xudeu, Spielmann tivo que fuxir do avance nazi en Europa escapando a Suecia, onde morrer\u00eda inmerso nunha gran pobreza.\nSpielmann estivo entre o pu\u00f1ado de xogadores que puideron ga\u00f1ar m\u00e1is dun xogo contra Capablanca, e un dun n\u00famero ata m\u00e1is pequeno en ter paridade con el ( +2 -2 =8). Ambos os triunfos de Spielmann vi\u00f1eron pouco despois de que Alekhine destronase a Capablanca como campi\u00f3n do mundo en 1927: en Bad Kissingen en 1928 e Karlsbad en 1929. Entre os grandes xogadores, soamente Paul Keres ( +1 =5) obtivo vantaxe contra o gran campi\u00f3n cubano.\nAqu\u00ed est\u00e1 un dos triunfos de Spielmann:\nCapablanca-Spielmann, Bad Kissingen, 1928\n1.d4 d5 2.c4 c6 3.Cc3 Cf6 4.Cf3 dxc4 5.e3 b5 6.a4 b4 7.Ca2 e6 8.Bxc4 Be7 9.O-O O-O 10.b3 c5 11.Bb2 Bb7 12.Cc1 Cc6 13.dxc5 Ca5 14.Ce5 Cxc4 15.Cxc4 Bxc5 16.Cd3 Dd5 17.Cf4 Dg5 18.Bxf6 Dxf6 19.Tc1 Tfd8 20.Dh5 Tac8 21.Tfd1 g6 22.Txd8+ Dxd8 23.De5 Be7 24.h3 Tc5 25.Da1 Bf6 26.Td1 Td5 27.Txd5 exd5 28.Ce5 Dd6 29.Cfd3 Ba6 30.De1 Bxe5 31.Cxe5 Dxe5 32.Dxb4 Bd3 33.Dc5 Db8 34.b4 Db7 35.b5 h5 36.Dc3 Bc4 37.e4 De7 38.exd5 Bxd5 39.a5 De4 0-1"}
{"id": "90576", "revid": "23204", "url": "https://gl.wikipedia.org/wiki?curid=90576", "title": "Partido da Naci\u00f3n Occitana", "text": "O Partido da Naci\u00f3n Occitana (en occitano: \"Partit de la Nacion Occitana\", at\u00e9 2004: Partit Nacionalista Occitan) (PNO) \u00e9 un partido pol\u00edtico occitano, fundado en Niza en 1959 por Franc\u00e8s Fontan (1929-1979), inspirado no FLN de Alxeria. Foi fundado como un partido de car\u00e1cter independentista, con diversas influencias marxistas e libertarias. Sempre ten tido pouco peso e ten sido pouco co\u00f1ecido pola opini\u00f3n p\u00fablica occitana pero ten exercido unha certa influencia sobre o desenvolvemento do occitanismo pol\u00edtico. A s\u00faa publicaci\u00f3n oficial \u00e9 a biling\u00fce Lo Lugarn, fundada en 1971 e editada en Agen.\nHistoria.\nFontan concebiuno como unha formaci\u00f3n independentista e etnista, que propu\u00f1a \"a uni\u00f3n das clases occitanas para a liberaci\u00f3n nacional\" nun vago etnicismo de inspiraci\u00f3n marxista e libertaria. O seu eco social e militancia xa eran reducidos de entrada, e pronto entrar\u00eda en crise, xa que ao dar apoio aos independentistas de Alxeria, indirectamente se llo daban a Charles de Gaulle.\nEste feito permitiu que tanto Rob\u00e8rt Lafont como certos sectores do Institut d'Estudis Occitans (IEO) tivesen m\u00e1is protagonismo pol\u00edtico. En 1961 Fontan compuxo \"Etnismo, cara a un nacionalismo humanista\", onde afirma que a estatizaci\u00f3n e independencia de t\u00f3dalas etnias ter\u00edan que estar asociadas cun entendemento internacional, onde a lingua decidir\u00eda o criterio de etnia e naci\u00f3n. En 1969 escribiu \"A lingua occitana na loita pola liberaci\u00f3n nacional\", onde afirma que a lingua materna considerada como o \u00edndice sint\u00e9tico da naci\u00f3n, ten de ser purificada de toda achega estranxeira. E en canto aos inmigrantes, deb\u00edan de ter tres opci\u00f3ns: retorno ao pa\u00eds de orixe, quedar como estranxeiros ou quedar e aceptar a lingua do pa\u00eds.\nO partido tivo posici\u00f3ns internas contraditorias. Por unha banda, un membro do PNO foi \u00e1 cadea por dar apoio ao FLN. Por outra banda, o PNO evolucionou cara a un marxismo-leninismo terceiromundista, o cal non lle fixo ga\u00f1ar adeptos e chegou \u00e1 escisi\u00f3n do \"Comitat Socialista Occitan d'Alliberament\" dirixido por P\u00e8ire Maclouf. A s\u00faa participaci\u00f3n pol\u00edtica foi languidecendo pouco a pouco.\nFranc\u00e9s Fontan morreu en 1979 e foi substitu\u00eddo por Jaume Ressaire. Dende os anos oitenta, o PNO abandonou progresivamente a s\u00faa orientaci\u00f3n marcadamente revolucionaria. Hoxe o seu presidente Jaume Ressaire reivindica unha orientaci\u00f3n que privilexie unha unidade te\u00f3rica entre nacionalistas de diversas orixes pol\u00edticas, pero rexeitando aos extremistas de dereitas e esquerdas.\nRexeitaron participar nas elecci\u00f3ns rexionais francesas, cosa que os vai marxinar a\u00ednda m\u00e1is en favor do Partido Occitano. Tan s\u00f3 nas elecci\u00f3ns europeas de 2004 participou na \"Liste Occitanie, Catalogne, Pays Basque\" con Christian Lacour, pero cuns resultados insignificantes."}
{"id": "90584", "revid": "89787", "url": "https://gl.wikipedia.org/wiki?curid=90584", "title": "Reticulum", "text": "Reticulum ou Ret\u00edculo, \u00e9 unha das menores constelaci\u00f3ns austrais. Foi inserida nos comezos do s\u00e9culo XVII polo astr\u00f3nomo Isaac Habrecht, que lle dou de nome Rhombus.. M\u00e1is tarde ser\u00eda renomeada por Nicolas Louis de Lacaille para conmemora-lo ret\u00edculo, que foi un instrumento cient\u00edfico usado para medi-la posici\u00f3n das estrelas.\nMitolox\u00eda.\nDado que foi inserida no s\u00e9culo XVII, non hai mitolox\u00eda asociada a esta constelaci\u00f3n."}
{"id": "90591", "revid": "25871", "url": "https://gl.wikipedia.org/wiki?curid=90591", "title": "Anserinos", "text": "A dos anserinos (Anserinae) \u00e9 unha subfamilia de aves anseriformes pertencente \u00e1 familia dos an\u00e1tidos, que incl\u00fae os gansos e os cisnes.\nD\u00faas destas destas especies, o ganso bravo (\"Anser anser\") e o ganso cisnoide ou ganso chin\u00e9s (\"Anser cygnoides\"), foron domesticados e cr\u00edanse para aproveitar a s\u00faa carne, as s\u00faas plumas e o seu f\u00edgado, este \u00faltimo como materia prima do \"foie-gras\" de ganso."}
{"id": "90592", "revid": "5312", "url": "https://gl.wikipedia.org/wiki?curid=90592", "title": "Pat\u00e9", "text": " \nCh\u00e1mase pat\u00e9 (do franc\u00e9s \"p\u00e2t\u00e9\") a un tipo de pasta untable elaborada habitualmente a partir de carne e f\u00edgado (a\u00ednda que existen versi\u00f3ns vexetarianas) que adoita servirse sobre torradas como aperitivo. Adoita elaborarse cunha mestura de carnes ou f\u00edgado picada finamente ou grosa, \u00e1 que a mi\u00fado se engade graxa, verduras, herbas, especias, vi\u00f1o e outros ingredientes.\nVariantes locais.\nNa gastronom\u00eda de Francia e de B\u00e9lxica, o pat\u00e9 pode coci\u00f1arse con costra como un pastel ou un pan, nese caso denom\u00ednase \"p\u00e2t\u00e9 en cro\u00fbte\". Por outra banda, pode cocerse nunha terrina (ou outro molde), a mi\u00fado cuberto con graxa, denomin\u00e1ndose ent\u00f3n \"p\u00e2t\u00e9 en terrine\". Tradicionalmente, unha farsa cocida e servida nunha terrina ch\u00e1mase \"terrina\", pero cando se desmolda conv\u00e9rtese en pat\u00e9. O cambio de nome non ten influencia algunha no produto final.\nO pat\u00e9 m\u00e1is famoso \u00e9 probablemente en pat\u00e9 de foie-gras, que se elabora a partir dos f\u00edgados engordados de ganso. Adv\u00edrtase que os \"connoisseurs\" adoitan preferir o \"foie gras entier\", que \u00e9 simplemente fuagr\u00e1s cocido e cortado, e tecnicamente non \u00e9 un pat\u00e9. Tampouco o \"bloc de foie gras\" -bloque de fuagr\u00e1s- \u00e9 tecnicamente un tipo de pat\u00e9.\nNos Pa\u00edses Baixos, Alema\u00f1a e Austria, o pat\u00e9 de f\u00edgado adoita elaborarse como unha salchicha cocida, denominada \"leverworst\" (neerland\u00e9s) ou \"leberwurst\" (alem\u00e1n). Unha variante \u00e9 a \"braunschweiger\". Alg\u00fans destes produtos terminan tendo unha textura de carne que \u00e9 dif\u00edcil de untar, e a mi\u00fado cons\u00f3mense en anacos ou redondelas, ou como recheo de emparedados. Estas variantes convert\u00e9ronse nun produto significativo na Europa do Leste, que se exporta ben. Noutros lugares pref\u00edrense as variantes untables, como a maior\u00eda de pat\u00e9s franceses e belgas.\nEn Escandinavia, o \"leverpostej\" \u00e9 unha variante do \"p\u00e2t\u00e9 en terrine\" franc\u00e9s elaborada con f\u00edgado de porco. \u00c9 un dos pratos fr\u00edos m\u00e1is populares da rexi\u00f3n, que se consome en pan.\nEn Rusia e Ucra\u00edna o prato adoita prepararse principalmente con f\u00edgado e por iso co\u00f1\u00e9cese comunmente como \u043f\u0435\u0447\u0435\u043d\u043e\u0447\u043d\u044b\u0439 \u043f\u0430\u0448\u0442\u0435\u0442 a\u00ednda que tam\u00e9n se usan outras carnes. A diferenza de occidente, primeiro c\u00f3cese o f\u00edgado e trab\u00e1llase con manteiga (e/ou con graxa intestinal) nunha pasta, \u00e1 que se condimenta con herbas, cebola fresca ou frita etc\u00e9tera. Pode ser coci\u00f1ado de novo (normalmente enfornado), pero o m\u00e1is frecuente \u00e9 consumilo sen m\u00e1is preparaci\u00f3n. O pat\u00e9 s\u00e9rvese sobre pan, a mi\u00fado con folli\u00f1as de aneto ou outra herba encima.\nPat\u00e9s vexetarianos.\nOs pat\u00e9s vexetarianos elaborados a partir de tofu, cogomelos, froitos secos ou diversos legumes son populares. Estes pat\u00e9s non requiren cocci\u00f3n e poden elaborarse facilmente cun robot de coci\u00f1a."}
{"id": "90593", "revid": "5863", "url": "https://gl.wikipedia.org/wiki?curid=90593", "title": "Elias Howe", "text": "Elias Howe, nado en Spencer (Massachusetts) o 9 de xullo de 1819 e finado en Nova York o 3 de outubro de 1867, foi un inventor estadounidense.\nTraxectoria.\nFoi pioneiro na creaci\u00f3n da m\u00e1quina de coser, a\u00ednda que o seu inventor fora Walter Hunt. En setembro de 1846 conced\u00e9uselle a primeira patente dunha m\u00e1quina de coser. A patente foi denunciada ante os tribunais na d\u00e9cada de 1850, debido a que o invento pertenc\u00eda a Walter Hunt que o inventara anteriormente sen patentala. O que fixo Howe foi perfeccionala e remodelala.\nFoi soterrado no camposanto de Gravesend, en Nova York."}
{"id": "90594", "revid": "1131", "url": "https://gl.wikipedia.org/wiki?curid=90594", "title": "Cervell\u00f3", "text": "Cervell\u00f3 \u00e9 un municipio espa\u00f1ol da comarca do Baix Llobregat, na provincia de Barcelona, Catalu\u00f1a. O municipio, cunha extensi\u00f3n de 24,25\u00a0km\u00b2, ten un total de 8.393 habitantes, INE 2009. A densidade de poboaci\u00f3n \u00e9 de 348 habitantes por quil\u00f3metro cadrado. En 1998 sufriu a secesi\u00f3n do barrio de La Palma que pasou a ser co\u00f1ecido como La Palma de Cervell\u00f3."}
{"id": "90601", "revid": "98629", "url": "https://gl.wikipedia.org/wiki?curid=90601", "title": "Provincia Aut\u00f3noma do Badaghx\u00e1n Monta\u00f1oso", "text": "A Provincia Aut\u00f3noma de Badaghx\u00e1n Monta\u00f1oso (PABM) (Taxico: \u0412\u0438\u043b\u043e\u044f\u0442\u0438 \u041c\u0443\u0445\u0442\u043e\u0440\u0438 \u041a\u04b3\u0438\u0441\u0442\u043e\u043d\u0438 \u0411\u0430\u0434\u0430\u0445\u0448\u043e\u043d / \"Viloyati Mukhtori Kuhistoni Badakhshon\") \u00e9 unha provincia monta\u00f1osa aut\u00f3noma ao leste do Taxiquist\u00e1n. Localizada nas Monta\u00f1as do Pamir, representa un 45% da superficie total do pa\u00eds.\nA PABM ocupa toda a parte oriental de Taxiquist\u00e1n lindando ao leste coa Provincia de Xinxiang chinesa, ao sur e ao oeste coa Provincia do Badaghx\u00e1n afg\u00e1n, e ao norte coa Provincia de Oxe (Osh) de kirguiz. As fronteiras internas son coa Rexi\u00f3n Subordinada da Rep\u00fablica (RSR) ao oeste e a parte con forma de dedo (o Distrito de Darvoz) coa Provincia de Xatl\u00f3n ao norte.\nHistoria.\nA historia do Badaghx\u00e1n Monta\u00f1oso rem\u00f3ntase aos tempos dos sacas (escitas que viviron en Asia Central dende o s\u00e9culo V a.C. ata o s\u00e9culo III da nosa era). De acordo coas evidencias rexistradas no Mahabarata, os altiplanos do Pamir foron territorios poboados polas tribos dos lohas, os parama-camboxas e os rixicas, entre outros. Despois, heftalitas, sam\u00e1nides, mongois e tim\u00farides controlaron a zona. E, finalmente, os manghitas.\nNo ano 1883, e incitados polos brit\u00e1nicos, os afg\u00e1ns e os chineses invadiron a rexi\u00f3n e ocuparon os montes do Pamir. A s\u00faa invasi\u00f3n puxo fin ao tratado ruso-brit\u00e1nico de 1872 que establec\u00eda unha fronteira no val do r\u00edo Panxe (Panj). Afganist\u00e1n ocupou os vales do Badaghx\u00e1n oriental e os chineses fix\u00e9ronse coas monta\u00f1as dos Pamir. Ent\u00f3n os pamires pediron axuda a Rusia e ofrec\u00e9ronlles que os montes Pamir fosen incorporados a Rusia. As\u00ed e todo, Rusia non aceptou a oferta.\nA rexi\u00f3n foi un foco importante de tensi\u00f3ns pol\u00edticas e conflito entre os brit\u00e1nicos e a Rusia Imperial. En 1894 os afg\u00e1ns foron expulsados do val do Panxe e en 1895 o Panxe foi aceptado coma fronteira entre os dominios brit\u00e1nicos e o imperio ruso. Os territorios ao norte do r\u00edo Panxe foron asignados ao Emir de Buxara. A rexi\u00f3n ao sur do Panxe (inclu\u00edndo a capital taxica Faizabad) asignouse ao Afganist\u00e1n definitivamente.\nEntre 1920 e 1923 a Uni\u00f3n Sovi\u00e9tica ocupou toda a rexi\u00f3n (Parmir e Badaghx\u00e1n Monta\u00f1oso) e a PABM foi creada en xaneiro de 1925 e anexionada \u00e1 RSS de Taxiquist\u00e1n (Rep\u00fablica Socialista Sovi\u00e9tica) despois da s\u00faa creaci\u00f3n en 1929. Durante os anos 50 moitos dos habitantes aut\u00f3ctonos do Badaghx\u00e1n Monta\u00f1oso, co\u00f1ecidos coma pamires, foron trasladados pola forza ao suroeste de Taxiquist\u00e1n, ao igual que moitos outros pobos da ex-URSS. Durante o per\u00edodo de dominaci\u00f3n sovi\u00e9tica a PABM foi co\u00f1ecida coma \"\u0413\u043e\u0440\u043d\u043e-\u0411\u0430\u0434\u0430\u0445\u0448\u0430\u043d\u0441\u043a\u0430\u044f \u0430\u0432\u0442\u043e\u043d\u043e\u043c\u043d\u0430\u044f \u043e\u0431\u043b\u0430\u0441\u0442\u044c\", isto \u00e9, Provincia Aut\u00f3noma de Gorno-Badaghx\u00e1n (igual a Badaghx\u00e1n Monta\u00f1oso).\nTras obter a independencia o Taxiquist\u00e1n en 1991, \na rexi\u00f3n foi redenominada en lingua taxica coma Provincia Aut\u00f3noma do Badaghx\u00e1n Monta\u00f1oso. Cando a guerra civil estalou no Taxiquist\u00e1n no ano 1992 o goberno local da PABM declarou a s\u00faa independencia da Rep\u00fablica de Taxiquist\u00e1n. Durante dita guerra civil moitos pamires foron obxecto de matanzas por grupos rivais e a PABM converteuse nun basti\u00f3n da oposici\u00f3n. M\u00e1is tarde o goberno local da PABM retractouse da s\u00faa declaraci\u00f3n de independencia chegando \u00e1 situaci\u00f3n actual.\nXeograf\u00eda.\nAs monta\u00f1as m\u00e1is altas da provincia est\u00e1n na cordilleira do Pamir, onde se localizan tres dos cinco cumios de m\u00e1is de 7.000 m.: o Pico da Independencia (7.134 m.), antes chamado \"Pico Lenin\", na fronteira con Quirguicia, o Pico Ismail Samani (7.495 m.), antes chamado \"Pico do Comunismo\", e o Pico Corxenievski (7.105 m).\nAs monta\u00f1as do Pamir tam\u00e9n destacan pola existencia de varios glaciares sendo o seu representante m\u00e1is importante o Glaciar de Fedchenko ao norte do Pico da Independencia que, con 77 quil\u00f3metros de longo e 700 km\u00b2 de superficie, \u00e9 o glaciar m\u00e1is longo do mundo f\u00f3ra das rexi\u00f3ns polares.\nDemograf\u00eda.\nA poboaci\u00f3n \u00e9 maioritariamente taxica con pequenas minor\u00edas kirguiz e rusas, en retroceso, sobre todo a rusa. A cidade m\u00e1is grande na PABM \u00e9 Xorugh, cunha poboaci\u00f3n de 22.000 habitantes, a segunda m\u00e1is grande \u00e9 Murgob (Murghob) con 4.000 habitantes. A PABM \u00e9 o fogar de m\u00faltiples linguas e dialectos do grupo de linguas chamado linguas do Pamir: xugn\u00ed, ruxan\u00ed, vakh\u00ed, ixcaxim\u00ed, vanx\u00ed, saricul\u00ed, bartangu\u00ed, huf\u00ed, iazgulom\u00ed, e oroxan\u00ed. A vanx\u00ed, extinguiuse no s\u00e9culo XIX e foi falada no val do r\u00edo Vanxe. Existe unha poboaci\u00f3n kirguiz falante importante no distrito de Murgob, que dende a independencia de Taxiquist\u00e1n est\u00e1 en retroceso. Trala desaparici\u00f3n da URSS quedou unha pequena poboaci\u00f3n de rusos falantes en Taxiquist\u00e1n, sendo moi poucos na PABM. A relixi\u00f3n maioritaria na PABM \u00e9 a xi\u00edta ismael\u00ed. Te\u00f1en grande admiraci\u00f3n e unha adhesi\u00f3n estendida ao Ag\u00e1 Khan.\nOs Garm son un clan asentado no Badaghx\u00e1n Monta\u00f1oso. O Partido do Renacemento Isl\u00e1mico no Taxiquist\u00e1n est\u00e1 conectado a este clan dos Garm.\nTransporte.\nTan s\u00f3 d\u00faas estradas de f\u00e1cil tr\u00e1nsito conectan a PABM co mundo exterior, Xorugh-Ox (Osh) e Xorugh-Duxanb\u00e9, \u00e1mbalas d\u00faas son ramificaci\u00f3ns da Autoestrada do Pamir. Unha terceira estrada dende Xorugh a Taxcurg\u00e1n na China a trav\u00e9s do Paso de Culma que \u00e9 bastante curvoso e en mal estado. Badaghx\u00e1n Monta\u00f1oso est\u00e1 separado do Paquist\u00e1n polo estreito case infranqueable chamado Corredor de Vagh\u00e1n. Outra estrada vai dende Xorugh ata o Vagh\u00e1n e cruza a fronteira afg\u00e1."}
{"id": "90602", "revid": "1410", "url": "https://gl.wikipedia.org/wiki?curid=90602", "title": "Eduard Kokoiti", "text": "Eduard D\u017eabei\u00e8vitx Kokoiti (en , en ), nado en Tskhinvali o 31 de outubro de 1964, \u00e9 un pol\u00edtico oseto, m\u00e1ximo dirixente de Osetia do Sur.\nTraxectoria.\nEn 2001 foi elixido Presidente de Osetia del Sur, un estado independente \"de facto\", non reco\u00f1ecido internacionalmente, que se atopa dentro da Rep\u00fablica de Xeorxia. Kokoiti \u00e9 ex-membro da selecci\u00f3n rusa de loita libre, coa cal ten chegado a ser campi\u00f3n. Antes de 1989, era o Primeiro Secretario en Tsjinvali da Liga dos Xoves Comunistas, p\u00f3la do Komsomol. En 1992 foi a Moscova e converteuse en empresario, volvendo en 2001 a Osetia do Sur.\nAos 38 anos de idade foi escollido por unha ampla maior\u00eda nas elecci\u00f3ns presidenciais de novembro-decembro de 2001. Na primeira volta das elecci\u00f3ns (18 de novembro) conseguiu un 45% dos votos, Stanislav Kochiev o 24%, e Ludwig Chibirov o 21%. Na segunda volta (6 de decembro) ga\u00f1ou co 53% dos votos, contra o 40% de Stanislav Kochiev. Tomou posesi\u00f3n do cargo o 18 de decembro.\nA vitoria de Kokoiti foi inesperada, pero esta levouse a cabo co apoio do clan Tedeiev, unha das familias m\u00e1is poderosas de Osetia do Sur. Ga\u00f1ara o apoio clave grazas a Albert \"Dik\" Tedeiev e ao seu irmao Jambulat, un campi\u00f3n de loita, que organizaban e financiaban a campa\u00f1a de Kokoiti.\nO clan dera previamente apoio a Ludwig Chibirov, pero dexaron de facelo tras discrepancias co mesmo. Unha vez que Kokoiti fose elixido presidente, os membros do clan Tedeiev se fixeron cargo do servizo de alf\u00e1ndegas da rep\u00fablica e do transporte de mercanc\u00edas ao longo da autoestrada transcauc\u00e1sica. Ademais de seren a principal ruta econ\u00f3mica entre Rusia e Osetia do Sur, a autoestrada \u00e9 unha v\u00eda esencial para o contrabando e o tr\u00e1fico de droga e armas. Os ingresos da autoestrada proporcionan gran parte dos ingresos orzamentarios do goberno de Osetia do Sur.\nEn xullo de 2003, Kokoiti enfrontouse cos Tedeiev, expulsando a Albert Tedeiev da s\u00faa posici\u00f3n como secretario do consello de seguridade, e ordenou \u00e1s s\u00faas milicias privadas que se desarmasen. Segundo Kokoiti, o secretario do consello de seguridade, as\u00ed como o de defensa e os xefes de seguridade, ti\u00f1an lazos con criminais. O asunto fac\u00eda prever un gromo de violencia en Tsjinvali, pero non se produciron v\u00edtimas.\nKokoiti ven mantendo unha posici\u00f3n dura en contra da reunificaci\u00f3n con Xeorxia, a\u00ednda que ten expresado a s\u00faa disposici\u00f3n a negociar un acordo de paz sobre a base dunha Osetia do Sur tratada como estado independente (unha condici\u00f3n previa rexeitada polo goberno xeorxi\u00e1n). Logo dun tempo de tregua coas autoridades de Xeorxia, en xullo de 2004, afirmou: \"Se Xeorxia quere guerra, estamos preparados para a autodefensa\"."}
{"id": "90608", "revid": "56817", "url": "https://gl.wikipedia.org/wiki?curid=90608", "title": "Afloramento", "text": "Afloramento pode referirse a:"}
{"id": "90609", "revid": "98629", "url": "https://gl.wikipedia.org/wiki?curid=90609", "title": "Afloramento (oceanograf\u00eda)", "text": "Un afloramento \u00e9 un fen\u00f3meno oceanogr\u00e1fico que consiste no movemento vertical de masas de auga, dende niveis profundos cara a superficie. As augas superficiais presentan xeralmente un movemento de diverxencia horizontal caracter\u00edstico."}
{"id": "90610", "revid": "1131", "url": "https://gl.wikipedia.org/wiki?curid=90610", "title": "Puigpunyent", "text": "Puigpunyent \u00e9 un concello das Illas Baleares. Est\u00e9ndese por unha \u00e1rea de 42.31\u00a0km\u00b2 onde no ano 2007 viv\u00edan 1.702 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Puigpunyent dende o ano 1950 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "90611", "revid": "1131", "url": "https://gl.wikipedia.org/wiki?curid=90611", "title": "Ses Salines", "text": "Ses Salines \u00e9 un concello das Illas Baleares. Est\u00e9ndese por unha \u00e1rea de 39.11\u00a0km\u00b2 onde no ano 2007 viv\u00edan 4.755 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Ses Salines dende o ano 1950 ata agora:\nPol\u00edtica.\nNas elecci\u00f3ns municipais de 2007 o repartimento de escanos quedou deste xeito:"}
{"id": "90612", "revid": "85894", "url": "https://gl.wikipedia.org/wiki?curid=90612", "title": "Es Castell", "text": "Es Castell \u00e9 un concello espa\u00f1ol situado na illa de Menorca, nas Illas Baleares. Est\u00e9ndese por unha \u00e1rea de 11,66\u00a0km\u00b2 onde no ano 2020 viv\u00edan 7\u00a0572 habitantes.\nDemograf\u00eda.\nEvoluci\u00f3n da poboaci\u00f3n de Es Castell dende o ano 1950 ata agora:\nPol\u00edtica.\nDesde a finalizaci\u00f3n do franquismo, Es Castell tivo 6 alcaldes diferentes. O primeiro, en 1979, foi Jos\u00e9 Tadeo, \u00fanico alcalde menorquino do momento que non pertenc\u00eda \u00e1 UCD. Sucedeuno Jaume Peralta, que foi alcalde desde 1983 at\u00e9 1991. De 1991 a 1995 altern\u00e1ronse na alcald\u00eda Bernat Llompart (PP) e Ester Riudavets (PSM), e en 1995, durante dous mandatos, ocupou o cargo Mar\u00eda Borr\u00e0s (PSOE). En 2003 o PSOE, encabezado por Irene Coll, volveu ga\u00f1ar as elecci\u00f3ns municipais, pero en 2004 esta foi expulsada do partido e pasou a gobernar xunto co PP. Tralas elecci\u00f3ns de 2007, por mor de que non hab\u00eda unha maior\u00eda absoluta, os partidos IPEC, de Irene Coll, e Partido Popular, pactaron a alcald\u00eda de tal forma que Irene Coll volveu gobernar a xunta local at\u00e9 xu\u00f1o de 2008 para, posteriormente, a alcald\u00eda pasar a Juan Cabrera Valenzuela (PP).\nLlu\u00eds Camps (PP) substitu\u00edu en 2011 a Juan Cabrera Valenzuela como alcalde de Es Castell tras conseguir nas elecci\u00f3ns municipais dese ano o 42,85% dos votos no concello polo 19,27% do PSOE, que quedou en segunda posici\u00f3n. Catro anos m\u00e1is tarde, en 2015, Camps revalidou a alcald\u00eda cun 43,98% dos votos, pero o PSOE conseguiu recortar distancias e aumentou a s\u00faa porcentaxe de votos at\u00e9 o 25,31%. En 2018, Camps anunciou que non volver\u00eda presentarse a un terceiro mandato, sendo Dinonisio Mar\u00ed a persoa elixida polo PP para representar o partido nas elecci\u00f3ns municipais de 2019 e revalidar a alcald\u00eda. \nEn 2019, o PSOE e Som Es Castell chegan a un acordo para investir a socialista Joana Escandell como nova alcaldesa do concello tras conseguir sumar ambas formaci\u00f3ns o 46,73% dos votos polo 43,98% do Partido Popular, que foi novamente o partido m\u00e1is votado na localidade."}
{"id": "90613", "revid": "1131", "url": "https://gl.wikipedia.org/wiki?curid=90613", "title": "Valldemossa", "text": "Valldemossa \u00e9 un concello das Illas Baleares. Est\u00e9ndese por unha \u00e1rea de 42.93\u00a0km\u00b2 onde no ano 2007 viv\u00edan 1.976 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Valldemossa dende o ano 1950 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "90614", "revid": "1131", "url": "https://gl.wikipedia.org/wiki?curid=90614", "title": "Son Servera", "text": "Son Servera \u00e9 un concello das Illas Baleares. Est\u00e9ndese por unha \u00e1rea de 42.56\u00a0km\u00b2 onde no ano 2007 viv\u00edan 11.392 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Son Servera dende o ano 1950 ata agora:\nPol\u00edtica.\nO repartimento de escanos quedou deste xeito:"}
{"id": "90615", "revid": "10599", "url": "https://gl.wikipedia.org/wiki?curid=90615", "title": "S\u00f3ller", "text": "S\u00f3ller \u00e9 un concello das Illas Baleares. Est\u00e9ndese por unha \u00e1rea de 42,8\u00a0km\u00b2 onde no ano 2007 viv\u00edan 13.194 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de S\u00f3ller dende o ano 1950 ata agora:\n \nPol\u00edtica.\nA repartici\u00f3n de escanos quedou deste xeito:"}
{"id": "90616", "revid": "1131", "url": "https://gl.wikipedia.org/wiki?curid=90616", "title": "Sineu", "text": "Sineu \u00e9 un concello das Illas Baleares. Est\u00e9ndese por unha \u00e1rea de 47.74\u00a0km\u00b2 onde no ano 2007 viv\u00edan 3.248 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Sineu dende o ano 1950 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "90617", "revid": "1131", "url": "https://gl.wikipedia.org/wiki?curid=90617", "title": "Selva, Mallorca", "text": "Selva \u00e9 un concello das Illas Baleares. Est\u00e9ndese por unha \u00e1rea de 48.75\u00a0km\u00b2 onde no ano 2019 viv\u00edan 4.014 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Selva dende o ano 1950 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "90618", "revid": "1888", "url": "https://gl.wikipedia.org/wiki?curid=90618", "title": "Seraf\u00edn Fern\u00e1ndez Ram\u00f3n", "text": "Seraf\u00edn Fern\u00e1ndez Ram\u00f3n, co\u00f1ecido como Santeiro, nado en Guimara (Peranzais) o 15 de agosto de 1914 e finado en Fontoria o 5 de decembro de 1947, foi un xornaleiro, mineiro e guerrilleiro antifranquista berciano.\nTraxectoria.\nFillo dun santeiro da Virxe de Trascastro. Militante da CNT, participou nas acci\u00f3ns anarquistas de 1933 en Fabeiro, onde se declarou por breve tempo o comunismo libertario. Tam\u00e9n participou logo do golpe de Estado do 18 de xullo de 1936 na defensa de Ponferrada contra o ex\u00e9rcito sublevado, fuxindo cara a Pola de Somiedo en Asturias ao fracasar, un\u00edndose ao ex\u00e9rcito republicano ata a ca\u00edda de Asturias en 1937. Seraf\u00edn decidiu volver ao seu lugar natal e despois botouse ao monte, organizando en 1941 un grupo con xente do Val de Fornela, Ibias e Dega\u00f1a co\u00f1ecido como a partida dos Fornelos, a s\u00faa zona de actuaci\u00f3n abrangu\u00eda o Bierzo, o occidente de Asturias e parte da provincia de Lugo e contaba cunha importante rede de apoio na zona e a\u00ednda que manti\u00f1a relaci\u00f3ns non se integrou na Federaci\u00f3n de Guerrillas de Le\u00f3n-Galicia. O seu grupo realizou numerosas acci\u00f3ns, a m\u00e1is co\u00f1ecida foi a do rescate de presos do destacamento penal de Fabeiro en decembro de 1942. En 1947 intentou marchar a Francia sen \u00e9xito, o 5 de decembro dese ano morreu nun enfrontamento coa Garda Civil preto de Fabeiro."}
{"id": "90619", "revid": "1131", "url": "https://gl.wikipedia.org/wiki?curid=90619", "title": "Sant Lloren\u00e7 des Cardassar", "text": "Sant Lloren\u00e7 des Cardassar \u00e9 un concello das Illas Baleares. Est\u00e9ndese por unha \u00e1rea de 82.02\u00a0km\u00b2 onde no ano 2007 viv\u00edan 8.095 habitantes. Enc\u00f3ntrase na illa de Mallorca.\nDemograf\u00eda.\nEvoluci\u00f3n da poboaci\u00f3n de Sant Lloren\u00e7 des Cardassar dende o ano 1950 ata agora:\nPol\u00edtica.\nA repartici\u00f3n de escanos quedou deste xeito:"}
{"id": "90620", "revid": "98629", "url": "https://gl.wikipedia.org/wiki?curid=90620", "title": "Presidente de Nixeria", "text": "O presidente de Nixeria \u00e9 elixido pola poboaci\u00f3n do pa\u00eds para un per\u00edodo de 4 anos, podendo postularse para a reelecci\u00f3n para o per\u00edodo subsecuente, de acordo coa constituci\u00f3n actual."}
