{"id": "134915", "revid": "5863", "url": "https://gl.wikipedia.org/wiki?curid=134915", "title": "O cantar de Rold\u00e1n", "text": "O Cantar de Rold\u00e1n \u00e9 un poema \u00e9pico medieval en franc\u00e9s antigo, sendo o cantar de xesta escrito en lingua romance m\u00e1is antigo, co t\u00edtulo orixinal de La Chanson de Roland. Foi traducido ao galego por Camilo Flores, publicado pola Xunta de Galicia en 1989..\nO primeiro manuscrito escrito co\u00f1ecido da obra \u00e9 o \"Manuscrito de Oxford\" escrito en anglonormando cara a 1170. Consta de 4.002 versos decas\u00edlabos, distribu\u00eddos en 291 estrofas de desigual lonxitude chamadas tiradas (\"laisses\"). Este manuscrito atrib\u00faese a un monxe normando, Turoldo, cuxo nome aparece no \u00faltimo verso (\"Ci falt la geste que Turoldus declinet\").\nCantares de xesta.\nOs cantares de xesta eran poemas destinados a ser recitados en p\u00fablico por trobadores. Este recitado fac\u00edase sobre unha ou varias frases mel\u00f3dicas simples, narr\u00e1ndose feitos hist\u00f3ricos, heroicos ou de faza\u00f1as. \"La Chanson de Roland\" foi o primeiro cantar de xesta de Europa, segu\u00edndolle moitos outros, sempre tendo como base a batalla de Roncesvalles e reflectindo as virtudes esixidas aos cabaleiros cristi\u00e1ns medievais.\nDataci\u00f3n do texto.\nSe ben o \"manuscrito de Oxford\" est\u00e1 escrito cara a finais do s\u00e9culo XII, seguramente o texto apareceu entre 1060 e 1065, pois segundo Guillerme de Malmesbury os normandos xa cantaban a \"Canci\u00f3n de Rold\u00e1n\" durante a batalla de Hastings. Ademais, segundo D\u00e1maso Alonso, unha anotaci\u00f3n en alfabeto visigodo atopada no manuscrito 39 do mosteiro de San Mill\u00e1n de la Cogolla non \u00e9 posterior ao terceiro cuarto do s\u00e9culo XI.\nFeitos hist\u00f3ricos.\nO Cantar narra os feitos da batalla de Roncesvalles pero modific\u00e1ndoos lendariamente. Na realidade a batalla, que tivo lugar o 15 de agosto de 778, foi seguramente un enfrontamento entre tribos de vasc\u00f3ns e a retagarda das forzas de Carlomagno baixo o mando do conde Rold\u00e1n, prefecto da Marca da Breta\u00f1a. Segundo os anais e as cr\u00f3nicas do s\u00e9culo IX, debeu ser unha emboscada no desfiladeiro de Valcarlos, na vertente norpirenaica. As\u00ed, a cr\u00f3nica en lat\u00edn de Eginhard, \"Vita Caroli\", di que o rei Carlos (pois a\u00ednda non era emperador), aliouse a certos caudillos musulm\u00e1ns nas s\u00faas loitas internas no reino de Al-Andalus. Logo de tomar Pamplona e cercar Zaragoza por mor dun ataque dos sax\u00f3ns e un amotinamento en Aquitania, regresa a Francia tras levantar o asedio e saquear Pamplona. En vinganza polo saqueo, a retagarda \u00e9 atacada por monta\u00f1eses vasco-navarros.\nTransformaci\u00f3n lendaria dos feitos.\n\"La Chanson de Roland\" foi composta uns tres s\u00e9culos despois dos feitos, polo que estes foron adornados e transformados cunha dimensi\u00f3n \u00e9pica e heroica cun transfundo relixioso. O personaxe de Roland, que s\u00f3 era o conde da marca da Breta\u00f1a, conv\u00e9rtese no sobri\u00f1o do vello emperador, e aparece acompa\u00f1ado de Oliveros, outro bar\u00f3n franco. A emboscada dos vasc\u00f3ns pasa a ser un ataque de 400.000 sarracenos, que derrotan a Rold\u00e1n e aos Doce Pares de Francia logo da traiz\u00f3n de Ganel\u00f3n."}
{"id": "134916", "revid": "89787", "url": "https://gl.wikipedia.org/wiki?curid=134916", "title": "Lofotrocozoos", "text": "Os lofotrocozoos (Lophotrochozoa) son un dos principais grupos animais, todos eles bilaterais e protostomados,\nEste grupo de recente creaci\u00f3n bas\u00e9ase na combinaci\u00f3n de estudos morfol\u00f3xicos e moleculares (ARN, 18 S) cos que non todos os zo\u00f3logos est\u00e1n de acordo, e \u00e9 probable que no futuro, cando xurda nova informaci\u00f3n, aparezan clasificaci\u00f3ns que complementen ou polo menos cambien esta visi\u00f3n.\nO nome de lofotrocozoos prov\u00e9n da combinaci\u00f3n nomes dos dous grupos de animais m\u00e1is importantes que figuran nel: os lofoforatos e os trocozoos.\nOs moluscos, an\u00e9lidos, sipunc\u00falidos e nemertinos producen larvas troc\u00f3foras, que te\u00f1en d\u00faas bandas de cilios arredor da zona medial. Con anterioridade foron tratados xuntos como trocozoos, xunto cos artr\u00f3podos, que non te\u00f1en este tipo de larva, pero que foron considerados parentes pr\u00f3ximos dos an\u00e9lidos (que si te\u00f1en larvas troc\u00f3foras) porque ambos est\u00e1n segmentados. Non obstante, amosan un gran n\u00famero de importantes diferenzas e os artr\u00f3podos se colocan agora entre os ecdisozoos.\nOs braqui\u00f3podos, foron\u00eddeos, briozoos e entoproctos comparten a presenza dun lof\u00f3foro, unha coroa de tent\u00e1culos ciliados que rodean a boca e se lles co\u00f1ece c\u00f3 nome de Lofoforados. A diferenza dos demais filos, te\u00f1en segmentaci\u00f3n radial, e alg\u00fans autores os consideran deuter\u00f3stomos; pero an\u00e1lises clad\u00edsticos baseados no ARN os achegan aos trocozoos. As relaci\u00f3ns filoxen\u00e9ticas dos diferentes filos non est\u00e1n a\u00ednda claras. Ademais, parece que nin os lofoforados nin os trocozoos son grupos monofil\u00e9ticos, sen\u00f3n que aparecen mesturados entre si en moitos an\u00e1lises clad\u00edsticos.\nOs platelmintos e formas afines forman un clado denominado platizoos (Platyzoa), estreitamente relacionado cos lofotrocozoos e polo tanto, \u00e1s veces incl\u00faense neles."}
{"id": "134917", "revid": "5863", "url": "https://gl.wikipedia.org/wiki?curid=134917", "title": "Chanson de Roland", "text": ""}
{"id": "134918", "revid": "12452", "url": "https://gl.wikipedia.org/wiki?curid=134918", "title": "Lophotrochozoa", "text": ""}
{"id": "134927", "revid": "88215", "url": "https://gl.wikipedia.org/wiki?curid=134927", "title": "Sociedad Deportiva Ponferradina", "text": "A Sociedad Deportiva Ponferradina \u00e9 un club de f\u00fatbol espa\u00f1ol da cidade de Ponferrada que se fundou o 7 de xu\u00f1o de 1922 e que compite na segunda divisi\u00f3n do f\u00fatbol espa\u00f1ol.\nUniforme.\nA marca do uniforme para a presente tempada \u00e9 Nike. Os seus patrocinadores son bio3, Pongesur e Caja Espa\u00f1a.\nEstadio.\nO Estadio Municipal El Toral\u00edn foi inaugurado oficialmente o 5 de setembro de 2000 nun partido amigable que enfrontou \u00f3 Ponferradina contra o Celta de Vigo (0-2), a\u00ednda que o primeiro partido oficial de liga de Segunda Divisi\u00f3n B disputado no estadio foi contra o AD Universidad de Oviedo con resultado 1-0 e gol marcado por Jes\u00fas Panadero, (3\u00aa xornada - tempada 2000-2001).\nO aforamento do estadio \u00e9 de 8200 espectadores (ampliado en 2006 por motivo do ascenso de categor\u00eda), todos eles sentados e cumprindo as normativas que a UEFA imp\u00f3n para os espect\u00e1culos deportivos internacionais. O primeiro encontro desta categor\u00eda que se disputou no estadio, foi o 1 de xu\u00f1o de 2001 para o XIII Campionato de Europa Sub-21 co partido entre Espa\u00f1a e Bosnia (5-1).\nAs dimensi\u00f3ns do terreo de xogo son de 105 x 70 metros, medida que a UEFA adoptou para as s\u00faas competici\u00f3ns oficiais. Ten unha drenaxe correcta, e rega por aspersi\u00f3n."}
{"id": "134928", "revid": "895", "url": "https://gl.wikipedia.org/wiki?curid=134928", "title": "SD Ponferradina", "text": ""}
{"id": "134930", "revid": "6570081", "url": "https://gl.wikipedia.org/wiki?curid=134930", "title": "Asociaci\u00f3n Internacional de Estudos Galegos", "text": "A Asociaci\u00f3n Internacional de Estudos Galegos/International Association of Galician Studies (AIEG) \u00e9 unha organizaci\u00f3n internacional sen \u00e1nimo de lucro que busca consolidar e visibilizar os estudos galegos en todas as disciplinas acad\u00e9micas en universidades e centros de investigaci\u00f3n arredor do mundo.\nOrixe e historia.\nEsta asociaci\u00f3n foi fundada por Kathleen March na d\u00e9cada dos 80 na costa leste dos Estados Unidos de Am\u00e9rica. Desde o inicio, a s\u00faa intenci\u00f3n foi a extensi\u00f3n e ampliaci\u00f3n do co\u00f1ecemento sobre a cultura galega a trav\u00e9s da organizaci\u00f3n de congresos trianuais. As \u00e1reas de estudo comprend\u00edan maioritariamente a literatura, a historia, a cultura e a lingua galega. A partir do ano 1991 comezaron a interesarse especialmente pola lingua. Coa entrada do s\u00e9culo XXI, enfocan a investigaci\u00f3n en estudos menos convencionais como o dereito, a econom\u00eda ou a traduci\u00f3n. Segundo se reflicte nos estatutos da asociaci\u00f3n, a AIEG define os seus obxectivos como de utilidade xeral. Isto \u00e9:\na) Promover os estudos galegos a nivel internacional.\nb) Propiciar o intercambio entre as/os estudosas/os das diversas disciplinas que se ocupan da realidade galega.\nc) Fomentar a presenza da cultura galega no mundo, especialmente no \u00e1mbito acad\u00e9mico.\nPara o cumprimento destes obxectivos prom\u00f3vese desde a asociaci\u00f3n a organizaci\u00f3n de congresos internacionais e as conseguintes publicaci\u00f3ns derivadas destes, quer impresas, quer electr\u00f3nicas. As orixes da asociaci\u00f3n estiveron relacionadas co traballo e coa dedicaci\u00f3n na s\u00faa primeira d\u00e9cada de existencia por parte de membros af\u00edns chamados galicianistas, moitos deles procedentes dos Estados Unidos. A s\u00faa vitalidade viuse reforzada a partir dos anos 90 coa creaci\u00f3n e expansi\u00f3n dos Centros de Estudos Galegos mais os correspondentes lectorados galegos creados arredor do mundo, co patrocinio e financiamento da Xunta de Galicia, entre outros.\nOs dous primeiros congresos tiveron lugar nos Estados Unidos, a\u00ednda coa denominaci\u00f3n de Congresos de Estudios Galegos. A continuaci\u00f3n, abandonaron as terras angl\u00f3fonas e pasaron a se localizar noutros lugares do mundo, xa coa actual nomenclatura de Estudos Galegos Internacionais:\nAs\u00ed mesmo, estabelece o seu domicilio social no Consello da Cultura Galega, no Pazo de Raxoi, en Santiago de Compostela; e o seu \u00e1mbito territorial, no que vai realizar principalmente as s\u00faas actividades, comprende todo o territorio do estado, as\u00ed como o eido acad\u00e9mico internacional.\nOrganigrama.\nA AIEG est\u00e1 constitu\u00edda polos seguintes \u00f3rganos de goberno: a xunta directiva e a asemblea xeral. As\u00ed mesmo, esta \u00e9 xestionada a trav\u00e9s dunha xunta directiva composta por un presidente ou presidenta, un vicepresidente ou vicepresidenta, un secretario ou secretaria, un tesoureiro ou tesoureira, un secretario ou secretaria de relaci\u00f3ns institucionais e catro vogais. Estes cargos te\u00f1en unha duraci\u00f3n de tres anos. Ao fin dos tres anos, os cargos ser\u00e1n revocados pola asemblea e reasignados a outros membros. En consecuencia, cada \u00f3rgano directivo corresp\u00f3ndese cun congreso, feito ins\u00f3lito por non teren continuidade al\u00e9n dun congreso por directiva.\nGalicianistas.\nTodos os socios pertencentes \u00e1 AIEG son chamados \"galicianistas\". Segundo os estatutos, pode formar parte da asociaci\u00f3n calquera persoa natural ou xur\u00eddica con capacidade de obrar e en pleno exercicio dos seus dereitos civ\u00eds, e que acepte os obxectivos fundamentais da asociaci\u00f3n. Segundo se contempla nos estatutos, existen dous tipos de membros: de pleno dereito e de honra. Estes \u00faltimos carecen de dereito de voto na asemblea (non sendo que asemade pos\u00faan a condici\u00f3n de membros de pleno dereito).\nDa lista de galicianistas exposta pola AIEG no ano 2015, a maior\u00eda dos membros son mulleres (92 dun total de 146), mentres que 52 membros son homes, m\u00e1is d\u00faas instituci\u00f3ns. C\u00f3mpre destacar que a maior parte dos membros pertencen a universidades de f\u00f3ra da xeograf\u00eda galega (95) e tan s\u00f3 49 persoas traballan en universidades galegas.\nListaxe de centros no mundo.\nMalia non seren dependentes nin estaren diretamente vinculados coa asociaci\u00f3n, existen diversos centros de estudos galegos no mundo que realizan traballos en colaboraci\u00f3n coa AIEG. Moitos galicianistas forman parte destes centros, sendo pois unha extensi\u00f3n indirecta dos estudos promovidos pola propia asociaci\u00f3n. A seguinte clasificaci\u00f3n est\u00e1 tirada literalmente da p\u00e1xina oficial da asociaci\u00f3n.\nEuropa.\nGalicia\nCongresos.\nOs congresos da AIEG son convocatorias trianuais, con sede rotatoria, que se realizan sen interrupci\u00f3n desde 1985. A primeira tivo lugar na Universidade de Maine-Orono, e a segunda na Universidade Brown en 1988. Tras a terceira edici\u00f3n en 1991, que tivo como sede a Universidade da Cidade de Nova York, o congreso trasladouse en 1994 por primeira vez a Europa, \u00e1 Universidade de Oxford. A partir dese ano, os congresos da AEIG comezaron a alternar sedes suramericanas e europeas at\u00e9 a actualidade: Trier (1997), A Habana (2000), Barcelona (2003), Salvador da Bahia (2006), Galicia (2009), Cardiff (2012) e, na anterior cita (2015), Bos Aires. No 2018, o Congreso regresa a Espa\u00f1a, esta vez \u00e1 Universidade Complutense de Madrid, e o congreso do 2021 celebrarase na Universidade de Varsovia, en Polonia. \nAs orixes da asociaci\u00f3n est\u00e1n relacionadas co traballo e coa dedicaci\u00f3n de galicianistas de Norteam\u00e9rica na s\u00faa primeira d\u00e9cada de existencia. A s\u00faa vitalidade viuse reforzada, de maneira consider\u00e1bel, a partir dos anos 90 coa creaci\u00f3n e expansi\u00f3n dos Centros de Estudos Galegos mais os correspondentes lectorados galegos arredor do mundo. As \u00e1reas de traballo das estudosas e estudosos comezaron sendo a literatura, a historia, a cultura e a lingua galegas. Nas \u00faltimas edici\u00f3ns foise reforzando a inclusi\u00f3n de estudos doutras \u00e1reas para que os congresos da AIEG contin\u00faen sendo os eventos m\u00e1is importantes para toda a comunidade acad\u00e9mica internacional que se dedique, sexa cal for a disciplina, a estudos relacionados con Galicia.\nComo resultado dos congresos, a asociaci\u00f3n editou, en colaboraci\u00f3n cos patrocinadores principais, unha serie de publicaci\u00f3ns que recollen as actas dos congresos. A seguir, un resumo das devanditas actas:\nO I Congreso tivo lugar na Universidade de Maine-Orono en 1985. Encabezado pola fundadora da AIEG Kathleen March, os estudos expostos estiveron relacionados maioritariamente coa literatura, a historia, a cultura e a lingua galega. Para deixar constancia do evento, a presidenta naquela altura decidiu que a Universidade de Maine-Orono editase un libro que recollese o fundamental do congreso: \"First Galician Studies Conference\".\nO II Congreso organizado na Universidade Brown (EUA) celebrouse como unha homenaxe a Jos\u00e9 Amor y V\u00e1zquez e tivo como tem\u00e1ticas principais a lingua e a literatura. As conferencias plenarias foron a cargo de Catherine Davies, Geoffrey Ribbans e Jos\u00e9 Luis Varela e versaron sobre o contexto narrativo e a estrutura intratextual, sobre a l\u00edrica catal\u00e1 en comparaci\u00f3n coa galega e sobre o romanticismo de [Risco], respectivamente. Tam\u00e9n foron recollidos traballos sobre a narrativa galega contempor\u00e1nea e outros.\nO III Congreso representa un punto importante dentro do percurso hist\u00f3rico da asociaci\u00f3n. Se c\u00f3mpre salientarmos tam\u00e9n o valor acad\u00e9mico do congreso celebrado na City University of New York en 1991, este evento destacou por ser o \u00faltimo celebrado en Norteam\u00e9rica e por representar unha ruptura na li\u00f1a tem\u00e1tica, centr\u00e1ndose m\u00e1is en investigaci\u00f3ns sobre a lingua e intentando inclu\u00edr outro tipo de estudos un pouco m\u00e1is afastados dos filol\u00f3xicos e literarios como, por exemplo, o dereito e outros elementos culturais, estudos que entrar\u00e1n con maior forza a partir do s\u00e9culo XXI.\nO IV Congreso foi celebrado en Oxford. A maior parte da programaci\u00f3n das xornadas estivo ocupada polo estudo da lingua e a literatura, realiz\u00e1ndose estudos en profundidade sobre elementos tan caracter\u00edsticos das linguas lus\u00f3fonas como, por exemplo, o complemento de solidariedade. A literatura, como dic\u00edamos, tam\u00e9n ocupou unha parte importante da axenda do congreso. En menor medida tam\u00e9n foros tratados temas como a traduci\u00f3n, a arte, a historia e outros elementos da cultura como a gastronom\u00eda.\nO V Congreso organizouse en Alema\u00f1a na Universidade de Trier agrupando tem\u00e1ticas do m\u00e1is variadas desde a imaxe do concepto de galego dentro e f\u00f3ra de Galicia, a a arqueolox\u00eda e a creaci\u00f3n audiovisual nos anos oitenta. A\u00ednda que se continuou a ruptura coa li\u00f1a tem\u00e1tica habitual, non se esqueceu a li\u00f1a tradicional ling\u00fc\u00edstica e literaria.\nO VI Congreso asentouse no Caribe na cidade da Habana. Co motivo da migraci\u00f3n dos galegos na d\u00e9cada dos oitenta, orientouse a historia cara aos movementos revolucionarios no panorama nacional nese momento, e o que a volta dos retornados supuxo. Adic\u00f3uselle un apartado aos movementos migratorios, en concreto \u00e1 influencia que tivo a presenza galega na cultura cubana. A traduci\u00f3n, a literatura e o dereito pasan a un segundo plano.\nO VII Congreso celebrado na Universitat de Barcelona no ano 2003 tivo como t\u00edtulo \u201c\"Mulleres en Galicia, Galicia e outros pobos da Pen\u00ednsula\u201d\", posto en relaci\u00f3n co marco xeogr\u00e1fico da sede dese ano. Deste xeito, a tem\u00e1tica dos estudos estivo orientada cara a traballos de an\u00e1lise das relaci\u00f3ns do pobo galego cos demais pobos peninsulares e a importancia e repercusi\u00f3n das mulleres no \u00e1mbito social e literario da realidade galega. As\u00ed mesmo, co motivo do pasamento de Xo\u00e1n Gonz\u00e1lez Mill\u00e1n, ex presidente da asociaci\u00f3n e galicianista, a organizaci\u00f3n decidiu realizar unha homenaxe \u00e1 s\u00faa traxectoria.\nO VIII Congreso estivo marcado polo propio t\u00edtulo \"\u201cGalicia do outro lado do Atl\u00e1ntico\u201d\", onde se repasaron as potencialidades da relaci\u00f3n entre Galicia e a emigraci\u00f3n para impulsar o prestixio e proxecci\u00f3n internacional da naci\u00f3n e da cultura galega. As\u00ed mesmo, foron tratados temas como a lusofon\u00eda e todo o relacionado co espazo lus\u00f3fono, mais continuaron a non ser expostas tem\u00e1ticas m\u00e1is modernas e doutros \u00e1mbitos de estudo al\u00e9n da filolox\u00eda como as ciencias econ\u00f3micas, do dereito, da antropolox\u00eda e da comunicaci\u00f3n. Deste xeito, este Congreso continuou a estar especialmente orientado cara o \u00e1mbito filol\u00f3xico sen apertura a outras ciencias sociais.\nO IX Congreso foi o celebrado por primeira vez en territorio galego. As conferencias foron acollidas nas tres universidades galegas, a Universidade de Santiago de Compostela, a Universidade de Vigo e a Universidade da Coru\u00f1a. Neste congreso a literatura cobrou especial relevancia, mais tam\u00e9n se trataron diversidade de temas, como econom\u00eda, x\u00e9nero, sexualidade, m\u00fasica, proxecci\u00f3n de Galicia f\u00f3ra do territorio galego, novas tecnolox\u00edas e patrimonio. Como novidade, esta vez a ling\u00fc\u00edstica e a lingua tiveron menos peso nas conferencias, con relaci\u00f3n a outros anos nos que lingua e a literatura copaban practicamente toda a programaci\u00f3n dos devanditos congresos.\nO X Congreso celebrado en Caerddyd/Cardiff foi unha continuaci\u00f3n dos organizados anteriormente, en canto a organizaci\u00f3n das sesi\u00f3ns se refire. O desenvolvemento continuou a ser en sesi\u00f3ns paralelas para manter un maior grao de especialidade, mais isto obrigou aos asistentes a escoller entre as diferentes sesi\u00f3ns. A tem\u00e1tica foi moi variada, sendo tratados asuntos como o rosalianismo e novas li\u00f1as de investigaci\u00f3n sobre o galego oral. Ademais, tam\u00e9n tiveron presenza temas relacionados co imaxinario dos espazos urbanos, coas TIC en comu\u00f1\u00f3n coa literatura galega e cuesti\u00f3ns sist\u00e9micas e de x\u00e9nero.\nO XI Congreso describe o seu obxectivo como a contribuci\u00f3n \u00e1 apertura da transculturidade social e cultural, por medio de ferramentas que favorezan novas perspectivas, e a atenci\u00f3n de obxectos culturais emerxentes. Foron tratados os seguintes t\u00f3picos: dereito, econom\u00eda, pol\u00edtica, filosof\u00eda, sociolox\u00eda, educaci\u00f3n, arquitectura, belas artes, audiovisual, artes pl\u00e1sticas, deportes, turismo, musicolox\u00eda, historia da arte, estudos culturais, estudos de traduci\u00f3n, literatura comparada, estudos migratorios e de fronteira , antropolox\u00eda, etnograf\u00eda, gastronom\u00eda, ciencias da comunicaci\u00f3n, tecnolox\u00edas da informaci\u00f3n, ciencias da sa\u00fade, ciencias naturais e ecoloxismo, teor\u00eda feminista, estudos de x\u00e9nero, estudos queer, estudos poscoloniais e das minor\u00edas, literatura, historia e xeograf\u00eda, ling\u00fc\u00edstica e lingua galega.\nO XII Congreso celebrado en Madrid en decembro de 2018 e tivo por t\u00edtulo \u201cNovos horizontes para unha Galicia global: redes, territorio e memoria\u201d. Foi o terceiro destes congresos celebrado en territorio nacional e o segundo, dentro destes, f\u00f3ra de Galicia. O congreso non se celebraba na Pen\u00ednsula desde o ano 2009. Nesta ocasi\u00f3n, desde a AIEG propuxeron tres \u00e1reas tem\u00e1ticas principais (redes, territorio e memoria), con li\u00f1as de traballo m\u00e1is espec\u00edficas. Esta nova proposta de apertura perante tan diferentes \u00e1reas foi pensada para abrir o di\u00e1logo e establecer lazos entre as diferentes disciplinas. Segundo comunicaron desde a organizaci\u00f3n do congreso, as li\u00f1as das palestras incl\u00faen traduci\u00f3n, econom\u00eda, educaci\u00f3n, artes, patrimonio, novas tecnolox\u00edas, sociedade, estudos do trauma, estudos de x\u00e9nero etc."}
{"id": "134931", "revid": "2248", "url": "https://gl.wikipedia.org/wiki?curid=134931", "title": "AIEG", "text": ""}
{"id": "134932", "revid": "1410", "url": "https://gl.wikipedia.org/wiki?curid=134932", "title": "Foci\u00f1o", "text": "O foci\u00f1o \u00e9, nalg\u00fans animais (inclu\u00eddos seres humanos), a parte baixa da cara (queixo), a boca e as fazulas. Nalg\u00fans animais, se o nariz est\u00e1 moi xunta \u00e1 boca, consid\u00e9rase parte do foci\u00f1o, entre eles, os gatos, cans, seres humanos etc.\nFoci\u00f1os de cans.\nOs foci\u00f1os dos cans var\u00edan amplamente de forma e van dos extremadamente longos e delgados (dolicocef\u00e1licos) aos practicamente inexistentes por planos (braquicef\u00e1licos) como o Carlino. Algunhas razas te\u00f1en foci\u00f1os que en certo xeito lembran o lobo orixinal en forma e tama\u00f1o, e outros acurt\u00e1ronse en certo xeito (mesocef\u00e1licos) como os sabuxos."}
{"id": "134936", "revid": "23204", "url": "https://gl.wikipedia.org/wiki?curid=134936", "title": "Club de F\u00fatbol Palencia", "text": "O Club de F\u00fatbol Palencia foi un club de f\u00fatbol espa\u00f1ol, da cidade de Palencia. Foi fundado en 1975 ao fusionarse o Club el Cristo (fundado en 1974) e o F.J. Ol\u00edmpico (fundado en 1973) co nome de C.D Cristo Ol\u00edmpico. En 1989 cambiou o seu nome polo de Club de F\u00fatbol Palencia. A comezos de xaneiro de 2013, o equipo disolviuse oficialmente debido \u00e1s d\u00e9bedas do equipo.\nEstadio.\n \nAta a inauguraci\u00f3n do Novo Estadio, o Estadio municipal era o de La Balastera, fundado o 12 de setembro de 1943, con capacidade para 12.500 persoas. Dimensi\u00f3ns 106x70 metros.\nO Estadio de la Nueva Balastera ti\u00f1a previsto acabarse o d\u00eda 17 de setembro de 2006 pero finalmente inaugurouse o 10 de outubro de 2006 co partido entre Espa\u00f1a e Italia Sub-21. A honra de ser o primeiro xogador en marcar un gol no novo estadio foi para o italiano Chiellini. En liga foi o dianteiro morado Carlos o primeiro en perforar a porter\u00eda do novo campo.\nO estadio ten capacidade para 8.070 persoas, todas elas sentadas ao contrario que o antigo estadio que tenia capacidade para 12.500 espectadores (a maior\u00eda deles de p\u00e9).\nOs \u00fanicos cheos foron o d\u00eda da inauguraci\u00f3n, e o 18 de maio de 2008, no partido CF Palencia - Burgos CF, no que ambos os clubs descend\u00edan a terceira divisi\u00f3n."}
{"id": "134937", "revid": "895", "url": "https://gl.wikipedia.org/wiki?curid=134937", "title": "CF Palencia", "text": ""}
{"id": "134938", "revid": "5312", "url": "https://gl.wikipedia.org/wiki?curid=134938", "title": "Queixo (anatom\u00eda)", "text": "O queixo, queixelo ou barbela \u00e9 a parte inferior e media da face, situada debaixo da zona labial, e por encima da zona suprahioidea, onde comeza o pescozo. Nos vertebrados, esta rexi\u00f3n corresponde \u00e1 porci\u00f3n inferior e mediana da mand\u00edbula.\nEsta parte est\u00e1 situada sobre a s\u00ednfise mentoniana da mand\u00edbula ou maxilar inferior, pos\u00fae pelos longos e grosos no ser humano, pel mov\u00edbel, unha capa subcut\u00e1nea con tecido adiposo (que pode formar papeira). A musculatura que corresponde ao queixo est\u00e1 formada polo m\u00fasculo triangular dos beizos, o m\u00fasculo cadrado da barba e a borla do queixo."}
{"id": "134940", "revid": "895", "url": "https://gl.wikipedia.org/wiki?curid=134940", "title": "Ponferradina", "text": ""}
{"id": "134941", "revid": "895", "url": "https://gl.wikipedia.org/wiki?curid=134941", "title": "Club Atl\u00e9tico Osasuna B", "text": ""}
{"id": "134943", "revid": "7523", "url": "https://gl.wikipedia.org/wiki?curid=134943", "title": "Osasuna Promesas", "text": "O Osasuna Promesas \u00e9 o equipo filial do Club Atl\u00e9tico Osasuna. Foi fundado en 1964 e xoga no Grupo 15 da Terceira Divisi\u00f3n. Tam\u00e9n se lle co\u00f1ece como Club Atl\u00e9tico Osasuna B.\nOcupa o posto d\u00e9cimo cuarto na clasificaci\u00f3n hist\u00f3rica dos equipos filiais do f\u00fatbol espa\u00f1ol.\nEstadio.\nInstalaci\u00f3ns de Tajonar, con capacidade para 4.500 espectadores. Ditas instalaci\u00f3ns inaugur\u00e1ronse en 1982, e conta cunhas dimensi\u00f3ns de 105 m. por 68 m. Ocasionalmente xoga alg\u00fan dos seus partidos no Estadio Reyno de Navarra."}
{"id": "134945", "revid": "12452", "url": "https://gl.wikipedia.org/wiki?curid=134945", "title": "Antigo N\u00f3rdico", "text": ""}
{"id": "134947", "revid": "7523", "url": "https://gl.wikipedia.org/wiki?curid=134947", "title": "Albacete Balompi\u00e9", "text": "O Albacete Balompi\u00e9 \u00e9 un club de f\u00fatbol de Espa\u00f1a da cidade de Albacete. Foi fundado en 1940 e actualmente xoga na Primeira Divisi\u00f3n RFEF (Grupo 2). \u00c9 o \u00fanico equipo de Castela-A Mancha que xogou na Primeira Divisi\u00f3n, categor\u00eda na que militou sete tempadas en d\u00faas etapas (1991-96 e 2003-05). O seu terreo de xogo \u00e9 o Estadio Carlos Belmonte, con capacidade para 17.500 espectadores.\nHistoria.\nO Albacete Balompi\u00e9 foi fundado o 1 de agosto de 1940. O seu primeiro presidente foi Antonio Lozano Matarredona. A s\u00faa orixe sit\u00faase no Caf\u00e9 Col\u00f3n, entre un grupo de amigos que quer\u00edan formar unha sociedade deportiva: Antonio Tabernero, Pedro Monz\u00f3n e o propio Antonio Lozano. A primeira dificultade foi a de incorporar xogadores. Reuniuse aos que pertenceran aos clubs antecesores SD Albacete e CD Albacete, onde hab\u00eda xente moi nova.\nO primeiro nome foi Albacete F\u00fatbol Asociaci\u00f3n, pero cando a federaci\u00f3n enviou unha circular na que se esix\u00eda que se \"espa\u00f1olizasen\" os nomes dos clubs, Antonio Lozano propuxo o de Albacete Balompi\u00e9, denominaci\u00f3n final do club.\nDurante a d\u00e9cada de 1940, a traxectoria do equipo discorre pola Terceira divisi\u00f3n espa\u00f1ola cultivando magn\u00edficos resultados en todas as tempadas, sendo a peor clasificaci\u00f3n o terceiro posto. Corre o ano 1949 cando se produce o primeiro ascenso a Segunda divisi\u00f3n, categor\u00eda na que permanece durante d\u00faas tempadas consecutivas e \u00e1 que regresa de forma fugaz en 1961.\nNa d\u00e9cada dos anos sesenta compite sen maiores sobresaltos en Terceira, ata que en 1970 comeza un triste periplo polas categor\u00edas rexionais que finaliza de forma definitiva en 1977 cando consegue volver a Terceira.\nEn 1982 estr\u00e9ase na Segunda B, creada fac\u00eda poucos anos, categor\u00eda na que xoga durante todos os anos oitenta excepto na tempada 1985-86 que o fai en Segunda divisi\u00f3n da man de Juli\u00e1n Rubio e Ventura Mart\u00ednez.\nNesas andaba cando Benito Floro e Rafael Candel en 1990 e en 1991 conseguen o dobre ascenso desde Segunda B ata Primeira, onde debuta cun hist\u00f3rico s\u00e9timo posto. Mantense cinco anos de forma consecutiva e alcanza as semifinais da Copa do Rei na tempada 1994-95, sendo eliminado polo Valencia CF.\nO Albacete descende a Segunda divisi\u00f3n tras perder a promoci\u00f3n ante o CF Extremadura. Comezan ent\u00f3n uns anos de grandes dificultades tanto deportivas como econ\u00f3micas, con continuos cambios de equipos t\u00e9cnicos e directivos. Na tempada 2002-03, repetindo o que xa pasou con Benito Floro, C\u00e9sar Ferrando (outro adestrador desco\u00f1ecido e procedente da Comunidade Valenciana) remodela por completo o persoal e, tras unha gran tempada, consegue o tan ansiado ascenso como terceiro clasificado.\nA \u00faltima etapa hist\u00f3rica do club ata a data compl\u00e9tase con outras d\u00faas novas tempadas consecutivas en Primeira. A 2004-05 sup\u00f3n o \u00faltimo descenso a Segunda divisi\u00f3n, logo de cometer moitos erros tanto no deportivo como no econ\u00f3mico, tendo na figura do seu ent\u00f3n presidente \u00c1ngel Contreras ao principal responsable. Na tempada 2010-11 descende \u00e1 Segunda Divisi\u00f3n B.\nNa tempada 2011-12, na Copa do Rei chega a oitavos de final tras eliminar ao Atl\u00e9tico de Madrid, despois de vencer 2-1 en casa e de dar a sorpresa ga\u00f1ando 0-1 no Estadio Vicente Calder\u00f3n. En oitavos caer\u00eda eliminado polo Athletic de Bilbao. Na liga, acaba en cuarta posici\u00f3n e xoga o play-off de ascenso. Logo de superar ao Orihuela, cae eliminado polo C\u00e1diz. Na tempada seguinte xogou de novo o play-off de ascenso pero foi eliminado na primeira rolda polo Real Oviedo.\nO Albacete volveu \u00e1 Segunda Divisi\u00f3n na tempada 2013-14, onde se proclamou campi\u00f3n do grupo IV e ga\u00f1ou no play-off de campi\u00f3ns \u00f3 Sestao River. Ademais, proclamouse campi\u00f3n da Segunda Divisi\u00f3n B \u00f3 ga\u00f1ar \u00f3 outro equipo ascendido no play-off de campi\u00f3ns, o Racing de Santander.\nEstadio.\nFoi constru\u00eddo en 1960 e reformado por \u00faltima vez en 1998, acollendo desde ent\u00f3n catro partidos da Selecci\u00f3n espa\u00f1ola. Ten un aforamento de 17.500 espectadores.\nXogadores.\nCadro 2013/14.\n\"Actualizado a 1 de setembro de 2013\""}
{"id": "134949", "revid": "7523", "url": "https://gl.wikipedia.org/wiki?curid=134949", "title": "Zamora Club de F\u00fatbol", "text": "O Zamora Club de F\u00fatbol \u00e9 un club de f\u00fatbol da cidade castel\u00e1-leonesa de Zamora. Fundouse en 1969 e xoga no Grupo 1 da Segunda Divisi\u00f3n B de Espa\u00f1a.\nEstadio.\nO Estadio Ruta de la Plata, inaugurado en 2002, substitu\u00edu ao antigo estadio de La Vaguada. O novo estadio, situado \u00e1 beira do r\u00edo Douro, ten capacidade para 7.813 persoas e unhas dimensi\u00f3ns de 104x70 metros.\nO diario ingl\u00e9s \"The Guardian\", con motivo do partido Zamora CF - FC Barcelona de Copa do Rei bautizou ao Ruta de la Plata como \"Little Old Trafford\".\nXogadores.\nCadro actual.\n\"Actualizado a 2 de setembro de 2013.\""}
{"id": "134950", "revid": "98629", "url": "https://gl.wikipedia.org/wiki?curid=134950", "title": "Aceite de oliva", "text": "O aceite de oliva \u00e9 un aceite vexetal de uso principalmente culinario que se extrae do froito recentemente colleitado da oliveira (\"Olea europaea\"), denominada oliva. Case a terceira parte da polpa da oliva \u00e9 aceite, \u00e9 por esta raz\u00f3n pola que dende moi antigo extraeuse doadamente o seu aceite cunha simple presi\u00f3n exercida por un primitivo mu\u00ed\u00f1o.\nCaracter\u00edsticas.\nO seu uso \u00e9 fundamentalmente culinario, pero empregouse con prop\u00f3sitos cosm\u00e9ticos, as\u00ed como coti\u00e1ns nas l\u00e1mpadas de aceite. A oliva non se pode comer debido \u00e1 amargura do seu sabor (debida principalmente \u00e1 presenza de compostos fen\u00f3licos): Este sabor red\u00facese en grande medida mediante a aplicaci\u00f3n de diversos procesos de curado. Non obstante o 90 % da produci\u00f3n mundial de olivas vai producir o aceite. Tan s\u00f3 un 2 % da produci\u00f3n mundial real\u00edzase f\u00f3ra da \u00e1rea do mar Mediterr\u00e1neo, e Espa\u00f1a, Italia e Grecia acaparan a tres cuartas partes da produci\u00f3n mundial.\nO aceite extr\u00e1ese de olivas maduras de entre seis e oito meses, xusto no intre que conte\u00f1en a s\u00faa m\u00e1xima cantidade de aceite e adoita ser a finais de outono. As olivas som\u00e9tense a unha primeira presi\u00f3n co obxecto de extraer o seu zume; a calidade do aceite depende en gran medida do procesado posterior. \u00c9 por esta raz\u00f3n pola que os produtores vix\u00edan estes pasos con sumo coidado. A calidade do aceite de oliva x\u00falgase polas s\u00faas propiedades organol\u00e9pticas e polo seu contido de \u00e1cidos graxos libres. Existen regulaci\u00f3ns na Uni\u00f3n Europea que regulan as clasificaci\u00f3ns do aceite en seis categor\u00edas en funci\u00f3n da concentraci\u00f3n de \u00e1cidos graxos.. Cabe distinguir o cultivo olivareiro (olivicultura) e da extracci\u00f3n do aceite de oliva (elaiotecnia).\nO estudo das propiedades do aceite de oliva, as\u00ed como do cultivo da oliveira, denom\u00ednanse olivicultura, sendo unha p\u00f3la da elaiotecnia, do grego \"elaios\" que significa \"cultivo\", ciencia que estuda a extracci\u00f3n aceites vexetais como pode ser o mesmo aceite de oliva, o aceite de xirasol, o de cacahuete, palma etc.\nHoxe en d\u00eda o aceite de oliva comercial\u00edzase envasado en botellas (de cristal ou pl\u00e1stico), as\u00ed como en bid\u00f3ns protexidos da luz. Os maiores produtores do mundo at\u00f3panse nas proximidades do mar Mediterr\u00e1neo, sendo Espa\u00f1a o maior produtor mundial.\nTipos de aceites de oliva.\nAs distintas calidades da olive, os distintos m\u00e9todos de recolleita, o transporte e a elaboraci\u00f3n m\u00e1is ou menos coidadosa d\u00e1 lugar a distintas calidades de aceites de oliva. A continuaci\u00f3n c\u00edtanse as europeas e as dos Estados Unidos.\nUn dos organismos encargados da regulaci\u00f3n do aceite de oliva \u00e9 o Consello Ole\u00edcola Internacional.\nTipos de aceites de oliva en Europa.\nA lexislaci\u00f3n da Uni\u00f3n Europea (Regulamento (CE) 1234/2007) s\u00f3 permite comercializar polo mi\u00fado as seguintes categor\u00edas de aceite de oliva:\nOutro tipo de aceite, non comercial, \u00e9 o aceite de oliva virxe lampante. \u00c9 aceite virxe moi defectuoso e que polo tanto non se pode consumir directamente como os outros virxes. O seu nome v\u00e9nlle da utilidade que se lle deu en tempos pasados como combustible para as l\u00e1mpadas ou cand\u00eds. Hoxe \u00e9 o que se utiliza para ser refinado, proceso do que se obt\u00e9n o aceite de oliva refinado, non comercializable tal cal pola s\u00faa ausencia de sabor e cor, pero que, mesturado con virxe ou virxe extra (10% - 20%), pasa a ser comercializable, denomin\u00e1ndose en xen\u00e9rico \"aceite de oliva\", como xa comentamos. Proceden ambos do mesmo xeito que o virxe e o extra, unicamente de olivas, pero de baixa calidade, debido na s\u00faa maior parte de olivas do chan, de estragadas polas xeadas, picadas etc. Pero tras uns procesos t\u00e9rmicos, f\u00edsicos e qu\u00edmicos en refinar\u00eda e un posterior mesturado con virxes p\u00f3dese comercializar, polo que este tipo de aceite resultante (o aceite de oliva a secas) non \u00e9 considerado por moitos un aut\u00e9ntico zume de oliva xa que se someteu a varios procesos distintos aos propios do mu\u00ed\u00f1o de aceite. Por iso s\u00f3 se pode considerar zume de oliva aos aceites virxes extra.\nGraos comerciais do USDA.\nDebido a que os Estados Unidos non \u00e9 membro do IOOC os graos comerciais te\u00f1en outras categor\u00edas legais; \u00e9 por esta raz\u00f3n pola que as denominaci\u00f3ns das botellas de aceite que proceden deste pa\u00eds tales como \"extra virgin\" (virxe extra) non te\u00f1en denominaci\u00f3n legal equivalente.\nO O.S. Department of Agriculture (USDA) \u00e9 o organismo encargado de listar os graos do aceite de oliva producido e comercializado no seu territorio. Estes graos establec\u00e9ronse no ano 1948, e est\u00e1n fundamentados na acidez, a ausencia de defectos, cheiro e sabor:"}
{"id": "134951", "revid": "895", "url": "https://gl.wikipedia.org/wiki?curid=134951", "title": "Zamora CF", "text": ""}
{"id": "134953", "revid": "1308", "url": "https://gl.wikipedia.org/wiki?curid=134953", "title": "Olea europaea", "text": ""}
{"id": "134954", "revid": "23204", "url": "https://gl.wikipedia.org/wiki?curid=134954", "title": "Sociedad Deportiva Lemona", "text": "O Sociedad Deportiva Lemona (en \u00e9uscaro: \"Lemona Kirol Elkartea\") foi un club de f\u00fatbol espa\u00f1ol da vila de Lemoa, en Biscaia (Pa\u00eds Vasco). Fundouse en 1923 e en 2012 desapareceu por motivos econ\u00f3micos, logo de descender de Segunda Divisi\u00f3n B a Terceira Divisi\u00f3n.\nEstadio.\nO Lemona xoga no Estadio Arlonagusia, con capacidade para 1.500 persoas."}
{"id": "134955", "revid": "895", "url": "https://gl.wikipedia.org/wiki?curid=134955", "title": "SD Lemona", "text": ""}
{"id": "134956", "revid": "895", "url": "https://gl.wikipedia.org/wiki?curid=134956", "title": "Valer\u00f3n", "text": ""}
{"id": "134957", "revid": "895", "url": "https://gl.wikipedia.org/wiki?curid=134957", "title": "C\u00e1diz Club de F\u00fatbol", "text": "O C\u00e1diz CF \u00e9 un equipo de f\u00fatbol espa\u00f1ol da cidade de C\u00e1diz, en Andaluc\u00eda. Foi fundado en 1910 e actualmente compite na Primeira Divisi\u00f3n.\nHistoria.\nFundouse en 1910 por Jos\u00e9 Rivera y Lora. Compite por primeira vez no Campionato Nacional de Liga de Segunda Divisi\u00f3n na tempada 1935-36, baixo a denominaci\u00f3n de \"Mirandilla F.C\". En xu\u00f1o de 1936, cambia a s\u00faa denominaci\u00f3n pola de \"C\u00e1diz F.C.\", nome m\u00e1is representativo da cidade.\nFoi campi\u00f3n de Liga en todas as categor\u00edas nas que participou, excepto na Primeira Divisi\u00f3n. O seu maior logro na Copa do Rei foi na tempada 1989-90 cando alcanzou as semifinais. En sete ocasi\u00f3ns conseguiu o Trofeo Ram\u00f3n de Carranza, o seu hist\u00f3rico torneo de ver\u00e1n.\nEstadio.\nO estadio Ram\u00f3n de Carranza \u00e9 o actual estadio do C\u00e1diz. Foi constru\u00eddo entre maio de 1954 e agosto de 1955 e ao final foi inaugurado o d\u00eda 2 de setembro de 1955, co partido disputado entre o mesmo C\u00e1diz e o FC Barcelona, acabando co resultado de 0-4 favorable ao equipo catal\u00e1n. Actualmente est\u00e1 en proceso de iniciarse a terceira fase da s\u00faa remodelaci\u00f3n, a primeira fase conclu\u00edu a principios de 2005, a segunda fase do fondo norte conclu\u00edu en 2008 e a terceira fase da tribuna prev\u00e9 finalizarse en 2010, ano no que o C\u00e1diz CF celebra o seu centenario. Actualmente o propietario do estadio non \u00e9 o equipo de f\u00fatbol sen\u00f3n o Concello."}
{"id": "134958", "revid": "10599", "url": "https://gl.wikipedia.org/wiki?curid=134958", "title": "C\u00e1diz CF", "text": ""}
{"id": "134959", "revid": "23204", "url": "https://gl.wikipedia.org/wiki?curid=134959", "title": "Sociedad Deportiva Eibar", "text": "A Sociedad Deportiva Eibar (en \u00e9uscaro: \"Eibar Kirol Elkartea\") \u00e9 un club de f\u00fatbol vasco da cidade de \u00c9ibar, en Guip\u00fascoa. Fundouse en 1940 e xoga na Segunda Divisi\u00f3n. Tr\u00e1tase do equipo que m\u00e1is anos consecutivos permaneceu na Segunda Divisi\u00f3n de Espa\u00f1a, cun total de 18. Na tempada 2013\u201314 conseguiu, por primeira vez na s\u00faa historia, o ascenso a Primeira Divisi\u00f3n, logo de ascender o ano anterior de Segunda Divisi\u00f3n B.\n\u00c9 o primeiro club de f\u00fatbol de Espa\u00f1a que conta co certificado de calidade UNE-EN-ISO 9001.\nEstadio.\nO estadio onde xoga o Eibar \u00e9 o Estadio Municipal de Ipurua, con capacidade para 8.164 espectadores. Foi inaugurado en 1947 e as s\u00faas dimensi\u00f3ns son de 103 x 65 metros.\nDesde que se puxo a primeira pedra en 1946, Ipurua sufriu varias reformas, a \u00faltima inaugurada o 3 de febreiro de 2006.\nFilial.\nO \u00c9ibar conta cun equipo filial, o Eibar B, que milita no Grupo IV da Terceira Divisi\u00f3n."}
{"id": "134960", "revid": "12452", "url": "https://gl.wikipedia.org/wiki?curid=134960", "title": "SD Eibar", "text": ""}
{"id": "134963", "revid": "5863", "url": "https://gl.wikipedia.org/wiki?curid=134963", "title": "Gareloi", "text": "Gareloi (Aleutiano:Anangusix) \u00e9 un volc\u00e1n nas Illas Delarof das Illas Aleutianas en Alasca. At\u00f3pase entre a Tanaga Pass e a Amchitka Pass.\nA illa ten 9\u00b47\u00a0km. de lonxitude)) e 8\u00a0km. de ancho. A s\u00faa superficie \u00e9 de 67\u00b42297\u00a0km\u00b2, polo que Gareloi a illa m\u00e1is grande no grupo de Delarof. O Volc\u00e1n Gareloi, \u00e9 un estratovolc\u00e1n, que est\u00e1 situado no centro da illa, e alcanza unha altura de 1.573 m.. No outro lado at\u00f3pase o outro pequeno pico da illa, con todo, non \u00e9 igual \u00e1 altura do monte Gareloi. A illa est\u00e1 deshabitada."}
{"id": "134967", "revid": "1131", "url": "https://gl.wikipedia.org/wiki?curid=134967", "title": "Cebreros", "text": "Cebreros \u00e9 unha localidade e concello da provincia de \u00c1vila, en Castela e Le\u00f3n.\nLocalizaci\u00f3n e caracter\u00edsticas.\nTen unha poboaci\u00f3n de 3.501 habitantes (2009). Esta localidade limita ao norte cos municipios de El Hoyo de Pinares, San Bartolom\u00e9 de Pinares, El Tiemblo, Robledo de Chavela, e ao leste con San Mart\u00edn de Valdeiglesias. Cebreros \u00e9 famoso na regi\u00f3n polos seus carnavales e o seu vi\u00f1o.\nNo seu concello, a ESA erixiu a Estaci\u00f3n de Seguimento de Sat\u00e9lites de Espazo Profundo de Cebreros."}
{"id": "134969", "revid": "41568", "url": "https://gl.wikipedia.org/wiki?curid=134969", "title": "Arjona", "text": "Arjona \u00e9 unha localidade espa\u00f1ola, na provincia de Xa\u00e9n, situada a 44\u00a0km da capital da provincia, Xa\u00e9n, e a 77\u00a0km da cidade de C\u00f3rdoba, na comarca Campi\u00f1a de Xa\u00e9n. Ten unha poboaci\u00f3n de 5.826 habitantes e unha superficie de 158,6\u00a0km\u00b2."}
{"id": "134970", "revid": "55340", "url": "https://gl.wikipedia.org/wiki?curid=134970", "title": "Vexetaci\u00f3n de Galicia", "text": "A vexetaci\u00f3n de Galicia, ou flora de Galicia, caracter\u00edzase pola s\u00faa heteroxeneidade, con especies arb\u00f3reas entre a que se atopan carballos, abeleiras, bidueiros, sobreiras, aci\u00f1eiras, pi\u00f1eiros, acacias, salgueiros, loureiros, pradairos, freixos, eucaliptos, ou \u00e9rbedos, por mor de que esta vexetaci\u00f3n se atopa en lugares de confluencia dos dous tipos de clima de Galicia, o oce\u00e1nico ou atl\u00e1ntico e o mediterr\u00e1neo. \nO bosque orixinal ou primario galego \u00e9 a fraga, e a \u00e1rbore por excelencia o carballo, que forma carballeiras.\nOs bosques de ribeira vense dominados polo ameneiro, acompa\u00f1ado de salgueiros, freixos e bidueiros.\nNas zonas altas son abundantes as matogueiras: uceiras, toxos e xestas dominan estas formaci\u00f3ns polo xeral.\nA acci\u00f3n do home modificou a paisaxe galega dende a antig\u00fcidade coa agricultura. Coa introduci\u00f3n de especies ex\u00f3ticas dende hai uns 150 anos, principalmente pi\u00f1eiros e eucaliptos, as formaci\u00f3ns galegas mudaron moito. Os incendios forestais son un problema engadido que favorece a perda de biodiversidade.\nEn xeral a vexetaci\u00f3n existente nun territorio depende das caracter\u00edsticas de tres factores, o solo, o clima e a acci\u00f3n antr\u00f3pica.\nGalicia caracter\u00edzase polo predominio de substratos acedos e de cursos de augas olig\u00f3trofas, as\u00ed como pola oceaneidade do clima e a escasa incidencia do per\u00edodo de seca estival, a\u00ednda que esta aumenta progresivamente de norte a sur.\nFactores.\nAs caracter\u00edsticas dos \"factores\" que infl\u00faen na vexetaci\u00f3n de ribeira son:\nEspecies.\nNos bosques de ribeira as especies que mellor definen o territorio e que est\u00e1n m\u00e1is estendidas son os ameneiros oce\u00e1nicos olig\u00f3trofos, que pos\u00faen tres variantes: a t\u00edpica, a term\u00f3fila e a submediterr\u00e1nea. Tam\u00e9n se atopan moitos salgueiros negros e abeleiras.\nA \u00e1rbore dominante do bosque galego \u00e9 o carballo, con d\u00faas especies: o rebolo, propio do interior e do sur e o carballo com\u00fan, que aparece en todo o territorio. Forman as carballeiras do piso basal. A alturas superiores, como no piso montano, aparece a faia pero esta \u00e9 en Galicia unha especie excepcional, onde ten o seu l\u00edmite occidental de distribuci\u00f3n nas serras orientais luguesas, xa que prefire solos preferentemente calcarios. M\u00e1is abundante nestes piso \u00e9 a abeleira e as especies subseriais de acivro, teixo e pradairo. No sotobosque predominan os fentos. Nas poucas rexi\u00f3ns que aparece o piso subalpinos predomina o bidueiro, mesturado con capudrees, acivros, abeleiras, freixos e umeiros.\nNos vales orientados cara \u00e1 meseta do sur ourens\u00e1n, aparecen especies mediterr\u00e1neas como a aci\u00f1eira. Nas zonas ligadas aos fondos de val, destacan especies como o freixo e o umeiro.\nPor\u00e9n, m\u00e1is da cuarta parte da vexetaci\u00f3n galega f\u00f3rmase por especies de matos, debido \u00e1 degradaci\u00f3n do bosque, ben sexa por causas naturais ou antr\u00f3picas. Nela predominan o toxo, o breixo nas zonas m\u00e1is secas, os piornos e as xestas, as estevas e os xenebreiros, nas zonas m\u00e1is elevadas.\nCon menos importancia, aparecen tam\u00e9n a variante t\u00edpica dos ameneiros, a variante mes\u00f3trofa dos salgueiros negros oce\u00e1nicos e os salgueiros salvifolios."}
{"id": "134971", "revid": "1888", "url": "https://gl.wikipedia.org/wiki?curid=134971", "title": "Don\u00f3n", "text": ""}
{"id": "134972", "revid": "1131", "url": "https://gl.wikipedia.org/wiki?curid=134972", "title": "O Facho", "text": "Un facho \u00e9 unha ma\u00f1iza de palla atada \u00e1 que se lle prende lume ou fogueira acesa nun alto. Como top\u00f3nimo pode referirse a:"}
{"id": "134973", "revid": "89787", "url": "https://gl.wikipedia.org/wiki?curid=134973", "title": "Xares, A Veiga", "text": "Santa Mar\u00eda de Xares \u00e9 unha parroquia que se localiza no concello da Veiga. Segundo o padr\u00f3n municipal de 2004 ti\u00f1a 82 habitantes (43 mulleres e 39 homes), nunha entidade de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 65 habitantes. Segundo o IGE, no 2014 a s\u00faa poboaci\u00f3n descendera ata os 55 habitantes, sendo 23 homes e 32 mulleres.\nHistoria.\nEra a parroquia de presentaci\u00f3n do marquesado de Figueiredo, sendo o lar propio co\u00f1ecido como Casa de Lamela. A principios da guerra civil espa\u00f1ola converteuse na \u00faltima aldea en resistir o avance dos fascistas ao recibiren nela aos que fux\u00edan da Veiga dun ataque de falanxistas e gardas civ\u00eds, reunidos aqu\u00ed prepar\u00e1ronse fronte ao envite nesta poboaci\u00f3n amiga, pero vendo que segu\u00edan en condici\u00f3ns inferiores decidiron botarse ao monte, mais produciuse a represi\u00f3n cando chegaron aqu\u00ed os falanxistas e civ\u00eds conservadores destru\u00edndo as casas daqueles que votaran a candidaturas progresistas.\nPatrimonio.\nA igrexa parroquial ten a s\u00faa orixe a comezos do s\u00e9culo XI, en 1010, sendo reformada no s\u00e9culo XVI. Ten planta de cruz patriarcal, propia do rom\u00e1nico, e fachada neocl\u00e1sica. Na c\u00fapula hai catro esculturas, representando a dous mestres e dous pe\u00f3ns, con inscrici\u00f3ns nun deles. Hai unha cruz de 1624, doada por Alonso Ponce de Le\u00f3n, familiar do Santo Oficio. No templo cons\u00e9rvanse libros de rexistro de 1583. A parroquia a\u00ednda conserva moitos mu\u00ed\u00f1os, alg\u00fans de orixe medieval, aproveitando cantidade de cursos fluviais: O Campo, A Eirexa, As Olgas, O Valadal, A Peneda e Corzos.\nTurismo.\nAdemais de diversas casas de turismo rural, en Xares hab\u00eda un hotel de 3 estrelas que contaba con heliporto. Entre os atractivos, p\u00f3dese practicar o sendeirismo, a astronom\u00eda, a pesca, principalmente no r\u00edo Xares, e a caza. Desde Xares, saen cami\u00f1os para diversos puntos de interese como Morteira (alt. 1.299 m; dist. 7,26 km), as lagoas e o pico de Ocelo (alt. 1.759 m; dist. 16,52 km) e Pena Trevinca por Ponte (2.127 m; 31 km). Desde 2015, Trevinca \u00e9 un Destino Tur\u00edstico Starlight, por tanto un lugar recomendado para a observaci\u00f3n nocturna do ceo.\nA festa parroquial \u00e9 a Natividade da Virxe, o 8 de setembro. Desde 1977, cel\u00e9brase o 18 de agosto.\nOrganizaci\u00f3n territorial.\nBarrios.\nOs barrios da aldea de Xares son: A Currelada, A Carreira, Cales, O Caneiro, O Couso, O Apartadeiro, A Corredoira, A Pedreira, As Olgas e Balteiro.\nCami\u00f1os.\nA rede de cami\u00f1os sae para os lugares de: Morteira, O Valadal, A Ribeira de Ponte, As Murias, Lamazais, A Algara, A Escrita, e A Lama de Enfranco.\nLugares singulares.\nAlg\u00fans lugares singulares de Xares: O Pozo dos Mouros, O Porto do R\u00edo, O Campo de Xogo de Birlos, Picotes, A Fraga, O Pico do Ocelo, As Portas do Ocelo, As Lagoas e A Fervenza.\nToponimia.\nOs principais top\u00f3nimos de Xares son: Acevedos, Aguzadoira, A Algara, Areeiro, A Bardanca, As Barreiras, A Barronca, O Bidual, A Brolla, Bru\u00f1eiros, Os Cabrillos, As Calerillas, Cales, O Campo, A Cancela, Os Carballos, Carreiras, O Cevral Negro, Os Chairos, Chao Dardonas, Os Chaos dos Biduis, Clavillas, Cobarcas, Colmear, Corga do Prado, Covall\u00e1n, A Cruz de Hedreira, As Cuncas, A Eireixa, Encrucillada, Entrambos R\u00edos, A Escrita, Espi\u00f1eiro, A Fervenza, As Fervenzadas, A Fonte da Uceira, A Fonte Fr\u00eda, O Fontenlo, As Forcadas, Os Foxos, A Fraga, Freitoso, A Frieira, A Granxa, As Ladeiras, A Lama da Loba, A Lama da Ribeira, A Lama da Veiga, A Lama de Abedul, A Lama de en Franco, Lamazais, Lameiros de Veiga, A Mallada de Ad\u00e1n, Os Malladais, Manga Dazor, O Mazairo, Miforcos, O Mioto, A Misarela, Morteira, Morteiro\u00e1, Mourinallo, Mourinolla, As Murias, O Nav\u00edo, O Ocelo, As Pedras, A Pena de Barreiro, O Pend\u00f3n, Picotes, Pi\u00f1eiros, A Pinguela, O Pombar, As Pombeiras, A Portela, O Porto do R\u00edo, A Porvida, A Poula, Os Poulos da Pala, As Pozas, Preidone, Raposeira, O Rebolo, Reconcos, Os Reconcos, A Ribeira de Ponte, Rozadas, O Salar, Salgueiro, Santiago, A Tapada, O Teso, A Touza Longa, As Tres Marras, Val de Migoboi, O Valadal, Valb\u00f3n, A Valigota, A Veiga de Fula, A Veiga do Corgo, As Vincelas, Vindancais e Zalamagal."}
{"id": "134974", "revid": "1131", "url": "https://gl.wikipedia.org/wiki?curid=134974", "title": "Brut y Tywysogion", "text": "Brut y Tywysogion (\"Cr\u00f3nica dos pr\u00edncipes\") \u00e9 unha das m\u00e1is importantes fontes primarias para a historia de Gales. \u00c9 unha cr\u00f3nica anal\u00edstica que serve como continuaci\u00f3n da \"Historia Regum Britanniae\" de Geoffrey de Monmouth.\nCaracter\u00edsticas.\n\"Brut y Tywysogion\" sobreviviu a trav\u00e9s de varias traduci\u00f3ns galesas dun orixinal latino que non conservamos. As versi\u00f3ns m\u00e1is importantes son a do Peniarth MS. 20 e a algo menos completa do Libro Vermello de Hergest. A versi\u00f3n co\u00f1ecida como \"Brenhinoedd y Saeson\" (\"Reis dos ingleses\") combina material dos anais galeses e materiais dunha fonte inglesa.\nA versi\u00f3n do Peniarth MS. 20 comeza en 682 coa menci\u00f3n da morte de Cadwaladr e remata en 1332. As entradas dos derradeiros anos son breves, normalmente citas de mortes e eventos como eclipses, pragas ou terremotos, pero as anteriores daban moitos m\u00e1is detalles. O foco principal est\u00e1 sobre os gobernantes dos reinos de Gwynedd, Powys e Deheubarth, pero tam\u00e9n se citan acontecementos eclesi\u00e1sticos, tales como a data de celebraci\u00f3n da Pascua na igrexa galesa en li\u00f1a con Roma por \"Elbodius\" (Elfodd), bispo de Bangor, en 768. Tam\u00e9n aparecen referidos brevemente acontecementos de Inglaterra, Irlanda, Escocia e, por veces, Francia.\nOs anais mon\u00e1sticos orixinais p\u00e9nsase que se escribiron na Abad\u00eda de Strata Florida, pero tam\u00e9n puido ser que se tomasen cousas da vella abad\u00eda de Llanbadarn Fawr no s\u00e9culo XI. Tam\u00e9n se empregaron anais doutras abad\u00edas na composici\u00f3n. Polo menos unha das traduci\u00f3ns galesas p\u00e9nsase tam\u00e9n que puido ser escrita en Strata Florida."}
{"id": "134986", "revid": "72012", "url": "https://gl.wikipedia.org/wiki?curid=134986", "title": "Supercopa de Espa\u00f1a", "text": "A Supercopa de Espa\u00f1a pode referirse a varias competici\u00f3ns deportivas de Espa\u00f1a como:"}
{"id": "134991", "revid": "1131", "url": "https://gl.wikipedia.org/wiki?curid=134991", "title": "Mateo Morral", "text": ""}
{"id": "134992", "revid": "23204", "url": "https://gl.wikipedia.org/wiki?curid=134992", "title": "Maxiares", "text": ""}
{"id": "134995", "revid": "98629", "url": "https://gl.wikipedia.org/wiki?curid=134995", "title": "Guerra romanesa de independencia", "text": "A Guerra de independencia de Roman\u00eda tivo lugar en 1877 contra o Imperio otom\u00e1n.\nO 16 de abril de 1877 Roman\u00eda e mailo Imperio ruso asinaron un tratado en Bucarest que autorizaba \u00e1s tropas rusas cruzar terra romanesa, coa condici\u00f3n de que Rusia respectase a integridade de Roman\u00eda coma estado independente. A mobilizaci\u00f3n comezou e, ao redor de 120.000 soldados foron congregados no sur do pa\u00eds para defender un posible ataque das tropas otom\u00e1s dende o sur do Danubio. O 24 de abril, Rusia declaroulle a guerra ao Imperio otom\u00e1n e as s\u00faas tropas entraron en Roman\u00eda."}
{"id": "134997", "revid": "88215", "url": "https://gl.wikipedia.org/wiki?curid=134997", "title": "C\u00f3rdoba Club de F\u00fatbol", "text": "O C\u00f3rdoba Club de F\u00fatbol \u00e9 un club de f\u00fatbol de Espa\u00f1a, da cidade de C\u00f3rdoba, Andaluc\u00eda. Foi fundado en 1954 e actualmente compite no grupo IV da Segunda Divisi\u00f3n B, logo de descender na tempada 2018\u201319.\nO seu maior logro foi o seu primeiro ascenso a Primeira Divisi\u00f3n na tempada 1961\u201362. O club xogou 7 tempadas consecutivas na m\u00e1xima categor\u00eda e acadou o quinto posto na 1964\u201365. Despois do seu descenso xogou d\u00faas tempadas m\u00e1is en Primeira, a 1971\u201372 e 2014\u201315.\nEstadio.\nTen capacidade para 21.822 persoas.\nHimno.\nO club contaba cun himno ata que en 1993 cambiouse polo que chegou case ata a actualidade. En 2004, polo cincuentenario do club, o cantante, compositor e produtor musical Manuel Ruiz Queco creou o actual himno en varias versi\u00f3ns, e este quedou como oficial do equipo.\nExisten tres versi\u00f3ns: a Solemne, a Coral, cantada por varios cantantes e grupos cordobeses e unha interpretada cun Chelo utilizada para os minutos de silencio."}
{"id": "134999", "revid": "10599", "url": "https://gl.wikipedia.org/wiki?curid=134999", "title": "C\u00f3rdoba CF", "text": ""}
{"id": "135004", "revid": "895", "url": "https://gl.wikipedia.org/wiki?curid=135004", "title": "Elche Club de F\u00fatbol", "text": "O Elche Club de F\u00fatbol, S.A.D. (en valenciano: \"Elx Club de Futbol\") \u00e9 un club de f\u00fatbol espa\u00f1ol con sede social na cidade de Elx (Alacant). Actualmente compite na Primeira Divisi\u00f3n tras ascender na tempada 2019-20.\nHistoria.\nO Elche Football Club foi fundado en 1922, coa uni\u00f3n de varios clubs da cidade, entre eles o \"Illice\", o \"Sporting\" e o \"Gimn\u00e1stica de Elche\". Na tempada 1958\u201359 logra o seu primeiro ascenso a 1\u00aa Divisi\u00f3n, mant\u00e9ndose nesta categor\u00eda durante doce tempadas consecutivas. O seu maior \u00e9xito cons\u00e9gueo na tempada 1968-69 cando accede \u00e1 final da Copa do Xeneral\u00edsimo, (actual Copa do Rei), proclam\u00e1ndose subcampi\u00f3n contra o Athletic Club.\nEstadio.\nO Estadio Mart\u00ednez Valero, foi inaugurado o 8 de setembro de 1976, substitu\u00edndo ao antigo campo de Altabix (1926). Obra do arquitecto Juan Boix Matarredona, \u00e9 na actualidade o maior recinto deportivo da provincia de Alacant. Conta cun aforamento de 41.000 localidades, divididas en d\u00faas gradar\u00edas. Ten unha altura de 18 metros e un peso de 100 mill\u00f3ns de quilos. O terreo de xogo ten unhas dimensi\u00f3ns de 108 metros de longo por 70 de ancho, e o aparcadoiro pode albergar 2.184 veh\u00edculos. O Mart\u00ednez Valero disp\u00f3n dun sistema de vixilancia por c\u00e1maras, unha rede de altofalantes e dous videomarcadores, situados nos aneis norte e sur do estadio.\nO partido inaugural foi Elche C.F. - Selecci\u00f3n de M\u00e9xico, onde empataron a tres. Os goles do Elche C.F nese partido consegu\u00edronos Finarolli, Orellana e G\u00f3mez Voglino. Ademais, nel xogouse a final da Copa do Rei da tempada 2002/03. Formou parte dos estadios onde levaron a cabo os partidos da Copa Mundial de F\u00fatbol de 1982.\nO Elche Club de F\u00fatbol dispuxo doutros estadios, como o \"El Clot\", \"El Cementerio\", \"Stadium de Elche\" (Campo de Don Jerem\u00edas) e do \"Altabix\".\nXogadores.\nCadro actual.\n\"Datos do 31 de xaneiro de 2014\"\nFilial.\nO Elche Ilicitano \u00e9 o equipo filial do Elche Club de F\u00fatbol, chamado nas s\u00faas orixes \"Club Deportivo Ilicitano\". Fundouse en 1932 coa intenci\u00f3n de servir como canteira para o primeiro equipo. Actualmente milita no grupo IV da Rexional Preferente da Comunidade Valenciana. Na d\u00e9cada de 1960 chegou a xogar en 2\u00aa divisi\u00f3n."}
{"id": "135005", "revid": "10599", "url": "https://gl.wikipedia.org/wiki?curid=135005", "title": "Elche CF", "text": ""}
{"id": "135006", "revid": "1131", "url": "https://gl.wikipedia.org/wiki?curid=135006", "title": "Agrupaci\u00f3n Cultural O Facho", "text": "A Agrupaci\u00f3n Cultural O Facho \u00e9 unha asociaci\u00f3n cultural creada na Coru\u00f1a o 23 de decembro de 1963.\nTraxectoria.\nXurdiu como un colectivo cultural que agrupaba aos defensores da lingua galega e que permitiu un primeiro desenvolvemento pol\u00edtico organizado contra a ditadura. Entre os seus promotores estaban Henrique Harguindey, Andr\u00e9s Salgueiro, Xos\u00e9 Lu\u00eds Carneiro e Xos\u00e9 Lu\u00eds Rodr\u00edguez Pardo.\nA Agrupaci\u00f3n organizou cursos de lingua galega, creou un grupo de teatro do que foi respons\u00e1bel Manuel Lourenzo, organizou o primeiro certame de banda dese\u00f1ada de Galicia e realizou en 1975 unha mostra de banda dese\u00f1ada que recoll\u00eda os traballos do \"Grupo do Castro\". Estableceu un premio para a literatura infantil e xuvenil, galard\u00f3n que recaeu na primeira edici\u00f3n de 1968 no libro de Carlos Casares \"A gali\u00f1a azul\". Tam\u00e9n organizou excursi\u00f3ns para co\u00f1ecer a cultura do pa\u00eds, a celebraci\u00f3n do D\u00eda das Letras ou dun programa de radio en galego en 1973.\nEn xaneiro de 2012, a asociaci\u00f3n doou \u00e1 Real Academia Galega a s\u00faa biblioteca, cadros, carteis e o seu arquivo documental."}
{"id": "135008", "revid": "113973", "url": "https://gl.wikipedia.org/wiki?curid=135008", "title": "Girona Futbol Club", "text": "O Girona Futbol Club \u00e9 un club de f\u00fatbol espa\u00f1ol da cidade de Xirona, en Catalu\u00f1a. Foi fundado en 1930 e actualmente xoga na Liga Santander.\nO equipo xogou 21 tempadas na Segunda Divisi\u00f3n. O seu \u00faltimo ascenso foi na tempada 2007/08, cando subiu \u00e1 categor\u00eda 49 anos despois do seu \u00faltimo descenso. Os seus maiores logros en Segunda foron proclamarse campi\u00f3n do grupo II en 1936, a\u00ednda que non conseguiu o ascenso na promoci\u00f3n, e o segundo posto na tempada 2016-17 que lles permitiu ascender a Primeira Divisi\u00f3n por primeira vez na s\u00faa historia.\nEstadio.\nO Xirona xoga os seus partidos como local no Estadi Municipal de Montilivi, con capacidade para 7.500 espectadores. Esta cifra aumentarase a 9.500 persoas coa reconstruci\u00f3n ao lado leste do estadio.\nXogadores.\nCadro actual.\n\"Actualizado a 1 de febreiro de 2017.\""}
{"id": "135009", "revid": "10599", "url": "https://gl.wikipedia.org/wiki?curid=135009", "title": "Girona FC", "text": ""}
{"id": "135010", "revid": "10599", "url": "https://gl.wikipedia.org/wiki?curid=135010", "title": "Girona F\u00fatbol Club", "text": ""}
{"id": "135011", "revid": "10599", "url": "https://gl.wikipedia.org/wiki?curid=135011", "title": "SD Huesca", "text": ""}
{"id": "135012", "revid": "7523", "url": "https://gl.wikipedia.org/wiki?curid=135012", "title": "Sociedad Deportiva Huesca", "text": "A Sociedad Deportiva Huesca \u00e9 un club de f\u00fatbol de Espa\u00f1a, da cidade de Huesca en Arag\u00f3n. Foi fundado en 1960 e milita na Primeira Divisi\u00f3n Espa\u00f1ola. Na actualidade conta con 4.100 socios. Debido \u00e1 limitada capacidade do seu estadio, El Alcoraz, non \u00e9 posible a admisi\u00f3n de novos socios polo momento. Esp\u00e9rase a presentaci\u00f3n do proxecto do novo estadio proximamente.\nUniforme.\nViste a marca deportiva zaragozana Bemiser, que tam\u00e9n viste ao CD Castell\u00f3n.\nEstadio.\n \nDurante a tempada 1971-1972 decidiuse constru\u00edr un novo campo de f\u00fatbol para o Huesca e ser\u00eda o terceiro campo do equipo situado no cerro de San Jorge. \nNo estadio de El Alcoraz celebr\u00e1ronse partidos moi importantes, como a final da Copa de Espa\u00f1a de Afeccionados de 1974.\nNa actualidade o estadio de El Alcoraz ten unha capacidade de 5.000 persoas e ultimamente f\u00f3ronse renovando algunhas partes tras lograr o ascenso a Segunda.\nO campo de adestramento \u00e9 a Cidade Deportiva San Jorge, cunhas dimensi\u00f3ns de 100 x 64 m de c\u00e9spede artificial."}
{"id": "135014", "revid": "7523", "url": "https://gl.wikipedia.org/wiki?curid=135014", "title": "Uni\u00f3n Deportiva Las Palmas", "text": "A Uni\u00f3n Deportiva Las Palmas, SAD \u00e9 un club de f\u00fatbol espa\u00f1ol da cidade das Palmas de Gran Canaria, na illa de Gran Canaria, que xoga actualmente na Primeira divisi\u00f3n espa\u00f1ola. Estivo 35 tempadas en Primeira Divisi\u00f3n e ostenta a 19.\u00aa posici\u00f3n na Clasificaci\u00f3n hist\u00f3rica da Primeira Divisi\u00f3n. O equipo foi subcampi\u00f3n na tempada 1968/69 e xogou a Copa da UEFA en tres ocasi\u00f3ns.\nO club conta con 11.364 socios e ten 38 pe\u00f1as oficiais.\nA Uni\u00f3n Deportiva Las Palmas fundouse o 22 de agosto de 1949 \u00f3 fusionarse 5 equipos locais: o Club Deportivo Gran Canaria, o Atl\u00e9tico Club, o Real Club Victoria, o Arenas Club e o Marino F.C.\nHimno.\nO club tivo dous himnos oficiais, sendo o segundo o que m\u00e1is \u00e9xito popular obtivo. O primeiro foi composto por Jos\u00e9 Trunchado e levaba por t\u00edtulo \"Arriba de ellos\". Gonzalo Monasterio (letra) e Pe\u00f3n Real (m\u00fasica) crearon o actual himno da Uni\u00f3n Deportiva Las Palmas, himno que desde un primeiro momento foi ben acollido pola afecci\u00f3n amarela. Este himno ga\u00f1ou en Barcelona o terceiro posto no Festival da Canci\u00f3n Deportiva.\nEscudo.\nO escudo ten como base un fondo de zafiro, no centro o escudo da cidade orlado cos escudos dos cinco equipos fundadores. Entre a coroa e o escudo da cidade unha cinta amarela que leva o nome da entidade, a cidade e o arquip\u00e9lago ao que representa. Entre a orla dos escudos dos cinco clubs fundadores e o escudo da cidade at\u00f3pase nunha cinta branca o lema \"segura ten a palma\".\nA Uni\u00f3n Deportiva Las Palmas pos\u00fae no seu escudo unha coroa e con todo, non \u00e9 \"real\", isto d\u00e9bese a que a coroa foi herdada do Real Club Victoria, club fundador.\nUniforme.\nO uniforme da Uni\u00f3n Deportiva Las Palmas, quedou establecido desde o inicio da historia do club, coas cores representativas da illa de Gran Canaria, o amarelo e o azul, que fan alusi\u00f3n \u00e1 \"area loura das praias e ao azul ao oc\u00e9ano Atl\u00e1ntico\".\nInstalaci\u00f3ns.\nEstadio.\nAs Palmas xoga todos os seus partidos oficiais no Estadio de Gran Canaria desde a tempada 2003/04. \u00c9 o sucesor do Estadio Insular, onde xogou os seus partidos o equipo ata a tempada anterior.\nEste campo de xogo, situado no barrio de Siete Palmas, ten unha capacidade de 32.665 espectadores, conta con pistas de atletismo e foi inaugurado o 8 de maio de 2003 cun partido que enfrontou \u00e1 Uni\u00f3n Deportiva Las Palmas co RSC Anderlecht de B\u00e9lxica. O encontro terminou co resultado de 2-1 favorable aos amarelos, con goles de Rub\u00e9n Castro e Alain Nkong.\nOutras instalaci\u00f3ns.\nAs instalaci\u00f3ns de Barranco Seco son o lugar habitual de adestramento do primeiro persoal. \u00c9 un complexo provisto con dous terreos de xogo, un de c\u00e9spede natural e outro de terra.\nFiliais.\nLas Palmas Atl\u00e9tico.\nFundado en 1977. Tras o logro conseguido na tempada 2007-08 ascendendo \u00e1 Segunda B, na temporada 2008-09 descendeu a Terceira Divisi\u00f3n, onde xoga actualmente.\nAta 2010 existiu tam\u00e9n un segundo filial, o Las Palmas C."}
{"id": "135021", "revid": "51526", "url": "https://gl.wikipedia.org/wiki?curid=135021", "title": "Os Carunchos", "text": "Os Carunchos \u00e9 un grupo de musical tradicional galega creado no ano 1994 na cidade de Vigo.\nHistoria.\nO grupo creouse a finais de 1994 coa idea de mesturar temas cantados da tradici\u00f3n oral co repertorio de gaiteiros solistas. En 1998 gravaron o seu primeiro CD, \"\u00a1Ala, que vai!\", editado por Edici\u00f3ns do Cumio. O disco \u00e9 un resumo dos seus primeiros catro anos de actividade, con cantigas e melod\u00edas de nova composici\u00f3n, mesturados con antigos romances e pezas populares.\nEn 2002 gravaron o seu segundo traballo, \"Sen tempo non era\", editado por Zouma Records. Incl\u00fae novos instrumentos no son do grupo, como \u00f3boe, a frauta traveseira e m\u00e1is a requinta. Contin\u00faan a empregar letras doutros autores e compo\u00f1en algunhas das melod\u00edas. En 2005 gravaron o terceiro disco, \"Montealegre\". Nel aparecen novos instrumentos, e temas tanto tradicionais como de diversos compositores de Galicia.\nEn 2009 publicaron \"En Galego\", unha escolma de temas de diversa orixe, temas da tradici\u00f3n popular galega e portuguesa, de repertorio de gaiteiros galegos e coros tradicionais, e temas compostos por autores galegos ou membros do grupo con contidos reivindicativos na defensa da lingua galega. En 2013 publicaron \"Ti Que\"?, no que predominan as melod\u00edas propias e letras reivindicativas.\nA comezos de 2017 publicaron \"Cantares\", con letras de personalidades da poes\u00eda cl\u00e1sicos, como Rosal\u00eda de Castro, e contempor\u00e1neos, como Manolo Pipas.\nParticiparon en diversos festivais canda a outros grupos de m\u00fasica galega como Na L\u00faa, Leil\u00eda, Berrog\u00fcetto, Os Cemp\u00e9s, Treixadura, Ardent\u00eda, Chouteira ou Luar na Lubre."}
{"id": "135022", "revid": "15611", "url": "https://gl.wikipedia.org/wiki?curid=135022", "title": "Os carunchos", "text": ""}
{"id": "135023", "revid": "1308", "url": "https://gl.wikipedia.org/wiki?curid=135023", "title": "Neutralidade", "text": ""}
{"id": "135024", "revid": "1308", "url": "https://gl.wikipedia.org/wiki?curid=135024", "title": "Rom\u00e2nia Mare", "text": ""}
{"id": "135025", "revid": "1308", "url": "https://gl.wikipedia.org/wiki?curid=135025", "title": "Tratado de Saint Germain", "text": ""}
{"id": "135027", "revid": "89787", "url": "https://gl.wikipedia.org/wiki?curid=135027", "title": "Coros galegos", "text": "Denom\u00ednanse coros galegos a alg\u00fans grupos corais de diversos tipos aparecidos dende finais do s\u00e9culo dende finais do s\u00e9culo XIX ata mediados do s\u00e9culo XX, caracterizados por basear a s\u00faa est\u00e9tica, estilo musical e repertorio na m\u00fasica tradicional galega.\nHistoria.\nA creaci\u00f3n dos coros galegos hai que enmarcala dentro dun movemento musical moito m\u00e1is amplo chamado coralismo, que ten lugar en Europa ao longo do s\u00e9culo XIX e que ten como piares a popularizaci\u00f3n da interpretaci\u00f3n vocal musical e, en certos casos, a reivindicaci\u00f3n da m\u00fasica popular. Este \u00faltimo punto resulta fundamental nos coros galegos, que se diferencian dos orfe\u00f3ns na s\u00faa reivindicaci\u00f3n dunha est\u00e9tica enxebre.\nMalia o seu repertorio ser de orixe tradicional, a interpretaci\u00f3n pasaba por unha harmonizaci\u00f3n previa. Os coros foron transmisores dunha cultura que ti\u00f1a orixe nunha sociedade rural pero que se transmit\u00eda a unha sociedade urbana, xurdida do desenvolvemento econ\u00f3mico.\nA procura do enxebrismo tam\u00e9n ti\u00f1a reflexo na posta en escena: os int\u00e9rpretes aparec\u00edan en escena cun traxe tradicional. A\u00ednda que idealizando a est\u00e9tica esc\u00e9nica e musical (provocado polas ideas da \u00e9poca e a necesidade comercial), non dimin\u00fae a calidade art\u00edstica que acadaron e o papel de xeradores de identidade nacional que tiveron na s\u00faa \u00e9poca.\nCronolox\u00eda dos coros galegos.\n1875\n1879\n1880\n1882\n1883\n1900 \n1914\n1915\n1916\n1917\n1918\n1921\n1923"}
{"id": "135030", "revid": "1131", "url": "https://gl.wikipedia.org/wiki?curid=135030", "title": "GNU Free Documentation License", "text": ""}
{"id": "135033", "revid": "98629", "url": "https://gl.wikipedia.org/wiki?curid=135033", "title": "Oito", "text": "O oito (8) \u00e9 o cardinal posterior ao sete e anterior ao nove. \u00c9 o quinto n\u00famero par, sendo o anterior o seis e o seguinte o dez. Tr\u00e1tase do primeiro n\u00famero c\u00fabico.\nEtimolox\u00eda.\nProcede do lat\u00edn \"octo\". \nUnidades de medida.\nNo sistema anglosax\u00f3n de medici\u00f3ns:\nRelixi\u00f3n.\nBudismo.\nUnha roda con oito radios \u00e9 o s\u00edmbolo do Budismo.\nCeltismo.\nSon oito as festividades solares anuais: \nMasoner\u00eda.\nOito principios fundamentais da masoner\u00eda regular.\nI-Ching.\nOs oito trigramas do I-Ching son:"}
{"id": "135037", "revid": "56817", "url": "https://gl.wikipedia.org/wiki?curid=135037", "title": "GNU", "text": "O termo GNU pode facer referencia:"}
{"id": "135038", "revid": "5863", "url": "https://gl.wikipedia.org/wiki?curid=135038", "title": "GNU (sistema operativo)", "text": "GNU \u00e9 o sistema operativo desenvolvido polo proxecto GNU. Actualmente a \u00fanica versi\u00f3n estable do sistema \u00e9 GNU/Linux, que utiliza o kernel Linux desenvolvido por Linus Torvalds.\nEtimolox\u00eda.\nGNU \u00e9 un acr\u00f3nimo recursivo que significa \"GNU is Not Unix\" (\"GNU Non \u00e9 UNIX\"). Posto que en ingl\u00e9s \"gnu\" (\"\u00f1u\" en galego) pron\u00fanciase igual que \"new\" (\"novo\"), Richard Stallman recomenda pronuncialo \"guh-noo\" (algo as\u00ed coma \"guen\u00fa\"), pero considera v\u00e1lida calquera pronuncia. En galego, o m\u00e1is habitual e deletrealo (\"gue ene u\")."}
{"id": "135040", "revid": "10599", "url": "https://gl.wikipedia.org/wiki?curid=135040", "title": "UD Las Palmas", "text": ""}
{"id": "135041", "revid": "23204", "url": "https://gl.wikipedia.org/wiki?curid=135041", "title": "Grande Esfinxe de Gizeh", "text": "A Grande Esfinxe de Gizeh ( , literalmente: Pai do Terror), comunmente co\u00f1ecida como a Esfinxe de Gizeh ou simplemente a Esfinxe, \u00e9 unha estatua calcaria dunha esfinxe reclinada, unha criatura m\u00edtica con corpo de le\u00f3n\u00a0e cabeza de humano. Est\u00e1 situada na meseta de Gizeh, na franxa occidental do r\u00edo Nilo en Gizeh, Exipto. O rostro da esfinxe representar\u00eda o rostro do fara\u00f3n Quefr\u00e9n.\nEsculpida sobre o substrato, a forma orixinal da esfinxe foi restaurada con capas de bloques. A estrutura mide 73 metros de lonxitude desde a farpa ata a cola, 20,21 metros de alto desde a base ata a parte superior da cabeza e 19 metros de ancho nas s\u00faas ancas. \u00c9 o monumento escult\u00f3rico m\u00e1is antigo de Exipto e crese que foi constru\u00eddo polos antigos exipcios do Reino Antigo\u00a0durante o reinado do fara\u00f3n Quefr\u00e9n (arredor dos anos 2558-2532 a.C.).\nOrixes e identidade.\nA Grande Esfinxe \u00e9 unha das m\u00e1is grandes e antigas estatuas do mundo. Por\u00e9n aspectos b\u00e1sicos sobre ela a\u00ednda son obxecto de debate, como a data da s\u00faa construci\u00f3n, os autores e o seu prop\u00f3sito.\nNomes da Esfinxe.\nResulta imposible identificar o nome co que os construtores nomearon a estatua, xa que a Esfinxe non aparece en ning\u00fan escrito do Reino Antigo e non hai inscrici\u00f3ns que describan a s\u00faa construci\u00f3n ou o seu uso orixinal. Durante o Reino Novo, a Esfinxe foi chamada \"Hor-em-akhet\" e o fara\u00f3n Tutmosis IV (1401-1391 ou 1397-1388 a.C.) referiuse especificamente a ela na s\u00faa \"Estela do so\u00f1o\".\nO nome habitualmente utilizado \"Esfinxe\" comezou a utilizarse na antig\u00fcidade cl\u00e1sica, aproximadamente 2000 anos despois da data aceptada da s\u00faa construci\u00f3n, facendo referencia \u00e1 besta mitol\u00f3xica grega con corpo de le\u00f3n, cabeza de muller e \u00e1s de aguia. Por\u00e9n, como moitas outras esfinxes exipcias, a de Gizeh ten rostro masculino e non ten \u00e1s.\nOs escritores \u00e1rabes medievais, inclu\u00edndo a al-Maqr\u012bz\u012b, chamaron \u00e1 esfinxe \"balhib\" e \"bilhaw\", o que suxire unha influencia copta.\nConstruci\u00f3n.\nA\u00ednda que houbo varias probas e varios puntos de vista enfrontados ao longo dos anos, a postura que mant\u00e9n a exiptolox\u00eda moderna \u00e9 que a Grande Esfinxe foi constru\u00edda arredor do ano 2500 a.C. polo fara\u00f3n Quefr\u00e9n, o construtor da segunda pir\u00e1mide de Gizeh.\nSelim Hassan, escribiu en 1949 durante as escavaci\u00f3ns do recinto da esfinxe, resumindo o problema: \nA evidencia \"circunstancial\" mencionada por Hassan incl\u00fae a localizaci\u00f3n da esfinxe no contexto dun complexo funerario arredor da segunda pir\u00e1mide, que est\u00e1 tradicionalmente relacionada con Quefr\u00e9n. Ademais da calzada, a pir\u00e1mide e a esfinxe, o complexo tam\u00e9n incl\u00fae o templo da esfinxe e o templo do val, no que ambos mostran un dese\u00f1o similar nas s\u00faas estancias interiores. O templo da esfinxe foi constru\u00eddo utilizando bloques cortados no recinto da esfinxe, mentres que os do templo do val, foron extra\u00eddos, pesando alg\u00fans deles ata 100 toneladas.\nUnha estatua de diorita do fara\u00f3n Quefr\u00e9n, descuberta enterrada boca abaixo, xunto a outros cascallos no templo do val, utilizouse como apoio \u00e1 teor\u00eda de Quefr\u00e9n.\nA Estela do So\u00f1o, erixida moito despois polo fara\u00f3n Tutmose IV (1401-1391 ou 1397-1388 a.C.), asocia \u00e1 esfinxe con Quefr\u00e9n. Cando a estela foi descuberta, as s\u00faas li\u00f1as de texto estaban xa danadas e incompletas, e s\u00f3 refer\u00edanse a \"Khaf\", e non Quefr\u00e9n. Un fragmento foi traducido: \nO exipt\u00f3logo Thomas Young, atopou o xerogr\u00e1fico \"Khaf\" nun cartucho danado empregado para rodear un nome real, inserido no glifo \"ra\" para completar o nome de Quefr\u00e9n. Cando a estela foi re-escavada en 1925, as li\u00f1as de texto referidas a \"Khaf\" dan\u00e1ronse e quedaron destru\u00eddas.\nDescrici\u00f3n.\nA \"Grande Esfinxe de Gizeh\" representa un ser h\u00edbrido metade le\u00f3n metade ser humano que se presenta como nunha divindade. Deste xeito, al\u00fadese \u00e1 forza do animal depredador m\u00e1is poderoso e a intelixencia do ser humano. Na esfinxe materializada, a forza animal c\u00e1lmase dominada pola intelixencia humana, repousando en actitude maxest\u00e1tica, a modo de divindade. A pedra da que est\u00e1 feita \u00e9 calcaria.\nCabeza.\nA cabeza da \"Grande Esfinxe de Gizeh\" pos\u00fae unhas dimensi\u00f3ns de, aproximadamente, 5,20 m de alto e 4,20 de anchura. Isto perf\u00edlaa como un volume de dimensi\u00f3ns case cadradas e de tendencia grosa. Como toucado, a esfinxe leva a forma m\u00e1is antiga, completamente plisada, do \"Nemes\", que \u00e9 o mesmo que se pode ver no fragmento da cabeza dunha estatua de Queops que se conserva no Museo Metropolitano de Nova York. A estatua pos\u00fae un uraeus na altura da fronte que arranca do bordo inferior do pano que lle cobre a cabeza e que se caracteriza por ser moi pl\u00e1stica. Am\u00f3sanse detalles naturalista no pescozo e nas escamas da serpe. Tam\u00e9n pos\u00fae unhas cellas moi marcadas, vigorosas, arqueadas cara a arriba e descendentes nas tempas. Os ollos son grandes, moi abertos e afundidos. As orellas son moi grosas e est\u00e1n pregadas cara a adiante. A esfinxe carece de barba no queixo.\nNariz e barba.\nO nariz, dun metro de ancho, est\u00e1 perdido. Segundo os exames realizados ao rostro da esfinxe, descubriuse que unhas longas barras ou ciceis foron cravadas no nariz, unhas desde a parte do \u00f3so nasal e outras desde os orificios.\nO historiador \u00e1rabe al-Maqr\u012bz\u012b, atribu\u00edu a perda do nariz ao iconoclasta Muhammad Sa'im al-Dahr-a, tras descubrir a alg\u00fans campesi\u00f1os facendo ofrendas \u00e1 esfinxe en 1378 para aumentar os seus cultivos. Enfurecido, destru\u00edu o nariz, e foi m\u00e1is tarde executado por vandalismo. Al-Maqr\u012bz\u012b describiu \u00e1 esfinxe como o \"talism\u00e1n do Nilo\" do cal os campesi\u00f1os locais pensaban que depend\u00eda o ciclo de inundaci\u00f3ns.\nHai unha lenda que afirma que o nariz quedou destru\u00eddo tras recibir un disparo de can\u00f3n por parte dos soldados do ex\u00e9rcito franc\u00e9s\u00a0de Napole\u00f3n. Outras versi\u00f3ns afirman que foron as tropas brit\u00e1nicas ou os mamelucos. Varias imaxes da esfinxe realizadas por Frederic Louis Norden, en 1738 e publicadas en 1757, mostran xa a esfinxe sen o seu nariz.\nAdemais da perda do nariz, tam\u00e9n falta a barba cerimonial do fara\u00f3n, que segundo se cre estaba pegada. Por\u00e9n, esta puido ser engadida posteriormente en per\u00edodos posteriores ao da s\u00faa construci\u00f3n orixinal. O exipt\u00f3logo Vassil Dobrev suxeriu que de ser a barba unha peza orixinal da esfinxe, danar\u00eda o queixo da estatua antes de caer. A falta de restos visibles de danos apoian a teor\u00eda de que a barba foi inclu\u00edda posteriormente.\nQuedan residuos dun pigmento vermello a\u00ednda visibles en varias partes do rostro da esfinxe. Tam\u00e9n se atoparon trazas de pigmentos amarelos e azuis noutras partes da estatua, os cales levaron a que Mark Lehner suxerise que o monumento \"estivo decorado con belas cores de c\u00f3mic\"."}
{"id": "135042", "revid": "98629", "url": "https://gl.wikipedia.org/wiki?curid=135042", "title": "Isolacionismo", "text": "Por isolacionismo compr\u00e9ndese, en xeral, a pr\u00e1ctica oficial dun Estado ou Naci\u00f3n en fecharse para os demais, quer econ\u00f3mica, quer politicamente.\nPr\u00e1ctica isolacionista.\nEn determinados momentos hist\u00f3ricos alg\u00fans pa\u00edses adoptan unha postura de maior ou menor Isolacionismo, en determinados aspectos da s\u00faa pol\u00edtica externa.\nNos Estados Unidos, por exemplo, hai posturas como a que levaran o pa\u00eds a retardar seu ingreso na segunda guerra mundial - levadas en xeral pola opini\u00f3n p\u00fablica americana, con tendencia a ocuparse dos asuntos internos (algo indicado en pescudas de opini\u00f3n - como durante a Guerra de Vietnam e a Invasi\u00f3n do Irak).\nNo Brasil, durante a Ditadura Militar (1964-1985), o pa\u00eds viviu na pr\u00e1ctica o \"isolacionismo\" econ\u00f3mico, coa econom\u00eda practicamente pechada para o mercado externo.\nExemplos.\nXap\u00f3n.\nPor cerca de 200 anos o Xap\u00f3n mantivo en voga un sistema chamado \"Sakoku\", onde non era admitida sequera a entrada de estranxeiros no pa\u00eds, ben como a sa\u00edda de nativos para outro. O obxectivo era manter inalterada a vida interna, e consecuentemente o seu equilibrio.\nO sistema de sakoku durou ata 1853, ano en que o comodoro Matthew Perry se presentou cunha frota de buques de guerra dos Estados Unidos de Am\u00e9rica para esixir a apertura sen restrici\u00f3ns do comercio e forzou posteriormente a firma por parte do Xap\u00f3n do tratado de Kanagawa. O termo sakoku, con todo, non foi utilizado ata o s\u00e9culo XIX. Por\u00e9n a apertura iniciada en 1853, a\u00ednda era ilegal para os xaponeses abandonar o territorio do seu pa\u00eds ata a restauraci\u00f3n Meiji."}
{"id": "135043", "revid": "5863", "url": "https://gl.wikipedia.org/wiki?curid=135043", "title": "Ram\u00f3n Nicol\u00e1s", "text": "Ram\u00f3n Nicol\u00e1s Rodr\u00edguez, nado en Vigo o 9 de xu\u00f1o de 1966, \u00e9 un profesor, cr\u00edtico literario, tradutor e escritor galego.\nTraxectoria.\nLicenciado en Filolox\u00eda galego-portuguesa (Universidade de Santiago de Compostela, 1989). Exerce a docencia no IES Castelao (O Calvario-Vigo).\nRealiza cr\u00edtica literaria desde o ano 1990 en diversas revistas e publicaci\u00f3ns. Desde hai anos exerce a cr\u00edtica semanalmente no suplemento \u201cFugas\u201d de \"La Voz de Galicia\". Dirixiu a secci\u00f3n \" Breviario\" da revista \"Biblos. Clube de lectores.\" Colaborou no programa Libro aberto da TVG e foi responsable de asinar as p\u00e1xinas de informaci\u00f3n de libros galegos na revista \"Qu\u00e9 leer\" (2005-2014).\nDesde 2011 \u00e9 padroeiro da Fundaci\u00f3n Celso Emilio Ferreiro. Dirixe a colecci\u00f3n Biblioteca das Letras Galegas de Edici\u00f3ns Xerais de Galicia. Asemade \u00e9 ensa\u00edsta e tradutor e pertence \u00e1 Asociaci\u00f3n de Escritoras e Escritores en Lingua Galega, \u00e1 Asociaci\u00f3n Espa\u00f1ola de Cr\u00edticos Literarios e \u00e1 Asociaci\u00f3n Galega da Cr\u00edtica. Mant\u00e9n, desde 2010, un dos blogs literarios m\u00e1is veteranos de Galicia, como \u00e9 o \"Caderno da cr\u00edtica. Literatura galega\". Asinou diversas traduci\u00f3ns e ensaios, ademais de estudar a obra de autores como Manuel Lu\u00eds Acu\u00f1a, Manuel Lueiro Rey, \u00c1lvaro Cunqueiro, Ram\u00f3n Cabanillas, Lugr\u00eds Freire ou Celso Emilio Ferreiro.\nEn 2021 foi escollido acad\u00e9mico correspondente da Real Academia Galega."}
{"id": "135045", "revid": "140168", "url": "https://gl.wikipedia.org/wiki?curid=135045", "title": "Real Murcia Club de F\u00fatbol", "text": "O Real Murcia Club de F\u00fatbol \u00e9 un club de f\u00fatbol de Espa\u00f1a da cidade de Murcia. Foi fundado en 1908 e actualmente xoga no grupo 2 da Primeira Divisi\u00f3n RFEF.\n\u00c9 o \u00fanico equipo da Rexi\u00f3n de Murcia que xogou na Primeira Divisi\u00f3n, categor\u00eda na que militou un total de 18 tempadas. \u00c9 o equipo que m\u00e1is tempadas xogou en Segunda Divisi\u00f3n, o que m\u00e1is t\u00edtulos de campi\u00f3n desa categor\u00eda pos\u00fae (9) e, xunto ao desaparecido CD M\u00e1laga, o que logrou m\u00e1is ascensos a Primeira (11).\nEstadio.\nCon capacidade para 31.179 espectadores, tr\u00e1tase dun estadio 4 estrelas, homologado pola FIFA e a UEFA para poder disputar competici\u00f3ns europeas e internacionais. Quedou inaugurado coa celebraci\u00f3n dun partido amigable internacional entre as selecci\u00f3ns de Espa\u00f1a e a Arxentina o 11 de outubro de 2006 con vitoria espa\u00f1ola por 2 a 1. O primeiro partido disputado polo club foi o 26 de novembro de 2006 ante o Real Valladolid, que se saldou cunha derrota do conxunto local por 1 a 4.\nAntigamente xogaba no Estadio de La Condomina.\nFilial.\nO Real Murcia Club de F\u00fatbol Imperial \u00e9 o primeiro equipo filial do Real Murcia. Fundado no ano 1924, \u00e9 o equipo que ten a marca de n\u00famero de tempadas na Terceira divisi\u00f3n espa\u00f1ola. Na tempada 2007/2008 logrou o ascenso \u00e1 Segunda Divisi\u00f3n B."}
{"id": "135046", "revid": "10599", "url": "https://gl.wikipedia.org/wiki?curid=135046", "title": "Real Murcia", "text": ""}
{"id": "135049", "revid": "1987", "url": "https://gl.wikipedia.org/wiki?curid=135049", "title": "Revoluci\u00f3ns de 1848", "text": "As revoluci\u00f3ns de 1848, co\u00f1ecidas noutros pa\u00edses como A Primavera dos Pobos ou o Ano das Revoluci\u00f3ns, foron unha onda de manifestaci\u00f3ns populares que se xeneralizaron en varias rexi\u00f3ns de Europa no primeiro semestre do devandito ano. Caracter\u00edzanse maioritariamente pola s\u00faa brevidade e r\u00e1pida expansi\u00f3n. Ao contrario que as ondas revolucionarias de 1820 e 1830, esta nova onda tivo gran repercusi\u00f3n en estados como Francia, Austria, Alema\u00f1a, Italia, Hungr\u00eda e entre os diversos pobos da Europa central.\nHistoria.\nTralo Congreso de Viena de 1815, as monarqu\u00edas foron restauradas en todos os estados onde as Guerras Napole\u00f3nicas instalaran outros r\u00e9ximes. Instaurouse o principio de lexitimismo din\u00e1stico, mediante o cal as monarqu\u00edas absolutistas que foran substitu\u00eddas polo dominio napole\u00f3nico foron restablecidas. Esta nova orde imp\u00faxose sen ter en conta a opini\u00f3n p\u00fablica, o que deu paso a un fervor nacionalista (coma o caso dos maxiares que habitaban o Imperio Austr\u00edaco, e que reclamaron a independencia) e liberal que, xunto co desenvolvemento industrial, provocou o xurdimento de movementos revolucionarios.\nAs revoluci\u00f3ns dese ano constitu\u00edron basicamente unha demanda de liberizaci\u00f3n e, a\u00ednda que foron reprimidas, tiveron gran repercusi\u00f3n.\nAs revoluci\u00f3ns estaban mal organizadas e por iso todas foron reprimidas e ningunha tivo \u00e9xito, f\u00f3ra de Austria. Unha das consecuencias foi que os Estados da Confederaci\u00f3n Xerm\u00e1nica formasen o primeiro Parlamento alem\u00e1n en Frankfurt.\nAcontecementos econ\u00f3micos.\nHoubo tres acontecementos econ\u00f3micos que avivaron a incerteza do momento e que contribu\u00edron a desencadear a revolta:\nA revoluci\u00f3n en Francia.\nEn Par\u00eds a crise industrial estivo acompa\u00f1ada ademais por unha consecuencia particular: os fabricantes e comerciantes, debido \u00e1s circunstancias que por aquel ent\u00f3n se estaban dando, non pod\u00edan exportar os seus produtos, abriron grandes establecementos cuxa competencia arruinou aos pequenos comerciantes, polo que estes se involucraron na revoluci\u00f3n.\nA monarqu\u00eda tivo que deixar sitio a un goberno provisional, o cal reflect\u00eda na s\u00faa composici\u00f3n os diferentes partidos que se repartiron a vitoria da revoluci\u00f3n. Se Par\u00eds dominaba Francia, os obreiros naquel momento, dominaban Par\u00eds. Lamartine discut\u00eda cos loitadores das barricadas o dereito a proclamar a rep\u00fablica, alegando que isto s\u00f3 poder\u00eda facerse trala votaci\u00f3n da maior\u00eda dos franceses, con todo os obreiros estaban dispostos a impor a rep\u00fablica polas armas. Raspail, en nome dos proletarios de Par\u00eds ordenou ao Goberno Provisional que proclamase a rep\u00fablica, engadindo que se no prazo de d\u00faas horas non se executaba a orde, volver\u00eda \u00e1 fronte de 200.000 homes e continuar\u00edan as desordes. Nestas condici\u00f3ns os receos pol\u00edticos e os escr\u00fapulos xur\u00eddicos do Goberno Provisional desapareceron, e nos muros de Par\u00eds comezaron a lerse as hist\u00f3ricas palabras : \"R\u00e9publique fran\u00e7aise! Libert\u00e9, \u00e9galit\u00e9, fraternit\u00e9 !'\nFinalmente, instituiuse a Segunda Rep\u00fablica despois de que o monarca Lu\u00eds Felipe de Orleans abdicase con motivo do descontento que orixinara o seu Goberno.\nInstituiuse un Goberno provisional e ese mesmo ano Lu\u00eds Napole\u00f3n Bonaparte (futuro Napole\u00f3n III e sobri\u00f1o de Napole\u00f3n Bonaparte) ga\u00f1ou as elecci\u00f3ns \u00e1 presidencia da Rep\u00fablica.\nNos demais pa\u00edses onde se aboliu de novo o Antigo R\u00e9xime fracasaron as revoluci\u00f3ns e foron disoltas todas as instituci\u00f3ns que rex\u00edan en favor do proletariado."}
{"id": "135050", "revid": "89787", "url": "https://gl.wikipedia.org/wiki?curid=135050", "title": "Potencia mundial", "text": "Unha potencia mundial \u00e9 un estado que ten a capacidade de influ\u00edr ou proxectar poder a escala mundial. Dende o desenvolvemento das grandes civilizaci\u00f3ns tomouse en consideraci\u00f3n este termo. Na antig\u00fcidade pode considerarse a Roma, China, Antigo Exipto entre outros como grandes potencias; na era moderna foi Espa\u00f1a, pasou a Francia para pasar posteriormente a Inglaterra e Rusia como as grandes potencias. No s\u00e9culo XX as grandes potencias foron os EUA, Rusia (e a URSS), Xap\u00f3n, Francia, China, Alema\u00f1a e Reino Unido.\nEn termos m\u00e1is actuais, pode ser un estado cunha econom\u00eda forte segundo o seu Produto Interno Bruto (PIB) tomando en conta o valor monetario total da produci\u00f3n corrente de bens e servizos dun pa\u00eds, cunha elevada poboaci\u00f3n, e un poderoso ex\u00e9rcito, inclu\u00edndo forzas a\u00e9reas, mar\u00edtimas e sat\u00e9lites.\nDende o punto de vista econ\u00f3mico a primeira potencia mundial \u00e9 Estados Unidos ao que seguen China, Xap\u00f3n, Alema\u00f1a, India, Rusia, e Francia.\nMilitarmente falando a primeira potencia segue sendo Estados Unidos, \u00e1 que lle segue China, Rusia, India, Reino Unido, Francia e Alema\u00f1a.\nSe atendemos ao status de potencias nucleares a Rusia s\u00e9guenlle por esta orde Estados Unidos, Francia, Reino Unido, Francia e Israel. Cabe mencionar que s\u00f3 Estados Unidos, Reino Unido, Francia, China e Rusia at\u00f3panse nas tres categor\u00edas.\nDende o punto de vista aereonaval, consid\u00e9ranse potencias con proxecci\u00f3n aereonaval a considerar a Estados Unidos, Rusia (grazas \u00e1 s\u00faa frota de submarinos nucleares), Reino Unido (que pos\u00fae tres portaavi\u00f3ns), Francia (que pos\u00fae un portaavi\u00f3ns nuclear), Xap\u00f3n, Espa\u00f1a e Italia.\nAlgunhas listas mostran a bloques econ\u00f3micos como potencias mundiais como: A Uni\u00f3n Europea."}
{"id": "135051", "revid": "1308", "url": "https://gl.wikipedia.org/wiki?curid=135051", "title": "Grandes potencias", "text": ""}
{"id": "135052", "revid": "2338", "url": "https://gl.wikipedia.org/wiki?curid=135052", "title": "C\u00f3digo aberto", "text": ""}
{"id": "135055", "revid": "2248", "url": "https://gl.wikipedia.org/wiki?curid=135055", "title": "Helena Gonz\u00e1lez", "text": ""}
{"id": "135056", "revid": "5467", "url": "https://gl.wikipedia.org/wiki?curid=135056", "title": "M\u00fasica coral", "text": ""}
{"id": "135058", "revid": "92658", "url": "https://gl.wikipedia.org/wiki?curid=135058", "title": "Sakoku", "text": "O foi unha pol\u00edtica de relaci\u00f3ns exteriores do shogunato Tokugawa do Xap\u00f3n, onde ningu\u00e9n, f\u00f3ra estranxeiro ou xapon\u00e9s, pod\u00eda entrar ao pa\u00eds, ou sa\u00edr del, baixo pena de morte. Abarcou dende 1641, cando foron expulsados do Xap\u00f3n todos os estranxeiros europeos, particularmente os comerciantes e misioneiros provenientes de Espa\u00f1a e Portugal que chegaran \u00e1s illas xaponesas en gran n\u00famero durante a segunda metade do s\u00e9culo XVI.\nA instauraci\u00f3n do \"sakoku\" non implicaba o illamento completo do Xap\u00f3n, sen\u00f3n que todas as relaci\u00f3ns comerciais ou culturais do Xap\u00f3n co resto do mundo ser\u00edan mantidos nun nivel moi reducido, e sempre baixo a control directo do bakufu, impedindo as\u00ed que calquera s\u00fabdito xapon\u00e9s intentase manter contacto con estranxeiros de modo particular. De feito, este \u00faltimo suposto estaba severamente prohibido.\nOs \u00fanicos contactos do Xap\u00f3n cos estranxeiros durante a vixencia do \"sakoku\" eran mantidos con Corea na illa de Tsushima, con China mediante as Illas Ryukyu dependentes do Clan Shimazu, e con Holanda mediante o illote artificial de Dejima (situado na ba\u00eda de Nagasaki). Cabe destacar que nestes tres casos as operaci\u00f3ns de intercambio comercial eran realizadas en pequenas illas, zonas especificamente afastadas do territorio xapon\u00e9s propiamente dito. As\u00ed mesmo debe terse en conta que aos estranxeiros participantes no intercambio prohib\u00edaselles estritamente sa\u00edr de devanditas zonas para entrar en territorio xapon\u00e9s (salvo para visitas de homenaxe \u00e1 corte do shogun), nin se permit\u00eda aos comerciantes xaponeses a libre entrada a devanditas illas.\nA maneira con que o Xap\u00f3n conseguiu manterse c\u00f3bado con c\u00f3bado coa tecnolox\u00eda occidental durante este per\u00edodo, foi debido ao estudo dos m\u00e1is variados textos en holand\u00e9s obtidos de Dejima. Este proceso foi chamado de Rangaku (estudos holandeses).\nO sistema de \"sakoku\" durou ata 1853, ano en que o comodoro Matthew Perry presentouse cunha frota de buques de guerra de Estados Unidos para esixir a apertura sen restrici\u00f3ns do comercio e forzou posteriormente a firma por parte do Xap\u00f3n do tratado de Kanagawa. O termo \"sakoku\", con todo, non foi utilizado ata o s\u00e9culo XIX. Por\u00e9n a apertura iniciada en 1853, a\u00ednda era ilegal para os xaponeses abandonar o territorio do seu pa\u00eds ata a restauraci\u00f3n Meiji."}
{"id": "135059", "revid": "51526", "url": "https://gl.wikipedia.org/wiki?curid=135059", "title": "Bera Bera Rugby Taldea", "text": "O Bera Bera Rugby Taldea \u00e9 un club polideportivo da cidade de Donostia. Pos\u00fae diferentes secci\u00f3ns, entre as que destacan as de rugby e a de balonm\u00e1n feminino, nas que o club se encontra na elite das ligas de Espa\u00f1a.\nHistoria.\nO Bera Bera R.T. xorde en 1986 como unha escisi\u00f3n de parte da secci\u00f3n de rugby do Club Atl\u00e9tico San Sebasti\u00e1n. O seu nome orixinal foi Atl\u00e9tico Bera Bera Rugby Taldea. O nome Bera Bera \u00e9 o do paseo do barrio de Aiete de Donostia onde se atopa o campo de rugby do Atl\u00e9tico San Sebasti\u00e1n e procede \u00e1 s\u00faa vez dun casar\u00edo da zona. Orixinalmente o Bera Bera foi unicamente un club de rugby, e as\u00ed permaneceu durante case unha d\u00e9cada.\nO crecemento do Bera Bera ata a s\u00faa conversi\u00f3n nun club polideportivo produciuse mediante a absorci\u00f3n de secci\u00f3ns deportivas doutros clubs de Donostia. En 1995 creouse unha secci\u00f3n de baloncesto feminino ao unirse ao Bera Bera xogadoras que proced\u00edan do \"Groseko\", un equipo do barrio de Gros de Donostia. En 1998 f\u00f3rmase \u00e1 s\u00faa vez a secci\u00f3n de balonm\u00e1n feminino coas compo\u00f1entes do ex Corte Blanco Bidebieta de San Sebasti\u00e1n. No ano 2000 creouse unha secci\u00f3n de cicloturismo con socios do club que deixaran de estar en activo. En 2002 cr\u00e9ase a secci\u00f3n mixta de karate con xente do \"Club Kikutxi\", en 2004 a de surf mixto e en 2005 a de deporte adaptado (baloncesto en cadeira de rodas principalmente).\nDende 1999 o club ten outorgada por concurso do concello a xesti\u00f3n do Polideportivo Municipal de Manteo, no barrio de Gros. Aqu\u00ed se encontra a sede do club e \u00e9 unha importante fonte de ingresos do mesmo.\nRugby.\nA secci\u00f3n de rugby \u00e9 a que deu orixe ao club e xoga na m\u00e1xima categor\u00eda do rugby espa\u00f1ol, a Divisi\u00f3n de Honra. No seu palmar\u00e9s destaca un \u00fanico t\u00edtulo da Copa do Rei de Rugby, obtido en 2004. Na tempada 2008-09 da Divisi\u00f3n de Honra obtivo un 7\u00ba posto na liga de Divisi\u00f3n Honra, tendo coqueteado ata a \u00faltima xornada co descenso. Actualmente recibe o nome de P\u00e9gamo Bera Bera, debido ao seu patrocinador, unha empresa de carretillas elevadoras. Adoita xogar os seus partidos no Miniestadio de Anoeta de San Sebasti\u00e1n.\nA s\u00faa participaci\u00f3n na Liga Superib\u00e9rica durante a tempada 2009-10 encadrou a este equipo como cabeza da franqu\u00eda vasca, Basque Korsarioak, que aglutinaba \u00e1 meirande parte dos clubs vascos. Esta competici\u00f3n s\u00f3 tivo unha edici\u00f3n.\nNa tempada 2010-11 o equipo rematou 9\u00ba na clasificaci\u00f3n final da liga, o cal supuxo o descenso do club a Divisi\u00f3n de Honra B despois de 8 tempadas seguidas na m\u00e1xima categor\u00eda do rugby nacional.\nBalonm\u00e1n feminino.\nA secci\u00f3n de balonm\u00e1n feminino do club \u00e9 a de m\u00e1is \u00e9xito do club. Dende 1999 co\u00f1\u00e9cese como Akaba Bera Bera, debido ao seu patrocinador, un fabricante de mobles.\nO Akaba Bera Bera \u00e9 a prolongaci\u00f3n do antigo Corteblanco Bidebieta. Este equipo, que xurdiu no barrio donostiarra de Bidebieta, ascendeu en 1989 \u00e1 Divisi\u00f3n de Honra da Liga espa\u00f1ola de balonm\u00e1n feminino xogando dende aquela sempre na elite do balonm\u00e1n feminino espa\u00f1ol. Tam\u00e9n estivo presente en case t\u00f3dalas edici\u00f3ns da Copa da Ra\u00ed\u00f1a. En 1998 o Corteblanco Bidebieta integrouse na estrutura do Bera Bera Rugby Taldea para facer fronte \u00e1 s\u00faa delicada situaci\u00f3n econ\u00f3mica, trocando o seu nome.\nNo palmar\u00e9s do Akaba Bera Bera destacan os t\u00edtulos da Copa da Ra\u00ed\u00f1a de balonm\u00e1n obtidos en 2007 e 2009. Na Liga espa\u00f1ola de balonm\u00e1n feminino foi 4\u00ba en 2004 e 2002 e 5\u00ba en 2007, 2006 e 2003, clasific\u00e1ndose en varias ocasi\u00f3ns para disputar competici\u00f3ns europeas."}
{"id": "135062", "revid": "1131", "url": "https://gl.wikipedia.org/wiki?curid=135062", "title": "Igrexa de Santa Mar\u00eda do Campo de Viveiro", "text": "A igrexa de Santa Mar\u00eda do Campo \u00e9 un templo relixioso situado en Viveiro, na provincia de Lugo. Est\u00e1 situada na parte m\u00e1is alta do centro hist\u00f3rico, xunto ao Convento das Concepcionistas.\nHistoria.\n\u00c9 a igrexa m\u00e1is antiga da vila. \u00c9 de estilo rom\u00e1nico, seguramente constru\u00edda no s\u00e9culo XII, se ben non se co\u00f1ece con exactitude a data de construci\u00f3n. Segundo o \"Libro de actas do Concello\", esta bas\u00edlica \"rem\u00f3ntase a unha \u00e9poca antiqu\u00edsima na s\u00faa construci\u00f3n e tan dif\u00edcil de descubrir que se perde na historia dos s\u00e9culos\".\nArquitectura.\nA fachada principal consta de 4 arquivoltas semicirculares, apoiadas as interiores sobre tres columnas. Catro pasos ofrecen o acceso ao templo. Sobre a portada hai un tornachoivas, e sobre el un roset\u00f3n. A fachada termina en punta de d\u00faas vertentes e est\u00e1 coroada por unha cruz. Ten aos lados d\u00faas torres cuadrangulares, rematadas en forma de camp\u00e1. Na da esquerda est\u00e1 situado un reloxo e na da dereita o campanario con tres camp\u00e1s.\nA planta \u00e9 de forma basilical, con tres naves separadas por columnas: a central de seis metros de ancho e as laterais de tres. O templo pos\u00fae magn\u00edficos ornamentos e ourivar\u00eda, destacando a gran cruz procesional, que data do s\u00e9culo XVI"}
{"id": "135066", "revid": "408", "url": "https://gl.wikipedia.org/wiki?curid=135066", "title": "Central t\u00e9rmica das Pontes de Garc\u00eda Rodr\u00edguez", "text": ""}
{"id": "135072", "revid": "1308", "url": "https://gl.wikipedia.org/wiki?curid=135072", "title": "Poderes centrais", "text": ""}
{"id": "135077", "revid": "1576", "url": "https://gl.wikipedia.org/wiki?curid=135077", "title": "Doutrina", "text": "Doutrina, (do lat\u00edn \"doutrina\"), \u00e9 un conxunto coherente de ensinos ou instruci\u00f3ns que poden ser:\nNo \"\u00e1mbito xur\u00eddico\", doutrina xur\u00eddica \u00e9 a idea de dereito que sustentan os xuristas, a\u00ednda que non orixinan dereito directamente, \u00e9 innegable que en maior ou menor medida infl\u00faen na creaci\u00f3n do ordenamento xur\u00eddico.\nO termo \"doutrina\" pode connotar un corpo de dogma, tal como os relixiosos promulgados polas s\u00faas instituci\u00f3ns relixiosas. Tam\u00e9n se utiliza a palabra \"doutrina\" para referirse a un principio lexislativo.\nA palabra \"adoctrinaci\u00f3n\" (en ingl\u00e9s: \"indoctrination\") adquiriu connotaci\u00f3ns negativas a partir do s\u00e9culo XX, vendo a ser sin\u00f3nimo de \"reeducaci\u00f3n\" ou \"lavado de cerebro\".\nA diferenza entre \"doutrina\" e \"educaci\u00f3n\" consiste en que na educaci\u00f3n se persegue que o educando (a persoa a educar) mante\u00f1a certa distancia cos co\u00f1ecementos acumulados e os anal\u00edce; mentres que na \"adoctrinaci\u00f3n\", o educando permanece dentro do corpo de co\u00f1ecementos ou crenzas e absorbe os seus ensinos. Por exemplo, estudar teolox\u00eda pode considerarse como un proceso de adoctrinaci\u00f3n, cuxo equivalente educativo ser\u00eda o estudo comparativo das relixi\u00f3ns."}
{"id": "135079", "revid": "89787", "url": "https://gl.wikipedia.org/wiki?curid=135079", "title": "Movemento polo software de c\u00f3digo aberto", "text": "O movemento polo software de c\u00f3digo aberto fundamenta a s\u00faa filosof\u00eda no principio de que ao compartir o c\u00f3digo, o programa resultante tende a ser dunha calidade superior \u00e1 do software privativo dende un punto de vista t\u00e9cnico.\nOs programas de c\u00f3digo aberto son un compendio das habilidades de programadores e mailas suxesti\u00f3ns de usuarios de todo o mundo, o cal fornece de calidade o produto final, e d\u00e1 ao seu desenvolvemento un punto de vista m\u00e1is global. Da outra banda temos o software libre, que se artella baixo un ideal completamente distinto: o software privativo, ao non poder compartirse libremente, vai en contra das normas morais.\nA s\u00faa visi\u00f3n do software de c\u00f3digo aberto quedou plasmada no seu dec\u00e1logo, que establece unha serie de condici\u00f3ns para considerar que un software \u00e9 de c\u00f3digo aberto de acordo coa s\u00faa visi\u00f3n do concepto. Estas condici\u00f3ns af\u00e1stanse do simple feito de que o c\u00f3digo estea dispo\u00f1ible, e establecen unha serie de esixencias que se aproximan ao concepto de software libre."}
{"id": "135083", "revid": "1308", "url": "https://gl.wikipedia.org/wiki?curid=135083", "title": "Pechenegos", "text": ""}
{"id": "135085", "revid": "12452", "url": "https://gl.wikipedia.org/wiki?curid=135085", "title": "Vlad III o Empalador", "text": ""}
{"id": "135088", "revid": "23204", "url": "https://gl.wikipedia.org/wiki?curid=135088", "title": "Escudo de Groenlandia", "text": "O escudo de Groenlandia \u00e9 un dos s\u00edmbolos oficiais de Groenlandia, un territorio dependente de Dinamarca. Este s\u00edmbolo foi introducido no escudo de Dinamarca en 1666 e a\u00ednda forma parte do escudo da familia real dinamarquesa.\nDescrici\u00f3n.\nO seu dese\u00f1o consiste nun escudo azul cun oso polar de prata. Este s\u00edmbolo foi orixinalmente introducido no escudo de Dinamarca en 1666 e a\u00ednda \u00e9 representado nas armas da familia real Danesa. No contexto dinamarqu\u00e9s, o oso aparec\u00eda despraz\u00e1ndose, mais en 1819 foi especificado cunha posici\u00f3n erecta. O \"London Roll\" de 1470 mostra un escudo coa lenda \"Le Roi de Greneland\" constitu\u00eddas por un escudo cun oso polar rodeado por tres aves. Este t\u00edtulo real non reflect\u00eda ningunha posici\u00f3n oficial, s\u00f3 pretend\u00eda mostrar que as armas pod\u00edan ser usadas por quenquera que controlase Groenlandia.\nA versi\u00f3n actualmente usada polo goberno foi concibida polo artista groenland\u00e9s Jens Rosing e adoptada a 1 de maio de 1989 polo parlamento de Groenlandia. O oso polar simboliza a fauna do pa\u00eds e a cor azul os Oc\u00e9anos Atl\u00e1ntico e \u00c1rtico que ba\u00f1an a illa. En vez da versi\u00f3n Danesa das armas reais que seguen a tradici\u00f3n her\u00e1ldica de levantar a pata dereita, o oso polar do escudo groenland\u00e9s levanta a pata esquerda, debido \u00e1 crenza Inuit de que os osos polares son zurdos. Un escudo semellante \u00e9 usado polo representante oficial do goberno dan\u00e9s en Groenlandia. Neste caso, o oso levanta a pata dereita e o escudo pres\u00e9ntase coroado coa coroa real. Dinamarca non especifica oficialmente cal pata \u00e9 levantada, por iso, non hai conflito entre versi\u00f3ns diverxentes. Os adeptos da total independencia de Groenlandia usan un fondo verde.\nHistoria.\nO oso polar foi primeiramente inclu\u00eddo como s\u00edmbolo de Groenlandia no escudo de Dinamarca durante o reinado do Rei Frederico III, mais nunca foi amplamente utilizado at\u00e9 principios do s\u00e9culo XX. En xullo de 1905 selos de encomendas postais co escudo entraron en circulaci\u00f3n; os selos, emitidos en Dinamarca, ti\u00f1an como motivo central este emblema. En 1938, todo o servizo postal de Groenlandia foi substitu\u00eddo polo Servizo Postal Real Dan\u00e9s. Os primeiros selos conti\u00f1an o Rei Dan\u00e9s Cristi\u00e1n X en vez conter elementos suxeridos polos groenlandeses, como por exemplo elementos referentes \u00e1 aurora boreal, a focas e osos polares."}
{"id": "135095", "revid": "56817", "url": "https://gl.wikipedia.org/wiki?curid=135095", "title": "Oposici\u00f3n pol\u00edtica", "text": "\"Oposici\u00f3n\" \u00e9 acto ou efecto de opor ou colocar contra de algo ou algu\u00e9n.\nEn pol\u00edtica ref\u00edrese ao partido ou grupo de partidos que tit\u00falanse contrarios ao goberno.\nEn r\u00e9ximes de goberno bipartidarios a posici\u00f3n de cada partido pol\u00edtico fica sempre establecida entre o partido de goberno e partido de oposici\u00f3n. En r\u00e9ximes multipartidarios a cada elecci\u00f3n os partidos div\u00eddense en partidos de goberno, oposici\u00f3n e independentes.\nHai varias formas de se facer oposici\u00f3n, sexa institucional (dentro das instituci\u00f3ns democr\u00e1ticas, como os partidos e o parlamento) ou non-institucional, at\u00e9 formas m\u00e1is radicais como a subversi\u00f3n e o terrorismo."}
{"id": "135099", "revid": "25871", "url": "https://gl.wikipedia.org/wiki?curid=135099", "title": "Wilfrid Laurier", "text": "Wilfrid Laurier, nado en Quebec o 20 de novembro de 1841 e finado en Otava o 17 de febreiro de 1919, foi un avogado e pol\u00edtico, Primeiro Ministro do Canad\u00e1 entre 1896 e 1911."}
{"id": "135102", "revid": "23204", "url": "https://gl.wikipedia.org/wiki?curid=135102", "title": "John Napier Turner", "text": "John Napier Wyndham Turner, nado o 7 de xu\u00f1o de 1929, \u00e9 un avogado e pol\u00edtico, foi o primeiro ministro do Canad\u00e1 entre o 30 de xu\u00f1o e o 17 de setembro de 1984."}
{"id": "135105", "revid": "1888", "url": "https://gl.wikipedia.org/wiki?curid=135105", "title": "Comisi\u00f3ns Obreiras", "text": "A Confederaci\u00f3n Sindical de Comisi\u00f3ns Obreiras (CCOO) \u00e9 un sindicato espa\u00f1ol, primeiro en n\u00famero de persoas afiliadas e por delegados elixidos nas elecci\u00f3ns sindicais.\nFundouse en 1976 como confederaci\u00f3n das diferentes Comisi\u00f3ns Obreiras que exist\u00edan na clandestinidade. Nas s\u00faas orixes o sindicato estaba profundamente ligado ao Partido Comunista de Espa\u00f1a, sendo moi habitual a dupla militancia no PCE e nas Comisi\u00f3ns Obreiras clandestinas. Por\u00e9n, nos estatutos a Confederaci\u00f3n Sindical de CCOO def\u00ednese como independente de calquera partido. Actualmente o seu secretario xeral \u00e9 Unai Sordo.\nTras rematar o ciclo electoral en decembro de 2019, aparece como a primeira central sindical de Espa\u00f1a.\nEn Galiza traballa coa denominaci\u00f3n Sindicato Nacional de Comisi\u00f3ns Obreiras de Galicia, fundado en 1978, e o seu secretario xeral \u00e9 Xos\u00e9 Manuel S\u00e1nchez Agui\u00f3n.\nHistoria.\nAp\u00f3s a guerra civil espa\u00f1ola (1936-1939), prohib\u00edronse os partidos pol\u00edticos e disolv\u00e9ronse os sindicatos, cuxos militantes foron v\u00edtimas da represi\u00f3n do novo r\u00e9xime ditatorial. Por\u00e9n, os problemas laborais non desapareceron xunto cos sindicatos, e en 1947 tivo lugar en Biscaia a primeira folga do franquismo.\nPoucos anos despois, na d\u00e9cada dos 50, os sindicatos comezaron a organizarse na clandestinidade, e naceron as primeiras 'comisi\u00f3ns' de traballadores e traballadoras. Ti\u00f1an car\u00e1cter 'espont\u00e1neo' e estaban impulsadas polo PCE, movementos cristi\u00e1ns obreiros e outros colectivos antifranquistas, constitu\u00edndo os xermolos das Comisi\u00f3ns Obreiras.\nNos anos 60 as CCOO eran xa un movemento con certa organizaci\u00f3n e comezaron a infiltrarse no Sindicato Vertical, o \u00fanico permitido no r\u00e9xime. As\u00ed, traballadoras e traballadores que clandestinamente militaban nas Comisi\u00f3ns Obreiras formaban parte das listas 'oficiais' \u00e1s elecci\u00f3ns sindicais, logrando importantes triunfos nas de 1966.\nPor\u00e9n, o ano seguinte as CCOO foron declaradas \"subversivas e il\u00edcitas\", polo que os seus membros foron perseguidos e represaliados, con preto de 9.000 condenas ditadas no per\u00edodo 1966-1977 polo Tribunal de Orde P\u00fablica. Ademais, diferentes declaraci\u00f3ns de estado de excepci\u00f3n, sobre todo entre 1969 e 1971, acabar\u00edan na detenci\u00f3n e tortura de moitos dirixentes obreiros. Cabe sinalar tam\u00e9n o Proceso 1001, merc\u00e9 ao cal foron condenados a varios anos de c\u00e1rcere os membros da Coordinadora Nacional de CCOO.\nEn 1975, coa morte de Francisco Franco, o r\u00e9xime ditatorial comeza a desintegrarse e xorden presi\u00f3ns para lograr a legalizaci\u00f3n dos diferentes partidos e das centrais sindicais. O Secretariado da Coordinadora Xeral de CCOO decidiu celebrar a Asemblea Xeral de CCOO en Madrid os d\u00edas 27, 28 e 29 de xu\u00f1o de 1976, pero as autoridades prohib\u00edrono.\nCon todo, a direcci\u00f3n do sindicato decidiu celebrar clandestinamente a asemblea en Barcelona o 11 de xullo do mesmo ano. Constatada a imposibilidade de crear un sindicato unitario, decidiuse a creaci\u00f3n da Confederaci\u00f3n Sindical de Comisi\u00f3ns Obreiras. O 27 de abril de 1977, logo da legalizaci\u00f3n dos partidos pol\u00edticos, legaliz\u00e1ronse os sindicatos, co que CCOO puido constitu\u00edrse xuridicamente. O primeiro congreso do sindicato foi en xu\u00f1o de 1978 e Marcelino Camacho resultou electo secretario xeral."}
{"id": "135109", "revid": "23204", "url": "https://gl.wikipedia.org/wiki?curid=135109", "title": "Unipartidismo", "text": "Unipartidismo, sistema unipartidario ou sistema de partido \u00fanico \u00e9 un sistema partidario propio dos r\u00e9ximes autoritarios en que un \u00fanico partido pol\u00edtico \u00e9 legal, confund\u00edndose co propio Estado, sendo que legalmente non poden existir outros partidos. \u00c1s veces o termo unipartidismo \u00e9 utilizado para describir un sistema de partido dominante, en que existen outros partidos, m\u00e1is as leis impiden a oposici\u00f3n de obter legalmente poder. Un r\u00e9xime unipartidario non debe ser confundido cunha democracia non-partidaria que prohibe os partidos pol\u00edticos. Este sistema pode xurdir de ideolox\u00edas comunistas, fascistas ou nacionalistas, ou sen\u00f3n do proceso de descolonizaci\u00f3n, porque este partido tivo un papel importante nas loitas de independencia.\nConcepto.\nOs defensores do unipartidismo frecuentemente apelan a sentimentos de uni\u00f3n, forza e comu\u00f1\u00f3n que un goberno unipartidario pode ofrecer ao Estado, argumentando que introducir un sistemas multi-partidario carrexa supostamente a divisi\u00f3n nacional e \u00e9 impropio para o desenvolvemento econ\u00f3mico e pol\u00edtico. Este argumento foi particularmente popular durante mediados do s\u00e9culo XX, utilizando como exemplo especialmente a Uni\u00f3n Sovi\u00e9tica (a\u00ednda que a URSS \u00e9 distinta doutros pa\u00edses, admitise a candidatura de pol\u00edticos sen partido, cousa que o Brasil, por exemplo, s\u00f3 permite para militares en casos especiais), que se transformara dunha naci\u00f3n atrasada e agraria nunha superpotencia. Defensores tam\u00e9n argumentan que outra vantaxe \u00e9 a tendencia a adoptar pol\u00edticas de longo prazo mentres estados multi-partidarias tenden a privilexiar a pol\u00edticas \u00e1 curto prazo en beneficio das elecci\u00f3ns peri\u00f3dicas.\nUn contraargumento com\u00fan \u00e9 que se torna r\u00edxido e pouco disposto a aceptar as mudanzas, asoci\u00e1ndose ao final coa ditadura ao existir s\u00f3 un partido, no que se concentra exclusivamente o poder pol\u00edtico co perigo de ignorar leis anteriores ou a Constituci\u00f3n do Estado, creando a trav\u00e9s do partido unha ditadura. O unipartidismo non \u00e9 considerado un sistema verdadeiramente democr\u00e1tico, debido ao traxe de que un partido \u00fanico representa unha escolla \u00fanica para o elector, non posu\u00edndo ningunha outra opci\u00f3n. A\u00ednda que moitas ditaduras fosen unipartidarias, isto un non \u00e9 unha esixencia, por exemplo, nas ditaduras militares o poder pol\u00edtico reside co ex\u00e9rcito, que exerce s\u00faa autoridade sen ter en conta os partidos pol\u00edticos e elecci\u00f3ns, como ocorreu na Ditadura Brasileira."}
{"id": "135110", "revid": "89787", "url": "https://gl.wikipedia.org/wiki?curid=135110", "title": "Novo Imperialismo", "text": "No contexto hist\u00f3rico, o Novo Imperialismo \u00e9 unha pol\u00edtica e per\u00edodo de expasi\u00f3n colonial das potencias europeas, os Estados Unidos e o Xap\u00f3n durante finais do s\u00e9culo XIX e comezos do XX. O per\u00edodo supuxo unha carreira sen precedentes de novas adquisici\u00f3ns territoriais de ultramar. Daquela, os estados centr\u00e1ronse en constru\u00edr imperios grazas a novos avances e desenvolvementos tecnol\u00f3xicos, facendo medrar o seu territorio a trav\u00e9s da conquista e a explotaci\u00f3n dos recursos dos pa\u00edses subxugados. Durante a era do Novo Imperialismo, as potencias occidentais (e o Xap\u00f3n) conquistaron individualmente case toda \u00c1frica e partes de Asia. A nova onda de imperialismo reflectiuse en rivalidades entre as grandes potencias, o desexo econ\u00f3mico de novos recursos e mercados, e o \"ethos\" da \"misi\u00f3n civilizadora\". Moitas das colonias creadas durante esta \u00e9poca acadaron a independencia na \u00e9poca da descolonizaci\u00f3n que seguiu \u00e1 segunda guerra mundial.\nO cualificativo \"Novo\" \u00e9 empregado para diferenciar o imperialismo moderno da actividade imperial m\u00e1is antiga, como a chamada primeira onda de colonizaci\u00f3n europea que se desenvolveu entre os s\u00e9culos XV e XIX.\nNa primeira onda de colonizaci\u00f3n, as potencias europeas conquistaron e colonizaron Am\u00e9rica e Siberia; despois crearon postos de avanzada en \u00c1frica e Asia."}
{"id": "135111", "revid": "63161", "url": "https://gl.wikipedia.org/wiki?curid=135111", "title": "Bipartidismo", "text": "O bipartidismo \u00e9 unha situaci\u00f3n pol\u00edtica en que s\u00f3 dous partidos dividen o poder, ou constitucionalmente ou \"de feito\", suced\u00e9ndose en vitorias electorais en que un deles conquista o goberno do pa\u00eds e o outro ocupa o segundo lugar nas preferencias de voto, pasando a ser a oposici\u00f3n oficial e institucionalizada.\nEsta situaci\u00f3n depende destes dous partidos atraeren case exclusivamente a atenci\u00f3n da medios de comunicaci\u00f3n e da opini\u00f3n p\u00fablica, pasando os demais partidos desapercibidos pola maior parte da poboaci\u00f3n.\nExisten graos sobre o bipartidismo, sendo alg\u00fans sistemas pol\u00edticos m\u00e1is bipartidistas que outros. En xeral, en certa medida, a maior\u00eda dos sistemas favorecen este fen\u00f3meno, a\u00ednda que alg\u00fans sexan organizados, desde a ra\u00edz, de forma a provocar a polariza\u00e7\u00e3o do electorado.\nHistoria.\nO bipartidismo tradicional nace tras a Revoluci\u00f3n Francesa. Con maior ou menor \u00e9xito, foron sendo implantados intermitentemente na Europa parlamentos bipartidistas nos cales se presentaran sempre dous bloques opostos: conservadores e liberais. Os primeiros tentaban sempre conservar os privilexios da nobreza e da aristocracia, mentres os segundos pretend\u00edan equiparar os dereitos da burgues\u00eda. Houbo varios momentos as\u00ed, por exemplo, en Inglaterra, en Espa\u00f1a e no Brasil.\nEn todos eses sistemas, o pobo (a\u00ednda analfabeto en gran medida) permaneceu incapaz de influenciar no poder pol\u00edtico. Coa chegada do marxismo, o bipartidismo foi roto na maior\u00eda das democracias europeas, xa que unha terceira forza social, a masa obreira ou proletariado, pasou a esixir representaci\u00f3n. O sufr\u00e1xio feminino, na virada do s\u00e9culo XIX para o XX, tam\u00e9n contribu\u00edu para desagregar a\u00ednda m\u00e1is o mapa pol\u00edtico europeo. A tendencia en case todos os pa\u00edses era a de modernizar os seus sistemas para ter en conta a nova realidade social e, sobre todo, para evitar que houbese m\u00e1is revoluci\u00f3ns proletarias.\nActualmente.\nO sistema brit\u00e1nico.\nClaramente bipartidista no inicio, con conservadores (\"tories\") e liberais (\"whigs\") alternandose no poder, ao final do s\u00e9culo XIX xurdiran os laboristas como terceira forza pol\u00edtica. Aos poucos, ga\u00f1aran relevancia ata o punto de, nas \u00faltimas d\u00e9cadas, terense alternado no poder cos conservadores. Por outro lado, actualmente o sistema brit\u00e1nico, a\u00ednda que bastante alterado desde ent\u00f3n, mant\u00e9n as s\u00faas instituci\u00f3ns esencialmente case intactas. A C\u00e1mara dos Lores e a C\u00e1mara dos Com\u00fans, por exemplo, contin\u00faan sendo iguais na organizaci\u00f3n e est\u00e9tica que s\u00e9culos antes. Na realidade, as mudanzas nunca foran nos fundamentos do sistema, s\u00f3 retoques para adaptarse aos tempos. O s\u00e9culo XIX o bipartidismo ingl\u00e9s formaba respectivamente o partido liberal e conservador. O s\u00e9culo XX o bipartidismo foi mantido seguindo a tradici\u00f3n pol\u00edtica, existido s\u00f3 dous partidos pol\u00edticos de peso no parlamento ingl\u00e9s: o partido laborista e o partido conservador.\nBipartidismo presidencialista nos Estados Unidos de Am\u00e9rica.\nSe o sistema partidario brit\u00e1nico \u00e9 un bipartidismo cl\u00e1sico mon\u00e1rquico xa que respecta e se somete formalmente \u00e1 instituci\u00f3n da coroa, o sistema norteamericano \u00e9 un t\u00edpico exemplo de bipartidismo presidencialista con esencia republicana. Este sistema permanece a\u00ednda m\u00e1is intacto en relaci\u00f3n a como foi creado polos fundadores dos EUA (\"founding fathers\"). De traxe, a evoluci\u00f3n do sistema foi a de acentuar este bipartidismo xa que cada vez son necesarias maiores sumas de di\u00f1eiro para poder facer pol\u00edtica. Na actualidade s\u00f3 existen dous grandes partidos, co\u00f1ecidos como Partido Dem\u00f3crata e Partido Republicano que obte\u00f1an un apoio superior o 5% (necesario para obter a subvenci\u00f3n electoral do tesouro p\u00fablico). A situaci\u00f3n f\u00edxose patente nas elecci\u00f3ns do ano 2000, cando o terceiro candidato Ralph Nader prexudicou a Al Gore contra o seu adversario George W. Bush.\nCr\u00edticas.\nEn relaci\u00f3n \u00e1 idoneidade ou non do bipartidismo na democracia, existen opini\u00f3ns contrapostas. Hai quen pense que \u00e9 positivo porque axuda a estabilidade pol\u00edtica e xeral dun pa\u00eds, mentres outros cren que sup\u00f3n unha diminuci\u00f3n pouco saud\u00e1bel de opini\u00f3ns representadas nos organismos de poder.\nEstabilidade \"versus\" representatividade te\u00f1en sido sempre os factores encontrados. A m\u00e1xima estabilidade ser\u00eda representada polos r\u00e9ximes unipartidistas, as ditaduras e as monarqu\u00edas, e outras variedades de r\u00e9ximes non-democr\u00e1ticos ou non-republicanos. Por outro lado, sistemas como o italiano (no cal se prima a representaci\u00f3n dos partidos pequenos) vir\u00edan ser os m\u00e1is inest\u00e1beis, xa que \u00e9 case impos\u00edbel que ning\u00fan grupo parlamentario alcance a maior\u00eda absoluta ou unha maior\u00eda suficientemente clara, o que obriga a realizar complicados pactos. Mais, na opini\u00f3n de moitos, a incapacidade de realizar pactos estables de lexislatura se debe m\u00e1is \u00e1 inmaturidade democr\u00e1tica de quen goberna que non polo pobo, que simplemente vota nos partidos para que negocien co peso recibido pola poboaci\u00f3n. Seguindo esta teor\u00eda, na Italia tal inestabilidade ser\u00eda debida m\u00e1is ao goberno de unidade nacional contra os comunistas, ent\u00f3n moi fortes, e pola grande corrupci\u00f3n pol\u00edtica propiciada por instituci\u00f3ns mafiosas incrustadas na vida pol\u00edtica do pa\u00eds.\nO bipartidismo debe realimentarse xa que moitos electores, pensando que votar noutros partidos pol\u00edticos \u00e9 desperdi\u00e7ar o voto (por ser moi improb\u00e1bel que consigan representaci\u00f3n parlamentaria), acaban elixindo entre unha das d\u00faas opci\u00f3ns maioritarias. \u00c9 o que se denomina voto \u00fatil e que os partidos maiores usan como argumento para atraer os electores de partidos minoritarios reforzando as\u00ed a\u00ednda m\u00e1is o sistema bipolarizado."}
{"id": "135113", "revid": "56817", "url": "https://gl.wikipedia.org/wiki?curid=135113", "title": "Metapol\u00edtica", "text": "A metapol\u00edtica \u00e9 a ciencia da relaci\u00f3n do fundamento \u00faltimo da pol\u00edtica e as funci\u00f3ns nas cales a pol\u00edtica debe actuar.\nEnt\u00e9ndese que o fundamento metapol\u00edtico, sexa el a liberdade, a igualdade, a relixi\u00f3n ou a raza, \u00e9 m\u00e1is importante do que o sistema en si e que por tanto debe definir e sempre estar por enriba dos medios pol\u00edticos espec\u00edficos."}
{"id": "135119", "revid": "98629", "url": "https://gl.wikipedia.org/wiki?curid=135119", "title": "Christopher McCandless", "text": "Christopher Johnson McCandless, tam\u00e9n co\u00f1ecido como Alexander Supertramp, nado en El Segundo (California) o 12 de febreiro de 1968 e finado en Stampede Trail (Alasca) a mediados de agosto de 1992, foi un excursionista estadounidense que faleceu preto do Parque Nacional Denali logo de cami\u00f1ar en solitario en medio dos montes de Alasca con escasa comida e equipo. A s\u00faa vida acadou sona logo da publicaci\u00f3n en 1996 do libro de Jon Krakauer \"Into the Wild\", baseado na s\u00faa vida, que \u00e1 s\u00faa vez foi levado ao cine en 2007 na pel\u00edcula \"Into the Wild\", dirixida por Sean Penn e protagonizada por Emile Hirsch.\nTraxectoria.\nMocidade.\nMcCandless criouse en Annandale (Virxinia). O seu pai, Walt McCandless, traballou para a NASA como especialista en antenas, e a s\u00faa nai, Wilhelmina \u2018Billie\u2019 Johnson, era a secretaria do seu pai, co que m\u00e1is tarde fundou unha compa\u00f1\u00eda consultora.\nXa de cativo os seus mestres notaron que Chris ti\u00f1a unha vontade infrecuentemente f\u00e9rrea, \u00e1 que sumou co tempo un intenso idealismo e gran resistencia f\u00edsica. Na escola secundaria foi capit\u00e1n no equipo de atletismo, onde instou aos seus compa\u00f1eiros a correr coma se se tratase dun exercicio espiritual, no que estaban correndo \"contra as forzas da escuridade (...), contra todo o mal no mundo, todo o odio\".\nGraduouse na escola secundaria W.T. Woodson en 1986 e na Universidade de Emory en 1990, especializ\u00e1ndose en Historia e Antropolox\u00eda. O seu rendemento superior \u00e1 media e o seu \u00e9xito acad\u00e9mico enmascararon un desprezo crecente cara ao que el percib\u00eda coma o materialismo baleiro da sociedade norteamericana. Rexeitou pertencer \u00e1 fraternidade Phi Beta Kappa ao considerar irrelevantes as honras e os t\u00edtulos. As obras de Jack London, Lev Tolstoi e Henry David Thoreau tiveron unha forte influencia en McCandless, e so\u00f1ou con abandonar a sociedade, ao estilo de Thoreau, por un per\u00edodo de solitaria contemplaci\u00f3n, busc\u00e1ndose a si mesmo.\nViaxes.\nLogo de graduarse en Emory en 1990, doou os seus aforros de 24\u00a0000 d\u00f3lares \u00e1 caridade e comezou a viaxar polo pa\u00eds, baixo o alcume de Alexander Supertramp. McCandless viaxou a trav\u00e9s de Arizona, California, e Dakota do Sur, onde traballou en labores agr\u00edcolas. Alternou entre per\u00edodos de traballo relativamente estables e con gran contacto coa xente, con per\u00edodos en que estivo sen cartos e sen ning\u00fan contacto humano, ao punto de chegar a ter que loitar pola comida. Sobreviviu varios perigos durante eses per\u00edodos de vida salvaxe, como cando perdeu o seu autom\u00f3bil nun diluvio, ou cando baixou en canoa polo r\u00edo Colorado cara ao golfo de California. McCandless presum\u00eda de sobrevivir cun m\u00ednimo de elementos e cunha preparaci\u00f3n bastante b\u00e1sica.\nDurante anos, McCandless so\u00f1ara cunha \"Odisea de Alasca\": vivir da terra, lonxe da civilizaci\u00f3n, e mantendo un diario de vida que describise o seu progreso f\u00edsico e espiritual, enfrontando as forzas da natureza. En abril de 1992 fixo autostop a Fairbanks. Foi visto con vida por \u00faltima vez por James Gallien, quen o levou de Fairbanks a Stampede Trail. Gallien preocupouse por \"Alex\", pois ti\u00f1a poucos medios materiais e ningunha experiencia para saber desenvolverse ben no medio natural de Alasca. Gallien intentou persuadilo para que modificase a viaxe, e mesmo se ofreceu para levalo a Anchorage para comprar equipamento adecuado. McCandless negouse a recibir m\u00e1is ca un par de botas de caucho, d\u00faas latas de at\u00fan e unha bolsa de millo.\nLogo de facer unha cami\u00f1ata a Stampede Trail, McCandless atopou un autob\u00fas abandonado como lugar para asentarse. Levaba unha bolsa de arroz, un rifle Remington semiautom\u00e1tico con munici\u00f3n, un libro sobre as plantas locais, varios outros libros, e un pouco de equipo de campamento. Asumiu que deb\u00eda cazar para poder vivir: malia a s\u00faa inexperiencia coma cazador, capturou con \u00e9xito animais pequenos coma ourizos e paxaros. Chegou a matar un alce, pero non logrou conservar toda a carne sobrante, malia intentar afumala sobre os arbustos como lle recomendaran os cazadores cos que se encontrara en Dakota do Sur.\nO seu diario de vida cont\u00e9n entradas de 113 d\u00edas, nos que relata a s\u00faa mudante fortuna. Logo de vivir con \u00e9xito no autob\u00fas durante varios meses, Chris decidiu sa\u00edr en xullo, pero atopou o sendeiro bloqueado polo r\u00edo Teklanika, que daquela estaba considerablemente m\u00e1is crecido que cando o cruzara en abril.\nO 6 de setembro de 1992, dous excursionistas e un grupo de cazadores de alces atopou unha nota na porta do autob\u00fas co seguinte texto:\n\"Attention possible visitors. S.O.S. I need your help. I am injured, near death, and too weak to hike out of here. I am All Alone, this is no joke. In the name of God, please remain to save me. I am out collecting berries close by and shall return this evening. Thank you, Chris McCandless. August?\"\n \nEra o 12 de agosto, d\u00eda que escribiu o que seguramente foron as s\u00faas palabras finais no seu diario. Arrancou a p\u00e1xina final do libro de memorias de Louis L\u2019Amour, \"Education of a Wandering Man\", que conti\u00f1a un extracto do poema de Robinson Jeffers \"Wise Men in Their Bad Hours\". Do outro lado da p\u00e1xina agregou o texto \"I HAVE HAD A HAPPY LIFE AND THANK THE LORD. GOODBYE AND MAY GOD BLESS ALL!\" (\"tiven unha vida feliz e dou grazas ao Se\u00f1or. Adeus, beiz\u00f3ns a todos\").\nO seu corpo foi atopado no seu saco de durmir dentro do autob\u00fas, con apenas 30 quilos de peso. Levaba morto m\u00e1is de d\u00faas semanas. A causa oficial da s\u00faa morte foi inanici\u00f3n.\nO seu bi\u00f3grafo, Jon Krakauer, sostivo que dous factores puideron contribu\u00edr \u00e1 morte de McCandless en agosto de 1992. Primeiro, que estaba en risco de inanici\u00f3n debido \u00e1 s\u00faa crecente actividade, en comparaci\u00f3n coa escasa comida que consum\u00eda polo que cazaba. Por\u00e9n, Krakauer insiste en que a inanici\u00f3n non foi, tal como indican os certificados de defunci\u00f3n de McCandless, a causa primaria da s\u00faa morte. Inicialmente, Krakauer suxeriu que McCandless puidera inxerir sementes t\u00f3xicas de \"Hedysarum alpinum\". Non obstante, as probas de laboratorio demostraron de forma conclu\u00ednte que non hab\u00eda rastro ning\u00fan de toxina presente nas subministraci\u00f3ns de comida de McCandless. Nas edici\u00f3ns posteriores do seu libro, Krakauer sostivo que foi o fungo \"Rhizoctonia leguminicola\" o que creceu nas sementes que McCandless comeu, e que provocou a s\u00faa morte. Malia todo, non queda ningunha evidencia para apoiar esta teor\u00eda ag\u00e1s un escrito que fixo McCandless o 30 de xullo.\nLegado cultural.\nO libro de Krakauer fixo de McCandless unha figura heroica para moita xente. En 2002, o autob\u00fas abandonado onde McCandless acampou converteuse nun destino tur\u00edstico. A pel\u00edcula \"Into de Wild\", baseada no libro de Jon Krakauer, foi lanzada en setembro de 2007 con boa acollida da cr\u00edtica. En outubro de 2007 lanzouse unha pel\u00edcula-documental sobre a viaxe, \"The Call of the Wild\", realizada polo director independente Ron Lamothe. A historia de McCandless tam\u00e9n inspirou un episodio da serie de televisi\u00f3n \"Millennium\", o disco \"Cirque\" do grupo Biosphere, e unha serie de canci\u00f3ns populares.\nNeglixencia citadina.\nA\u00ednda que Krakauer e os seus lectores te\u00f1en unha visi\u00f3n simpatizante con McCandless, alg\u00fans habitantes de Alasca mante\u00f1en unha visi\u00f3n m\u00e1is ben negativa de McCandless e daqueles que tinguen a s\u00faa vida coma \"rom\u00e1ntica\". Debido ao feito de non ter ning\u00fan mapa, McCandless estaba desinformado da existencia dun vag\u00f3n colgante a 400 metros de onde non puido cruzar o r\u00edo Teklanika (dispositivo colgante dun cable de aceiro para cruzar o r\u00edo usando poleas), e tam\u00e9n da existencia de cabanas abastecidas con subministraci\u00f3ns de emerxencia a uns 10\u00a0km ao sur do autob\u00fas, se ben estes \u00faltimos estaban destru\u00eddos e as subministraci\u00f3ns estragadas, probablemente por obra do propio McCandless, como se detalla no documental de Lamothe.\nO garda forestal Peter Christian, do Alaskan Park, escribiu: \"Estou decote exposto ao que chamo o \"Fen\u00f3meno McCandless\". Son case sempre homes novos os que ve\u00f1en a Alasca para desafiarse a si mesmos contra unha paisaxe deserta, onde o acceso \u00e9 dif\u00edcil e as posibilidades de rescate son practicamente inexistentes. [\u2026] Cando vostede considera o que fixo McCandless, desde a mi\u00f1a perspectiva, vese axi\u00f1a que foi simplemente parvo, tr\u00e1xico, e desconsiderado. Primeiro, empregou moi pouco tempo na aprendizaxe de como era realmente a vida salvaxe. Chegou ao Stampede Trail incluso sen un mapa da \u00e1rea. Se tivese un mapa poder\u00eda sa\u00edr sen dificultades. [\u2026] Esencialmente, Chris McCandless suicidouse\".\nJudith Kleinfeld escribiu no \"Anchorage Daily News\" que \"moitos habitantes de Alasca reaccionaron con rabia fronte \u00e1 s\u00faa estupidez. Ter\u00eda que ser un completo idiota, afirman, para morrer de inanici\u00f3n en pleno ver\u00e1n a 20 millas da estrada\".\nA s\u00faa vida e figura son paralelas \u00e1 de Everett Ruess, que viviu en circunstancias parecidas pero que desapareceu misteriosamente no deserto de Utah."}
{"id": "135120", "revid": "1131", "url": "https://gl.wikipedia.org/wiki?curid=135120", "title": "Alexander Supertramp", "text": ""}
{"id": "135122", "revid": "25871", "url": "https://gl.wikipedia.org/wiki?curid=135122", "title": "Principado de Transilvania", "text": "O Principado de Transilvania (en roman\u00e9s: \"Principatul Transilvaniei\") foi un Estado semi-independente, baixo suzeran\u00eda do Imperio otom\u00e1n, e gobernado principalmente por pr\u00edncipes calvinistas h\u00fangaros. Existiu de 1571 a 1711."}
{"id": "135123", "revid": "839", "url": "https://gl.wikipedia.org/wiki?curid=135123", "title": "Suzeran\u00eda", "text": "A suzeran\u00eda era unha situaci\u00f3n na cal unha rexi\u00f3n ou un pobo daba tributo a unha entidade m\u00e1is poderosa que permit\u00eda ao tributario unha autonom\u00eda dom\u00e9stica limitada para manexar relaci\u00f3ns internacionais. A entidade m\u00e1is poderosa na relaci\u00f3n de suzeran\u00eda, ou a cabeza de estado desta entidade m\u00e1is poderosa ch\u00e1mase suzer\u00e1n.\nHistoria e caracter\u00edsticas.\nO termo suzeran\u00eda empreg\u00e1base orixinalmente para describir a relaci\u00f3n entre o Imperio otom\u00e1n e as s\u00faas rexi\u00f3ns contiguas. Difer\u00e9nciase da soberan\u00eda en que o tributario ten unha autonom\u00eda limitada. Un suzer\u00e1n tam\u00e9n era un se\u00f1or feudal a quen os vasalos pag\u00e1banlle un tributo.\nO concepto de suzeran\u00eda \u00e9 un concepto que se aplica aos imperios na historia, non ten cabida na lei internacional do s\u00e9culo XXI."}
{"id": "135125", "revid": "92340", "url": "https://gl.wikipedia.org/wiki?curid=135125", "title": "Mehmed II", "text": "Mehmed II \"Fatih\", \"o Conquistador\", nado o 30 de marzo de 1432 e finado o 3 de maio de 1481, foi fillo de Murad II, Sult\u00e1n otom\u00e1n entre 1451 e 1481. Foi o s\u00e9timo sult\u00e1n da casa de Osman (Dinast\u00eda dos Osmanl\u00edes). En 1453 tomou Constantinopla, provocando a ca\u00edda final do m\u00e1is ca milenario Imperio romano de Oriente."}
{"id": "135127", "revid": "10599", "url": "https://gl.wikipedia.org/wiki?curid=135127", "title": "U. D. Las Palmas", "text": ""}
{"id": "135128", "revid": "10599", "url": "https://gl.wikipedia.org/wiki?curid=135128", "title": "Villarreal B", "text": ""}
{"id": "135129", "revid": "2074", "url": "https://gl.wikipedia.org/wiki?curid=135129", "title": "CCOO", "text": ""}
{"id": "135130", "revid": "7523", "url": "https://gl.wikipedia.org/wiki?curid=135130", "title": "Villarreal Club de F\u00fatbol B", "text": "O Villarreal Club de F\u00fatbol B \u00e9 o equipo filial do Villarreal Club de F\u00fatbol, club de f\u00fatbol da cidade espa\u00f1ola de Vila-real (Castell\u00f3). Foi fundado en 1999 e actualmente xoga na Segunda Divisi\u00f3n B.\nDisputa os seus partidos na Cidade Deportiva do Villarreal, pero en ocasi\u00f3ns disputou partidos no Estadio de la Cer\u00e1mica, onde xoga o primeiro equipo.\nEstadio.\nO Villarreal B, disputa os seus partidos nas instalaci\u00f3ns da Cidade Deportiva do Villarreal, inaugurada no ano 2002 e con capacidade para 3.000 espectadores. O ascenso do equipo \u00e1 2\u00aa Divisi\u00f3n para a tempada 2009-2010 favoreceu a ampliaci\u00f3n do recinto ata as 5.000 localidades, sen prexu\u00edzo de que moitos partidos oficiais poidan disputarse no campo do primeiro equipo (Estadio de la Cer\u00e1mica) por dispor este de maior aforamento."}
{"id": "135131", "revid": "2074", "url": "https://gl.wikipedia.org/wiki?curid=135131", "title": "CC.OO.", "text": ""}
{"id": "135137", "revid": "89787", "url": "https://gl.wikipedia.org/wiki?curid=135137", "title": "Deportivo Alav\u00e9s", "text": "O Deportivo Alav\u00e9s \u00e9 un club de f\u00fatbol espa\u00f1ol da cidade de Vitoria-Gasteiz, en \u00c1raba (Pa\u00eds Vasco). Foi fundado no ano 1921 e compite na Primeira Divisi\u00f3n, logo de ascender na tempada 2022\u201323.\nO Alav\u00e9s xogou un total de 12 tempadas en Primeira Divisi\u00f3n. O seu maior \u00e9xito deportivo tivo lugar en 2001, cando, no ano do seu debut en competici\u00f3n europea, foi finalista da Copa da UEFA ante o Liverpool FC, sendo derrotado por gol de ouro (5-4). Ademais xogou outra edici\u00f3n da mesma competici\u00f3n dous anos m\u00e1is tarde.\nO propietario \u00e9 o club de baloncesto Saski Baskonia personalizado na figura do seu m\u00e1ximo accionista Josean Querejeta. Xoga os seus partidos no estadio de Mendizorrotza, con capacidade para m\u00e1is de 19.000 espectadores.\nHistoria.\nOrixes, ascensos e crises.\nO Deportivo Alav\u00e9s naceu co nome de \"Sport Friends\" en 1920 e o 28 de xaneiro de 1921 adoptou a denominaci\u00f3n actual. Comezou a liga, na tempada 1928\u201329, na Segunda Divisi\u00f3n. Na tempada 1929\u201330 xa conseguiu o primeiro ascenso \u00e1 Primeira Divisi\u00f3n, onde permaneceu tres tempadas. Anos m\u00e1is tarde, renunciou \u00e1 Segunda Divisi\u00f3n, estando a piques de desaparecer en varias ocasi\u00f3ns.\nTrala guerra civil, o Alav\u00e9s quedou exclu\u00eddo de Segunda Divisi\u00f3n e militou no Campionato Rexional. Na tempada 1943-44, foi encadrado en Terceira Divisi\u00f3n e ao ano seguinte logrou o seu primeiro t\u00edtulo nacional, a Copa Federaci\u00f3n.\nO equipo volveu a Segunda en 1951 e tres anos m\u00e1is tarde volveu ascender a Primeira Divisi\u00f3n. Este novo ascenso supuxo a segunda aventura do Alav\u00e9s na m\u00e1xima categor\u00eda do f\u00fatbol espa\u00f1ol, pero dous anos despois, volver\u00eda baixar de categor\u00eda. Unha crise de mal xogo devolveuno a Terceira Divisi\u00f3n, e ata, en 1966, p\u00faxoo outra vez ao bordo da desaparici\u00f3n.\nNa tempada 1968/69 o equipo volve xogar en Segunda un ano pero sofre dous descensos consecutivos que o levan a Rexional, categor\u00eda na que s\u00f3 xogou unha tempada. Logo de tres tempadas en Terceira, o equipo as\u00e9ntase novamente en Segunda, categor\u00eda na que xoga nove anos consecutivos. Logo descende a Segunda B e tres anos m\u00e1is tarde inicia unha nova etapa en Terceira Divisi\u00f3n.\nPunto de inflexi\u00f3n e regreso \u00e1 elite.\nNa tempada 1989/90, o Deportivo Alav\u00e9s atopa un punto de inflexi\u00f3n ao tomar as s\u00faas rendas un novo grupo de empresarios, tras unhas campa\u00f1as onde se correu verdadeiro risco de desaparecer. Con Juan Arregui Garay como presidente, e trala disputa durante cinco tempadas consecutivas dos playoffs polo ascenso \u00e1 Segunda Divisi\u00f3n, l\u00f3grao en Xa\u00e9n o 21 de xu\u00f1o de 1995 comandado por Jes\u00fas Aranguren, pese a perder 3-1.\nTres anos m\u00e1is tarde o 3 de maio de 1998 e tras bater o r\u00e9cord de puntos da categor\u00eda ata o momento (82 puntos) logra o ascenso a Primeira Divisi\u00f3n en Mendizorrotza e ante o Rayo Vallecano, tras 42 anos de habela abandonado.\nO Alav\u00e9s pasa a ser un dos equipos m\u00e1is interesantes para os xogadores, dados a s\u00faa liquidez de pagamento e os seus excelentes resultados. Na segunda tempada na categor\u00eda, conseguiu ga\u00f1ar ao Barcelona (1-0 en Mendizorrotza e 0-1 no Camp Nou, ambos goles de Nan Ribeira) ou ao Valencia en Mestalla (0-2). O equipo acabou na sexta posici\u00f3n, conseguindo a clasificaci\u00f3n para a Copa da UEFA por primeira vez na s\u00faa historia.\nO Alav\u00e9s en Europa.\nNa tempada 2000\u201301, chegan homes como Iv\u00e1n Alonso ou Ivan Tomi\u0107. O primeiro rival na UEFA \u00e9 o Gaziantepspor turco. Na ida un empate a cero, parec\u00eda complicar a clasificaci\u00f3n, pero o equipo alav\u00e9s ga\u00f1ou 3-4 en Turqu\u00eda. O Deportivo Alav\u00e9s cami\u00f1a firme por Europa, elimina os noruegueses Lillestr\u00f8m (1-3 e 2-2) e Rosenborg (1-1 e 1-3), ao poderoso Inter de Mil\u00e1n no seu estadio por 0-2 o 22 de febreiro de 2001, tras empatar 3-3 en Vitoria, ao Rayo Vallecano tras vencer 3-0 en Vitoria e 2-1 en Vallecas, e ao Kaiserslautern alem\u00e1n nas semifinais (en Vitoria 5-1 e 1-4 no estadio alem\u00e1n), alcanzando a final da Copa da UEFA. Nela cae fronte ao Liverpool FC no Westfalenstadion de Dortmund (Alema\u00f1a) o 16 de maio de 2001, por 5-4 con gol de ouro na pr\u00f3rroga, no que xa \u00e9 considerado o mellor partido da historia desta competici\u00f3n e un dos 20 mellores encontros de toda a historia.\nNa tempada seguinte, o equipo acababa na s\u00e9tima posici\u00f3n na liga, clasific\u00e1ndose novamente para a Copa da UEFA. Na tempada 2002/03, na que fichou a homes como Dutruel, Abelardo ou Luis Helguera, o Alav\u00e9s cae na segunda rolda da Copa da UEFA contra o Be\u015fikta\u015f JK turco e descende a Segunda Divisi\u00f3n, po\u00f1endo fin \u00e1 mellor etapa da historia do club.\nDescensos e gran crise.\nO primeiro ano en Segunda, con Pepe Mel como adestrador, o equipo m\u00f3strase irregular pero chega con opci\u00f3ns de ascenso para a \u00faltima xornada. O Alav\u00e9s, tras moitos rumores, cambia de mans: Gonzalo Ant\u00f3n, herdeiro de Arregui, vende o 51% a Dmitry Piterman, co que chegar\u00e1 unha gran decadencia do equipo.\nNa tempada 2004/05, o equipo acaba terceiro volvendo \u00e1 Primeira Divisi\u00f3n. O paso pola m\u00e1xima categor\u00eda durar\u00eda s\u00f3 un ano: o Alav\u00e9s volv\u00eda a Segunda, logo de descender na \u00faltima xornada. Na tempada 2006/07 salvou por pouco a categor\u00eda, \u00e1 custa de aumentar a s\u00faa d\u00e9beda de forma considerable.\nTras unhas complicadas negociaci\u00f3ns, no ver\u00e1n de 2007, Fernando Ortiz de Z\u00e1rate conv\u00e9rtese en presidente do Alav\u00e9s. O club arrastra graves problemas econ\u00f3micos debidos \u00e1 mala xesti\u00f3n de Dmitry Piterman, polo que o club entra nunha Lei Concursal, o que se traduce nunha intervenci\u00f3n xudicial. Ao estar na Lei Concursal, o club debe aforrar en di\u00f1eiro, polo que limita as fichaxes e moitos xogadores parten de Vitoria. Na tempada 2007/08, o equipo evita a desaparici\u00f3n cando consegue a permanencia en Segunda na \u00faltima xornada. Na tempada 2008/09, tras permanecer numerosas xornadas en postos de descenso, baixa a Segunda Divisi\u00f3n B 15 anos despois.\nNa tempada 2009/10, irregular en canto a resultados, o equipo acaba na quinta posici\u00f3n, logo de perder co Pontevedra na \u00faltima xornada. A tempada 2010/11, tras un arranque de 8 partidos invicto, asentouse como firme candidato ao ascenso, proclam\u00e1ndose campi\u00f3n de inverno. O equipo acabou na terceira posici\u00f3n, clasific\u00e1ndose para os playoffs de ascenso. Tras eliminar a UD Melilla, cae en segunda rolda contra o Lugo. Na seguinte tempada, o Alav\u00e9s quedou a tan s\u00f3 tres puntos da promoci\u00f3n, na sexta posici\u00f3n.\nNa tempada 2012/13, o Alav\u00e9s procl\u00e1mase campi\u00f3n do grupo II de Segunda B con 9 puntos de vantaxe sobre o Eibar, segundo clasificado. Nos playoffs de ascenso, supera a dobre eliminatoria ao Real Ja\u00e9n, empatando 1-1 en Xa\u00e9n e ga\u00f1ando 1-0 en Mendizorrotza, volvendo a Segunda Divisi\u00f3n. Despois de d\u00faas tempadas complicadas nas que se salvou nas \u00faltimas xornadas, na tempada 2015/16 procl\u00e1mase campi\u00f3n de Segunda Divisi\u00f3n e volve a Primeira despois de m\u00e1is dunha d\u00e9cada de ausencia.\nNa tempada 2016/17 o equipo acaba a Liga na novena posici\u00f3n mentres que na Copa do Rei o acada final por primeira vez na s\u00faa historia. O Alav\u00e9s non puido superar ao FC Barcelona, que se proclamou campi\u00f3n despois de ga\u00f1ar por 3-1 no Estadio Vicente Calder\u00f3n.\nUniforme.\nA mediados de tempada 2008-2009, no mes de xaneiro, o Deportivo Alav\u00e9s recibe o novo equipamento da marca Legea.\nHimno.\nO seu himno foi escrito por Alfredo Donnay, m\u00fasico vitoriano nos 50, a\u00ednda que parece ser que en Mendizorrotza naceu xa nos anos 20, o famoso c\u00e1ntico de \"alabin, alaban...\". Piterman iniciou un concurso para crear un himno en \u00e9uscaro, pero a mala imaxe que ti\u00f1a Piterman entre os afeccionados e a marcha deste, provocaron que o proxecto quedase no esquecemento.\nPodes ver a letra do himno actual aqu\u00ed.\nInstalaci\u00f3ns.\nEstadio de Mendizorrotza.\nO Estadio de Mendizorrotza foi inaugurado o 27 de abril de 1924 e ten unhas dimensi\u00f3ns de 105 x 67 metros. Est\u00e1 situado no Paseo Cervantes, \u00e1 beira das piscinas municipais e da Fundaci\u00f3n Estadio. O estadio sufriu varias remodelaci\u00f3ns, sendo a \u00faltima e m\u00e1is importante na tempada 1998-99 tras o terceiro ascenso do Alav\u00e9s a Primeira Divisi\u00f3n.\nMuseo.\nO Deportivo Alav\u00e9s conta cun museo nos baixos de Mendizorrotza que foi inaugurado a principios do ano 2005. No seu interior at\u00f3panse trofeos como o do Subcampionato da Copa da UEFA e unha placa na que se cataloga \u00e1 afecci\u00f3n do Alav\u00e9s como a mellor do ano 2001 segundo a UEFA.\nOutras instalaci\u00f3ns.\nO Deportivo Alav\u00e9s conta con outras d\u00faas instalaci\u00f3ns deportivas: \nFilial.\nO Deportivo Alav\u00e9s B \u00e9 o equipo filial do club. Fundouse en 1921 e xoga no grupo IV da Terceira Divisi\u00f3n RFEF. O equipo xogou 7 tempadas consecutivas en Segunda Divisi\u00f3n B entre 1999 e 2006."}
{"id": "135138", "revid": "25871", "url": "https://gl.wikipedia.org/wiki?curid=135138", "title": "Igualada HC", "text": "O Igualada Hoquei Club \u00e9 un club de h\u00f3ckey a pat\u00edns da localidade de Igualada, na comarca de Anoia, provincia de Barcelona (Catalu\u00f1a). Actualmente compite na O.K. Liga e disputa os seus partidos como local no Poliesportiu de les Comes, cunha capacidade para 3000 espectadores."}
{"id": "135142", "revid": "89787", "url": "https://gl.wikipedia.org/wiki?curid=135142", "title": "Club Pat\u00ed Vic", "text": "O Club Pat\u00ed Vic \u00e9 un club de h\u00f3ckey a pat\u00edns fundado en 1951 en Vic, Osona (Provincia de Barcelona), coa finalidade de promover o h\u00f3ckey a pat\u00edns e a patinaxe entroutros deportes. \u00c9 o club de h\u00f3ckey m\u00e1is antigo de Osono e conta na actualidade con 2000 socios titulares. Actualmente compite na O.K. Liga e disputa os seus partidos como local no Pavell\u00f3 Ol\u00edmpic de Vic cunha capacidade para 3500 espectadores.\nA principios dos anos '70, o CP Vic vaise reformular decisivamente, coa ampliaci\u00f3n da s\u00faa base social, a adquisici\u00f3n de terreos propios e a creaci\u00f3n dunhas instalaci\u00f3ns deportivas \u00e1 disposici\u00f3n dos socios, que non pararon de medrar. Durante os Xogos Ol\u00edmpicos de Barcelona en 1992, o seu pavill\u00f3n acolleu os partidos de h\u00f3ckey a pat\u00edns. Actualmente disp\u00f3n de dous pavill\u00f3ns cubertos adicados integramente ao h\u00f3ckey a pat\u00edns. Tam\u00e9n disp\u00f3n de d\u00faas piscinas, unha exterior e unha cuberta, solarium, seis pistas de tenis, front\u00f3n, d\u00faas pistas de p\u00e1del, ximnasio, sala de billar e bar-restaurante.\nDestacan tam\u00e9n as escolas de h\u00f3ckey base, de tennis e de patinaxe. Anualmente organiza, con grande \u00e9xito, as \u00abEstades de tecnificaci\u00f3 d'hoquei patins\u00bb, onde nenos de diferents idades conviven, durante unha semana, con xogadores da O.K. Liga, adestradores e t\u00e9cnicos.\nHistoria.\nO Club Pat\u00ed Vic \u00e9 un dos equipos m\u00e1is importantes actualmente da O.K. Liga, da cal foi subcampi\u00f3n nas tempadas 1997-98 e 2000-01. Por outra banda, ga\u00f1ou a Copa do Rei en 1999 (Alcobendas) e 2009 (A Coru\u00f1a), sendo finalista nas edici\u00f3ns de 1995, 2003, 2005 e 2008. En 2009 ga\u00f1a a Supercopa de Espa\u00f1a fronte ao FC Barcelona.\nIternacionalmente, o Pat\u00ed Vic proclamouse campi\u00f3n da Copa CERS de 2001, derrotando ao CE Noia na final. Previamente o equipo perdera a final de 1994 fronte ao FC Porto.\nNa Copa de Europa, chegou \u00e1s tres \u00faltimas final-four da competici\u00f3n, chegando a disputar a final de 2009, na que perdeu na quenda de penaltis fronte ao Reus Deportiu."}
{"id": "135143", "revid": "10599", "url": "https://gl.wikipedia.org/wiki?curid=135143", "title": "Cultural Leonesa", "text": ""}
{"id": "135144", "revid": "85894", "url": "https://gl.wikipedia.org/wiki?curid=135144", "title": "A cuadrilla de Pepa a loba", "text": "A Cuadrilla de Pepa a loba \u00e9 o primeiro disco dos Heredeiros da Crus, editado o d\u00eda 7 de maio de 1994.\nExisten d\u00faas versi\u00f3ns, a segunda delas (editada por BOA music), sen o pol\u00e9mico tema \"Bist\u00e9 de solomillo\". Foi gravado en Vigo entre abril e maio de 1994. O t\u00edtulo do disco fai referencia \u00e1 lendaria bandoleira galega Pepa a Loba."}
{"id": "135146", "revid": "895", "url": "https://gl.wikipedia.org/wiki?curid=135146", "title": "Cultural y Deportiva Leonesa", "text": "A Cultural y Deportiva Leonesa \u00e9 un club de f\u00fatbol espa\u00f1ol, establecido na cidade de Le\u00f3n, comunidade aut\u00f3noma de Castela e Le\u00f3n. Foi fundado en 1923 e compite no grupo I da Primeira Divisi\u00f3n RFEF.\nHimno.\nA letra e m\u00fasica do himno oficial da Cultural Leonesa foi creado e composto por \u00c1ngel Arredondo Giraldo. O grupo de m\u00fasica folcl\u00f3rica leonesa \"La Bra\u00f1a\" \u00e9 o que o interpreta.\nO 29 de abril de 2007, presentouse a todos os afeccionados o novo himno composto por Manuel Quijano (pai dos compo\u00f1entes de Caf\u00e9 Quijano). Este novo himno foi rexeitado polos afeccionados con apupos cada vez que se escoitaba nas bancadas do ent\u00f3n Antonio Amilivia e finalmente a directiva deciciu que deixase de soar en beneficio do primeiro.\nEscudo.\nO escudo da Cultural Leonesa bas\u00e9ase nun Le\u00f3n rampante coroado e linguado (s\u00edmbolo da cidade de Le\u00f3n) de cor vermella, rodeado por unha circunferencia tam\u00e9n vermella na que se insire en nome do club: \"Cultural y Deportiva Leonesa\" con letras brancas, rematado na parte superior da circunferencia cunha coroa vermella, con adornos brancos e laranxas.\nEstadio.\n \nA Cultural Leonesa disputa os seus partidos no Estadio Municipal Reino de Le\u00f3n (Cambiado na tempada 08-09, antes co\u00f1ecido como \"Novo Estadio Antonio Amilivia\") constru\u00eddo en 2001 e con capacidade para 13.451 persoas. O terreo de xogo ten unhas dimensi\u00f3ns de 105 x 68 metros. Est\u00e1 situado na avenida Saenz de Miera, \u00e1 beira do Pavill\u00f3n municipal de deportes da cidade de Le\u00f3n. O primeiro partido disputado foi o 20 de maio de 2001 fronte ao Xerez Club Deportivo, con resultado favorable \u00e1 Cultural Leonesa por 1 a 0.\nO equipo empezou a disputar os seus partidos no campo de \"La Corredera\". Posteriormente pasou a xogar ao campo de \"El Ejido\", que pertenc\u00eda \u00e1 Maestranza de Aviaci\u00f3n. Co ascenso a Primeira constru\u00eduse o estadio Antonio Amilivia, antes co\u00f1ecido co nome de \"La Puentecilla\". Tam\u00e9n xogou no \u00c1rea Deportiva de Puente Castro."}
{"id": "135147", "revid": "1505", "url": "https://gl.wikipedia.org/wiki?curid=135147", "title": "Club de F\u00fatbol Extremadura", "text": "O Club de F\u00fatbol Extremadura foi un club de f\u00fatbol espa\u00f1ol da cidade de Almendralexo, na provincia de Badaxoz. Foi fundado en 1924 e desapareceu en 2010, logo de quedar no 19\u00ba posto da Rexional Preferente de Estremadura.\nHistoria.\nO club xogou d\u00faas campa\u00f1as en Primeira Divisi\u00f3n, nas tempadas 1996\u201397 e 1998\u201399, ano en que descendeu a Segunda Divisi\u00f3n tras perder na promoci\u00f3n de permanencia. Logo de tres tempadas nesta categor\u00eda, na tempada 2001\u201302 descendeu a Segunda Divisi\u00f3n B. Tras cinco tempadas, na 2006\u201307 descendeu deportivamente e foi sancionado cun descenso administrativo, caendo \u00e1 Rexional Preferente de Estremadura. Desapareceu tras a tempada 2009\u201310.\nEstadio.\nO Extremadura xogaba no Estadio Francisco de la Hera, con capacidade para 12.580 persoas. O 12 de outubro de 1951, con Francisco de la Hera xa como presidente da entidade, xogouse o partido inaugural contra o Sevilla FC, ga\u00f1ando o equipo visitante por catro goles a dous."}
{"id": "135148", "revid": "98629", "url": "https://gl.wikipedia.org/wiki?curid=135148", "title": "Castro de Nosti\u00e1n", "text": "O castro de Nosti\u00e1n \u00e9 un poboado pertencente \u00e1 cultura castrexa situado no lugar de Nosti\u00e1n, preto da refinar\u00eda da Coru\u00f1a.\nHistoria.\nRealiz\u00e1ronse nel unha serie de sondaxes ou catas na d\u00e9cada de 1970, dirixidas por C. Alonso del Real y Ramos e Jos\u00e9 Manuel V\u00e1zquez Varela.\nNo ano 2002, e grazas a un convenio entre o concello da Coru\u00f1a e Repsol (empresa propietaria dos terreos nos que se atopa o castro), procedeuse \u00f3 acondicionamento da zona. Os traballos consistiron na roza da maleza e a limpeza da superficie do castro, as\u00ed como a consolidaci\u00f3n dos restos de d\u00faas vivendas castrexas que foran exhumadas en 1970 e estaban desde ent\u00f3n no abandono."}
{"id": "135149", "revid": "23204", "url": "https://gl.wikipedia.org/wiki?curid=135149", "title": "Neo-imperialismo", "text": ""}
{"id": "135150", "revid": "1131", "url": "https://gl.wikipedia.org/wiki?curid=135150", "title": "Ham on Rye", "text": ""}
{"id": "135152", "revid": "1131", "url": "https://gl.wikipedia.org/wiki?curid=135152", "title": "Ateneo Republicano de Galicia", "text": "O Ateneo Republicano de Galicia (ARGA) \u00e9 unha asociaci\u00f3n pol\u00edtica fundada en 1998 na Coru\u00f1a, que avoga pola implantaci\u00f3n da III Rep\u00fablica en Espa\u00f1a.\nA actividade do ateneo conc\u00e9ntrase na promoci\u00f3n de debates, tertulias e exposici\u00f3ns que propaguen e difundan os valores \u00e9ticos da tradici\u00f3n liberal republicana. Entre outras campa\u00f1as, o Ateneo Republicano de Galicia dirixiuse \u00e1s conseller\u00edas de Cultura e Presidencia da Xunta de Galicia para solicitar que se redacte unha lei que regule a supresi\u00f3n dos s\u00edmbolos franquistas de Galicia, e propuxo que o Centro da Memoria Hist\u00f3rica de Galicia situado na illa de San Sim\u00f3n, se movese a Ferrol."}
{"id": "135153", "revid": "6939", "url": "https://gl.wikipedia.org/wiki?curid=135153", "title": "Tarxeta de felicitaci\u00f3n", "text": "As tarxetas de felicitaci\u00f3n utilizanse para transmitir felicitaci\u00f3ns para unha ocasi\u00f3n dada. Na s\u00faa forma m\u00e1is antiga, as tarxetas de felicitaci\u00f3n existen baixo a forma de papel imprimido sobre o cal se anota unha mensaxe \u00e1 intenci\u00f3n dun amigo, dun membro da familia ou a\u00ednda dun colega de traballo. Hoxe en d\u00eda, m\u00e1is persoas v\u00f3lvense cara \u00e1 utilizaci\u00f3n de tarxetas de felicitaci\u00f3n virtuais co\u00f1ecidas tam\u00e9n baixo o nome de tarxetas de felicitaci\u00f3n electr\u00f3nicas.\nOcasi\u00f3ns principais para enviar tarxetas de felicitaci\u00f3n.\nAs ocasi\u00f3ns para enviar tarxetas de felicitaci\u00f3n son costumes propias de certas culturas, en particular da cultura occidental, e o uso pode variar dun pa\u00eds ao outro."}
{"id": "135155", "revid": "23562", "url": "https://gl.wikipedia.org/wiki?curid=135155", "title": "Copa Ib\u00e9rica de rugby", "text": "A Copa Ib\u00e9rica (en portugu\u00e9s Ta\u00e7a Ib\u00e9rica) \u00e9 un torneo oficial de rugby que disputan cada ano os campi\u00f3ns das ligas espa\u00f1ola e portuguesa.\nHistoria.\nNas primeiras sete edici\u00f3ns participaban catro equipos, o campi\u00f3n e o subcampi\u00f3n de cada pa\u00eds, lev\u00e1ndose a cabo unhas semifinais seguidas da final. Trala edici\u00f3n de 1970-71 os clubs portugueses rexeitaron o torneo durante m\u00e1is dunha d\u00e9cada argumentando a violencia coa que xogaban os equipos espa\u00f1ois. Malia todo, na tempada 1983-84 volveu a Copa Ib\u00e9rica, pero cun formato m\u00e1is sinxelo, enfront\u00e1ndose nun \u00fanico encontro os campi\u00f3ns das d\u00faas ligas. As\u00ed foi at\u00e9 a tempada 2007-08, na que novamente houbo catro equipos, dous de cada federaci\u00f3n. Na tempada 2008-09 houbo unha crise entre os clubs e as federaci\u00f3n por mor da celebraci\u00f3n da Liga Superib\u00e9rica, e a Copa Ib\u00e9rica, concibida como un torneo novo con oito equipos participantes, foi suspendida. At\u00e9 2013 non se disputou.\nPalmar\u00e9s.\nO clubs m\u00e1is laureado da competici\u00f3n \u00e9 o VRAC con sete t\u00edtulos, seguido do CR El Salvador con cinco, e do SL Benfica, a UE Santboiana e o GD Direito, con catro t\u00edtulos cada un."}
{"id": "135160", "revid": "23562", "url": "https://gl.wikipedia.org/wiki?curid=135160", "title": "Club de Rugby Ciencias", "text": "O Club de Rugby Ciencias, Ciencias Rugby Sevilla ou, como se lle co\u00f1ece actualmente, Cajasol Rugby Ciencias debido ao seu patrocinador principal (a caixa de aforros andaluza Cajasol), \u00e9 un club de rugby da cidade andaluza de Sevilla, que xoga na m\u00e1xima categor\u00eda do rugby en Espa\u00f1a, a Divisi\u00f3n de Honra.\nNos \u00faltimos anos, grazas ao proceso de semiprofesionalizaci\u00f3n do equipo, acadou grandes \u00e9xitos no terreo deportivo, ga\u00f1ando o ascenso \u00e1 Divisi\u00f3n de Honra dende a Divisi\u00f3n de Honra B e, conseguindo no seu primeiro ano na categor\u00eda o segundo posto nunha liga regular de dez equipos.\nNa tempada 2008-09, o club mudouse por raz\u00f3ns alleas ao club dende o Estadio Ol\u00edmpico de La Cartuja ao Campo de San Pablo.\nHistoria.\nO Club de Rugby Ciencias de Sevilla foi fundado en 1972 na Facultade de Ciencias (de a\u00ed o nome) da Universidade de Sevilla.\nA etapa m\u00e1is gloriosa deste club tivo lugar a principios dos anos '90. Entre 1992 e 1996, o club ga\u00f1ou os seus t\u00edtulos m\u00e1is importantes, d\u00faas ligas de Divisi\u00f3n de Honra, tres Copas do Rei e unha Copa Ib\u00e9rica, na que ga\u00f1ou ao campi\u00f3n portugu\u00e9s, o Grupo Dram\u00e1tico Sportivo Cascais en 1995.\nTam\u00e9n \u00e9 destacable que numerosos xogadores formados, ou que pertenceron a este club foron internacionais por Espa\u00f1a en multitude de partidos, ao longo da s\u00faa historia."}
{"id": "135162", "revid": "89787", "url": "https://gl.wikipedia.org/wiki?curid=135162", "title": "London Cornish RFC", "text": "O London Cornish RFC \u00e9 un club de rugby c\u00f3rnico de emigrantes c\u00f3rnicos da cidade de Londres, Inglaterra. O club foi fundado en 1962 por un grupo que se co\u00f1eceron na Cock Tavern de Fleet Street, foron co\u00f1ecidos orixinalmente como \"Cornish Exile\".\nO London Cornish ten catro, e mesmo cinco XVs ocasionalmente."}
{"id": "135165", "revid": "75439", "url": "https://gl.wikipedia.org/wiki?curid=135165", "title": "Genaro Salinas", "text": "Genaro Salinas, nado en Tampico, Tamaulipas, M\u00e9xico, en 1920 e finado o 28 de abril de 1957 en Caracas, Venezuela, foi un tenor e cantante popular mexicano. Foi unha importante figura da m\u00fasica mexicana dos anos 30 e 40, destacando no x\u00e9nero do bolero."}
{"id": "135168", "revid": "109216", "url": "https://gl.wikipedia.org/wiki?curid=135168", "title": "Vasile Lupu", "text": "Vasile Lupu, nado en 1595 e finado en 1661, foi un pr\u00edncipe moldovo que gobernou entre os anos 1634 e 1653. Foi alcumado \"o lobo\" e mantivo Moldavia coma principado durante vinte anos\nTraxectoria.\nBasil era o fillo dun aventureiro albano e dunha herdeira moldova. Foi un capacitado administrador e un brillante financeiro, convert\u00e9ndose nun dos homes m\u00e1is ricos do leste cristi\u00e1n. As s\u00faas relaci\u00f3ns de amizade coas autoridades otom\u00e1s aseguraron as boas relaci\u00f3ns do principado co Imperio."}
{"id": "135170", "revid": "22570", "url": "https://gl.wikipedia.org/wiki?curid=135170", "title": "Gabriel Bethlen", "text": "Gabriel Bethlen (de Ikt\u00e1r) (en h\u00fangaro Bethlen G\u00e1bor), nado o 1580 e finado o 15 de novembro de 1629, foi pr\u00edncipe de Transilvania (1613-1629), duque de Opole (1622-1625) e l\u00edder da insurreci\u00f3n anti-Habsburgo na Hungr\u00eda dos Habsburgo."}
{"id": "135174", "revid": "56817", "url": "https://gl.wikipedia.org/wiki?curid=135174", "title": "Fanariotas", "text": "Os fanariotas (grego: \u03a6\u03b1\u03bd\u03b1\u03c1\u03b9\u03ce\u03c4\u03b5\u03c2, roman\u00e9s: \"Fanario\u0163i\") eran membros das familias gregas prominentes que resid\u00edan en Phanar (o moderno Fener), o principal barrio grego de Constantinopla (Istambul), onde est\u00e1 situado o Patriarcado Ecum\u00e9nico.\nHistoria e caracter\u00edsticas.\nOs fanariotas dominaron a administraci\u00f3n do Patriarcado e intervi\u00f1eron con frecuencia na elecci\u00f3n de prelados, mesmo do Patriarca Ecum\u00e9nico, quen ten o estatuto de \"primus inter pares\" entre os bispos ortodoxos do leste.\nAlg\u00fans membros destas familias, que acumularan grandes fortunas e influencia durante o s\u00e9culo XVII, ocuparon importantes cargos pol\u00edticos e administrativos no Imperio otom\u00e1n, como o de int\u00e9rprete principal da Sublime Porta, (dende 1669 at\u00e9 1821 os fanariotas serviron de dragom\u00e1ns no goberno otom\u00e1n ou en embaixadas estranxeiras compartindo co ministro de asuntos exteriores otom\u00e1n a direcci\u00f3n da pol\u00edtica exterior do imperio) como int\u00e9rpretes do kaptan baj\u00e1 (almirante da frota otom\u00e1), exercendo funci\u00f3ns de goberno nas illas da frota otom\u00e1 e tam\u00e9n entre os anos 1711-1716 e 1821, foron nomeados \"gospodaros\" ou \"hospodares\" (voivodas ou pr\u00edncipes) dos Principados Danubianos (Moldavia e Valaquia), a ese per\u00edodo ch\u00e1maselle habitualmente a \"\u00e9poca fanariota\" na historia de Roman\u00eda. . Xunto con dignatarios da Igrexa e as persoas influentes das provincias, os fanariotas representaron \u00e1 clase gobernante grega durante o reinado otom\u00e1n, at\u00e9 a Guerra de independencia de Grecia. Durante a guerra de independencia, os fanariotas tiveron un papel importante e influenciaron \u00e1s decisi\u00f3ns da Asemblea Nacional, o corpo representativo dos revolucionarios gregos, quen se xuntaron en seis ocasiones entre 1821 e 1829."}
{"id": "135175", "revid": "22570", "url": "https://gl.wikipedia.org/wiki?curid=135175", "title": "Eibar Rugby Taldea", "text": "O Eibar Rugby Elkartea \u00e9 un club de rugby vasco da localidade de \u00c9ibar, provincia de Guip\u00fascoa, Pa\u00eds Vasco.\nO equipo foi fundado en 1977 e actualmente compite na Divisi\u00f3n de Honra B, segunda categor\u00eda do rugby espa\u00f1ol.\nHistoria.\nO Eibar Rugby Elkartea foi fundado en 1977, e durante todos estes anos estivo vencellado \u00e1 vida deportiva da localidade de \u00c9ibar e da comarca de Debabarrena.\nDende a s\u00faa fundaci\u00f3n, moitos rapaces da comarca participaron nos diferentes eventos deportivos da vida deste club.\nDende 2002 celebra a Feira anual da Cervexa no mes de xu\u00f1o coincidindo coa festividade de \"sanjuanes\", onde se obt\u00e9n boa parte dos ingresos do club."}
{"id": "135176", "revid": "23204", "url": "https://gl.wikipedia.org/wiki?curid=135176", "title": "Giorgio Basta", "text": "Giorgio Basta, Conde de Huszt (1544-1607) foi un xeneral alban\u00e9s empregado polo Sacro Imperio Romano para comandar as forzas dos Habsburgo na Longa guerra contra os otom\u00e1ns (1591-1606) e despois para administrar Transilvnia como vasalo imperial. Baixo as s\u00faas ordes, o seu aliado Mihai Viteazul, quen unificara Transilvania, Valaquia e Moldavia, foi asasinado preto de Turda en 1601."}
{"id": "135177", "revid": "56817", "url": "https://gl.wikipedia.org/wiki?curid=135177", "title": "Oltenia", "text": "Oltenia (\"Pequena Valaquia\" en antigas versi\u00f3ns, cos nomes en lat\u00edn \"Wallachia Minor\", \"Wallachia Alutana\", \"Wallachia Caesarea\" empregados entre 1718 e 1739) \u00e9 unha rexi\u00f3n hist\u00f3rica e xeogr\u00e1fica de Roman\u00eda. Est\u00e1 situada entre o Danubio, os C\u00e1rpatos Meridionais e o r\u00edo Olt).\nXeograf\u00eda.\nOs tradicionais condados son Mehedin\u021bi, Gorj, Dolj, V\u00e2lcea, e Olt. A principal cidade de rexi\u00f3n e a s\u00faa capital durante toda Idade Media \u00e9 Craiova. Outras cidades son Drobeta-Turnu Severin, R\u00e2mnicu V\u00e2lcea, Slatina, T\u00e2rgu Jiu, Caracal e Motru."}
{"id": "135178", "revid": "5863", "url": "https://gl.wikipedia.org/wiki?curid=135178", "title": "Dosmasunoarquitectos", "text": "dosmasunoarquitectos \u00e9 un estudio de arquitectura espa\u00f1ol, con sede en Madrid.\nComposici\u00f3n.\nO estudio cre\u00e1rono en 2003 os arquitectos Ignacio Borrego (profesor na Escola T\u00e9cnica Superior de Arquitectura de Madrid), N\u00e9stor Montenegro (profesor na Escola T\u00e9cnica Superior de Arquitectura de Madrid e na Universidade Europea de Madrid) e a arquitecta [Lina Toro]] (tam\u00e9n profesora na Escola T\u00e9cnica Superior de Arquitectura de Madrid).\nObra.\nO estudio recibiu dende os seus inicios diversos premios (recibiu alg\u00fan tipo de reco\u00f1ecemento en 25 concursos nacionais e internacionais de arquitectura) e protagonizou numerosas exposici\u00f3ns e publicaci\u00f3ns. Entre as s\u00faas obras destacan: as 102 vivendas no distrito madrile\u00f1o de Carabanchel para a empresa municipal de vivenda de Madrid (con claras referencias a MVRDV, onde traballaron dous dos seus compo\u00f1entes, e que pos\u00faen cuartos con at\u00e9 5 metros de beirado, aparentemente contraditorio con seren vivendas de baixo custo), unhas vivendas sociais en M\u00e1laga (que fixeron en cooperaci\u00f3n con Mecanoo Architecten), a vivenda unifamiliar Casa Syntes en Pinto (Madrid) e a biblioteca e o museo anexo da Universidade de Alcal\u00e1 de Henares, constru\u00edda sobre o antigo cuartel da Garda Civil desa localidade, e onde conservan fachada, cuberta e estrutura.\nAdemais, dende o 2006, son (mediante concurso ga\u00f1ado) os directores da revista \"Arquitectos\" do Consello Superior dos Colexios de Arquitectos de Espa\u00f1a."}
{"id": "135179", "revid": "98629", "url": "https://gl.wikipedia.org/wiki?curid=135179", "title": "Tratado de Bucarest de 1916", "text": "O Tratado de Bucarest foi un tratado internacional asinado entre as Potencias do Acordo e o Reino de Roman\u00eda, en Bucarest, capital deste \u00faltimo pa\u00eds, o 17 de agosto de 1916, no marco da primeira guerra mundial.\nPrecedentes.\nEn 1915 o Tenente Coronel Cristopher Thompson, un falante flu\u00eddo de franc\u00e9s, foi enviado a Bucarest como o agregado militar brit\u00e1nico de Horatio Kitchener para conseguir a entrada de Roman\u00eda na guerra. Con todo, ao chegar ao pa\u00eds, axi\u00f1a observou que Roman\u00eda estaba mal preparada no tocante ao que a armamento se refire e que se entraba na guerra, deber\u00eda afrontar unha guerra en tres frontes: contra o Imperio austroh\u00fangaro, contra o Imperio otom\u00e1n e contra Bulgaria. Por iso, Roman\u00eda representaba m\u00e1is unha responsabilidade ca un activo para os Aliados. Malia as deficiencias romanesas, estas pasaron a un segundo plano e asinouse unha Convenci\u00f3n Militar con Roman\u00eda o 13 de agosto de 1916. Thompson p\u00faxose \u00e1 fronte da Misi\u00f3n Militar Brit\u00e1nica.\nTratado.\nO tratado estaba formado por d\u00faas partes: un tratado pol\u00edtico e unha convenci\u00f3n militar.\nNo tratado pol\u00edtico, o Acordo reco\u00f1ec\u00eda o dereito de Roman\u00eda a incorporar Transilvania, Cri\u015fana e Maramure\u015f, Bucovina e o Banato e a ser tratado con igualdade aos seus aliados nas conferencias de paz.\nA convenci\u00f3n militar estableceu que Roman\u00eda deb\u00eda atacar ao Imperio austroh\u00fangaro polo sur, mentres que Rusia iniciaba unha ofensiva na fronte oriental para apoiar a incursi\u00f3n romanesa en Transilvania. O Comandante en Xefe ruso comprometeuse a enviar d\u00faas divisi\u00f3ns de infantar\u00eda e unha de cabalar\u00eda a Dobruia para protexer a retagarda romanesa dun posible ataque b\u00falgaro.\nFranceses e brit\u00e1nicos, pola s\u00faa banda, prometeron iniciar unha ofensiva na fronte de Tesal\u00f3nica para provocar unha retirada b\u00falgara.\nCesi\u00f3ns territoriais.\nComo compensaci\u00f3n, en canto a guerra conclu\u00edse, Roman\u00eda recibir\u00eda os seguintes territorios:"}
{"id": "135182", "revid": "1131", "url": "https://gl.wikipedia.org/wiki?curid=135182", "title": "Fernando P\u00e9rez-Barreiro Nolla", "text": "Fernando P\u00e9rez-Barreiro Nolla, nado en Ferrol en 1931 e finado en Lancaster (Inglaterra) o 4 de xaneiro de 2010, foi un escritor e tradutor galego.\nVida.\nFillo do escritor e avogado Fernando P\u00e9rez Barreiro, licenciouse en Dereito pola Universidade de Santiago de Compostela. Sumouse ao ambiente galeguista da capital galega, e grazas a estas relaci\u00f3ns consegue un posto de traballo na emisi\u00f3n en galego da radio da BBC brit\u00e1nica, onde compartir\u00e1 espazo con Pl\u00e1cido Castro. M\u00fadase ent\u00f3n a Londres en 1963 e al\u00ed traballar\u00e1 para os servizos exteriores da BBC ata 1969, onde empregou o pseud\u00f3nimo Fernando Nolla.\nPosteriormente incorporouse como tradutor \u00e1 Organizaci\u00f3n Internacional do Caf\u00e9, onde traballou ata a s\u00faa xubilaci\u00f3n en 1993 e onde seguiu colaborando durante varios anos con posterioridade. Nese tempo lic\u00e9nciase tam\u00e9n en lingua e literatura chinesa pola universidade de Westminster, e realiza unha estad\u00eda en 1982 en Pequ\u00edn.\nNa d\u00e9cada dos noventa exerceu como profesor universitario de traduci\u00f3n na universidade de Westminster e na universidade do Val do T\u00e1mese. A s\u00faa relaci\u00f3n con Galicia mant\u00edvose a trav\u00e9s das traduci\u00f3ns do ingl\u00e9s ao galego e do seu labor como membro do consello asesor do IGADI. Tam\u00e9n escrib\u00eda con regularidade para publicaci\u00f3ns galegas, como \"A Nosa Terra\" e \"Tempos novos\".\nObra.\nComo tradutor, levou a Shakespeare por primeira vez ao galego, en 1972, co \"Macbeth\", e tam\u00e9n foi pioneiro na traduci\u00f3n de obras chinesas ao galego. Tam\u00e9n traduciu \"Alicia no pa\u00eds das marabillas\" e \"Alicia do outro lado do espello\" (Lewis Carroll), a canda a s\u00faa dona Teresa Barro, e o primeiro deses t\u00edtulos valeulle o premio Nacional de Traduci\u00f3n de Libros Infant\u00eds e Xuven\u00eds, a nivel estatal."}
{"id": "135184", "revid": "1093", "url": "https://gl.wikipedia.org/wiki?curid=135184", "title": "Mar\u00eda Tarsy Carballas Fern\u00e1ndez", "text": ""}
{"id": "135185", "revid": "98629", "url": "https://gl.wikipedia.org/wiki?curid=135185", "title": "Tratado de Bucarest de 1913", "text": "O tratado de paz de Bucarest (10 de agosto de 1913) puxo fin \u00e1 Segunda Guerra dos Balc\u00e1ns. Foi asinado polos representantes diplom\u00e1ticos dos pa\u00edses intervenientes no devandito conflito: Bulgaria, Roman\u00eda, Serbia, Montenegro e Grecia.\nContexto.\nBulgaria, que fora derrotada na Segunda Guerra Balc\u00e1nica, perdeu a maior parte dos territorios que conquistara en 1912 e 1913 ao Imperio otom\u00e1n durante a Primeira Guerra dos Balc\u00e1ns: Serbia recibiu o norte de Macedonia, repart\u00edndose con Montenegro o antigo sandjak turco de Novi Pazar; Grecia ocupou o sur de Macedonia e Sal\u00f3nica; mentres que, para rematar, Roman\u00eda obtivo a rexi\u00f3n da Silistria (ou Silistra), que se corresponde coa Dobruia meridional.\nSeguindo o ronsel deste mesmo tratado, o Tratado de Constantinopla, asinado o 29 de setembro de 1913 na cidade turca de Istambul, fixou os l\u00edmites territoriais entre Bulgaria e o Imperio otom\u00e1n: a li\u00f1a Enos-Midia segu\u00eda sendo o punto de referencia, mais unha rectificaci\u00f3n menor no seu trazado permit\u00eda ao Imperio Otom\u00e1n a recuperaci\u00f3n das cidades de Edirne (\"Adrian\u00f3pole\"), Kirk-Kilisse e Demotica.\nConsecuencias.\nO Tratado non logra satisfacer as aspiraci\u00f3ns de ningunha das partes, nin tampouco do resto de potencias con intereses na zona, contribu\u00edndo ao agravamento da tensi\u00f3n nos Balc\u00e1ns, o que a longo prazo desembocar\u00e1 no atentado de Saraxevo, detonante da primeira guerra mundial.\nO Imperio otom\u00e1n, inmerso nun proceso de reconstruci\u00f3n nacionalista tras a chegada ao poder dos Mozos Turcos, desexa a recuperaci\u00f3n do control turco sobre, polo menos, unha parte maior dos Balc\u00e1ns, dos que tan recentemente se viu privado. Este feito provocar\u00e1 o ali\u00f1amento do Imperio xunto \u00e1s Potencias Centrais durante a primeira guerra mundial.\nBulgaria ser\u00edaa gran perdedora, xa que foi incapaz de constru\u00edr a s\u00faa idea dunha \"Gran Bulgaria\" que incorporase toda a Macedonia, e a idea irredenta, co apoio de Rusia, transf\u00f3rmase en apoio aos nacionalistas macedonios. E con maior motivo canto xa sufrira fortes recortes territoriais dende que o Tratado de San Est\u00e9fano en marzo de 1878\nGrecia ve frustrado o seu desexo de ocupar toda a costa europea do Mar Exeo, xa que Bulgaria conserva unha pequena sa\u00edda a ese mar; \u00e1 vez que coa anexi\u00f3n definitiva da illa de Creta medra o seu irredentismo sobre outros territorios ocupados por poboaci\u00f3n grega, tanto Chipre como a costa asi\u00e1tica do Exeo, especialmente Esmirna. Tam\u00e9n medra o sentimento contrario aos italianos, motivado pola ocupaci\u00f3n por estes do Dodecaneso dende a Guerra italo-turca.\nAlbania, malia obter a autonom\u00eda, segue nominalmente baixo dominio turco, \u00e1 vez que nin Italia nin Serbia nin Montenegro agochan as apetencias sobre o territorio.\nSerbia segue perseguindo unha sa\u00edda cara ao Adri\u00e1tico, que s\u00f3 pode conseguir sexa mediante a ocupaci\u00f3n de Albania, sexa ocupando Montenegro, ou enfront\u00e1ndose a Austria-Hungr\u00eda tentando ocupar Bosnia-Hercegovina. Co apoio de Rusia, conv\u00e9rtese no puntal do paneslavismo na zona, potenciando as actividades de tipo subversivo en Bosnia e outras zonas de Austria-Hungr\u00eda ocupadas por eslavos. A s\u00faa actuaci\u00f3n impulsa grupos coma os responsables \u00faltimos do atentado de Saraxevo.\nMontenegro, un min\u00fasculo pa\u00eds, ve perigar a s\u00faa propia independencia polas apetencias de todos os seus veci\u00f1os.\nRoman\u00eda, que acaba de anexionar Dobruia, v\u00f3lvese cara a outras zonas nas que reside poboaci\u00f3n de etnia romanesa, como a Bucovina ou Transilvania, en poder de Austria-Hungr\u00eda, ou Besarabia, integrada en Rusia dende 1812.\nItalia, que sente frustrada pola s\u00faa tard\u00eda chegada \u00e1 repartici\u00f3n colonial, sente que a s\u00faa zona de expansi\u00f3n \u00e9 o Mediterr\u00e1neo oriental, e multiplica as s\u00faas iniciativas tanto en relaci\u00f3n coa costa de Dalmacia como respecto de Albania, as\u00ed como en zonas do sur da actual Turqu\u00eda, dende o seu territorio recentemente ocupado do Dodecaneso.\nO Imperio austroh\u00fangaro ve como un conxunto de pequenos pa\u00edses rchan o seu so\u00f1o de lograr unha sa\u00edda estable ao Mediterr\u00e1neo \u00e1 conta de Turqu\u00eda, \u00e1 vez que coa expansi\u00f3n do nacionalismo entre o conxunto de pobos que o forman alenta ao irredentismo serbio, roman\u00e9s ou italiano."}
{"id": "135186", "revid": "1093", "url": "https://gl.wikipedia.org/wiki?curid=135186", "title": "Ant\u00f3n Fraguas Fraguas", "text": ""}
{"id": "135188", "revid": "23204", "url": "https://gl.wikipedia.org/wiki?curid=135188", "title": "Kostas Vasileiadis", "text": "Konstantinos \"Kostas\" Vasileiadis (en grego: \u039a\u03ce\u03c3\u03c4\u03b1\u03c2 \u0392\u03b1\u03c3\u03b9\u03bb\u03b5\u03b9\u03ac\u03b4\u03b7\u03c2), nado en Sal\u00f3nica o 15 de marzo de 1984, \u00e9 un xogador de baloncesto grego. Actualmente xoga para o Club Atl\u00e9tico Goes uruguaio. Pode xogar de escolta ou de ala, mide 2,00 metros e pesa 102 quilos. Foi internacional nas categor\u00edas inferiores da selecci\u00f3n grega.\nTraxectoria.\nDebutou na liga grega no ano 2000 no PAOK Tesal\u00f3nica BC. Xogou seis tempadas no club grego, convert\u00e9ndose no capit\u00e1n do equipo. Fichou polo Unicaja M\u00e1laga da liga ACB en 2006 durante o \"playoff\" polo t\u00edtulo, debutando na eliminatoria de cuartos de final fronte ao Estudiantes, e logrando ga\u00f1ar a liga.\nLogo do paso polo Unicaja volveu a Grecia, fichando polo Olympiakos, contribu\u00edndo a dito equipo a lograr o subcampionato na liga grega ese ano. Na tempada 2008/09 volveu ao PAOK, onde volveu ser capit\u00e1n e onde acabou como 3\u00ba m\u00e1ximo anotador da liga grega cunha media de 15 puntos.\nTras un breve paso polo Sutor Montegranaro italiano o 8 de agosto de 2009 fichou polo Xacobeo Blu:Sens de Santiago de Compostela, recentemente ascendido \u00e1 liga ACB. Axi\u00f1a se ga\u00f1ou o aprecio da afecci\u00f3n do Fontes do Sar, que denominou o seu xogo como \"A lei de Kostas\". Tralo descenso do club compostel\u00e1n, o 3 de xullo de 2010 fichou polo Bilbao Basket por d\u00faas tempadas con opci\u00f3n a outra terceira. Co club vasco logrou o subcampionato de liga na tempada 2010/11 e xogou a final da Eurocup contra o Lokomotiv Kuban, caendo derrotado pero sendo o m\u00e1ximo anotador do partido. Ademais foi inclu\u00eddo no quinteto ideal do torneo. \nTras tres tempadas en Bilbao, Vasileiadis fichou polo Anadolu Efes S.K. turco, co que logrou o subcampionato de copa. Na tempada seguinte fichou de novo por Unicaja M\u00e1laga,\u200b rescindindo o seu contrato o 17 de xu\u00f1o de 2015. Tras o seu paso por M\u00e1laga, volveu \u00e1 casa para xogar no PAOK Tesal\u00f3nica, co que conclu\u00edu a Liga Grega, tras caer no \"playoff\" de cuartos de final ante o AEK Atenas por 2 a 1, cunhas medias de 14,7 puntos (47% en tiros de dous, 42% en triplas e 87% en libres), 5,3 rebotes e 2,1 asistencias para 16,3 de valoraci\u00f3n en 28,6 minutos. Na Eurocup, tivo de media 13,4 puntos e 4,8 rebotes.\nO 28 de abril de 2016, volveu \u00f3 Obradoiro CAB ata o final da tempada, conseguindo o equipo salvar a categor\u00eda. A continuaci\u00f3n regresou ao seu pa\u00eds, onde xogou no AEK Atenas e o Aries Trikala B.C., ata que en decembro de 2017 volveu \u00e1 liga espa\u00f1ola fichando polo Iberostar Tenerife, ata final da tempada.\nO 15 de xullo de 2018, regresou de novo a Santiago para xogar a s\u00faa terceira etapa no Obradoiro CAB. O 30 de decembro de 2018, Vasileiadis converteuse no primeiro xogador da historia do Obradoiro en conseguir o premio \u00f3 mellor xogador do mes da ACB, sendo elixido coma mellor xogador do mes de decembro tras facer 22.6 puntos de valoraci\u00f3n, inclu\u00edndo tam\u00e9n un premio \u00f3 mellor xogador da xornada. O 17 de xullo de 2019, Vasileiadis e o Obradoiro chegaron a un acordo para renovar o seu contrato unha tempada m\u00e1is. En xullo de 2020 anunciouse a s\u00faa marcha do Obradoiro. O 9 de abril de 2021, anunciouse a s\u00faa fichaxe ata final de tempada polo CB Murcia da Liga ACB. Asp\u00f3 finalizar a temporada asinou cos Marinos de Anzo\u00e1tegui de Venezuela."}
{"id": "135190", "revid": "98629", "url": "https://gl.wikipedia.org/wiki?curid=135190", "title": "Pavill\u00f3n Multi\u00fasos Fontes do Sar", "text": " \nO Pavill\u00f3n Multiusos Fontes do Sar \u00e9 un pavill\u00f3n cuberto multi\u00fasos, situado en Santiago de Compostela e constru\u00eddo en 1998. Pertence ao concello capitalino, e est\u00e1 xestionado pola sociedade mixta XADE. Ten unha capacidade de 6.666 espectadores para espect\u00e1culos deportivos e de 10.000 espectadores para concertos.\nServe de feudo aos equipos Santiago Futsal de f\u00fatbol sala, Blusens Monbus Obradoiro de baloncesto, e ao Arteal de tenis de mesa.\nTen 10.000 m\u00b2 de superficie e conta cun amplo ximnasio p\u00fablico. Nos exteriores ten piscinas ao ar libre e 700 prazas de aparcadoiro. Est\u00e1 situado na r\u00faa de Diego Bernal s/n.\nAfluencia de espectadores.\nEventos deportivos.\nA afluencia media de seareiros que acudiron \u00f3s encontros do Obradoiro CAB na ACB 2009-10 foi de 5509 persoas, con m\u00e1ximos de 6050 espectadores (fronte \u00f3 FC Barcelona). No seguinte ano, co equipo na LEB Ouro 2010-11, a media baixou a 4297 persoas. De volta na Liga ACB, na tempada 2011-12 a media de seareiros no pavill\u00f3n medrou ata os 5241.\nPola s\u00faa banda, o Lobelle FS tivo 2353 espectadores de media nos seus encontros da LNFS 2010-11, con m\u00e1ximos de 3900 persoas (fronte \u00f3 ElPozo Murcia). Na tempada 2011-12 a media baixou \u00f3s 1700 espectadores, cun m\u00e1ximo de 3500 persoas.\nEventos culturais.\nEn abril de 2010 mais de 5000 persoas asistiron sentadas a cada unha das 8 actuaci\u00f3ns do Cirque du Soleil co seu espect\u00e1culo Saltimbanco no Multiusos do Sar.\nNos numerosos concertos que cada ano se levan a cabo no recinto, como os de Mark Knopfler, Joaqu\u00edn Sabina, David Bisbal, Juanes, Dover, Alice Cooper, Cypress Hill, Miguel Bos\u00e9 etc, a afluencia de xente ten variado dende as 9000 persoas que asistiron \u00f3 concerto de Chayanne en agosto de 2010, \u00f3s 5000 que foron a ver a The Wailers en febreiro de 2009.\nAccidente ferroviario 2013.\nO 24 de xullo de 2013 no lugar de Angrois, Sar, tivo lugar o accidente de tren m\u00e1is grave da historia de Galicia e por v\u00edtimas oficiais, tam\u00e9n o m\u00e1is grave da historia de Espa\u00f1a por descarrilamento ferroviario. Polo menos 78 persoas faleceron no incidente. O pavill\u00f3n Fontes do Sar utilizouse como tanatorio provisional pola gran cantidade de finados."}
{"id": "135191", "revid": "111586", "url": "https://gl.wikipedia.org/wiki?curid=135191", "title": "Ram\u00f3n Mart\u00ednez L\u00f3pez", "text": "Ram\u00f3n Mart\u00ednez L\u00f3pez, nado en Boiro o 4 de abril de 1907 e finado en Pontevedra o 12 de setembro de 1989, foi un fil\u00f3logo e pol\u00edtico galego.\nTraxectoria.\nComo estudante, participou na creaci\u00f3n en 1923 do Seminario de Estudos Galegos. Colaborou en \"El Compostelano\" con artigos en galego e unha serie titulada \"Lambizos\" asinada co pseud\u00f3nimo Xan do Cot\u00f3n. Licenciado en Dereito na Universidade de Santiago de Compostela en 1927 e en Filosof\u00eda e Letras pola mesma universidade en 1929, comezou a traballar como profesor de secundaria de lat\u00edn e lingua e literatura espa\u00f1ola en Eivisa, Vigo e Lugo. En 1931 estivo entre os fundadores do Partido Galeguista. Foi retratado por varios dos renovadores, como Carlos Maside e Lu\u00eds Seoane.\nGa\u00f1ou en 1933 unha praza de profesor no Instituto espa\u00f1ol de Lisboa e, posteriormente, conseguiu a praza de profesor de literatura comparada na Universidade de Lisboa. En 1934 recibiu unha bolsa de investigaci\u00f3n do goberno franc\u00e9s, e mudouse a Par\u00eds e en 1935 encargouse da organizaci\u00f3n do Sal\u00f3n do Libro Espa\u00f1ol.\nEn 1936 doutorouse en Filosof\u00eda e Letras pola Universidade Complutense de Madrid e accedeu aos postos de agregado cultural nas embaixadas espa\u00f1olas de Portugal e Francia durante a Guerra Civil espa\u00f1ola, como parte leal ao goberno democr\u00e1tico da Segunda Rep\u00fablica. Tam\u00e9n estivo dando clase durante tres meses na Universidade de Alxer e logo loitou na fronte, pero coa derrota republicana marchou ao exilio en Francia, onde estivo nun campo de refuxiados, e logo \u00e1 Arxentina, arribando a Buenos Aires no vapor \"Massilia\" o 5 de novembro de 1939.\nComezou a investigar no instituto filol\u00f3xico de Buenos Aires, baixo a direcci\u00f3n de Amado Alonso e en 1940 accede ao departamento de Linguas Rom\u00e1nicas da Universidade de Austin, en Texas, onde realizar\u00e1 o seu labor de pescuda e docencia ata a s\u00faa xubilaci\u00f3n en 1971. En 1950 consegue a cidadan\u00eda estadounidense e en 1959 a praza de profesor. Traballou como profesor visitante na Universidade do Novo M\u00e9xico e nas de Wisconsin, Porto Rico, Denver e Middlebury.\nOs seus temas de investigaci\u00f3n principais foron a literatura medieval en galego, e a el d\u00e9bense as edici\u00f3ns cr\u00edticas modernas das \"Cantigas de Santa Mar\u00eda\", de Afonso X e da \"General Estoria\", do mesmo autor. Traballou tam\u00e9n outros campos da poes\u00eda medieval e contempor\u00e1nea espa\u00f1ola (Antonio Machado) e da literatura portuguesa (Teixeira de Pascoais, entre outros), e publicou distintos estudos e artigos sobre literatura galega, tanto en galego como en ingl\u00e9s.\nEn 1971 regresou a Galicia despois da xubilaci\u00f3n, e contribu\u00edu na reorganizaci\u00f3n do galeguismo. Coa chegada da democracia recuperou as s\u00faas acreditaci\u00f3ns como profesor de secundaria e foi reposto. En 1976 ingresou como membro de n\u00famero da Real Academia Galega coa lectura do discurso \"Contribuci\u00f3ns norteameric\u00e1s \u00e1 historia da cultura medieval galega\", respondido por Isidoro Mill\u00e1n Gonz\u00e1lez-Pardo. En 1984, data da s\u00faa instauraci\u00f3n, recibiu a Medalla Castelao."}
{"id": "135206", "revid": "23562", "url": "https://gl.wikipedia.org/wiki?curid=135206", "title": "Uni\u00f3 Esportiva Santboiana", "text": "A Uni\u00f3 Esportiva Santboiana (tam\u00e9n co\u00f1ecida como UES ou Santboiana) \u00e9 un club deportivo de rugby catal\u00e1n da cidade de Sant Boi de Llobregat, na provincia de Barcelona. Fundado en 1921, ten a honra de ser o club decano do rugby espa\u00f1ol. O primeiro equipo compite na Divisi\u00f3n de Honra, a m\u00e1xima categor\u00eda da liga espa\u00f1ola de rugby, na que sa\u00edu campi\u00f3n en 7 ocasi\u00f3ns, ocupando o terceiro posto no palmar\u00e9s hist\u00f3rico do torneo s\u00f3 por detr\u00e1s do CD Arquitectura madrile\u00f1o, que ga\u00f1ou 9 ligas, e do CR El Salvador pucelano, que ga\u00f1ou 8. O equipo xoga os seus encontros como local no Estadi Baldiri Aleu, as\u00ed chamado como homenaxe \u00f3 fundador do club. As s\u00faas bancadas contan con 1.350 asentos.\nHistoria.\nPrimeiros anos.\nA Uni\u00f3 Esportiva Santboiana foi o fundada o 4 de xullo de 1921, sendo o primeiro club de rugby que exist\u00eda en Espa\u00f1a. O seu fundador foi Baldiri Aleu Torras, quen tivera a oportunidade de aprender a xogar a este deporte mentres estudaba veterinaria na cidade francesa de Tolosa. En xu\u00f1o dese mesmo ano tivera a iniciativa de organizar un encontro amigable no estadio do RCD Espanyol entre dous dos equipos m\u00e1is fortes de Francia, o RC Narbonne e o USAP Perpignan, en beneficio das v\u00edtimas da primeira guerra mundial. O club naceu o mes seguinte a ra\u00edz daquel evento.\nO equipo disputou o primeiro torneo de rugby celebrado en Espa\u00f1a o 30 de abril de 1922, chamado \"Copa Real Sociedad Carreras de Caballos\". Os seus rivais foron CN Athletic, CN Barcelona e CE Catalu\u00f1a, que naceran en meses posteriores \u00e1 fundaci\u00f3n da UES. Os encontros disput\u00e1ronse no Hip\u00f3dromo de Barcelona, e o vencedor final foi a Santboiana. Poucos tempo despois naceu a Federaci\u00f3n Catal\u00e1 de Rugby (1922), que organizou a primeira edici\u00f3n do Campionato de Catalunya (tempada 1922/23) na que tam\u00e9n participou a UES, sa\u00edndo campioa. Eran os primeiros tempos do rugby en Catalu\u00f1a, e tam\u00e9n no resto do pa\u00eds. En 1923 fundouse a Federaci\u00f3n Madrile\u00f1a de Rugby, e en 1926 naceu o Campionato de Espa\u00f1a (actual Copa do Rei). O primeiro campi\u00f3n deste novo torneo nacional foi a secci\u00f3n de rugby do FC Barcelona, que fora fundada en 1924. A UE Santboiana f\u00edxose por primeira vez con este t\u00edtulo en 1931 e 1933, coincidindo cos seus seguintes t\u00edtulos de Catalu\u00f1a.\nFoi a finais dos anos 20 cando naceu a selecci\u00f3n de rugby de Espa\u00f1a, que debutou oficialmente o 19 de maio de 1929 vencendo a Italia por 9 a 0 nun encontro amigable. Aquela selecci\u00f3n estaba composta principalmente por xogadores catal\u00e1ns, sobre todo da UES e do FCB, os dous equipos de referencia naqueles anos.\nTrala Guerra Civil.\nTralo par\u00f3n en t\u00f3dalas competici\u00f3ns deportivas durante a Guerra Civil Espa\u00f1ola, o club tivo que reemprender a marcha enfront\u00e1ndose \u00e1 necesidade de atopar un novo campo no que xogar os seus encontros como local. Constru\u00eduse un novo campo de rugby, con t\u00fanel de vestiarios, e rodeado por unha pista de atletismo de 400 metros. En 1948, cando o club \u00eda comezar a construci\u00f3n tam\u00e9n dunha piscina e unha pista polideportiva, o ex\u00e9rcito f\u00edxose coas instalaci\u00f3ns, e obrigou \u00e1 UE Santboiana a que atopase un novo fogar para a pr\u00e1ctica das s\u00faas actividades deportivas. As negociaci\u00f3ns co concello deron como resultado unha permuta dos terreos por outros da mesma superficie, sitos na actual localizaci\u00f3n do Estadi Baldiri Aleu. Levouse a cabo a construci\u00f3n do novo estadio, rodeado de novo por unha pista de atletismo, que daquela foi a \u00fanica regulamentaria para competici\u00f3ns internacionais en todo o territorio espa\u00f1ol.\nEntre tanto o equipo de rugby pasou por unha mala xeira de resultados durante a primeira metade da d\u00e9cada dos anos 50. En 1953 a Federaci\u00f3n Espa\u00f1ola de Rugby organizou a primeira edici\u00f3n dunha Liga espa\u00f1ola de rugby, que contou con 4 equipos, sendo a UE Santboiana un deles. O campi\u00f3n foi o FC Barcelona, mentres que a UES rematou en 3\u00aa posici\u00f3n. Na edici\u00f3n de 1954 a Santboiana non participou no torneo, que desapareceu despois desas d\u00faas tempadas. Malia todo, na segunda metade dos anos 50, a UES comezou unha das etapas m\u00e1is laureadas da historia do club, que durou uns 10 anos, entre 1956 e 1967. Nese tempo a Santboiana disputou 9 finais do Campionato de Espa\u00f1a, ga\u00f1ando 5 delas, ademais de ga\u00f1ar 8 Campionatos de Catalu\u00f1a.\nAntes do nacemento do actual Campionato Nacional de Liga, denominado Divisi\u00f3n de Honra, o rugby nacional estivera caracterizado principalmente pola rivalidade deportiva entre a UE Santboiana e o FC Barcelona. En resumidas contas, at\u00e9 1969, os dous clubs da provincia de Barcelona ga\u00f1aran:\nEntre os dous equipos ti\u00f1an acadado 23 dos 36 Campionatos de Espa\u00f1a. Os seguintes equipos nese palmar\u00e9s nacional ti\u00f1an s\u00f3 2 t\u00edtulos. Ademais ti\u00f1an acadado 35 dos 44 Campionatos de Catalu\u00f1a. O seguinte equipo nese palmar\u00e9s catal\u00e1n ti\u00f1a s\u00f3 4 t\u00edtulos. Esa hexemon\u00eda mudou co nacemento do novo torneo nacional de liga.\nNace a Liga Espa\u00f1ola.\nA Santboiana non estivo presente na primeira edici\u00f3n da actual Divisi\u00f3n de Honra, pero si na segunda, a 1970-71. Dende ent\u00f3n at\u00e9 a 2011-12, a UES leva 42 tempadas consecutivas disputando a m\u00e1xima competici\u00f3n do rugby nacional, feito \u00fanico no que se distingue do resto de clubs espa\u00f1ois, xa que os seguintes equipos con m\u00e1is presenzas na m\u00e1xima categor\u00eda da liga non suman m\u00e1is de 31 edici\u00f3ns.\nO nacemento desta competici\u00f3n rematou coa hexemon\u00eda de FCB e UES no rugby espa\u00f1ol, abr\u00edndolle as portas \u00e1 entrada en xogo de equipos do resto do pa\u00eds, con especial \u00e9xito no caso dos equipos de Madrid e Valladolid, e en menor medida os de Euskadi, Valencia e Sevilla. Malia todo, a Santboiana acadou 7 t\u00edtulos de liga (nos anos 1984, 1987, 1989, 1996, 1997, 2005 e 2006) coloc\u00e1ndose no 2\u00ba posto do palmar\u00e9s da liga, igualado co CR El Salvador que tam\u00e9n ten 7 ligas, e s\u00f3 por detr\u00e1s do CD Arquitectura que ga\u00f1ou 9.\nA \u00fanica presenza da UE Santboiana en competici\u00f3ns europeas oficiais tivo lugar na edici\u00f3n 2003-04 da European Shield, na que o equipo caeu eliminado polo Rugby Leonessa 1928 en cuartos de final despois de ter eliminado \u00f3 hist\u00f3rico L'Aquila Rugby italiano en oitavos. Aquela foi a primeira ocasi\u00f3n na que un equipo de rugby espa\u00f1ol disputaba os cuartos de final de calquera competici\u00f3n europea.\nCon respecto \u00f3 estadio, o club levou a cabo unha primeira remodelaci\u00f3n das s\u00faas instalaci\u00f3ns en 1971, instalando un alumeado moderno, uns novos vestiarios, un front\u00f3n e varias pistas de tenis. En 2004 comezou outra modernizaci\u00f3n das instalaci\u00f3ns coa colaboraci\u00f3n do concello, eliminando a pista de atletismo para constru\u00edr unhas modernas bancadas con asentos de pl\u00e1stico, un novo edificio social, unha nova piscina cuberta e outra descuberta, as\u00ed como varias pistas de padel e un campo de f\u00fatbol sala.\nEn 2009 naceu un novo proxecto de rugby profesional en Espa\u00f1a, a Liga Superib\u00e9rica (ou SIR), que naceu con 6 franqu\u00edas, unha delas constru\u00edda sobre a base dos xogadores da UE Santboiana, co apoio doutros equipos m\u00e1is cativos de Catalu\u00f1a. O nome da franqu\u00eda foi Catalunya Blaus Almog\u00e0vers, e na primeira e \u00fanica edici\u00f3n da SIR rematou en 4\u00aa posici\u00f3n. Non houbo m\u00e1is edici\u00f3ns.\nNa tempada 2011-12 o club recibiu o patrocinio da marca automobil\u00edstica SEAT, asegur\u00e1ndose unha situaci\u00f3n boa no contexto da crise econ\u00f3mica, o cal lle fixo posible asinar a Ryan Le Roux, o m\u00e1ximo anotador de ensaios da liga nas anteriores 3 tempadas.\nDirixentes.\nDende 2022 a presidenta da Santboiana \u00e9 Aurora Bravo. O primeiro presidente da entidade foi o seu fundador, Baldiri Aleu, cuxo nome levan o campo de rugby e o complexo deportivo. \nMichel Reynard Buisserin, enxe\u00f1eiro franc\u00e9s que colaborou con Baldiri Aleu na fundaci\u00f3n do club, e que foi membro da Santboiana at\u00e9 o comezo da segunda guerra mundial, morreu no Campo de Buchenwald en 1944. No 50\u00ba aniversario da Santboiana (1971) Reynard foi elixido a t\u00edtulo p\u00f3stumo presidente de honra do club.\nXogadores.\nA seguinte t\u00e1boa amosa os xogadores que formaron parte do primeiro equipo da UES na tempada 2011-12.\n\u00d3 longo da historia da UE Santboiana, varios grandes xogadores te\u00f1en defendido as s\u00faas cores. Albert Malo \u00e9 o que m\u00e1is encontros internacionais disputou coa camisola da selecci\u00f3n espa\u00f1ola (74), por diante de Salvador Torres (60) e Ferr\u00e1n Velazco (59). Pola s\u00faa banda, Oriol Ripol, que se cadra foi o mellor xogador de rugby espa\u00f1ol da historia, militou no club na tempada 1998-99.\nO xogador m\u00e1is salientable do actual cadro \u00e9 Ryan Le Roux, que foi m\u00e1ximo anotador de ensaios da liga espa\u00f1ola nas tempadas 2008-09, 2009-10 e 2010-11.\nSecci\u00f3ns na historia do club.\nAtletismo.\nNa d\u00e9cada de 1920, e sen existir unha secci\u00f3n como tal, diversos deportistas santboianos practicaban atletismo, coma os irm\u00e1ns Joan e Vicen\u00e7 Bisbal i Climent. Os dous, acabaron adic\u00e1ndose completamente ao rugby. Hoxe en d\u00eda existe o \"Trofeo Imans Bisbal da Escola de Rugby\" (\"Trofeu Germans Bisbal de l'Escola de Rugbi\"), na s\u00faa lembranza.\nTam\u00e9n se iniciou na pr\u00e1ctica do atletismo, na UES, Isidre Oller i Bisbal, que m\u00e1is tarde competir\u00eda polo RCD Espa\u00f1ol. Finalmente como moitos dos seus predecesores, tam\u00e9n se decantar\u00eda pola pr\u00e1ctica do rugby, do mesma xeito que o fixeran na m\u00e1is pura tradici\u00f3n santboiana os seus fillos e netos.\nA finais dos anos '50, logo da par\u00e9ntese da Guerra, restitu\u00eduse a secci\u00f3n de atletismo. Entre as competici\u00f3ns nas que participaron os seus compo\u00f1entes, estivo a proba por relevos de Barcelona a Sitges, na que tam\u00e9n tomaron parte os equipos do RCD Espanyol, o FC Barcelona e o CN Barcelona, entroutros. Constantino Miranda, nado en Sant Boi, o mellor deportista espa\u00f1ol de 1948, e primeiro atleta espa\u00f1ol finalista nuns Xogos Ol\u00edmpicos en (Londres, 1948), reforzou a secci\u00f3n, que no seu primeiro ano da proba de relevos acadou o terceiro posto.\nA secci\u00f3n de atletismo fusionouse en 1987 coa secci\u00f3n de atletismo do Grup Esportiu Parellada de Sant Boi, dando lugar posteriormente mediante un cambio de nome ao Club de Atletismo Sant Boi\nPesca.\nEn 1957, a partir da necesidade de posu\u00edr permisos para pescar, un grupo de amigos afeccionados \u00e1 pesca deciden agruparse e crear unha secci\u00f3n de pesca na UES, funcionou como secci\u00f3n durante catro anos e foi o embri\u00f3n da Sociedade de Pescadores deportivos \"La Santboiana\", creada como entidade propia en 1963.\nDiversos.\nNa pista polideportiva ao aire libre das instalaci\u00f3ns do club (hoxe en d\u00eda desaparecida pola s\u00faa substituci\u00f3n por un Complexo deportivo cuberto) practic\u00e1ronse dende principios da d\u00e9cada dos '50, e durante anos baloncesto, balonm\u00e1n e h\u00f3ckey a pat\u00edns como secci\u00f3ns deportivas federadas da UES.\nAs\u00ed mesmo existiu unha secci\u00f3n de petanca e unha de nataci\u00f3n que creou os Cursi\u00f1os de Nataci\u00f3n Utilitaria, dos m\u00e1is antigos da Comarca do Baix Llobregat, polos que pasaron infinidade de santboianos e santboianas, que aprenderon a nadar na piscina descuberta do club, nunha \u00e9poca na que apenas exist\u00edan piscinas abertas ao p\u00fablico en xeral."}
{"id": "135209", "revid": "89787", "url": "https://gl.wikipedia.org/wiki?curid=135209", "title": "Ordizia Rugby Elkartea", "text": "O Ordizia Rugby Elkartea, chamado AMPO Ordizia por raz\u00f3ns de patrocinio, \u00e9 un club de rugby vasco da localidade de Ordizia (Guip\u00fascoa) fundado en 1973, que compite na Divisi\u00f3n de Honra, primeira categor\u00eda do rugby espa\u00f1ol.\nHistoria.\nO Ordizia Rugby Elkartea foi fundado en 1973, e durante todos estes anos estivo vinculado \u00e1 vida deportiva da vila de Ordizia e a comarca de Goierri.\nDende a s\u00faa fundaci\u00f3n, moitos rapaces da comarca participaron nos diferentes eventos deportivos da vida do club e, ademais, este club de rugby portou o nome da vila de Ordizia en multitude de eventos en distintos pa\u00edses europeos coma Italia, Portugal, Francia, Escocia, Gales... e polas diferentes comunidades aut\u00f3nomas que configuran na actualidade o Estado espa\u00f1ol.\nDebido a que a empresa AMPO de tecnolox\u00eda ofreceu o seu patrocinio ao club, o equipo trocou o seu nome polo de AMPO Ordizia Rugby.\nDentro dos \u00e9xitos deportivos do club, c\u00f3mpre destacar que en 2005 acadou o ascenso \u00e1 m\u00e1xima categor\u00eda do rugby espa\u00f1ol, a Divisi\u00f3n de Honra, un fito hist\u00f3rico para este club.\nNa tempada 2010-2011 o equipo acadou o subcampionato nacional de liga \u00f3 rematar 2\u00ba a s\u00f3 1 punto do equipo campi\u00f3n, o Club de Rugby La Vila. Na tempada 2011-12 de novo chegou un subcampionato de liga, caendo na final fronte \u00f3 VRAC por 27-10, pero acadou o seu primeiro t\u00edtulo de Copa do Rei.\nEstadio.\nNos seus primeiros anos de existencia o club xogou os seus encontros no vello Estadio Municipal de Altamira, campo que tivo que compartir co equipo de f\u00fatbol local. Logo dun tempo tendo que xogar en Hernani e Lazkao, en 1979 comezou a xogar no Fernando Trevijano, inaugurado o 9 de setembro dese ano. Altamira foi reformado en 2007 cun novo terreo de xogo sint\u00e9tico, e o equipo de rugby, que daquela xa ascendera \u00e1 Divisi\u00f3n de Honra, volveu a el en 2009."}
{"id": "135210", "revid": "98629", "url": "https://gl.wikipedia.org/wiki?curid=135210", "title": "Pichi Lucas", "text": "Argimiro P\u00e9rez Garc\u00eda, co\u00f1ecido como Pichi Lucas, nado en Camponaraia (O Bierzo) o 14 de marzo de 1959, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro.\nTraxectoria.\nXogador.\nSendo xuvenil xogaba en Ribadavia, e o Real Club Celta fichouno para as categor\u00edas inferiores. Logo dunha estancia no C\u00f3rdoba CF e no daquela filial vigu\u00e9s, o Gran Pe\u00f1a, debutou co primeiro equipo celeste na tempada 1980/81.\nEse ano o equipo xogou en segunda B e logrou o ascenso, ao que contribu\u00edu Lucas con tres goles. O berciano explotou ao ano seguinte, logrando o Trofeo Pichichi con 27 goles, o que axudou ao Celta para acadar o ascenso \u00e1 1\u00aa divisi\u00f3n.\nDebutou na m\u00e1xima categor\u00eda na tempada 1982\u201383, baixando tanto o nivel persoal coma o do equipo, que regresou \u00e1 segunda divisi\u00f3n. Logo de dous anos nesa categor\u00eda, nos que Lucas era un dos referentes ofensivos, na 1985/86 logrouse unha nova e ef\u00e9mera estancia en Primeira, onde os n\u00fameros do dianteiro e do Celta en conxunto eran inferiores aos acadados nunha segunda divisi\u00f3n que se lles quedaba mi\u00fada.\nNon foi at\u00e9 a tempada 1987\u201388 que o cadro vigu\u00e9s logrou consolidarse en primeira, pero Lucas xa comezara o seu declive, e cada vez aparec\u00eda e anotaba menos. A 1989/90 foi a \u00faltima campa\u00f1a de Lucas co club no que pasara a s\u00faa carreira deportiva, xogando 245 partidos e marcando 72 goles.\nLogo de pasar polo CD Ourense fichou pola SD Compostela, onde malia a s\u00faa veteran\u00eda, recuperou o instinto goleador e conseguiu unha boa media goleadora a pesar de non ser titular. Formou parte do hist\u00f3rico ascenso dos compostel\u00e1ns na tempada 1993/94. De novo en primeira, xogou 14 partidos (un como titular) e meteu 4 goles antes de colgar as botas.\nAdestrador.\nComezou como adestrador na propia SD Compostela, nun principio mesmo sen obter o t\u00edtulo nacional de adestrador. Posteriormente adestrou \u00e1 SD Ponferradina, coa que ascendeu a 2\u00aa divisi\u00f3n.\nNa tempada 2007\u201308 substitu\u00edu a Juan Francisco Alcoy \u00e1 fronte do FC Cartagena, se ben non foi renovado para a campa\u00f1a seguinte.\nO 12 de outubro de 2009 converteuse en adestrador do Real Oviedo en 2\u00aaB, sendo despedido en febreiro de 2011 debido \u00e1 mala imaxe do equipo. O seu substituto foi Jos\u00e9 Manuel Mart\u00ednez, destitu\u00eddo en febreiro de 2011 e substitu\u00eddo por Pacheta."}
{"id": "135211", "revid": "1131", "url": "https://gl.wikipedia.org/wiki?curid=135211", "title": "Argimiro P\u00e9rez Garc\u00eda", "text": ""}
{"id": "135212", "revid": "88215", "url": "https://gl.wikipedia.org/wiki?curid=135212", "title": "Ram\u00f3n V\u00e1zquez Molez\u00fan", "text": "Ram\u00f3n V\u00e1zquez Molez\u00fan, nado na Coru\u00f1a o 2 de setembro de 1922 e finado en Madrid o 1 de outubro de 1993, foi un arquitecto galego.\nBiograf\u00eda.\nObtivo o t\u00edtulo de arquitecto en 1948 pola ETSA de Madrid. Entre 1949 e 1952 estivo de bolseiro pensionado na Academia de Espa\u00f1a en Roma. Entre 1950 e 1952, ademais, foi correspondente en Roma da \"Revista Nacional de Arquitectura\".\nEn 1952 fundou xunto a Jos\u00e9 Antonio Corrales Guti\u00e9rrez o estudio Corrales y Molez\u00fan. Entre 1981 e 1985 exerceu de Profesor de Proxectos III na ETSA de Madrid. Era curm\u00e1n do atleta e pintor Manuel Molez\u00fan.\nObras principais.\nAs obras do estudio Corrales y Molez\u00fan manti\u00f1an un estilo racionalista-construtivista, e foi un dos estudios de referencia na arquitectura espa\u00f1ola da posguerra.\nProxectos representativos.\nEn 1956 o estudio ga\u00f1ou o primeiro premio do Concurso Nacional para dese\u00f1ar o pavill\u00f3n espa\u00f1ol na Exposici\u00f3n Universal de Bruxelas de 1958. Este pavill\u00f3n, constru\u00eddo a base de m\u00f3dulos hexagonais desmontables soportados por esveltos piares met\u00e1licos, constit\u00fae a obra m\u00e1is representativa dos arquitectos. O pavill\u00f3n foi reinstalado en 1959 na Casa de Campo de Madrid, onde se mant\u00e9n nun estado de grande abandono.\nDese\u00f1aron o Centro de Segunda Ense\u00f1anza de Herrera de Pisuerga (1954-56) e, en colaboraci\u00f3n con Alejandro de la Sota, a residencia infantil de Miraflores de la Sierra (1957).\nNo campo das vivendas unifamiliares destacan a casa Cela (Palma, 1961-1962), a Casa Huarte (Madrid, 1966), e a casa do propio arquitecto Corrales.\nOutros edificios destacables son o edificio de Selecciones del Reader's Digest (1963-1965), e tres edificios madrile\u00f1os: o edificio Bankuni\u00f3n (1970-1975), o edificio do Banco Pastor (1973) e o edificio auxiliar para o Banco de Espa\u00f1a (1984)."}
{"id": "135213", "revid": "1131", "url": "https://gl.wikipedia.org/wiki?curid=135213", "title": "M\u00b2", "text": ""}
{"id": "135214", "revid": "1131", "url": "https://gl.wikipedia.org/wiki?curid=135214", "title": "Centro Internacional da Estampa Contempor\u00e1nea", "text": "O Centro Internacional da Estampa Contempor\u00e1nea (CIEC) \u00e9 unha fundaci\u00f3n constitu\u00edda en Betanzos en 1997 co obxecto de promover e difundir o gravado.\nOrixe.\nA Fundaci\u00f3n ten o seu xermolo nos cursos internacionais \"Gr\u00e1fica\" dirixidos por Jes\u00fas N\u00fa\u00f1ez Fern\u00e1ndez en Betanzos, celebrados desde 1985. Debido ao \u00e9xito destes cursos, especialmente entre estudantes de Belas Artes, propiciou o seu establecemento como escola permanente de arte, con axudas da Deputaci\u00f3n da Coru\u00f1a e do concello de Betanzos.\nO centro est\u00e1 localizado na Casa N\u00fa\u00f1ez, edificio modernista dese\u00f1ado por Rafael Gonz\u00e1lez Villar, cunhas instalaci\u00f3ns de m\u00e1is de 1.500 m\u00b2, que incl\u00faen:"}
{"id": "135215", "revid": "47401", "url": "https://gl.wikipedia.org/wiki?curid=135215", "title": "Jes\u00fas N\u00fa\u00f1ez Fern\u00e1ndez", "text": "Jes\u00fas N\u00fa\u00f1ez Fern\u00e1ndez, nado en Betanzos o 6 de novembro de 1927 e finado ib\u00eddem o 6 de outubro de 2023, foi un pintor, escultor e gravador galego.\nBiograf\u00eda.\nProcedente dunha familia de empresarios brigantinos, Jes\u00fas N\u00fa\u00f1ez estudou gravado na Escola de Belas Artes de San Fernando e na Escola Nacional de Artes Gr\u00e1ficas, en Madrid, ampliando estudos en Berl\u00edn e Par\u00eds. En 1954 celebrou a s\u00faa primeira exposici\u00f3n individual na Coru\u00f1a, e en 1962 participou nas bienais de Venecia e Toquio.\nObtivo o seu maior galard\u00f3n como gravador en 1963, ao recibir o gran premio de gravado no II Certame Nacional de Artes Pl\u00e1sticas, celebrado en Madrid. Entre as s\u00faas distinci\u00f3ns tam\u00e9n se encontran o segundo premio internacional de dese\u00f1o t\u00e9xtil na bienal de Artes Aplicadas de Punta del Este (1967), e o primeiro premio de arte en estampaci\u00f3n da Exposici\u00f3n Nacional de Arte Contempor\u00e1nea de Madrid (1970).\nA s\u00faa obra abarca practicamente todas as t\u00e9cnicas do gravado, as\u00ed como a pintura, escultura, dese\u00f1o t\u00e9xtil e de xoias, e mesmo o dese\u00f1o de mobiliario, encontr\u00e1ndose representado nos principais museos estatais de arte contempor\u00e1nea.\nO seu maior empe\u00f1o foi a creaci\u00f3n do Centro Internacional da Estampa Contempor\u00e1nea en Betanzos, a ra\u00edz dun curso de ver\u00e1no de gravado impartido en 1985 no marco da Universidade Internacional Men\u00e9ndez Pelayo.\nEn abril de 2014 foi nomeado fillo predilecto da s\u00faa cidade natal."}
{"id": "135216", "revid": "1131", "url": "https://gl.wikipedia.org/wiki?curid=135216", "title": "Ciudad de M\u00e9xico", "text": ""}
{"id": "135217", "revid": "111977", "url": "https://gl.wikipedia.org/wiki?curid=135217", "title": "Francisco de Aguiar Seijas e Ulloa", "text": "Francisco de Aguiar Seixas e Ulloa, nado en Betanzos en 1632 e finado en Cidade de M\u00e9xico o 14 de agosto de 1698, foi un relixioso cat\u00f3lico galego, bispo de Michoac\u00e1n e arcebispo de Nueva Espa\u00f1a.\nBiograf\u00eda.\nFoi fillo de Alonso V\u00e1zquez de Seixas e Lobeira, rexedor perpetuo de Betanzos, e de Mariana de Ulloa. Estudou nas universidades de Santiago de Compostela e de Salamanca, chegando a ser reitor da primeira entre 1668 e 1674.\nO 20 de agosto de 1677 foi nomeado bispo de Michoac\u00e1n (actual arquidiocese de Morelia), polo que embarcou cara a Am\u00e9rica ao ano seguinte. Permaneceu tres anos no cargo, ao ser nomeado arcebispo de Nueva Espa\u00f1a (actual Arquidiocese de M\u00e9xico) por Inocencio XI en 1680. Ocupou a c\u00e1tedra o 2 de xaneiro de 1682, sendo unha das s\u00faas primeiras medidas a fundaci\u00f3n e construci\u00f3n do Seminario Conciliar de M\u00e9xico. Tam\u00e9n mandou constru\u00edr diversas obras adicadas \u00e1 beneficencia, coma un hospital para enfermas mentais, o colexio de San Miguel de Bel\u00e9n e a Casa de Misericordia. En 1695 acometeu o derrubamento e o inicio das obras do Santuario da Nosa Se\u00f1ora de Guadalupe, rematado en 1709.\nAsc\u00e9tico e moralista, da s\u00faa labor coma arcebispo destacan a prohibici\u00f3n das pelexas de galos, das touradas e das representaci\u00f3ns teatrais. Ademais, durante o seu episcopado tivo fortes conflitos coa poetisa e dramaturga Sor Juana In\u00e9s de la Cruz: en plena Inquisici\u00f3n espa\u00f1ola, o prelado v\u00eda incompatible a s\u00faa condici\u00f3n de relixiosa co car\u00e1cter profano de gran parte da s\u00faa obra.\nTrala s\u00faa morte foi soterrado na capela de San Filipe da catedral mexicana."}
{"id": "135218", "revid": "98629", "url": "https://gl.wikipedia.org/wiki?curid=135218", "title": "Xo\u00e1n de Betanzos", "text": "Xo\u00e1n D\u00edez de Betanzos e Araos, nado Betanzos en 1510 e finado en Cuzco o 3 de xaneiro de 1576, foi un explorador e cronista galego. Acompa\u00f1ou a Francisco Pizarro e a Diego de Almagro na conquista do Imperio Inca polo reino de Espa\u00f1a.\nXo\u00e1n de Betanzos foi un dos poucos conquistadores espa\u00f1ois que logrou aprender o quechua, lingua oficial do Imperio inca, o que lle serviu para ser o int\u00e9rprete e man dereita de Pizarro. Grazas a isto e ao seu matrimonio coa irm\u00e1 de Atahualpa, logrou a amizade de gran parte da nobreza inca.\nCando por mor das Leis de Indias os conquistadores se sublevaron encabezados por Gonzalo Pizarro (irm\u00e1n de Francisco), Xo\u00e1n de Betanzos apoiou a Pedro de la Gasca, que sufocou a rebeli\u00f3n. Isto valeulle a concesi\u00f3n dunha encomenda do rei Carlos I.\nDo seu labor como cronista destaca a obra \"Summa y Narraci\u00f3n de los Incas\", que sup\u00f3n unha das primeiras narraci\u00f3ns da historia do Imperio Inca. Foi, ademais, o primeiro europeo en escribir en quechua, elaborando incluso un vocabulario b\u00e1sico castel\u00e1n-quechua.\nAntecedentes.\nA\u00ednda que non existen probas, \u00e9 posible que Xo\u00e1n de Betanzos nacese na vila de Betanzos. Como en Galiza a tolerancia cara aos xudeus era manifesta, e a fiscalizaci\u00f3n menos rigorosa, cando na primeira metade do s\u00e9culo XVI a Coroa autorizou aos portos de Baiona e A Coru\u00f1a para manteren tr\u00e1fico mari\u00f1o co litoral indiano, pasaron daquela a Indias un crecido n\u00famero de persoas, moitas delas que ti\u00f1an prohibida a entrada no Novo Mundo por seren cristi\u00e1ns novos, descenderen de conversos, ou de mouriscos.\nA actuaci\u00f3n de Xo\u00e1n de Betanzos na cron\u00edstica peruana foi case desco\u00f1ecida at\u00e9 a \u00e9poca recente. Cara a 1880 apareceu unha parte da s\u00faa obra en arquivos de El Escorial, que foi publicada polo peruanista Marcos Jim\u00e9nez de la Espada.\nAt\u00e9 a segunda metade do s\u00e9culo XX moi poucos historiadores, ag\u00e1s o peruano Ra\u00fal Porras Barrenechea, se preocuparan de Xo\u00e1n de Betanzos. Nin sequera o mencionou o investigador e franciscano galego Lino G\u00f3mez Canedo. Salvador de Madariaga fixo alusi\u00f3n ao marido de Angelina (a irm\u00e1 de Atahualpa) coma un dos negociadores co inca Sayri Tupac, pero non cita o seu nome, e quizais o desco\u00f1ecese.\nEn 1987 a doutora Carmen Mart\u00edn Rubio encontrou en arquivos de Palma un exemplar completo de \"Summa y Narraci\u00f3n de los Incas\". Con este achado e co complemento das expedici\u00f3ns levadas a cabo na selva peruana para encontrar a cidade perdida de Vilcabamba, a doutora e o periodista del Valle espertaron a difusi\u00f3n da obra literaria de Betanzos e contribu\u00edron ao co\u00f1ecemento deste personaxe.\nMalia as novas achegas e as investigaci\u00f3ns levadas a cabo, segue sen co\u00f1ecerse o seu lugar de nacemento.\nChegada ao Per\u00fa.\nA data da s\u00faa chegada ao Per\u00fa non est\u00e1 clara. En 1538 a Real Audiencia de Santo Domingo nomeaba xu\u00edz de residencia na illa de Cubagua (Venezuela), a Francisco de Casta\u00f1eda, e o escrib\u00e1n que o acompa\u00f1a nese cometido cham\u00e1base Xo\u00e1n de Betanzos, que poder\u00eda ser o mesmo, pois posiblemente xa se atopaba nas Indias desde uns dez anos atr\u00e1s.\nXo\u00e1n de Betanzos acompa\u00f1ou ao xu\u00edz Casta\u00f1eda, que logo da s\u00faa actuaci\u00f3n nas illas de Cubagua e Margarita coma xu\u00edz itinerante, \u00eda a Lima en 1539, traslad\u00e1ndose posteriormente polo Per\u00fa e Nicaragua.\nConselleiro de Francisco Pizarro.\nBetanzos deixou a Casta\u00f1eda e converteuse en home de confianza de Francisco Pizarro nos dous \u00faltimos anos da s\u00faa vida. Pizarro faleceu en xullo de 1541, e en 1542 Betanzos casou coa \u00f1usta Angelina Yupanqui, vi\u00fava-concubina de Pizarro e irm\u00e1 de Atahualpa, coa que o marqu\u00e9s tivera dous fillos. Betanzos, al\u00e9n de ser valioso como escrib\u00e1n, na pol\u00edtica mov\u00edase como peixe na auga, porque habilmente buscaba acomodo a car\u00f3n do \"Sol que m\u00e1is quec\u00eda\".\nConselleiro de Gonzalo Pizarro.\nPromulgadas as Leis Novas de 1542, Betanzos \u00e9 dos que as desaproban. Logo da morte do seu protector, busca novo amo e pasa a servir a Gonzalo Pizarro. Tralo alzamento deste, comezan os enfrontamentos coas forzas reais, e Betanzos sopesa a situaci\u00f3n. Prev\u00e9 o desastre, deixa a Gonzalo e troca de bandeira, arrim\u00e1ndose \u00e1 sombra de Pedro de La Gasca, o cl\u00e9rigo adusto que coas s\u00faas dotes persuasivas e a s\u00faa audacia logrou terminar coa hexemon\u00eda dos Pizarro e devolveu a calma ao Per\u00fa.\nConselleiro de La Gasca.\nPor esta serie de cualidades, a La Gasca debeulle ser de suma utilidade e prestarlle proveitosos servizos, pois rematada a rebeli\u00f3n pizarrista e normalizada a situaci\u00f3n, Betanzos, entre outras prebendas, foi recompensado cunha rica encomenda na vila de Az\u00e1ngaro, que segundo relata Ricardo Palma en \"Tradiciones Peruanas\", polos predios de Az\u00e1ngaro, co\u00f1ec\u00edase unha herdade chamada Betanzos.\nXo\u00e1n de Betanzos, tras verse cumprido asesor ao servizo de La Gasca e do bispo Jer\u00f3nimo de Loayza, deb\u00eda andar entre leis e ordenanzas colaborando en buscar f\u00f3rmulas equitativas para deixar contentos aos seus antagonistas e satisfeitos aos actuais compa\u00f1eiros cos novos repartimentos que propiciaba a Coroa.\nHistoria prehisp\u00e1nica.\nO segundo vicerrei, Antonio de Mendoza, chegou a Lima en setembro de 1551, e por recomendaci\u00f3n de La Gasca, que co\u00f1ec\u00eda as cualidades e a preparaci\u00f3n de Betanzos, o vicerrei encargoulle unha delicada misi\u00f3n: a investigaci\u00f3n e a redacci\u00f3n da historia prehisp\u00e1nica do Per\u00fa.\nPero o cronista non tivo sorte, pois Mendoza faleceu aos nove meses de ocupar o cargo, e Xo\u00e1n de Betanzos non puido mostrarlle os resultados da s\u00faa obra historiogr\u00e1fica. Non obstante, non deixou o seu traballo e seguiu recompilando datos entre os parientes rexios da s\u00faa muller para dar remate \u00e1 obra, pois ti\u00f1a a esperanza de que o novo vicerrei a aceptase.\nBetanzos negociador.\nEn xu\u00f1o de 1556 chegou ao Per\u00fa o terceiro vicerrei, Andr\u00e9s Hurtado de Mendoza, marqu\u00e9s de Ca\u00f1ete, que tra\u00eda unha carta persoal de Filipe II para o novo Inca rebelde Sayri T\u00fapac, onde lle ped\u00eda que abandonase a rebeld\u00eda, deixase o reduto de Vilcabamba e se integrase cos espa\u00f1ois. Estas petici\u00f3ns \u00edan acompa\u00f1adas de garant\u00edas e seguridade para o Inca e toda a s\u00faa familia, ademais de prometerlle unha serie de d\u00e1divas para que seguise vivindo en Cuzco, sen agobios e segundo a categor\u00eda correspondente ao seu rango.\nPero o novo Sayri-Tupac pediu ao vicerrei unha embaixada negociadora para concretar os acordos, e a principios de 1557 sa\u00edu unha misi\u00f3n cara a Vilcabamba; ademais doutras persoas, nela \u00eda Xo\u00e1n de Betanzos como experto na lingua quechua e en asuntos nativos.\nFaltando poucos meses para a maior\u00eda de idade de Sayri-Tupac, nada se concretou, posto que a decisi\u00f3n depend\u00eda dos seus asesores. Ent\u00f3n a misi\u00f3n e un par de conselleiros do Inca volveron a Lima para informar ao vicerrei do acordo tomado e discutir os bens e prebendas que deber\u00edan outorg\u00e1rselle ao Inca.\n\u00c1 fin, o 5 de xaneiro de 1558, Sayri-Tupac entraba en Lima e era recibido con todo boato e agasallado polas autoridades lime\u00f1as. Acoll\u00edase ao perd\u00f3n real e abandonaba a rebeld\u00eda independentista para vivir tranquilamente entre os espa\u00f1ois coas xugosas rendas que lle proporcionaban as encomendas asignadas.\nRemate da s\u00faa obra.\nPor aquel tempo Betanzos xa conclu\u00edra o seu dicionario inca e a Historia do Per\u00fa, \u00e1 que titulou \"Summa y Narraci\u00f3n de los Incas\". Dado que falecera o marqu\u00e9s de Mond\u00e9jar, dedicoullo ao vicerrei marqu\u00e9s de Ca\u00f1ete; pero este non fixo caso, ou non tivo tempo de preocuparse destes traballos, porque faleceu en setembro de 1560 e os manuscritos quedaron arquivados e esquecidos at\u00e9 que foron publicados por Jim\u00e9nez de la Espada a finais do s\u00e9culo XIX.\nM\u00e1is negociaci\u00f3ns.\nXo\u00e1n de Betanzos, como experto en asuntos ind\u00edxenas e home de confianza do vicerrei, interveu no proceso negociador das d\u00e1divas concedidas a Sayri-Tupac. Pero a paz que se buscaba co acercamento do Inca rebelde non durou moito, ao morrer repentinamente Sayri-Tupac a mediados de 1560.\nCoa morte de Sayri-Tupac a alarma e a incerteza volv\u00edan inquietar os espa\u00f1ois, pois o seu irm\u00e1n bastardo Titu Cusi Yupanqui coro\u00e1base como novo Inca e novamente se reanudaban os asaltos e mortes aos espa\u00f1ois que se aventuraban a trasladarse dunha cidade a outra.\nBetanzos interveu de novo no dif\u00edcil cometido das negociaci\u00f3ns, pero Titu Cusi era demasiado audaz e con intelixentes evasivas deixou correr o asunto intentando negociar unha boa compensaci\u00f3n para abandonar a rebeld\u00eda. Xo\u00e1n de Betanzos esta vez non tivo sorte nas negociaci\u00f3ns, xa que non logrou ning\u00fan resultado satisfactorio na s\u00faa nova visita a Vilcabamba.\nEn abril de 1561 chegou a Lima o cuarto vicerrei, Diego L\u00f3pez de Z\u00fa\u00f1iga, conde de Nieva, reanud\u00e1ndose as negociaci\u00f3ns con Titu Cusi. Por\u00e9n, como as esixencias do Inca segu\u00edan sendo ambiciosas, non se conseguiu nada destacable durante o curto mandato do vicerrei, falecido repentinamente en febreiro de 1564.\nEspera.\nO 30 de novembro de 1569 chegou a Lima o quinto vicerrei, Francisco de Toledo, home de ideas firmes e actuaci\u00f3n contundente; aboc\u00e1base a terminar co foco rebelde que persist\u00eda en Vilcabamba, e a tomar contactos cos nobres descendentes dos Incas que viv\u00edan en Cuzco para co\u00f1ecer as s\u00faas reacci\u00f3ns en canto a que alg\u00fan deles tivese intenci\u00f3ns de rebelarse contra o dominio hispano, xa que a maior\u00eda dos arist\u00f3cratas incas adoitaban conspirar na sombra.\nGuerra ao Inca.\nTitu Cusi finou en maio de 1571, suced\u00e9ndoo o seu irm\u00e1n, o mozo T\u00fapac Amaru. Coa elevaci\u00f3n ao trono de Tupac Amaru acentu\u00e1banse as diferenzas e recrudec\u00edanse os desaforos.\nComo o vicerrei ti\u00f1a pouca paciencia, os desatinos de Tupac Amaru bast\u00e1ronlle para invadir o territorio rebelde. Antes de tomar medidas represivas, o vicerrei mandou un emisario para descubrir as raz\u00f3ns do silencio, pero este foi asasinado antes de ser recibido polo Inca. Un criado contou o sucedido. Declar\u00e1base as\u00ed a guerra aos rebeldes, e o 14 de abril de 1572 sa\u00edan cara a Vilcabamba 250 espa\u00f1ois e 2.500 indios frecheiros, mentres outro centenar de espa\u00f1ois deron un rodeo para cortar a retirada a Tupac Amaru en caso de que intentase escapar cara \u00e1 Amazon\u00eda.\nLogo de cinco meses, Tupac Amaru e os seus capit\u00e1ns eran vencidos e feitos prisioneiros. Aquel reduto rebelde, o \u00faltimo territorio inexpugnable que permaneceu libre durante trinta e cinco anos, trouxera de cabeza aos conquistadores e agora quedaba pacificado e incorporado \u00e1 Coroa. O 24 de setembro de 1572 o \u00faltimo Inca e os seus xenerais eran condenados e executados na praza de Cuzco.\nO ocaso do cronista.\nAo facerse maior, Xo\u00e1n de Betanzos estableceuse en Cuzco, sendo testemu\u00f1a da transformaci\u00f3n da capital do Imperio inca, iniciada en 1533, tomando esta unha aparencia colonial debido \u00e1s influencias que aportaba ser a residencia dos Pizarro e a soldadesca hispana. A antiga capital imperial sufr\u00eda significativas transformaci\u00f3ns logo de ser arrasada polo tumulto das guerras, das que foron testemu\u00f1a os vellos muros."}
{"id": "135219", "revid": "89787", "url": "https://gl.wikipedia.org/wiki?curid=135219", "title": "Corbin Bleu", "text": "Corbin Bleu Reivers, nado o 21 de febreiro de 1989, m\u00e1is co\u00f1ecido como Corbin Bleu, \u00e9 un actor, modelo, bailar\u00edn e cantante estadounidense. \u00c9 co\u00f1ecido polo seu papel en \"High School Musical\", a serie de televisi\u00f3n de Discovery Kids chamada \"Flight 29 Down\" e a pel\u00edcula orixinal de Disney Channel titulada \"Jump In!\". Tam\u00e9n ten unha carreira en solitario e lanzou o seu primeiro \u00e1lbum, \"Another Side\", o 1 de maio de 2007. O \u00e1lbum atinxiu a cifra de 18.000 copias vendidas na primeira semana. Bleu publicou o seu segundo \u00e1lbum, \"Speed of Light\", o 10 de marzo de 2009 nos EUA."}
{"id": "135220", "revid": "89787", "url": "https://gl.wikipedia.org/wiki?curid=135220", "title": "Emilio Gonz\u00e1lez L\u00f3pez", "text": "Emilio Gonz\u00e1lez L\u00f3pez, nado na Coru\u00f1a o 13 de setembro de 1903 e finado en Nova York o 19 de decembro de 1991, foi un historiador e pol\u00edtico galego, catedr\u00e1tico de Dereito Penal en varias universidades, deputado a Cortes durante a Segunda Rep\u00fablica Espa\u00f1ola, c\u00f3nsul xeral en Xenebra e secretario da delegaci\u00f3n espa\u00f1ola na Sociedade de Naci\u00f3ns. Foi nomeado doutor honoris causa pola Universidade da Coru\u00f1a e Medalla Castelao en 1984.\nTraxectoria.\nFormaci\u00f3n.\nNaceu no barrio mari\u00f1eiro de San Roque de F\u00f3ra, na cidade da Coru\u00f1a, fillo de Antonio Gonz\u00e1lez Dold\u00e1n, un tip\u00f3grafo ligado aos movementos obreiros. Estudou na Coru\u00f1a e tivo como mestre a Xo\u00e1n Vicente Viqueira e logo marchou a Madrid para estudar dereito, onde se licenciou. Conseguiu en 1931 a c\u00e1tedra de dereito penal na universidade de La Laguna, pero non chegou a exercer por mor das s\u00faas actividades pol\u00edticas. Posteriormente foi ga\u00f1ando as mesmas c\u00e1tedras de dereito penal na Universidade de Salamanca e na de Oviedo.\nParticipaci\u00f3n pol\u00edtica.\nEn Madrid foi o fundador e primeiro secretario xeral da Federaci\u00f3n Universitaria Escolar (FUE), a\u00ednda nos tempos da ditadura de Primo de Rivera e nas primeiras elecci\u00f3ns da Segunda Rep\u00fablica, en 1931, sa\u00edu elixido deputado pola circunscrici\u00f3n da Coru\u00f1a pola Federaci\u00f3n Republicana Gallega, posto que revalidou nas elecci\u00f3ns de 1933 (representando \u00e1 ORGA) e de 1936 (nas listas de Izquierda Republicana, dentro da Fronte Popular). Durante a Rep\u00fablica foi director xeral de administraci\u00f3n local (1932) e director xeral de Beneficiencia (1933) dependente do Ministerio da Gobernaci\u00f3n de Santiago Casares Quiroga. En 1936 participou na redacci\u00f3n do Estatuto de Autonom\u00eda de Galicia.\nO estouro da Guerra Civil espa\u00f1ola coinc\u00eddelle en Madrid, en zona republicana, e como representante do goberno acode a Xenebra \u00e1 Liga das Naci\u00f3ns, onde ten o encargo de coordinar unha rede de espionaxe a prol do goberno democr\u00e1tico.\nExilio.\nCoa derrota b\u00e9lica, ex\u00edliase aos Estados Unidos de Am\u00e9rica, en Nova York, onde permaneceu ata a s\u00faa morte. Nos Estados Unidos deu clases de Historia na Universidade da Cidade de Nova York, onde se especializou en Historia de Espa\u00f1a e Historia de Galicia.\nReco\u00f1ecementos.\nEn 1984 recibiu a Medalla Castelao, na s\u00faa primeira entrega. Foi nomeado Cronista Xeral de Galicia e doutor honoris causa pola Universidade da Coru\u00f1a. Tam\u00e9n foi nomeado acad\u00e9mico da Real Academia Galega de Xurisprudencia e Lexislaci\u00f3n en 1978.\nObra.\nAdemais de multitude de artigos e colaboraci\u00f3ns, esta \u00e9 unha listaxe de monograf\u00edas publicadas por Emilio Gonz\u00e1lez L\u00f3pez: "}
{"id": "135221", "revid": "5863", "url": "https://gl.wikipedia.org/wiki?curid=135221", "title": "Xoh\u00e1n Vicente Viqueira", "text": ""}
{"id": "135222", "revid": "1093", "url": "https://gl.wikipedia.org/wiki?curid=135222", "title": "Albino Gonz\u00e1lez Gonz\u00e1lez", "text": ""}
{"id": "135226", "revid": "1308", "url": "https://gl.wikipedia.org/wiki?curid=135226", "title": "Ex\u00e9rcito vermello", "text": ""}
{"id": "135229", "revid": "22570", "url": "https://gl.wikipedia.org/wiki?curid=135229", "title": "Uni\u00f3 Esportiva Lleida", "text": "A Uni\u00f3 Esportiva Lleida foi un club de f\u00fatbol espa\u00f1ol da cidade de Lleida, en Catalu\u00f1a. Fundouse en 1939 e desapareceu en 2011.\nNos \u00faltimos anos, a entidade tivo graves problemas econ\u00f3micos, que a levaron a declarar o seu concurso de acredores en xullo de 2010. A d\u00e9beda da UE Lleida ascend\u00eda a 28 mill\u00f3ns de euros e non exist\u00edan posibilidades de rebaixala, polo que se decretou a s\u00faa desaparici\u00f3n e a venda da s\u00faa praza en Segunda B. O seu substituto \u00e9 o Club Lleida Esportiu.\nHistoria.\nOs primeiros anos.\nLogo da Guerra civil espa\u00f1ola, na primavera de 1939, membros de varias sociedades deportivas como o \"Lleida Sport Club\", o \"Club de F\u00fatbol Calaveres\" e a \"AEM\" fundan o \"Lleida Balompi\u00e9\", froito da necesidade dun club de f\u00fatbol na cidade de Lleida. Esa mesma tempada, con Sebasti\u00e0 T\u00e0pies como presidente e Jos\u00e9 P\u00e9rez como adestrador, o equipo procl\u00e1mase campi\u00f3n de Segunda Rexional Ordinaria, a\u00ednda que perde a promoci\u00f3n co Olot. Con todo, nos anos posteriores, vive a s\u00faa primeira \u00e9poca dourada e na tempada 1943-44 debuta en Terceira divisi\u00f3n. O 9 de marzo de 1947, o \"Lleida Balompi\u00e9\" fusi\u00f3nase co \"Club Deportivo Leridano\", equipo fundado en 1941 e de ideolox\u00eda franquista, nacendo as\u00ed a Uni\u00f3n Deportiva Lleida. Na tempada 1949-50, a do debut en Segunda divisi\u00f3n, o equipo consegue o ascenso a Primeira divisi\u00f3n logo de terminar a competici\u00f3n e a ligui\u00f1a de ascenso como subcampi\u00f3n. En apenas dez anos, o club xa est\u00e1 entre os mellores.\nUn debut para esquecer.\nA tempada 1950-51, a do debut en Primeira, \u00e9 unha mestura de esperanza e desilusi\u00f3n, xa que o equipo descende logo de ga\u00f1ar s\u00f3 seis partidos e encaixar 134 goles (marca en toda a historia da competici\u00f3n). O club, presidido por Eduard Estadella, e o equipo, adestrado por Emili Vidal, fai todos os esforzos posibles pero encaixa goleadas de esc\u00e1ndalo como un 10-0 ante o Athletic ou un 10-1 contra o Deportivo. Froito deste esforzo, chegan a Lleida os tres primeiros xogadores estranxeiros da s\u00faa historia: o italiano Sergio Del Pinto e os arxentinos Jos\u00e9 Valle e Vicente Di Paola. Con todo, o mellor xogador desta campa\u00f1a foi o dianteiro vasco Ignacio Bidegain, con 8 goles en 17 partidos. Posteriormente, o Lleida roza o ascenso de novo, na tempada 1953-54, pero perde a promoci\u00f3n de ascenso logo de terminar terceiro a competici\u00f3n con \"Lel\u00e9\" no banco. O Lleida mantense entre Segunda e Terceira as seguintes tempadas pero toca fondo co descenso a Rexional Preferente na tempada 1969-70.\nDe Segunda B a Primeira.\nO Lleida renace das s\u00faas cinzas e na tempada 1977-78 conv\u00e9rtese nun dos fundadores dunha nova categor\u00eda, a Segunda B, na que permanece as dez primeiras campa\u00f1as. Ademais, \u00e9 un dos equipos habituais nas \u00faltimas roldas da Copa do Rei e na tempada 1985-86 consegue unha das s\u00faas mellores actuaci\u00f3ns chegando a oitavos de final, onde o Bar\u00e7a elim\u00ednalle pola m\u00ednima. A finais da tempada 1987-88, co equipo abocado ao descenso a Segunda B tras d\u00faas campa\u00f1as en Segunda, chega ao banco o que ser\u00e1 o mellor adestrador do club en toda a s\u00faa historia, Jos\u00e9 Manuel Esnal \"Man\u00e9\". Co de Balmaseda, que dirixiu 250 partidos no Lleida, cons\u00e9guese o retorno \u00e1 categor\u00eda de prata e o retorno a Primeira 43 anos despois, logrando o t\u00edtulo m\u00e1is importante ata a data, o de campi\u00f3n de Segunda na tempada 1992-93. Os azuis terminan a competici\u00f3n con s\u00f3 catro derrotas e 20 goles encaixados, polo que o porteiro croata Mauro Ravnic consegue o trofeo Zamora da categor\u00eda.\nOutro desencanto.\nA tempada do retorno a Primeira volve ser decepcionante, xa que se volve a descender. A pesar de que o Lleida logra d\u00faas vitorias de m\u00e9rito: 0-1 no campo do Bar\u00e7a e 2-1 ante o Real Madrid no Camp d'Esports, o persoal non se axusta o suficiente e termina pen\u00faltimo con sete vitorias e a tres puntos da promoci\u00f3n. O club non acerta coas fichaxes e menos cos xogadores estranxeiros, xa que o dan\u00e9s Soren Andersen, chamado a ser o goleador do equipo, termina a Liga con s\u00f3 dous tantos, mentres que o bosn\u00edaco Nikola Milinkovic faino con seis. Os que si cumpren son Ravnic e o uruguaio Gustavo Matosas, que chega mediada a tempada e co equipo abocado ao descenso. Man\u00e9 segue no cargo ao terminar a tempada e \u00e1 seguinte r\u00f3zase o retorno a Primeira. Con todo, o Lleida, que terminara a competici\u00f3n terceiro, perde a promoci\u00f3n contra o Sporting de Gij\u00f3n tras un 2-2 no Camp d'Esports e un ag\u00f3nico 3-2 no Molin\u00f3n. \u00c9 o fin da era de Man\u00e9, oito tempadas cheas de \u00e9xitos.\nDesaparici\u00f3n.\nO 25 de xu\u00f1o de 2010, o m\u00e1ximo accionista Tatxo Benet abandonou a xesti\u00f3n do club, e cedeu t\u00f3dalas s\u00faas acci\u00f3ns \u00e1 empresaria Annabel Junyent. Poucos d\u00edas despois, a UE Lleida declarou o seu concurso de acredores, nun \u00faltimo intento para reflotar a empresa. Con todo, a nova directiva non entregou no prazo previsto un plan de viabilidade.\nNo informe realizado para o concurso de acredores, estableceuse a d\u00e9beda total da entidade en 28 mill\u00f3ns de euros, dos cales a metade correspond\u00edan a d\u00e9bedas coa Seguridad Social. Posto que non se entregou o plan de viabilidade, decretouse a liquidaci\u00f3n da Uni\u00f3 Esportiva Lleida e a s\u00faa desaparici\u00f3n. O derradeiro partido que disputou foi o 15 de maio de 2011 contra o CE L'Hospitalet. Cando rematou a tempada, puxo a s\u00faa praza en Segunda B a poxa. Un grupo investidor liderado polo empresario local Sisco Pujol adquiriuna, e creou como substituto o Club Lleida Esportiu.\nEstadio.\nO Lleida xogaba no Camp d'Esports, inaugurado en 1919, con capacidade para 13.500 persoas aproximadamente. Ten unhas dimensi\u00f3ns de 102 x 68 metros.\nUniforme.\nAs cores distintivas de Uni\u00f3 Esportiva Lleida son o azul na camiseta e o branco no pantal\u00f3n. A primeira xunta directiva do club escolleu estes tons ao ser as cores marianas da AEM (Asociaci\u00f3n de ex alumnos Maristas), unha das entidades fundadoras de Uni\u00f3 Esportiva Lleida."}
{"id": "135230", "revid": "10599", "url": "https://gl.wikipedia.org/wiki?curid=135230", "title": "UE Lleida", "text": ""}
{"id": "135235", "revid": "1093", "url": "https://gl.wikipedia.org/wiki?curid=135235", "title": "Xes\u00fas Canabal Fuentes", "text": ""}
{"id": "135236", "revid": "5863", "url": "https://gl.wikipedia.org/wiki?curid=135236", "title": "Xes\u00fas Canabal", "text": "Xes\u00fas Canabal Fuentes, nado no Amenal (O Pino) en marzo de 1897 e finado en Montevideo o 29 de agosto de 1985, foi un empresario e destacado persoeiro da emigraci\u00f3n galega no Uruguai.\nTraxectoria.\nEmigrou cos pais e irm\u00e1ns en 1910, con trece anos de idade, ao R\u00edo da Prata, e comezou a traballar nunha empresa de papeler\u00eda en Buenos Aires. Foi progresando na firma ata que se fixo cargo da sucursal de Montevideo, pero a crise producida pola primeira guerra mundial obrigou o peche da sucursal uruguaia. Canabal quedou nese pa\u00eds, e en 1921 fundou cos seus irm\u00e1ns unha empresa de papeler\u00eda que levaba o seu nome (Jes\u00fas Canabal y Hnos.), especializada na produci\u00f3n de sobres da marca \"Suevia\". O negocio era pr\u00f3spero, e comezou a mercar empresas do sector no Uruguai e en 1937 pon en funcionamento a s\u00faa propia empresa de fabricaci\u00f3n de papel, IPUSA, \u00e1 que se lle engadiu unha nova f\u00e1brica en 1948 en El Pando.\nEn 1956 participou na creaci\u00f3n do Banco de Galicia no Uruguai, unha sociedade financeira que tivo unha importante funci\u00f3n filantr\u00f3pica entre a comunidade galega. Tam\u00e9n nese ano foi presidente do primeiro Congreso da Emigraci\u00f3n Galega, celebrado en Buenos Aires en 1956. Foi presidente da Casa de Galicia de Montevideo, da Irmandade Galeguista do Uruguai, do Patronato da Cultura Galega de Montevideo (do que ademais de fundador foi presidente, vicepresidente e tesoureiro en distintas \u00e9pocas). Foi un dos promotores de \"Sempre en Galicia\", a emisi\u00f3n radiof\u00f3nica da comunidade galega na Prata. Ademais, a proposta de C\u00e9sar Alvajar e Ram\u00f3n Su\u00e1rez Picallo, foi designado ministro delegado da Rep\u00fablica no exilio (1958-1962).\nGalard\u00f3ns e reco\u00f1ecementos.\nDesde 2017 o CSC \"Lu\u00eds Seoane\" no Pedrouzo acolle unha exposici\u00f3n permanente sobre a s\u00faa figura."}
{"id": "135238", "revid": "12452", "url": "https://gl.wikipedia.org/wiki?curid=135238", "title": "Mar\u00eda del Carmen Arias D\u00edaz de R\u00e1bago", "text": ""}
{"id": "135239", "revid": "55821", "url": "https://gl.wikipedia.org/wiki?curid=135239", "title": "Xos\u00e9 Fern\u00e1ndez L\u00f3pez", "text": "Xos\u00e9 Fern\u00e1ndez L\u00f3pez, nado en Lugo o 8 de setembro de 1904 e finado en Madrid o 21 de decembro de 1986, foi un empresario galego, fundador de Pescanova e Zeltia.\nTraxectoria.\nFoi un dos catro fillos de Ant\u00f3n de Marcos, o empresario sarriao Antonio Fern\u00e1ndez. Marchou a estudar Dereito en Santiago de Compostela, pero rematou os estudos en Madrid. Neses \u00faltimos anos da monarqu\u00eda de Afonso XIII participou na fundaci\u00f3n en Madrid da Mocedade C\u00e9ltiga, xunto con Ferm\u00edn Penzol, \u00c1lvaro Gil Varela e Emilio Gonz\u00e1lez L\u00f3pez.\nEn 1931 falece o seu pai, e el e mais os seus irm\u00e1ns, Antonio Fern\u00e1ndez L\u00f3pez, Manuel e Concepci\u00f3n fanse cargo dos negocios familiares. Deciden abandonar a comercializaci\u00f3n de animais vivos e c\u00e9ntranse no mercado de distribuci\u00f3n de carne. Xos\u00e9 Fern\u00e1ndez L\u00f3pez faise cargo primeiro da xesti\u00f3n do matadoiro de M\u00e9rida en 1935, e posteriormente do matadoiro do Porri\u00f1o (MARUCOGA), que os irm\u00e1ns renomean a Frigolouro. A partir dese momento Xos\u00e9 Fern\u00e1ndez establ\u00e9cese no Porri\u00f1o.\nO negocio, dirixido por Xos\u00e9, prospera durante a Guerra Civil espa\u00f1ola, pois en primeiro termo son subministradores do ex\u00e9rcito de Franco e posteriormente do ex\u00e9rcito da Alema\u00f1a de Hitler, a trav\u00e9s da empresa Transfesa, que eles mesmos fundan en 1942. Neses anos crean tam\u00e9n Zeltia (1939), Frilugo (1941), Antibi\u00f3ticos S.A. (1949), Frigsa (1951), Cementos Oural (1958), Corchera Extreme\u00f1a e Pescanova (1960), co que diversifican as s\u00faas actuaci\u00f3ns en distintos sectores.\nEn Estremadura xestionou o matadoiro Cooperativo de M\u00e9rida, despois Ifesa e m\u00e1is tarde Carcesa. Tam\u00e9n creou unha f\u00e1brica de conservas e a Corchera Extreme\u00f1a. Al\u00ed apoiou as escavaci\u00f3ns arqueol\u00f3xicas na Alcazaba e a creaci\u00f3n do laboratorio xeol\u00f3xico-mineiro de Estremadura, dirixido polo xe\u00f3logo Vicente Sos Baynat (represaliado polo franquismo), que se localizou nos baixos da s\u00faa propia casa (na actualidade, residencia oficial do Presidente da Xunta de Estremadura). Coa s\u00faa extensa colecci\u00f3n de minerais, o laboratorio foi a base do actual Museo de Mineralox\u00eda de M\u00e9rida.\nEn 1962 foi o principal doador do edificio que leva o seu nome no museo de Pontevedra, rematado no 1965. \nUnha das s\u00faas achegas \u00e1 econom\u00eda de Galicia foi a implantaci\u00f3n do cultivo do kiwi. El sab\u00eda que no mercado alem\u00e1n estaba a triunfar un froito saboroso procedente de Nova Zelandia. O clima das r\u00edas Baixas, h\u00famido, chuvioso e de temperaturas moderadas, pod\u00eda resultar tan id\u00f3neo para o seu cultivo como o da ba\u00eda de Plenty, no outro extremo do planeta. O seu veci\u00f1o Carlos del R\u00edo traballaba nunha pequena empresa agraria do conglomerado do imperio Fern\u00e1ndez, e d\u00edxolle que \u00eda experimentar co kiwi. Xos\u00e9 Fern\u00e1ndez L\u00f3pez fundou a empresa Productores de Actinidias Chinensis, S.A., que exportaba kiwis a Alema\u00f1a a 100 pesetas a peza, co reclamo \"Kiwis aus Galicien\". Ademais, a empresa converteuse en distribuidora das plantas de kiwi en Galica, ofrecendo as plantas e consellos para o cultivo a cambio do compromiso dos interesados de venderlles a colleita durante os seguintes 20 anos. Na actualidade a empresa, denominada Kiwi Espa\u00f1a S.A., produce m\u00e1is de mil toneladas anuais, e est\u00e1 dirixida polo seu fillo Manuel.\nEn 1980 d\u00e9ixalle a presidencia de Pescanova ao seu fillo Manuel, e en 1985 deixoulle a presidencia de Zeltia ao seu fillo Jos\u00e9 Mar\u00eda.\nVida persoal.\nCasou con Mar\u00eda del Rosario de Sousa-Faro y Sanjurjo e tivo seis fillos, Paloma, Jos\u00e9 Mar\u00eda, Fernando, Luis Carlos, Margarita e Manuel Fern\u00e1ndez de Sousa-Faro."}
{"id": "135242", "revid": "98629", "url": "https://gl.wikipedia.org/wiki?curid=135242", "title": "Xos\u00e9 Rubia Barcia", "text": "Xos\u00e9 Rubia Barcia, nado en Mugardos o 31 de xullo de 1914 e finado en Santa Monica (California) o 6 de abril de 1997, foi un escritor e cr\u00edtico literario galego.\nTraxectoria.\nEstudou o bacharelato en Ferrol e posteriormente trasladouse a Granada para estudar Filosof\u00eda e Letras. En 1935 obtivo a licenciatura de Letras con premio extraordinario. Colaborou no xornal \"Pol\u00edtica\". Foi agregado da Universidade de Valencia e xefe de redacci\u00f3n da revista \"Armas y Letras\", \u00f3rgano de Milicias de la Cultura. Nos \u00faltimos meses da guerra civil espa\u00f1ola foi xefe de negociado da Subsecretaria de Armamentos do Ministerio da Guerra. Acabada a guerra e logo de pasar por un campo de concentraci\u00f3n franc\u00e9s, logrou chegar a Cuba onde deu conferencias e fundou a Escola Libre da Habana e a Academia de Artes Dram\u00e1ticas. Permaneceu na illa ata 1943, ano en que marchou a Estados Unidos de Am\u00e9rica para ensinar na Universidade de Princeton, pasando despois a Nova York. En 1944, traballou de comentarista e escritor do programa en espa\u00f1ol da radio norteamericana da Office of War Information. Ese mesmo ano marchou con Luis Bu\u00f1uel a Hollywood e traballou como escritor e director de dobraxes nos estudios Warner Brothers. Escribiu con Bu\u00f1uel gui\u00f3ns cinematogr\u00e1ficos, tales como, \"La novia de los ojos ensangrentados\" e \"La novia de la medianoche\". En 1945 casou coa actriz Eva L\u00f3pez, nos \u00c1nxeles. A partir de 1954 pertenceu ao claustro do Departamento de Espa\u00f1ol e Portugu\u00e9s da Universidade de California, en Los \u00c1ngeles, do que chegou a ser titular en 1961, e desde 1985, profesor em\u00e9rito de Literatura espa\u00f1ola.\nEn 1954 estivo a punto de ser deportado pola \"Caza de Bruxas\" do senador Joseph McCarthy e ao ano seguinte trasl\u00e1dase a Portugal para ver a s\u00faa familia; como llo impediron, trasladase coa s\u00faa muller a Par\u00eds.\nObtivo o Premio Jos\u00e9 Vasconcelos en 1983 e ese mesmo ano foi nomeado membro correspondente da Real Academia Galega."}
{"id": "135243", "revid": "1131", "url": "https://gl.wikipedia.org/wiki?curid=135243", "title": "Luis Tob\u00edo Fern\u00e1ndez", "text": ""}
{"id": "135245", "revid": "59564", "url": "https://gl.wikipedia.org/wiki?curid=135245", "title": "Ramiro Isla Couto", "text": "Ramiro Isla Couto, nado en Arnois (A Estrada) o 8 de marzo de 1896 e finado en Vigo o 5 de decembro de 1987, foi un empresario e dinamizador cultural da emigraci\u00f3n galega.\nTraxectoria.\nEmigrou en 1911 a Buenos Aires, onde estudou na Escola de Comercio, e traballou cun t\u00edo seu en diversos negocios. Nesa primeira mocidade na Arxentina ingresou na Asociaci\u00f3n Cultural Terra, de ideario galeguista.\nEn 1919 regresou a Espa\u00f1a, onde participou na Guerra Hispano-marroqu\u00ed. Neses anos trabou contacto con outros mozos esquerdistas e galeguistas, como Xaime Quintanilla Mart\u00ednez e Lu\u00eds Porteiro Garea. Ingresou na Irmandade Nazonalista Galega de Vicente Risco e nas Irmandades da Fala, e en 1923 volveu a Buenos Aires. Al\u00ed fundou con Eduardo Blanco Amor a revista \"Terra\", a primeira publicaci\u00f3n integramente en galego da emigraci\u00f3n. Na Arxentina converteuse en dinamizador cultural do galeguismo, creando asociaci\u00f3ns, colaborando en \"C\u00e9ltiga\" e no peri\u00f3dico \"A Fouce\", e recadando fondos para o Seminario de Estudos Galegos. Tam\u00e9n en Buenos Aires co\u00f1eceu a Manuel Antonio, que paraba no porto bonaerense na s\u00faa navegaci\u00f3n.\nEn 1931 regresou a Galicia e nese mesmo ano participou na fundaci\u00f3n do Partido Galeguista, onde ocupou unha cadeira no seu Consello Nacional en representaci\u00f3n da emigraci\u00f3n. O golpe de Estado do 18 de xullo de 1936 colleuno en Ver\u00edn: foi detido o 29 de decembro e encarcerado primeiro na vila do T\u00e1mega, o 27 de marzo de 1937 foi trasladado a Vigo e posto en liberdade sen cargos o 2 de abril.\nPasou ao Porto e con Ram\u00f3n Obella Vidal, e en contacto con Rodolfo Prada e os nacionalistas galegos da Arxentina, mantiveron unha rede de evasi\u00f3n dende mediados de 1937 at\u00e9 finais de 1938 empregando como pantalla o Instituto bioqu\u00edmico Miguel Servet, que permitiu a moitos republicanos galegos fuxir de Galicia e pasar ao bando leal.\nExiliouse a Francia, onde actuou como delegado das Sociedades Hispanas Confederadas, e m\u00e1is tarde a Cuba e a M\u00e9xico, arrivando a Veracruz o 19 de outubro de 1939 no buque \"Colonial\". Nese pa\u00eds fundou con Carlos Velo e Arturo Souto a revista \"Saudade\", e despois marchou a Venezuela, Colombia e de novo Venezuela. A partir de 1956 volveu definitivamente a Galicia, onde se dedicou a distintas tarefas de recuperaci\u00f3n cultural no grupo Galaxia, con xente como o seu irm\u00e1n Xaime Isla Couto ou Ram\u00f3n Pi\u00f1eiro.\nVida persoal.\nO 20 de abril de 1929 casou con Inmaculada Concepci\u00f3n (Chita) Lamas Barreiro, filla do agrarista Francisco Lamas Salgado e irm\u00e1 do pintor Francisco Lamas Barreiro.\nReco\u00f1ecementos.\nRecibiu a Medalla Castelao en 1986."}
{"id": "135246", "revid": "12452", "url": "https://gl.wikipedia.org/wiki?curid=135246", "title": "Xaime Illa", "text": ""}
{"id": "135247", "revid": "1093", "url": "https://gl.wikipedia.org/wiki?curid=135247", "title": "Lois Porteiro", "text": ""}
{"id": "135248", "revid": "1093", "url": "https://gl.wikipedia.org/wiki?curid=135248", "title": "Jos\u00e9 Rubia Barcia", "text": ""}
{"id": "135249", "revid": "5863", "url": "https://gl.wikipedia.org/wiki?curid=135249", "title": "Maruxa M\u00e9ndez", "text": "Maruxa M\u00e9ndez Otero, nada o 20 de setembro de 1914 en Lavadores (antigo concello, hoxe pertencente a Vigo) e finada en Vigo o 24 de abril de 2005, foi unha costureira e promotora da danza tradicional galega viguesa.\nEn 1958 creou un coro que a partir de 1963 levar\u00eda o nome de Lembranzas Galegas, e ao que m\u00e1is tarde se lle engadir\u00eda unha secci\u00f3n de agrupaci\u00f3n folcl\u00f3rica. En 1974 instaurou o costume de facerlle unha ofrenda floral ao Cristo da Vitoria.\nRecibiu a Medalla Castelao en 1987 e o t\u00edtulo de Viguesa Distinguida en 1988. Leva o seu nome un festival folcl\u00f3rico anual que se celebra no barrio vigu\u00e9s de Lavadores."}
{"id": "135252", "revid": "85894", "url": "https://gl.wikipedia.org/wiki?curid=135252", "title": "Ram\u00f3n Garc\u00eda Briones", "text": "Ram\u00f3n Garc\u00eda Briones, nado en Vilagarc\u00eda de Arousa o 20 de marzo de 1912 e finado no mesmo concello o 11 de maio de 1991, foi un economista galego co\u00f1ecido por ser o impulsor de distintos proxectos de mellora das instalaci\u00f3ns portuarias desta vila.\nTraxectoria.\nTraballou como auxiliar administrativo interino na Junta de Obras del Puerto de Vilagarc\u00eda de Arousa. Participou da actividade cultural de Vilagarc\u00eda e foi amigo de Aquilino Iglesia Alvari\u00f1o, Celestino Noya ou Lu\u00eds Vi\u00f1as Cortegoso. Colaborou nos xornais \"La Noche\", \"El Correo Gallego\", \"Faro de Vigo\" e \"La Voz de Galicia\", e nas revistas \"Vida Mar\u00edtima\", \"La Estafeta Literaria\" e \"Revista de Econom\u00eda de Galicia\". En 1975 participou na Asamblea Democr\u00e1tica de Arousa.\nReco\u00f1ecementos.\nRecibiu o Premio P\u00e9rez Lug\u00edn polos seus artigos literarios na prensa diaria e o Premio Enrique Lorenzo. Recibiu a Medalla Castelao en 1987."}
{"id": "135253", "revid": "25871", "url": "https://gl.wikipedia.org/wiki?curid=135253", "title": "Hohenzollern-Sigmaringen", "text": "Hohenzollern-Sigmaringen foi un estado alem\u00e1n pertencente ao Sacro Imperio Romano Xerm\u00e1nico xurdido en 1575 como unha partici\u00f3n do condado de Hohenzollern. Aquel ano o condado quedou dividido en catro estados Hohenzollern-Hechingen, Hohenzollern-Haigerloch, Hohenzollern-Hohenzollern e Hohenzollern-Sigmaringen."}
{"id": "135254", "revid": "1576", "url": "https://gl.wikipedia.org/wiki?curid=135254", "title": "Securitate", "text": "A Securitate, cuxo nome completo era Departamentul Securit\u0103\u0163ii Statului (Departamento de Seguridade do Estado), foi a polic\u00eda secreta durante a \u00e9poca da Roman\u00eda comunista. Anteriormente, a polic\u00eda secreta deste pa\u00eds co\u00f1ec\u00edase como Siguran\u0163a statului, que foi fundada o 30 de agosto de 1948 coa axuda do NKVD sovi\u00e9tico. Este corpo foi desmantelado e disolto en decembro de 1989, tras o colapso do r\u00e9xime e a execuci\u00f3n do ent\u00f3n presidente Nicolae Ceau\u015fescu e a s\u00faa dona.\nA Securitate foi naquel tempo, en proporci\u00f3n co n\u00famero de habitantes que posu\u00eda Roman\u00eda, un dos maiores e m\u00e1is brutais corpos de polic\u00eda secreta do Bloque do Leste."}
{"id": "135255", "revid": "72012", "url": "https://gl.wikipedia.org/wiki?curid=135255", "title": "Manuel Meil\u00e1n", "text": "Manuel Meil\u00e1n Mart\u00ednez, nado en Lugo o 18 de xullo de 1904 e finado en Montevideo o 26 de setembro de 1994, foi un dinamizador do galeguismo na comunidade emigrante no Uruguai.\nTraxectoria.\nPara evitar participar na Guerra do Rif emigrou en 1922 a Buenos Aires, onde comezou a traballar no sector comercial. Trabou contacto cun grupo de galeguistas onde estaban Eduardo Blanco Amor, Ram\u00f3n Su\u00e1rez Picallo, Jos\u00e9 Benito Abraira, Lino P\u00e9rez e Rodolfo Prada. Formou parte de \"El Hogar Gallego\", e comezou a participar na Federaci\u00f3n de Sociedades Gallegas Agrarias y Culturales.\nEn 1931 participou na creaci\u00f3n do Partido Galeguista na Arxentina, do que foi secretario. En 1934 entrou a traballar nun laboratorio farmac\u00e9utico e trasladouse a Montevideo. Participou nos inicios da Irmandade Galeguista do Uruguai con Ant\u00f3n Crestar e da Casa de Galicia do Uruguai. Ali\u00f1ado co goberno democr\u00e1tico republicano, colaborou en diversos xornais e en sociedades de recadaci\u00f3n de fondos para o mantemento do ex\u00e9rcito e da resistencia republicana. En 1940 ingresou na masoner\u00eda.\nEn 1956 participou no primeiro Congreso da Emigraci\u00f3n Galega, que se celebrou en Buenos Aires e que tivo como presidente a Xes\u00fas Canabal, compa\u00f1eiro seu da emigraci\u00f3n uruguaia e tam\u00e9n de masoner\u00eda. Canda el e Alfredo Somoza impulsou as emisi\u00f3ns radiof\u00f3nicas \"Sempre en Galicia\" (1950), e o Patronato da Cultura Galega de Montevideo (1968). Manuel Meil\u00e1n xogou un papel moi destacado no nacemento do programa, pois grazas \u00e1 amizade que ti\u00f1a cun dos propietarios, conseguiu que Radio Carve albergase o programa. Dirixiu o programa ata a s\u00faa morte, en 1994. \nReco\u00f1ecementos.\nEn 1987 recibiu a Medalla Castelao."}
{"id": "135258", "revid": "98629", "url": "https://gl.wikipedia.org/wiki?curid=135258", "title": "Club Polideportivo Ejido", "text": "O Club Polideportivo Ejido, m\u00e1is co\u00f1ecido como Poli Ejido, foi un club de f\u00fatbol espa\u00f1ol da cidade de El Ejido, na provincia de Almer\u00eda. Foi fundado en 1969 e durante a tempada 2011\u201312 o club se atopaba acollido \u00e1 Lei Concursal debido \u00e1 paup\u00e9rrima situaci\u00f3n econ\u00f3mica da entidade. Nun principio conseguiu evitar o descenso administrativo a Terceira Divisi\u00f3n grazas ao proceso concursal, pero acabou retir\u00e1ndose da competici\u00f3n e descendiendo, despois de chamarse Poli Ejido 2012 SD. No ver\u00e1n de 2012 fundouse o Club Deportivo El Ejido 2012 como sucesor do equipo.\nHistoria.\nNa tempada 2011\u201312 o club atop\u00e1base na peor situaci\u00f3n econ\u00f3mica e deportiva posible xa que encadeaba unha serie de d\u00e9bedas que obrigou a poxar a entidade o 27 de decembro de 2011. O 9 de xaneiro de 2012 o club deu a carta de liberdade a t\u00f3dolos xogadores ao non facerse efectiva a chegada dun comprador ao club, deixando a este \u00e1 beira da disoluci\u00f3n. Finalmente, o 18 de xaneiro anunciouse a renuncia \u00e1 s\u00faa praza na Segunda Divisi\u00f3n B, respectando os resultados at\u00e9 a data.\nEstadio.\nO estadio do Poli Ejido \u00e9 o Municipal de Santo Domingo, inaugurado en 2002 e que ten unha capacidade de 7.870 espectadores. As dimensi\u00f3ns do campo de xogo son de 105 \u00d7 68 metros. O complexo conta con vestiarios, sala antidopaxe, sala m\u00e9dica, sala de prensa, sala de trofeos, iluminaci\u00f3n, megafon\u00eda, bar e aseos, e o campo est\u00e1 distribu\u00eddo en tribuna cuberta, preferencia e fondo novo."}
{"id": "135259", "revid": "10599", "url": "https://gl.wikipedia.org/wiki?curid=135259", "title": "Polideportivo Ejido", "text": ""}
{"id": "135260", "revid": "10599", "url": "https://gl.wikipedia.org/wiki?curid=135260", "title": "Poli Ejido", "text": ""}
{"id": "135261", "revid": "7523", "url": "https://gl.wikipedia.org/wiki?curid=135261", "title": "Granada Club de F\u00fatbol", "text": "O Granada Club de F\u00fatbol \u00e9 un club de f\u00fatbol de Espa\u00f1a, da cidade de Granada, Andaluc\u00eda. Fundouse en 1931 e actualmente milita na Liga SmartBank.\nDurante a tempada 2009-10 xogou no Grupo IV da Segunda divisi\u00f3n B, proclam\u00e1ndose campi\u00f3n de grupo. Superou a eliminatoria a dobre partido contra o AD Alcorc\u00f3n (2-1), ascendendo tras 22 anos. Na tempada 2010-11 terminou en quinta posici\u00f3n e ga\u00f1ou as d\u00faas eliminatorias de play-off, conseguindo o ascenso a Primeira logo de 35 anos.\nEstadio.\nO Granada xoga no Estadio Nuevo Los C\u00e1rmenes, con capacidade para 16.500 espectadores e inaugurado en 1995.\nXogadores.\nCadro actual.\n\"Actualizado a 24 de febreiro de 2020\"."}
{"id": "135262", "revid": "10599", "url": "https://gl.wikipedia.org/wiki?curid=135262", "title": "Granada CF", "text": ""}
{"id": "135264", "revid": "98629", "url": "https://gl.wikipedia.org/wiki?curid=135264", "title": "Real Ja\u00e9n Club de F\u00fatbol", "text": "O Real Ja\u00e9n Club de F\u00fatbol \u00e9 un club de f\u00fatbol da cidade de Xa\u00e9n, Espa\u00f1a. Actualmente milita no grupo 9 da Terceira Divisi\u00f3n. Con 71 puntos, cultivados en tres tempadas, o Real Xa\u00e9n ocupa a 49\u00aa posici\u00f3n na Clasificaci\u00f3n hist\u00f3rica de Primeira Divisi\u00f3n.\nEscudo.\nO escudo do Real Ja\u00e9n ten forma semellante a un coraz\u00f3n, a\u00ednda que cun pequeno pico cara a arriba. De bordos morado, en fondo branco figura o nome da cidade, sobre as letras C e F entrelazadas. Na parte superior ten unha coroa, que representa o t\u00edtulo de \"Real\" que ostenta o Ja\u00e9n.\nEstadio.\nInaugurado en 2001, con capacidade para 12.569 persoas. O primeiro partido oficial que se xogou nel, foi o que enfrontou ao Real Ja\u00e9n co Poli Ejido na 2\u00aa xornada da liga 2001-2002 en Segunda divisi\u00f3n, sendo o resultado final a vitoria por 3 a 1 do conxunto jiennense.\nXogadores 2009/10.\n (c)"}
{"id": "135265", "revid": "10599", "url": "https://gl.wikipedia.org/wiki?curid=135265", "title": "Real Ja\u00e9n", "text": ""}
{"id": "135269", "revid": "5863", "url": "https://gl.wikipedia.org/wiki?curid=135269", "title": "Genrich Altshuller", "text": "Genrich Altshuller naceu en outubro de 1926 en Tashkent e finado en 1999, foi un inventor ruso.\nTraxectoria.\nAltshuller estivo na mari\u00f1a sovi\u00e9tica, e debido \u00e1 s\u00faa capacidade inventiva foi nomeado inspector de patentes. Foi a\u00ed, que a partir do estudo sistem\u00e1tico das patentes comezou a desenvolver TRIZ. En 1948 escr\u00edbelle a Stalin criticando o baixo nivel sovi\u00e9tico para desenvolver traballo inventivo e ofrece ao mesmo tempo soluciones utilizando os principios de TRIZ. En resposta \u00e9 arrestado, torturado e sentenciado a 25 anos en Siberia, onde contin\u00faa o desenvolvemento de TRIZ.\nLogo da morte de Stalin, en 1954 \u00e9 liberado e dous anos m\u00e1is tarde aparece a s\u00faa primeira publicaci\u00f3n respecto de TRIZ.\nEn 1994 publicou o libro \"And suddenly the inventor appeared\" baixo o pseud\u00f3nimo de \"Henry Altov\".\nMorre en setembro de 1999."}
{"id": "135270", "revid": "11813", "url": "https://gl.wikipedia.org/wiki?curid=135270", "title": "Galahad", "text": ""}
{"id": "135271", "revid": "89787", "url": "https://gl.wikipedia.org/wiki?curid=135271", "title": "Eliyahu M. Goldratt", "text": "Eliyahu Moshe Goldratt, nado o 31 de marzo de 1948 e finado o 11 de xu\u00f1o de 2011, foi un f\u00edsico israel\u00ed que se converteu nun gur\u00fa da consultor\u00eda de empresas, e un dos propo\u00f1entes da teor\u00eda das restrici\u00f3ns. Afirmaba usar o m\u00e9todo cient\u00edfico para resolver os problemas das organizaci\u00f3ns.\nFoi o autor de varios libros escritos en estilo de novela, abordando temas como lox\u00edstica de produci\u00f3n, lox\u00edstica de distribuci\u00f3n, plan estrat\u00e9xico, xesti\u00f3n de proxectos, finanzas, mercadotecnia e tecnolox\u00eda da informaci\u00f3n, entre outros.\nO seu libro \"The Goal\" (\"A meta\") introduce aspectos da contabilidade e da produtividade criando un novo enfoque de an\u00e1lise chamado \"mundo da ganancia\" en oposici\u00f3n ao chamado \"mundo do custo\". \u00c9 considerada unha obra importante no campo da mellor\u00eda da produtividade e de toda decisi\u00f3n empresarial centrada nos beneficios."}
{"id": "135285", "revid": "3238", "url": "https://gl.wikipedia.org/wiki?curid=135285", "title": "Burj Dubai", "text": ""}
{"id": "135286", "revid": "10599", "url": "https://gl.wikipedia.org/wiki?curid=135286", "title": "Centre d'Esports Sabadell", "text": ""}
{"id": "135287", "revid": "50011", "url": "https://gl.wikipedia.org/wiki?curid=135287", "title": "Centre d'Esports Sabadell Futbol Club", "text": "O Centre d'Esports Sabadell Futbol Club \u00e9 un club de f\u00fatbol espa\u00f1ol, da cidade de Sabadell, en Catalu\u00f1a. Foi fundado en 1903 e actualmente xoga na Segunda Divisi\u00f3n B.\nEntre os seus logros deportivos destacan o Campionato de Espa\u00f1a de segunda categor\u00eda en 1913, a Copa Federaci\u00f3n en 2000 e un subcampionato da Copa de Espa\u00f1a en 1935. Militou 14 tempadas na Primeira Divisi\u00f3n e participou nunha edici\u00f3n da Copa de Feiras.\nHimno.\nO himno oficial do club \u00e9 \"Honor al Sabadell\", escrito por Llu\u00eds Papell con m\u00fasica de Adolf Caban\u00e9. Con todo, entre 1983 e 1991 o club utilizou como oficial o himno \"Sempre endavant Sabadell\", composto por Ramon Montlle\u00f3.\nEstadio.\nNova Creu Alta; constru\u00eddo no ano 1967, cun aforamento de 20.000 espectadores. Foi inaugurado no mes de agosto dese mesmo ano. Situado nunha zona urbana da cidade, preto da nova arteria comercial e de oficinas; a avenida de Francesc Maci\u00e0. A s\u00faa direcci\u00f3n \u00e9: Pla\u00e7a Ol\u00edmpia s/n, 08206 Sabadell, e as oficinas do club at\u00f3panse na zona de tribuna do propio estadio."}
{"id": "135288", "revid": "10599", "url": "https://gl.wikipedia.org/wiki?curid=135288", "title": "CE Sabadell", "text": ""}
{"id": "135289", "revid": "7523", "url": "https://gl.wikipedia.org/wiki?curid=135289", "title": "Club Deportivo Alcoyano", "text": "O Club Deportivo Alcoyano (en valenciano: \"Club Esportiu Alcoi\u00e0\") \u00e9 un club de f\u00fatbol de Espa\u00f1a da cidade de Alcoi na provincia de Alacant. Foi fundado en 1929 e milita actualmente no grupo 6 da Terceira divisi\u00f3n espa\u00f1ola.\n\u00c9 un dos clubs hist\u00f3ricos da Comunidade Valenciana, cunha traxectoria de 4 tempadas en Primeira Divisi\u00f3n e 12 en Segunda. O seu maior logro na Liga \u00e9 un 10\u00ba posto en Primeira na tempada 1947-48.\nHimno.\nO himno oficial do club tit\u00falase La Moral del Alcoyano, con m\u00fasica de Miguel Peidr\u00f3 e Jaime Lloret e letra de Armando Santacreu, foi composto en 1979 por motivo das vodas de ouro do club. En 2004, coincidindo co 75\u00ba aniversario da entidade, modernizouse a m\u00fasica e foi interpretado polo cantante alcoyano Jos\u00e9 Zamora. Tam\u00e9n se fixo unha versi\u00f3n coa letra en valenciano.\nEstadio.\nO Club Deportivo Alcoyano xoga os seus partidos no estadio El Collao. El Collao \u00e9 unha instalaci\u00f3n deportiva municipal inaugurada en 1929, con capacidade para 4.500 espectadores e con dimensi\u00f3ns de 102 x 65 metros. Debido \u00e1 s\u00faa singular construci\u00f3n, ad\u00f3itase dicir que \u00e9 un campo con estilo ingl\u00e9s, e habitualmente presenta boas entradas de p\u00fablico.\nFilial.\nO CD Alcoyano B, creouse na tempada 2007-08 en Segunda Rexional, conseguindo o ascenso directo esa mesma tempada ao terminar campi\u00f3n do seu grupo. Na actualidade milita en Primeira Rexional. Este filial ten como obxectivo formar aos mozos para que nun futuro poidan dar o salto ao primeiro equipo."}
{"id": "135290", "revid": "10599", "url": "https://gl.wikipedia.org/wiki?curid=135290", "title": "CD Alcoyano", "text": ""}
{"id": "135291", "revid": "56817", "url": "https://gl.wikipedia.org/wiki?curid=135291", "title": "M\u00e9rida Uni\u00f3n Deportiva", "text": "O M\u00e9rida Uni\u00f3n Deportiva foi un club de f\u00fatbol de Espa\u00f1a, da cidade de M\u00e9rida, en Estremadura. Foi fundado en 1990 e foi o sucesor do Club Polideportivo M\u00e9rida, do que era filial. Desapareceu en 2013 e os seus dereitos foron adquiridos polo M\u00e9rida Asociaci\u00f3n Deportiva.\nHistoria.\n\u00c9 o sucesor do hist\u00f3rico Club Polideportivo M\u00e9rida fundado o 28 de decembro de 1912. O 31 de agosto de 2000 este club desapareceu, tomando a substituci\u00f3n o seu filial fundado en 1990, o M\u00e9rida Promesas, que pasou a chamarse M\u00e9rida Uni\u00f3n Deportiva.\nO M\u00e9rida tomou a substituci\u00f3n e o 16 de xu\u00f1o de 2001 subiu a Segunda B ao ga\u00f1ar 3-0 ao Torredonjimeno con goles de Ram\u00edrez, Juanjo e Santi e con Jorge Gruart na presidencia. Na tempada 01-02 xogou a fase de ascenso a Segunda, sendo eliminado pola SD Compostela. Tras outro descenso a Terceira Divisi\u00f3n na tempada 03-04, toma as rendas do club Jos\u00e9 Fouto Galv\u00e1n e o M\u00e9rida conseguiu o ascenso \u00e1 Segunda na tempada 04-05. A tempada 07-08 xogou a Fase de ascenso a Segunda, sendo eliminado pola SD Ponferradina.\nO club descendeu administrativamente \u00e1 Terceira Divisi\u00f3n no ver\u00e1n do 2009 por falta de pagamentos aos seus xogadores e tomou as rendas unha Xunta Xestora liderada por Antonio Higuero.\nDesapareceu en 2013 e os seus dereitos foron adquiridos polo M\u00e9rida Asociaci\u00f3n Deportiva.\nFilial.\nO club ten un equipo filial en Primeira Rexional de Estremadura, o M\u00e9rida Club de F\u00fatbol. O M\u00e9rida CF ademais xestiona varios equipos de canteira, desde escola de iniciaci\u00f3n ata xuven\u00eds, e conta con varias escuadras xogando competici\u00f3ns rexionais en categor\u00edas inferiores. A s\u00faa canteira \u00e9 unha das mellores de Estremadura, destacando os infant\u00eds, os cadetes e os xuven\u00eds."}
{"id": "135293", "revid": "22570", "url": "https://gl.wikipedia.org/wiki?curid=135293", "title": "Club Polideportivo M\u00e9rida", "text": "O Club Polideportivo M\u00e9rida foi un club de f\u00fatbol espa\u00f1ol da cidade de M\u00e9rida, en Estremadura. Foi fundado en 1912 e desapareceu no ano 2000. O seu sucesor actualmente \u00e9 o seu antigo filial, o M\u00e9rida Uni\u00f3n Deportiva.\nHistoria.\nO 28 de decembro de 1912 fundouse a Sportiva Emeritense, o embri\u00f3n do CP M\u00e9rida. En 1920, pasou a chamarse Club Catalanes debido \u00e1 orixe dos militares do acuartelamento emeritense, mentres paralelamente, en 1921, empregados de Renfe fundan o Club M.Z.A. (Madrid-Zaragoza-Alacant).\nPouco despois, ambos os clubs fusi\u00f3nanse e xorde o Club Em\u00e9rita, que tivo como presidente a Juan Bohoyo. O Em\u00e9rita participou por primeira vez nun campionato rexional na tempada 28-29 e xa na 31-32 foi campi\u00f3n rexional.\nDurante a Guerra civil espa\u00f1ola, o f\u00fatbol en M\u00e9rida paral\u00edzase. Logo desta, en 1939, rexorde o club co nome Sociedad Deportiva Emeritense.\n1940 ata 1970.\nNo seu primeiro ano foi subcampi\u00f3n rexional e na tempada 1943-44 participou por primeira vez en categor\u00eda nacional, Terceira Divisi\u00f3n.\nTras catro anos en Terceira, na 46-47, baixa a Rexional. Dous anos despois (48-49), o Emeritense volve a Terceira, onde estar\u00e1 ata a 60-61. Nas campa\u00f1as 54-55, 55-56 e 56-57, o club marcou un fito ao xogar tres fases de ascenso a Segunda.\nTras un ano en Rexional (61-62), o Emeritense sobe invicto de novo \u00e1 Terceira Divisi\u00f3n. O club permanece en Terceira ata a 70-71. Antes, en 1966, pasou a ser M\u00e9rida Industrial C.F.\nD\u00e9cadas dos setenta e oitenta.\nNa 76-77, o Industrial volve a Terceira, ascendendo \u00e1 recentemente creada Segunda Divisi\u00f3n B na 79-80. O ascenso chegou o 11 de maio ao ga\u00f1ar 1-0 ao V\u00e9lez con gol de Paco, tendo o presidente Jos\u00e9 Fouto Carvajal s\u00f3 26 anos.\nA aventura durou un ano. Desde a 81-82 ata a 88-89, o M\u00e9rida seguiu en Terceira. Ao acabar a 84-85, pasou a ser Club Polideportivo M\u00e9rida. O 28 de maio de 1989 chega o segundo ascenso a Segunda B ao ga\u00f1ar 2-0 ao Coria con goles de Chovi e Edu Pla, con Fouto Carvajal na presidencia.\nDesde 1990, a \u00e9poca dourada, ata a s\u00faa desaparici\u00f3n.\nTras dous anos en Segunda B, o M\u00e9rida sobe a Segunda Divisi\u00f3n o 22 de xu\u00f1o de 1991 ao ga\u00f1ar 0-1 \u00f3 Osasuna Promesas con gol de Ricardo.\nDesde a 91-92 ata a 99-00, o M\u00e9rida vive a s\u00faa etapa dourada: 2 anos en Primeira Divisi\u00f3n e 7 en Segunda Divisi\u00f3n. O primeiro ascenso \u00e1 Primeira Divisi\u00f3n chegou o 27 de maio de 1995 ao ga\u00f1ar 0-1 ao Eibar con gol de Cu\u00e9llar, convert\u00e9ndose no primeiro equipo estreme\u00f1o en alcanzar a m\u00e1xima categor\u00eda do f\u00fatbol espa\u00f1ol. O segundo chegou o 1 de xu\u00f1o de 1997 ao ga\u00f1ar 2-0 ao Legan\u00e9s con dobrete de Quique Mart\u00edn.\nDurante esta etapa o M\u00e9rida chegou en d\u00faas ocasi\u00f3ns ata os 1/4 de Final da Copa do Rei, a \u00faltima no ano 2000, sendo eliminado polo Real Madrid na pr\u00f3rroga a 3 minutos do final do partido.\nOs riscos ec\u00f3nomicos provocados durante a xesti\u00f3n de Jos\u00e9 Fouto Carvajal abocaron na desaparici\u00f3n do Club Polideportivo M\u00e9rida o 31 de agosto de 2000, tomando a substituci\u00f3n a s\u00faa filial, o M\u00e9rida Promesas (3\u00aa Divisi\u00f3n), que pasou a chamarse M\u00e9rida Uni\u00f3n Deportiva."}
{"id": "135294", "revid": "1131", "url": "https://gl.wikipedia.org/wiki?curid=135294", "title": "\u00a3", "text": ""}
{"id": "135295", "revid": "1093", "url": "https://gl.wikipedia.org/wiki?curid=135295", "title": "N\u00e9lida Pi\u00f1\u00f3n", "text": ""}
{"id": "135296", "revid": "43749", "url": "https://gl.wikipedia.org/wiki?curid=135296", "title": "C\u00f4te d'Ivoire", "text": ""}
{"id": "135297", "revid": "85894", "url": "https://gl.wikipedia.org/wiki?curid=135297", "title": "A Casi\u00f1a, Arcos, Cuntis", "text": "A Casi\u00f1a \u00e9 un lugar da parroquia de Arcos no concello pontevedr\u00e9s de Cuntis, na comarca de Caldas. Nos \u00faltimos anos a s\u00faa poboaci\u00f3n segue unha tendencia descendente. Segundo o Instituto Galego de Estat\u00edstica, en 2021 ti\u00f1a 92 habitantes, dos cales 45 eran homes e 47 eran mulleres.\nDentro da aldea hai varios barrios. A Casi\u00f1a \u00e9 o principal e m\u00e1is c\u00e9ntrico, na ribeira dereita do r\u00edo Gallo e \u00e1 esquerda do regato Freixi\u00f1o. A Esquiza at\u00f3pase m\u00e1is \u00f3 leste; A Fresca \u00f3 norte, na estrada que vai \u00f3 Pi\u00f1eiro; A Sobreiri\u00f1a \u00f3 oeste, na beira dereita do Freixi\u00f1o, na pista que vai a Loureiro de Abaixo; Furco ou Furco Mau at\u00f3pase \u00f3 suroeste, atravesado polo regato Freixi\u00f1o; A Devesa sit\u00faase \u00f3 sur, xa na ribeira esquerda do r\u00edo Gallo; e m\u00e1is \u00f3 sur a\u00ednda enc\u00f3ntrase A G\u00e1ndara, onde tam\u00e9n se sit\u00faa a escola pero xa na parte do lugar de Cornado.\nPatrimonio.\nNa Casi\u00f1a hai seis mu\u00ed\u00f1os no r\u00edo Gallo. Dous na Esquiza, a car\u00f3n da pista asfaltada que vai cara ao lugar de Duc\u00edo; o mu\u00ed\u00f1o da Bra\u00f1a grande, xusto no r\u00edo; o mu\u00ed\u00f1o da Veiga do Mu\u00ed\u00f1o, preto da ponte da Casi\u00f1a; o mu\u00ed\u00f1o da Devesa, no barrio da Devesa e o mu\u00ed\u00f1o da Revolti\u00f1a, uns 300 metros m\u00e1is abaixo da Devesa.\nNo Rego do Campo hai un lavadoiro cunha imaxe en pedra da virxe de Monserrat, padroa da Casi\u00f1a. Antigamente po\u00f1\u00edase unha mostra dos mellores froitos arredor da imaxe en sinal de agradecemento pola colleita.\nComunicaci\u00f3ns.\nA estrada EP-8403 atravesa A Casi\u00f1a de norte a sur: cara ao norte vaise \u00f3 lugar do Pi\u00f1eiro (a 1\u00a0km) e finaliza na N-640 preto do lugar da Casa da Cruz (a 2\u00a0km); cara \u00f3 sur vaise en direcci\u00f3n a Cuntis pasando preto dos lugares de Piso e A Anllada, e Furco (a 2\u00a0km est\u00e1 o cruzamento), finalizando na paraxe do Cand\u00e1n (a 3\u00a0km), preto do lugar do Porto de G\u00f3mez, xa na parroquia de Santa Mar\u00eda de Cuntis."}
{"id": "135298", "revid": "98629", "url": "https://gl.wikipedia.org/wiki?curid=135298", "title": "Trocozoo", "text": "Os Trocozoos (Trochozoa) forman un grupo de varios filos de animais prot\u00f3stomos, que te\u00f1en en com\u00fan o feito de estar unidos pola presenza nas fases embrionarias de larvas troc\u00f3foras, as cales te\u00f1en d\u00faas bandas de cilios arredor da metade do seu corpo.\nRecentes estudos de ADN parecen confirmar a unidade deste grupo, sendo polo tanto un grupo monofil\u00e9tico e tendo como grupos moi pr\u00f3ximos os lofoforados. Esta \u00e9 a raz\u00f3n pola que se creou un clado que os asocia nun \u00fanico grupo e que leva o nome de lofotrocozoos.\nAta hai pouco, os artr\u00f3podos (insectos e crust\u00e1ceos) consider\u00e1banse posibles parentes pr\u00f3ximos dos an\u00e9lidos, isto estaba baseado no feito de que \u00e1mbolos dous grupos est\u00e1n segmentados, pero os artr\u00f3podos non pos\u00faen larva troc\u00f3fora e ademais non existen evidencias moleculares que apoien unha estreita relaci\u00f3n entre estes grupos."}
{"id": "135300", "revid": "1786", "url": "https://gl.wikipedia.org/wiki?curid=135300", "title": "Trochozoa", "text": ""}
{"id": "135302", "revid": "12452", "url": "https://gl.wikipedia.org/wiki?curid=135302", "title": "Poliplacophora", "text": ""}
{"id": "135303", "revid": "75439", "url": "https://gl.wikipedia.org/wiki?curid=135303", "title": "Troc\u00f3fora", "text": "Unha troc\u00f3fora \u00e9 un tipo de larva mari\u00f1a, que pos\u00fae d\u00faas bandas de cilios. Debido ao movemento destes cilios crea remu\u00ed\u00f1os na auga que posibilitan o control na direcci\u00f3n dos seus movementos. adicionalmente, estes movementos da auga serven para o achegamento de comida, que pode deste xeito ser m\u00e1is facilmente capturada, sendo a base principal da s\u00faa alimentaci\u00f3n o plancto.\nO nome de troc\u00f3fora procede da s\u00faa forma de pe\u00f3n, tendo unha clara simetr\u00eda bilateral e distingu\u00edndose nela as seguintes partes:\nEsta larva at\u00f3pase tipicamente en varios filos dentro do grupo dos Lophotrochozoa, como os moluscos, an\u00e9lidos, sipunc\u00falidos etc. Hai formas parecidas, m\u00e1is ou menos asimilables \u00e1 larva troc\u00f3fora, como a larva pilidio dos nemertinos ou a larva de M\u00fcller dos platelmintos (con aparato dixestivo incompleto)."}
{"id": "135304", "revid": "1786", "url": "https://gl.wikipedia.org/wiki?curid=135304", "title": "Larva troc\u00f3fora", "text": ""}
{"id": "135308", "revid": "23204", "url": "https://gl.wikipedia.org/wiki?curid=135308", "title": "Lista de illas de Croacia", "text": "Croacia conta con 698 illas, 389 illotes e 78 arrecifes, o cal fai do arquip\u00e9lago croata o segundo m\u00e1is importante do mar Mediterr\u00e1neo (despois do grego). As illas de Croacia te\u00f1en en total 4058\u00a0km de costa.\nIllas habitadas.\nAs illas de Croacia est\u00e1n habitadas desde a Grecia antiga (Hvar xa estaba habitada entre o -3500 e o -2500). Hoxe 47 das 698 illas de Croacia est\u00e1n habitadas, en tanto que nelas reside canto menos unha persoa de forma permanente. Algunhas fontes dan a cifra de 66 illas habitadas pero ese \u00e9 o n\u00famero de illas cunha habitaci\u00f3n, 19 desas illas perderon os seus habitantes en raz\u00f3n da insuficiente actividade econ\u00f3mica.\nAs principais actividades econ\u00f3micas nas illas de Croacia son a agricultura (principalmente a viticultura e o cultivo da oliveira), a pesca e o turismo. A econom\u00eda est\u00e1 relativamente subdesenvolvida e por consecuencia o goberno d\u00e1 un certo n\u00famero de axudas e de protecci\u00f3ns grazas ao \"Zakon o otocima\" a fin de estimular a econom\u00eda das illas. Estas axudas incl\u00faen descontos no prezo dos ferris ou no das pontes.\nAs illas.\nAs m\u00e1is grandes aproximadamente de noroeste a sueste son:\nDalmacia central e sur.\nTodas as illas son tur\u00edsticas hoxe en d\u00eda.\nHai d\u00faas pen\u00ednsulas, tam\u00e9n, Istria e Pelje\u0161ac\nLista por tama\u00f1o.\nAs illas m\u00e1is grandes, en orde decrecente son: "}
{"id": "135314", "revid": "89787", "url": "https://gl.wikipedia.org/wiki?curid=135314", "title": "Comisi\u00f3n presidencial para o estudo da ditadura comunista en Roman\u00eda", "text": "A Comisi\u00f3n presidencial para o estudo da ditadura comunista en Roman\u00eda (en roman\u00e9s: Comisia Preziden\u0163ial\u0103 pentru Analiza Dictaturii Comuniste din Rom\u00e2nia), tam\u00e9n co\u00f1ecida coma A comisi\u00f3n de Tism\u0103neanu (\"Comisia Tism\u0103neanu\"), \u00e9 unha comisi\u00f3n institu\u00edda en Roman\u00eda polo Presidente Traian B\u0103sescu para investigar o r\u00e9xime comunista e achegar un informe completo que permita a condena do Comunismo tal e como foi vivido en Roman\u00eda.\nHistoria.\nFormada no mes de abril do ano 2006 como un xurado liderado polo analista pol\u00edtico Vladimir Tism\u0103neanu, centrouse en examinar as actividades das instituci\u00f3ns que impuxeron e perpetuaron a ditatura comunista, \"os m\u00e9todos que fixeron posible os abusos, asasinatos, crimes da ditadura, a violaci\u00f3n dos dereitos humanos e o papel dalgunhas figuras pol\u00edticas no mantemento e funcionamento do r\u00e9xime totalitario en Roman\u00eda\".\nA comisi\u00f3n presentou o seu informe final no parlamento o 18 de decembro de 2006. Foi adoptado coma documento oficial da presidencia romanesa e publicado na s\u00faa web. O informe confirmou a Roman\u00eda coma o primeiro pa\u00eds do antigo bloque do leste en condenar oficialmente o r\u00e9xime comunista. A calidade, conclusi\u00f3ns e elecci\u00f3n dos membros da Comisi\u00f3n do informe est\u00e1n suxeitos a debate no seo da sociedade romanesa. A partir do 8 de xaneiro de 2007, fix\u00e9ronse modificaci\u00f3ns no informe para corrixir erros e omisi\u00f3ns."}
{"id": "135334", "revid": "5132", "url": "https://gl.wikipedia.org/wiki?curid=135334", "title": "Idioma dinamarqu\u00e9s", "text": ""}
{"id": "135335", "revid": "98629", "url": "https://gl.wikipedia.org/wiki?curid=135335", "title": "Coroa dinamarquesa", "text": "A coroa dinamarquesa (en dinamarqu\u00e9s: \"dansk krone\", en fero\u00e9s: \"donsk kr\u00f3na\", en groenland\u00e9s: \"Danskinut koruuni\") \u00e9 a moeda oficial de Dinamarca, xunto cos territorios dependentes de Groenlandia e as Illas Feroe. A coroa at\u00f3pase dividida en 100 \u00f8re e o seu c\u00f3digo ISO 4217 \u00e9 \"DKK\". Normalmente abr\u00e9viase como \"kr\".\nHistoria.\nAt\u00e9 finais do s\u00e9culo XVIII a coroa equival\u00eda a 8 marcos. En 1873 introduciuse unha nova coroa para Dinamarca, que substitu\u00edu o \"rigsdaler\" cunha taxa de d\u00faas coroas por \"rigsdaler\". A coroa foi o resultado dos acordos da Uni\u00f3n Monetaria Escandinava que permaneceu en vigor at\u00e9 o fin da primeira guerra mundial. Os pa\u00edses fundadores foron Suecia e Dinamarca, xunto con Noruega que entrar\u00eda dous anos m\u00e1is tarde. O nome com\u00fan da moeda para Dinamarca e Noruega foi \"krone\", e en Suecia \"krona\". Trala disoluci\u00f3n da uni\u00f3n monetaria os tres pa\u00edses decidiron non trocar o nome da moeda.\nEn 1914 a Uni\u00f3n Monetaria Escandinava disolveuse cando se abandonou o sistema monetario baseado no ouro. Dinamarca volveu ao est\u00e1ndar de ouro en 1924 mais deixouno permanentemente en 1931. Entre 1940 e 1945, a coroa fixouse ao reichsmark. Ao finalizar a ocupaci\u00f3n alem\u00e1, introduciuse unha nova taxa de cambio de 24 coroas por libra esterlina, que se viu reducida a 19,34 coroas en agosto do mesmo ano. Cos Acordos de Bretton Woods Dinamarca devaluou a s\u00faa moeda con respecto a libra en 1949 a unha taxa de 6,91 coroas por d\u00f3lar. En 1967 unha nova desvalorizaci\u00f3n resultou en 7,50 coroas por d\u00f3lar ou 18 coroas por libra.\nIllas Feroe e Groenlandia.\nIllas Feroe.\nNas Illas Feroe \u00e9 com\u00fan utilizar moedas danesas, con todo circulan por elas billetes espec\u00edficos. Durante a ocupaci\u00f3n brit\u00e1nica do arquip\u00e9lago na segunda guerra mundial d\u00e9ronse alg\u00fans cambios que rapidamente levaron aos brit\u00e1nicos a copiar as moedas danesas de 1, 2, 5, 10 e 25 \u00f8re para o seu uso nas Illas Feroe. As primeiras cu\u00f1\u00e1ronse en bronce, e as de 10 e 25 \u00f8re en cupron\u00edquel. Esta emisi\u00f3n \u00e9 id\u00e9ntica \u00e1s moedas danesas anteriores \u00e1 guerra, pero est\u00e1n datadas en 1942 e carecen do pequeno coraz\u00f3n que identifica \u00e1 ceca real danesa de Copenhague. Este ano Dinamarca non emitiu moedas propias, xa que cambiou \u00e1s cu\u00f1axes en cinc ese mesmo ano. Os billetes en circulaci\u00f3n para as Feroe foron sobreimpresos pola administraci\u00f3n \"amt\" invalid\u00e1ndoos \u00e1 vez para o seu uso exterior.\nOs billetes modernos introduc\u00edronse na d\u00e9cada dos anos 50. A pesar da idea falsa que se ten, a coroa das illas Feroe non \u00e9 unha moeda independente, pero si unha emisi\u00f3n especial dos billetes daneses cun dese\u00f1o diferente, algo similar ao que ocorre coa libra esterlina para os seus territorios de ultramar.\nGroenlandia.\nEn Groenlandia a administraci\u00f3n colonial emitiu billetes distintivos entre 1803 e 1968, xunto a series de moedas cu\u00f1adas entre 1926 e 1964. En 2006, os gobernos de Dinamarca e Groenlandia chegaron a un acordo para emitir billetes espec\u00edficos groenlandeses a partir de 2008, con todo a\u00ednda non est\u00e1n dispo\u00f1ibles e est\u00e1 planeada o seu ditribuci\u00f3n para 2011. Debido ao seu status, os billetes e moedas daneses son de curso legal tanto en Dinamarca como en Groenlandia.\nRelaci\u00f3n co euro.\nDinamarca negociou un status especial do Tratado de Maastricht que lle permit\u00eda preservar a coroa mentres que os demais membros da Uni\u00f3n Europea adoptaron o euro (como moeda de conta) en 1999. En 2000 levou a cabo un referendo que rexeitou a adopci\u00f3n do euro. O goberno conservador de Anders Fogh Ramussen planeou outro referendo en 2004, con todo non se realizou xa que as enquisas mostraban un escaso soporte da moeda europea.\nA coroa est\u00e1 fixada ao euro a trav\u00e9s do ERM II, o mecanismo de tipos de cambio da Uni\u00f3n Europea. Antes da introduci\u00f3n do euro, a coroa estaba ligada ao marco alem\u00e1n. A s\u00faa intenci\u00f3n era que a coroa se mantivese estable."}
{"id": "135337", "revid": "25871", "url": "https://gl.wikipedia.org/wiki?curid=135337", "title": "Demograf\u00eda de Dinamarca", "text": "A hora de abordar a demograf\u00eda de Dinamarca c\u00f3mpre ter en conta que moitos dos daneses actuais trazan a s\u00faa \u00e1rbore xeneal\u00f3xica a partir da poboaci\u00f3n xermano-g\u00f3tica que habitou Dinamarca desde tempos prehist\u00f3ricos. Con todo, coa inmigraci\u00f3n que chegou ao pa\u00eds nos \u00faltimos anos, a poboaci\u00f3n danesa converteuse en m\u00e1is heterox\u00e9nea.\nO dinamarqu\u00e9s \u00e9 o principal idioma de Dinamarca. Durante as migraci\u00f3ns dos Hunos e os eslavos, os daneses instal\u00e1ronse na pen\u00ednsula de Xutlandia. Foron expulsados polos nativos e outras tribos de orixe xerm\u00e1nica. Os atacantes deixaron atr\u00e1s unha chea de barcos, cuxos restos, na actualidade, a\u00ednda se est\u00e1n recuperando.\nUnha pequena minor\u00eda de xermano-parlantes habita hoxe en d\u00eda no sur de Xutlandia, exactamente no norte de Schleswig. Os duques de Schleswig e Holstein estiveron durante moito tempo baixo as ordes do Santo Imperio Romano, cuesti\u00f3n que se utilizou para manterse independentes. A zona norte de Schleswig entrou a formar parte de Dinamarca co Tratado de Versalles. Hoxe en d\u00eda gran parte da poboaci\u00f3n das zonas fronteirizas fala os dous idiomas.\nA maior parte da poboaci\u00f3n de orixe inuit habita en Groenlandia; as Illas Feroe te\u00f1en unha poboaci\u00f3n n\u00f3rdica que fala a s\u00faa propia linguaxe. A educaci\u00f3n \u00e9 obrigatoria desde o sete aos 16 anos e \u00e9 gratu\u00edta at\u00e9 o nivel universitario. A Igrexa do Pobo Dan\u00e9s est\u00e1 apoiada polo estado e, de acordo cos datos do 2002, un 84,3% dos daneses practican esta relixi\u00f3n. Dinamarca permite a liberdade de cultos. Na actualidade pract\u00edcanse doce relixi\u00f3ns diferentes en todo o pa\u00eds.\nDatos demogr\u00e1ficos.\nPoboaci\u00f3n (xullo de 2002): 5\u00a0336\u00a0394\nEstrutura de idades (datos do 2002):\nCrecemento da poboaci\u00f3n: 0,31%\nTaxa de nacementos: 12,16 nacementos/1.000 habitantes.\nTaxa de falecementos: 11 mortes/1.000 habitantes.\nTaxa neta de emigraci\u00f3n: 1,95 emigrantes/1.000 habitantes.\nTaxa de mortaldade infantil: 5,11 mortes/1.000 nados vivos\nEsperanza de vida:\nTaxa de fertilidade: 1,73 fillos/muller\nGrupos \u00e9tnicos:\nRelixi\u00f3ns: \nNivel de alfabetizaci\u00f3n (\"maiores de 15 anos que poden ler e escribir\"): "}
{"id": "135339", "revid": "5863", "url": "https://gl.wikipedia.org/wiki?curid=135339", "title": "Terceiro Concilio de Braga", "text": "O terceiro concilio de Braga tivo lugar en 675, sendo prelado Leodegisius, e baixo o reinado de Vamba.\nForon promulgados oito decretos, todos eles demandando gran simplicidade e un maior respecto cara \u00e1 relixi\u00f3n tanto por parte dos fieis como do clero.\nOs principais acordos tomados foron:"}
{"id": "135340", "revid": "5863", "url": "https://gl.wikipedia.org/wiki?curid=135340", "title": "Illas Eolias", "text": "As illas Eolias ou E\u00f3licas (\"Isole Eolie\" en italiano) constit\u00faen un arquip\u00e9lago volc\u00e1nico no Mar Tirreno, preto da costa nordeste de Sicilia. O seu nome prov\u00e9n de Eolo, se\u00f1or do vento. Foron declaradas Patrimonio da Humanidade pola Unesco en 2000. A illa m\u00e1is grande \u00e9 Lipari, raz\u00f3n pola cal co\u00f1\u00e9cese tam\u00e9n ao arquip\u00e9lago como illas Lipari. As outras illas son Vulcano, Salina, Stromboli, Filicudi, Alicudi, Panarea e Basiluzzo.\nAs Eolias gardan unha curiosa relaci\u00f3n cos astros: est\u00e1n dispostas en forma de E, como as estrelas do cinto da constelaci\u00f3n de Ori\u00f3n. Vulcano \u00e1chase na extremidade inferior, Alicudi e Stromboli nos extremos superiores, ao oeste e ao leste respectivamente. A cidade m\u00e1is grande \u00e9 L\u00edpari, situada na illa do mesmo nome. Acolle ao redor de 11.000 habitantes.\nHistoria.\nHistoria m\u00edtica.\nOs primeiros amos das illas foron os deuses e monstruosas criaturas.\nEolo, o deus grego dos ventos, deu o seu nome ao arquip\u00e9lago e regalou a Ulises un odre cheo de ventos favorables.\nHefesto, ao que os latinos chamaban Vulcano, famoso por ser o forxador dos raios de Zeus e do tridente de Poseid\u00f3n, ti\u00f1a aqu\u00ed a s\u00faa fragua e viv\u00eda cos seus axudantes, os ciclopes, no interior do cr\u00e1ter de Vulcano.\nO m\u00edtico rei L\u00edparo, fillo de Eolo, rebautizou co seu nome a antiga Melignis, a m\u00e1is grande das illas.\nProhistoria e Prehistoria.\nAs illas Eolias emerxeron hai m\u00e1is de 700.000 anos.\nOs primeiros poboadores desembarcaron aqu\u00ed, utilizando embarcaci\u00f3ns primitivas, fai aproximadamente 6.000 anos. Pobo de pastores, agricultores ou comerciantes, pero sobre todo de artes\u00e1ns da cer\u00e1mica. Descubriron obsidiana, mineral de dur\u00edsima roca volc\u00e1nica vitrificada negra e relucente, que non \u00e9 producida por todos os volc\u00e1ns. A obsidiana foi a causante do extraordinario desenvolvemento da civilizaci\u00f3n neol\u00edtica no arquip\u00e9lago, coa creaci\u00f3n de aldeas e a intensificaci\u00f3n dos intercambios comerciais mar\u00edtimos. A partir da obsidiana obt\u00ed\u00f1anse ferramentas, raspadores, puntas de frecha e follas menos resistentes que o s\u00edlex, pero m\u00e1is duras.\nAtopouse grande abundancia de obsidiana de L\u00edpari nos poboados neol\u00edticos de Sicilia e da pen\u00ednsula italiana e ata nas costas de Francia meridional e en Dalmacia.\nA pedra p\u00f3mez era empregada sobre todo como pedra abrasiva sobre a cal lim\u00e1banse as ferramentas e utensilios. Os grandes dep\u00f3sitos de pedra p\u00f3mez das ladeiras do monte Pilato deron traballo a numerosas xeraci\u00f3ns de liparotas.\nA lava utilizouse para constru\u00edr as primeiras vivendas: material s\u00f3lido, poroso, perfecto para illar das tempestades, can\u00edculas, e para refuxiarse das choivas tra\u00eddas polos ventos des\u00e9rticos. Para os cimentos empreg\u00e1banse os bloques de lava, as paredes constru\u00edanse con porosa pedra p\u00f3mez, para o chan a toba. Para o teito us\u00e1base o chamado \"astrico\". E o termo \"teito\", tendo en conta que o seu uso \u00e9 impropio, en realidade trat\u00e1base de socalcos, para a recollida da auga de choiva en cisternas subterr\u00e1neas.\nOs primeiros habitantes de L\u00edpari establec\u00e9ronse, segundo os achados, nos altiplanos do \"Castellaro Vecchio\". No IV milenio adC naceu o primeiro n\u00facleo habitado, constru\u00eddo na roca do Castelo de L\u00edpari. O comercio da obsidiana propiciou a expansi\u00f3n demogr\u00e1fica e urban\u00edstica, estend\u00e9ndose o asentamento da Rocca ata planicie da r\u00faa Diana.\nA finais do III milenio adC, co inicio da Idade de Bronce, chegan a L\u00edpari e ao resto das Eolias novos grupos \u00e9tnicos debido aos regulares contactos que se estableceron cos mic\u00e9nicos. As illas foron frecuentadas por pobos mic\u00e9nicos de estirpe e\u00f3lica, xa fortemente arraigados en Metaponto, para os cales as illas convert\u00e9ronse nunha especie de postos vix\u00edas para o control das v\u00edas comerciais que atravesaban o estreito de Mesina. Precisamente deste pobo e\u00f3lico tomaron as illas o nome que a\u00ednda hoxe conservan e a el fan referencia as lendas do m\u00edtico rei Eolo, se\u00f1or dos ventos, citado na Odisea.\nNo curso do s\u00e9culo XIII a.C. establec\u00e9ronse nas illas, procedentes das costas de Campania, pobos ausonios cos cales relaci\u00f3nase a lenda do rei L\u00edparo da que tomou o seu nome a cidade. Despoboadas a finais do s\u00e9culo X a.C. quizais por mor de rivalidades entre diversos pobos pola supremac\u00eda mar\u00edtima do baixo Tirreno, as illas quedaron practicamente desertas durante alg\u00fans s\u00e9culos.\n\u00c9poca grega (colonizaci\u00f3n).\nDurante a 50 Olimp\u00edada (580 - 576 a.C.) L\u00edpari foi colonizada por gregos de estirpe d\u00f3rica, procedentes de Cnido e de Rodas, comandados polo her\u00e1clida Pentatlo, sobreviventes dunha infeliz tentativa de fundar unha colonia no lugar onde se acha a actual Marsala. Os novos colonos atop\u00e1ronse, en primeiro lugar, ante a necesidade de defenderse das incursi\u00f3ns dos Etruscos (Tirrenos). Precisamente por iso tiveron que armar unha poderosa frota, coa que obtiveron numerosas vitorias ante o inimigo e asegur\u00e1ronse a supremac\u00eda no mar. Co bot\u00edn conquistado erixiron, no santuario de Apolo, en Delfos, uns monumentos votivos (m\u00e1is de corenta estatuas de bronce), de cuxos basamentos queda constancia.\nS\u00e9culos V e IV a.C..\nOs barcos liparienses dominaban o baixo Tirreno e no ano 393 a.C. interceptaron un barco romano que levaba a Delfos unha gran vasilla que representaba a d\u00e9cima parte do bot\u00edn da conquista de Veio. Pero o seu supremo maxistrado, Timasiteo fixo que o restitu\u00edsen por tratarse dunha obra sacra dedicada ao deus Apolo, que os liparienses veneraban. No 427 adC, durante a primeira expedici\u00f3n ateniense a Sicilia, conducida por Laques, os liparienses estreitaron unha alianza cos siracusanos, quizais pola s\u00faa com\u00fan orixe d\u00f3rico. Sufriron ataques, como afirma Tuc\u00eddides, por parte da frota ateniense e da rexi\u00f3n de Rexio, pero sen graves consecuencias.\nPosteriormente, as illas foron escenario de enfrontamentos entre Roma e Cartago pola s\u00faa situaci\u00f3n estrat\u00e9xica. No 260 a.C., a vitoria romana na Batalla das illas Eolias sancionou o final da Primeira Guerra P\u00fanica e a substituci\u00f3n do dominio mar\u00edtimo cartaxin\u00e9s do Mediterr\u00e1neo polo romano. En 1544, as illas volveron ser o escenario de violentos enfrontamentos, esta vez entre Espa\u00f1a e os piratas arxelinos de Jeiredd\u00edn Barbarroxa (apoiados por Francia e o Imperio Otom\u00e1n). A guerra causou o despoboamento das illas, que deberon ser recolonizadas posteriormente desde N\u00e1poles, Sicilia e Espa\u00f1a.\nNa expedici\u00f3n cartaxinesa do 408 - 406 a.C. L\u00edpari mantivo de novo relaci\u00f3ns amigables con Siracusa. Por este motivo foi atacada polo xeneral cartaxin\u00e9s Himilc\u00f3n, quen, apropi\u00e1ndose da cidade, obrigou aos habitantes ao pago dunha indemnizaci\u00f3n de 30 talentos. Logo de marcharen os cartaxineses L\u00edpari recobrou a s\u00faa independencia.\nDurante a tiran\u00eda de Dionisio o Vello, L\u00edpari permaneceu \u00e1 beira de Siracusa e, posteriormente, ao de T\u00edndaro.\nFinais do s\u00e9culo IV e s\u00e9culos III e II a.C..\nNo ano 304 a.C., a illa foi atacada por Agatocles, quen impuxo \u00e1 mesma un tributo de 50 talentos, perdido durante a traves\u00eda cara a Sicilia, por unha tempestade atribu\u00edda \u00e1 c\u00f3lera de Eolo. Seguidamente, L\u00edpari caeu baixo o iugo cartaxin\u00e9s, situaci\u00f3n na que se atopaba cando estalou a primeira guerra p\u00fanica. Polos seus excelentes portos e pola s\u00faa posici\u00f3n de alto valor estrat\u00e9xico, o arquip\u00e9lago converteuse nunha das mellores bases navais cartaxinesas. No ano 262 a.C. o c\u00f3nsul romano Cneo Cornelio Escipi\u00f3n, confiando en que pod\u00eda apropiarse de L\u00edpari con certa facilidade, quedou bloqueado por An\u00edbal, quen conseguiu capturalo a el e a toda a s\u00faa escuadra. No 258 a.C. Atilio Calatino cercaba a cidade ante posibles asedios. No 257 a.C. as augas das Eolias foron o escenario dunha cruenta batalla entre as frotas cartaxinesa e romana. L\u00edpari foi conquistada polos romanos no ano 252 a.C. Arrasada con cruentas matanzas, perdeu xunto \u00e1 independencia a prosperidade econ\u00f3mica. Deu inicio ent\u00f3n un per\u00edodo de grave decadencia para a cidade.\nPor outra banda, seguiu obtendo ingresos econ\u00f3micos substanciais da industria do alume, que probablemente se extra\u00eda na illa de Vulcano xa desde a idade de Bronce e do que L\u00edpari ti\u00f1a o monopolio no mundo antigo. As\u00ed mesmo, tam\u00e9n eran moi frecuentadas as excelentes augas termais de Vulcano e de L\u00edpari, que gozaron dun notable renome tam\u00e9n na Roma imperial. Cicer\u00f3n recorda a L\u00edpari e fala dos atropelos que a mesma sufriu por parte de Verres.\nS\u00e9culos I adc ata o s\u00e9culo IV.\nAs illas Eolias tiveron unha grande importancia estrat\u00e9xica durante a guerra civil entre Octaviano e Sexto Pompeio, quen fortificou L\u00edpari. Foi conquistada no ano 36 a.C. por Agripa, almirante de Octaviano, que converteu a illa de Vulcano na base da s\u00faa frota para as operaci\u00f3ns que precederon \u00e1 batalla naval de Milazzo e para o sucesivo desembarco en Sicilia. L\u00edpari sufriu tam\u00e9n nesta ocasi\u00f3n novas devastaci\u00f3ns e novos desastres.\nParece que posteriormente a illa de L\u00edpari puido gozar do estado xur\u00eddico de \"municipium\". Plinio definiuna como oppidum civium romanorum.\nNon hai noticias relativas a todo o per\u00edodo imperial romano (s\u00e9culos I-IV). Sabemos s\u00f3 que o emperador Caracalla, logo de facer que asasinasen a Plauciano, o seu sogro, desterrou \u00e1 illa \u00e1 muller deste, Plautila, e ao seu cu\u00f1ado Plaucio, quen morreron no exilio.\nEra cristi\u00e1 ata a Idade Media.\nNa era cristi\u00e1 (quizais a partir do s\u00e9culo IV), L\u00edpari foi sede episcopal e polo menos desde o s\u00e9culo VI eran veneradas na s\u00faa catedral as reliquias do San Bertomeu|ap\u00f3stolo San Bertomeu]], as cales, segundo as tradici\u00f3ns que nos foron transmitidas por escritores bizantinos, chegaron milagrosamente desde Armenia.\nIdade Media.\nNos s\u00e9culos da alta Idade Media, L\u00edpari foi meta de peregrinaci\u00f3ns que acud\u00edan desde pa\u00edses pr\u00f3ximos e afastados. Ao redor das illas Eolias, e en particular ao redor de L\u00edpari e Vulcano, florece, na alta Idade Media, unha rica e variada colleita de tradici\u00f3ns. O cr\u00e1ter de Vulcano era considerado naquel tempo como a boca do inferno na que se queimaban as almas dos r\u00e9probos. \u00c9 co\u00f1ecida a lenda relatada por San Gregorio Magno que fala do eremita que, o mesmo d\u00eda da morte de Teodorico, viu como a alma do rei godo era guindada ao cr\u00e1ter por man do Papa Xo\u00e1n I e do patricio Simaco, que fora asasinado por ordes do primeiro.\nFloreceron outras lendas ao redor da figuras do santo Bispo Agat\u00f3n e do eremita San Calogero, que liberaba \u00e1 illa dos dia\u00f1os e fac\u00eda que manasen as augas salubres que levaban o seu nome.\nNa alta Idade Media produciuse un inesperado espertar (tras moitos decenios de quietude) da actividade volc\u00e1nica na illa de L\u00edpari. Foi ent\u00f3n cando se abriron os novos cr\u00e1teres: o do monte Pelato, que fixo erupci\u00f3n de inmensas masas de pedra p\u00f3mez, e o da Pirrera, m\u00e1is pr\u00f3ximo \u00e1 cidade, que fixo erupci\u00f3n dunha coada de obsidiana.\nNo ano 839 L\u00edpari foi destru\u00edda por unha incursi\u00f3n musulm\u00e1, que masacraron e deportaron en escravitude \u00e1 poboaci\u00f3n e profanaron as reliquias de San Bertomeu. Estas reliquias, p\u00edamente recollidas por uns anci\u00e1ns monxes que escaparon \u00e1 matanza, foron transportadas ao ano seguinte a Salerno, e desde al\u00ed a Benevento. L\u00edpari quedou durante alg\u00fans s\u00e9culos case totalmente deserta, ata a reconquista de Sicilia por parte dos normandos, que en 1083 instalaron al\u00ed ao abade Ambrosio cun n\u00facleo de monxes beneditinos. Ao redor do mosteiro, do que a\u00ednda quedan ru\u00ednas \u00e1 beira da catedral, volveu formarse un n\u00facleo urbano.\nEn 1331 foi reconstru\u00edda a sede episcopal de L\u00edpari unida \u00e1 de Patti.\nRoberto I de N\u00e1poles, apropiouse de L\u00edpari en 1340.\nS\u00e9culos posteriores.\nO 30 de xu\u00f1o de 1544, unha frota de 180 embarcaci\u00f3ns do Otom\u00e1n baixo o mando dos corsario Hayreddin Barbarroxa ocupou L\u00edpari e puxo asedio ao castelo. Os defensores rend\u00e9ronse. Historicamente, dise que preto de 9.000 dos 10.000 cidad\u00e1ns de L\u00edpari foron capturados e escravizados a\u00ednda que un par de estudosos m\u00e1is recentes cuestionaron este n\u00famero argumentando a favor dunha poboaci\u00f3n m\u00e1is baixa na \u00e9poca de Barbarroxa. Varios cidad\u00e1ns foron rescatados en Messina e regresaron \u00e1s illas, pero a maior\u00eda dos capturados nunca regresaron. S\u00f3 despois da traxedia as autoridades espa\u00f1olas dirixiron a s\u00faa atenci\u00f3n a Lipari e repoboaron a cidade con familias sicilianas, calabresas e espa\u00f1olas. As murallas e as casas da cidade reconstru\u00edronse e constru\u00eduse unha frota e\u00f3lica que foi capaz de defender con \u00e9xito o Mar Tirreno dos otom\u00e1ns, e desde ent\u00f3n seguiu o destino de Sicilia e do reino de N\u00e1poles\nEn 1693, o terremoto de 1693 destru\u00edu todas as cidades do leste de Sicilia, causando preto de 60 000 mortos. Despois de que a poboaci\u00f3n invocase a protecci\u00f3n de San Bertomeu durante as oraci\u00f3ns na catedral, non houbo unha soa v\u00edtima nas Illas Eolias. As condici\u00f3ns econ\u00f3micas das illas melloraron moito durante o s\u00e9culo XVII co progreso da agricultura (uva malvasias, alcaparras e unha variedade de froitas, verduras e pesca). Cos Borb\u00f3ns chegou a introduci\u00f3n de prisioneiros criminais e pol\u00edticos nas illas. En 1916, a colonia penal pechouse, pero o R\u00e9xime fascista intentou sen \u00e9xito reabrila en 1926. A poboaci\u00f3n da illa reaccionou derribando os restos da ex-prisi\u00f3n do castelo. Por\u00e9n, pouco despois, o castelo converteuse para albergar presos pol\u00edticos antifascistas no exilio forzoso. Os liparios confraternizaron con estes exiliados ata a liberaci\u00f3n dos Aliados. Despois da guerra, a mesma sala que acollera aos opositores ao fascismo converteuse no Museo Arqueol\u00f3xico E\u00f3lico.\nCara a finais do s\u00e9culo XIX, as illas Eolias foron visitadas polo Arquiduque Ludwig Salvator de Austria, un amigo das illas e tam\u00e9n un home cun profundo co\u00f1ecemento do arquip\u00e9lago. Entre os anos 1893\u201396 publicou unha obra de oito volumes sobre as Illas Eolias.\nEn agosto de 1888, o cr\u00e1ter chamado Fossa en Vulcano entrou en erupci\u00f3n e causou moitas mortes nas minas de xofre. As erupci\u00f3ns continuaron durante 19 meses.\nO d\u00eda de Ano Novo de 1909, apareceu en xornais internacionais un rumor de que as illas Eolias foran \"tragadas polo mar\" durante unha \u00e9poca de actividade volc\u00e1nica. Mentres se interromp\u00eda a comunicaci\u00f3n coas illas durante un tempo, non se perderon doutro xeito.\nDurante a segunda guerra mundial, todas as illas Eolias foron capturadas polos Aliados en agosto de 1943, durante a invasi\u00f3n de Sicilia. \nOs artistas modernos d\u00e9ronse conta da beleza salvaxe da rexi\u00f3n, e os documentalistas e cineastas describiron cas s\u00faas c\u00e1maras as Eolias, redescubr\u00edndoas ao mundo, pois ata a d\u00e9cada de 1940 estas illas non foron co\u00f1ecidas sen\u00f3n como c\u00e1rcere para exiliados pol\u00edticos.\nEconom\u00eda e turismo.\nNa actualidade, as illas son Patrimonio da Humanidade declarado pola Unesco en decembro de 2000, pola riqueza dos seus ecosistemas e a beleza das s\u00faas paraxes, preservados nalg\u00fans puntos e alterados por outros pola construci\u00f3n tur\u00edstica descontrolada.\nO turismo devolveu a vida \u00e1s illas Eolias, que logo da praga de filoxera da vide co\u00f1eceron o \u00e9xodo de m\u00e1is da metade das s\u00faas 20.000 habitantes durante a primeira metade do s\u00e9culo X . Tan s\u00f3 a partir de 1970 o saldo migratorio comezou a ser favorable grazas aos empregos creados polo sector tur\u00edstico.\nPrimeiro desembarcaron os vulcan\u00f3logos atra\u00eddos pola vitalidade de illas como Vulcano e Stromboli. Logo chegaron os veraneantes, aproveitando a conexi\u00f3n cos portos da pen\u00ednsula ou a\u00ednda a m\u00e1is pr\u00f3xima Sicilia (Milazzo e Mesina). Os barcos cobren a traves\u00eda de noite e ofrecen como espect\u00e1culo final as luces do alba fronte \u00e1s illas. Aos r\u00e1pidos aliscafos hidroplano s\u00f3bralles cun par de horas, \u00e1 vez que une as illas entre si."}
{"id": "135341", "revid": "1131", "url": "https://gl.wikipedia.org/wiki?curid=135341", "title": "Illa Vulcano", "text": "Vulcano \u00e9 unha pequena illa volc\u00e1nica no mar Tirreno, uns 25 quil\u00f3metros ao norte de Sicilia \u00e9 a illa Eolia m\u00e1is meridional. Ten unha extensi\u00f3n de 21\u00a0km\u00b2 e unha altura de 499 metros, cont\u00e9n varios centros volc\u00e1nicos, inclu\u00edndo un dos catro volc\u00e1ns activos non subterr\u00e1neos de Italia. Est\u00e1 unida \u00e1 illa de Vulcanello, pero antigamente estaban separadas. O ano 2000 foi inscrita xunto ao resto do arquip\u00e9lago na lista do Patrimonio da Humanidade da UNESCO.\nMitolox\u00eda.\nO antigos gregos chamaron a illa \"Therass\u00eda\" \"Therass\u00eda\" (\u0398\u03b7\u03c1\u03b1\u03c3\u03af\u03b1) e \"Th\u00e9rmessa\" (\u0398\u03ad\u03c1\u03bc\u03b5\u03c3\u03c3\u03b1, fonte de calor). A illa aparece nos seus mitos como o taller privado do deus ol\u00edmpico Hefesto, protector dos ferreiros, que posu\u00eda outros dous no Etna e no Olimpo. Estrab\u00f3n tam\u00e9n menciona Thermessa como \"lugar sagrado de Hefesto\" (\u1f31\u03b5\u03c1\u1f70 \u1f29\u03c6\u03b1\u03af\u03c3\u03c4\u03bf\u03c5), pero non est\u00e1 claro se trat\u00e1base dun terceiro nome da illa, ou simplemente un adxectivo.\nDo mesmo xeito os romanos cr\u00edan que Vulcano era a cheminea do taller do deus Vulcano e polo tanto o nome da s\u00faa illa. A illa crec\u00eda debido \u00e1 limpeza peri\u00f3dica de escouras e cinzas da s\u00faa forxa. Os terremotos que preced\u00edan ou acompa\u00f1an \u00e1s explosi\u00f3ns de cinza consider\u00e1base que deb\u00edanse a que Vulcano fabricabae armas para Marte e os seus ex\u00e9rcitos para a guerra.\nHistoria.\nOs romanos utilizaron a illa, principalmente como fornecedor de materias primas, subministraba madeira, mineral de alume e xofre. Esta foi a principal actividade na illa ata o final do s\u00e9culo XIX.\nCando o poder Borbon caeu en 1860 un brit\u00e1nico chamado James Stevenson comprou a parte norte da illa, constru\u00edu unha Vila, volveu abrir as minas locais e plantou vi\u00f1as que m\u00e1is tarde se utilizaron para facer vi\u00f1o de Malvas\u00eda. Stevenson viviu en Vulcano ata que a \u00faltima grande erupci\u00f3n na illa, en 1888. A erupci\u00f3n durou case dous anos, momento no cal Stevenson vendeu a totalidade dos seus bens \u00e1 poboaci\u00f3n local, e nunca volveu \u00e1 illa. A vila est\u00e1 a\u00ednda intacta.\nA \u00faltima erupci\u00f3n do volc\u00e1n produciuse en 1890 e hoxe a maior\u00eda dos excursionistas acoden atra\u00eddos pola ascensi\u00f3n guiada ao Gran Cr\u00e1ter ou, polos espont\u00e1neos ba\u00f1os de lodo en Porto di Levante, os fumarentos \"fanghi bollenti\" aos que se atrib\u00faen efectos curativos das dores articulares.\nO ascenso ao cr\u00e1ter de Vulcano \u00e9 un paseo agradable que bordea o cono monta\u00f1oso en menos dunha hora. Ao chegar \u00e1 cima, truncada por unha gran fenda de 500 m de di\u00e1metro e que destila vapores ardentes, \u00e1brese a mellor panor\u00e1mica do arquip\u00e9lago, con Lipari e Salina en primeiro plano e Filicudi e Panarea recortadas no horizonte.\nUn carreiro ben visible permite bordear o per\u00edmetro do volc\u00e1n entre manchas amarelas de xofre, cinzas a medio arder e un cheiro penetrante a ovo podrecido. \nAo descender de Vulcano e seguindo a pista f\u00e9tida ch\u00e9gase aos lodos situados xunto ao Porto di Levante. Estas fontes terap\u00e9uticas ve\u00f1en sendo utilizadas desde hai m\u00e1is de 3.000 anos e as s\u00faas facultades medicinais foron a raz\u00f3n pola que moitos italianos pisaron por primeira vez estas illas.\nP\u00f3dense tomar ba\u00f1os de lodo nun pequeno lago ao descuberto. As augas desprenden vapores de xofre que alivian a artrite. Os visitantes apl\u00edcanse os barros sobre a pel, que logo se poden retirar cun ba\u00f1o na praia que se estende a poucos metros do lago.\nO tratamento finaliza expondo a parte doente \u00e1s emanaciones gasosas que desprenden as gretas das rocas.\nUn escollo situado ao leste da illa e chamado a \"Parete della Sirenetta\", recibe ese nome debido a que est\u00e1 coroado pola estatua dunha serea.\nBaixo a auga destaca a variedade de flora e fauna, entre a que abundan os bancos de lagostas.\nA zona do \"Capo Grosso\" \u00e9 unha rara estrutura rochosa que penetra no mar e que se caracteriza por ser completamente lisa e vertical.\nA illa de Vulcano \u00e9 unha das m\u00e1is visitadas e menos habitadas (470 residentes) das Eolias. A desorde inmobiliaria apr\u00f3piase do seu litoral."}
{"id": "135342", "revid": "1131", "url": "https://gl.wikipedia.org/wiki?curid=135342", "title": "Terceiro concilio de Braga", "text": ""}
{"id": "135346", "revid": "6939", "url": "https://gl.wikipedia.org/wiki?curid=135346", "title": "Francisco Fdez. Rei", "text": ""}
{"id": "135347", "revid": "5863", "url": "https://gl.wikipedia.org/wiki?curid=135347", "title": "Illa Salina", "text": "Salina \u00e9 unha illa nas illas Eolias (co\u00f1ecidas en italiano como Isole Eolie) ao norte de Sicilia, sur de Italia. \u00c9 a segunda illa m\u00e1is grande do arquip\u00e9lago.\nSalina div\u00eddese entre tres \"comuni\": Santa Marina na costa oriental, Malfa ao norte, e Leni no suroeste. A Leni pertencen as vilas de Valdichiesa e Rinella. Outros pobos m\u00e1is pequenos son Capo Faro, Pollara e Lingua. \nXeograf\u00eda.\nSalina ten unha superficie total de 27\u00a0km\u00b2. Incl\u00faese na Lista do Patrimonio Mundial, especialmente debido ao seu valor vulcanol\u00f3xico. Componse de seis volc\u00e1ns: os m\u00e1is antigos at\u00f3panse en \"Pizzo dei Curvo\", \"Monte Rivi\" preto de Capo Faro, a\u00ednda que estes son apenas reco\u00f1ecibles desde o punto de vista morfol\u00f3xico, mentres que os volc\u00e1ns \"Monte Fossa delle Felci\" (968 m, o pico m\u00e1is alto do arquip\u00e9lago) e \"Monte dei Porri\" (860 m) est\u00e1n perfectamente conservados: o cr\u00e1ter deste \u00faltimo at\u00f3pase xusto encima do nivel do mar, cerca do pequeno pobo de Pollara.\nA erupci\u00f3n m\u00e1is recente ocorreu en Salina na parte occidental da illa hai uns 13.000 anos e formou o cr\u00e1ter semi-circular de Pollara, a s\u00faa actividade foi sobre todo explosiva e produciu grandes dep\u00f3sitos de pedra p\u00f3mez.\nTodo o que queda das actividades end\u00f3xenas son alg\u00fans dos fen\u00f3menos post-volc\u00e1nicos chamado \"gurgullo\" e unha fonte termal en Pertuso. Os fen\u00f3menos de gurgullo at\u00f3panse en Rinella e prod\u00facense, fundamentalmente pola emisi\u00f3n de gas baixo a auga (sulfato de hidr\u00f3xeno) e vapores. Cando este fen\u00f3meno at\u00f3pase m\u00e1is activo pode levantar o fondo do mar.\nVexetaci\u00f3n.\nDesde a distancia, Salina vese completamente verde, con d\u00faas altas monta\u00f1as redondeadas e unha costa sen problemas. M\u00e1is de 400 tipos diferentes de plantas crecen aqu\u00ed. O cultivo de uvas, olivas e alcaparras son basicamente un rito.\nSalina foi a primeira entre as illas Eolias en protexer o seu medio ambiente, cunha reserva natural, co\u00f1ecida como a \"Reserva Natural do Fossa delle Felci e dei Porri\".\nAs ladeiras das monta\u00f1as da illa est\u00e1n cubertas de fieitos, chopos, casta\u00f1os e vexetaci\u00f3n t\u00edpica mediterr\u00e1nea cuberta con alcaparras arbustos, nopais e unha variedade de froiteiras, oliveiras e vi\u00f1edos. Por encima de todo, hai malvas\u00eda delle Lippari, un vi\u00f1o branco famosos que s\u00f3 se produce na Salina. \u00c9 de cor dourada e ten un intenso aroma delicadamente doce. Tam\u00e9n houbo un rexurdimento da produci\u00f3n local de aceite de oliva baixo en \u00e1cido de superior calidade.\nHistoria.\nUn asentamento grego, do s\u00e9culo IV antes de Cristo ata os tempos da Roma imperial, estaba no lugar onde hoxe en d\u00eda esta a pequena localidade de Santa Marina. Descubr\u00edronse unha serie de tumbas desta \u00e9poca e vestixios da cultura grega e romana.\nNa antiga Grecia, a illa foi nomeada \"Didyme\" (\u0394\u03af\u03b4\u03c5\u03bc\u03b7), un nome grego que se refire \u00e1s d\u00faas monta\u00f1as como \"xemelgos\". A illa foi habitada xa na Idade de Bronce e foi desenvolvida e logo abandonada moitas veces nos milenios seguintes.\nEn 1544, cando Espa\u00f1a declarou a guerra a Francia, o rei Francisco I de Francia pediu axuda \u00e1 Sult\u00e1n Otom\u00e1n Suleiman. Este \u00faltimo enviou unha frota encabezada por Khair ad Din (tam\u00e9n co\u00f1ecido como Barbarroxa), que obtivo a vitoria sobre os espa\u00f1ois, e logrou recuperar N\u00e1poles. No curso da batalla, despobo\u00e1ronse as Illas Eeolias. M\u00e1is tarde, inmigrantes da pen\u00ednsula italiana, Sicilia e Espa\u00f1a restableceron comunidades en Salina.\nZonas da illa, inclu\u00eddos os dous picos das monta\u00f1as, foron designadas como reserva natural en 1981.\nLugares de interese principal.\nNo s\u00e9culo XVIII atop\u00e1ronse as ru\u00ednas dunha vila t\u00edpica do Imperio Romano.\nTransporte.\nSalina ten dous portos, Santa Marina e Rinella, servido polos transbordadores e aeroescorregadores que est\u00e1n activos desde N\u00e1poles, Palermo, Reggio Calabria, Messina e Milazzo.\nHai un servizo regular de autobuses que conecta todos os pobos da illa. Unha estrada principal conecta Lingua, Santa Marina, Malfa e Pollara e unha r\u00faa lateral est\u00e9ndese entre os dous volc\u00e1ns a Leni e Rinella."}
{"id": "135348", "revid": "1131", "url": "https://gl.wikipedia.org/wiki?curid=135348", "title": "Inimigo do estado", "text": "Un inimigo do Estado \u00e9 unha persoa acusada de certos crimes contra o Estado como traiz\u00f3n. Describindo os individuos deste xeito \u00e1s veces \u00e9 unha manifestaci\u00f3n de represi\u00f3n pol\u00edtica. Por exemplo, un autoritario r\u00e9xime pode pretender manter seguridade nacional, describindo disisdentes sociais ou pol\u00edticos coma \"inimigos do Estado\". Noutros casos, o individuo en cuesti\u00f3n pode ter lexitimamente posto en perigo ao e/ou a s\u00faa poboaci\u00f3n. Por exemplo, un axente dobre pode vender segredos militares ou de intelixencia que poder\u00edan minar a seguridade dunha naci\u00f3n, e, polo tanto, ser considerado non un inimigo de s\u00f3 unha persoa ou entidade dentro dun estado, sen\u00f3n do propio Estado e as entidades nel."}
{"id": "135350", "revid": "98629", "url": "https://gl.wikipedia.org/wiki?curid=135350", "title": "Miguel I de Roman\u00eda", "text": "Miguel I de Roman\u00eda (\"Mihai I\" en roman\u00e9s), nado en Sinaia o 25 de outubro de 1921 e finado en Aubonne (Su\u00edza) o 5 de decembro de 2017, chamado Pr\u00edncipe de Hohenzollern, foi un arist\u00f3crata roman\u00e9s e rei e xefe de estado de Roman\u00eda en d\u00faas ocasi\u00f3ns da primeira metade do s\u00e9culo XX. Reinou coma rei dos romaneses (en roman\u00e9s \"Maiestatea Sa Mihai I Regele Rom\u00e2nilor\") do 20 de xullo de 1927 ao 8 de xu\u00f1o de 1930, e outra vez do 6 de setembro de 1940 at\u00e9 o 30 de decembro de 1947 cando foi deposto; dende ent\u00f3n viviu no exilio ata que en 1997 se lle permitiu volver a Roman\u00eda. \nTraxectoria.\nPrimeiros anos.\nMiguel era fillo do pr\u00edncipe herdeiro Carlos de Roman\u00eda (\"Carol ao Rom\u00e2niei\") e da Princesa Helena de Grecia, e neto do Rei Fernando I de Roman\u00eda (\"Ferdinand ao Rom\u00e2niei\"), que reinaba para ese ent\u00f3n.\n\u00c9 tataraneto da ra\u00ed\u00f1a Vitoria I e primo en terceiro grado da ra\u00ed\u00f1a Isabel II, do Rei de Espa\u00f1a Xo\u00e1n Carlos I, do rei Carlos XVI Gustavo de Suecia, da ra\u00ed\u00f1a Margarida II de Dinamarca, e do rei Haroldo V de Noruega.\nPrimeiro per\u00edodo de reinado.\nCando Carlos foxe coa s\u00faa amante Helena Magdalena Lupescu (de ascendencia xud\u00eda, m\u00e1is tarde esposa) \u00e9 obrigado polo seu pai Fernando I de Roman\u00eda a renunciar ao trono do pa\u00eds en xaneiro de 1926 e as autoridades designan como herdeiro a Miguel.\n\u00c1 morte do seu av\u00f3, o e con tan s\u00f3 6 anos foi proclamado Rei de Roman\u00eda, a\u00ednda que \u00e1 fronte do pa\u00eds quedaba un consello de rexencia que o seu av\u00f3 proclamou no seu testamento p\u00f3stumo encabezado polo seu t\u00edo, o pr\u00edncipe Nicolao de Roman\u00eda e integrado ademais polo Patriarca Miron Cristea e Jorge Buzdugan, Presidente do Tribunal Supremo.\nNo seu curto primeiro per\u00edodo de reinado e baixo o goberno da rexencia, Roman\u00eda continuou experimentado un crecemento econ\u00f3mico debido basicamente \u00e1 exportaci\u00f3n do petr\u00f3leo e recibindo unha grande influencia cultural de Francia. Os efectos da gran crise econ\u00f3mica mundial de 1929 tam\u00e9n afectaron \u00e1 crecente econom\u00eda romanesa e a situaci\u00f3n social desestabilizouse.\nRegreso de Carlos II.\nEn 1930 o seu pai regresou repentinamente ao pa\u00eds na invitaci\u00f3n de pol\u00edticos descontentos coa rexencia, e aproveitando a situaci\u00f3n de minor\u00eda de idade do seu fillo e a complicada situaci\u00f3n pol\u00edtica en Europa recuperou o trono o 8 de xu\u00f1o de 1930 como Carlos II, designando a Miguel como o Pr\u00edncipe herdeiro.\nNos dez anos que durou o reinado do seu pai (1930 - 1940), \"Miguel I\", de novo pr\u00edncipe, aproveitou para recibir unha educaci\u00f3n adecuada \u00e1 s\u00faa futura responsabilidade.\nNo \u00e1mbito internacional Carlos II non puido evitar a ca\u00edda de Roman\u00eda no \u00e1rea de influencia xermano italiana. Dise que como resultado do pacto xermano sovi\u00e9tico Ribbentrop - Molotov, Roman\u00eda, segundo unha cl\u00e1usula secreta que ningu\u00e9n atopou a\u00ednda e que parece inventada polos occidentais, perdeu ante a URSS Besarabia (actual Rep\u00fablica de Moldavia) e Bucovina, que Rusia ga\u00f1ara na guerra contra Turqu\u00eda e que lle foron arrebatados aproveitando o descontrol da Revoluci\u00f3n. No \u00e1mbito interno a aparici\u00f3n da Garda de Ferro e a violencia que esta desencadeou ent\u00farbeo a vida social e pol\u00edtica romanesa ante a impotencia do rei Carlos II. Ante todo isto o rei abdicou no seu fillo o 5 de setembro de 1940 e fuxiu do pa\u00eds deixando a Miguel I \u00e1 fronte da monarqu\u00eda romanesa nun momento moi delicado. Miguel foi coroado rei o 6 de setembro de 1940.\nSegundo per\u00edodo de reinado.\nCon s\u00f3 19 anos \"Miguel I\" acced\u00eda ao trono de novo, xusto nun dos momentos de m\u00e1xima debilidade de Roman\u00eda. Este feito foi aproveitado por Hitler e Mussolini para obrigar aos romaneses a ceder o norte de Transilvania ao r\u00e9xime pro-alem\u00e1n de Hungr\u00eda (30 de agosto de 1940).\nAnte a necesidade de po\u00f1er \u00e1 fronte do pa\u00eds un goberno forte que acabar\u00e1 coas desordes internas e evitase m\u00e1is disgregaciones territoriales, en setembro de 1940 \"Miguel I\" deu a direcci\u00f3n do goberno ao Xeneral Ion Antonescu. O goberno de leste creu conveniente participar na segunda guerra mundial \u00e1 beira da Alema\u00f1a de Hitler. Cedeuse o sur de Dobrudja a Bulgaria baixo a promesa de que se devolver\u00eda o norte de Transilvania.\nAntonescu se erixiu como \"conducator\" e proclamou o \"Estado lexionario\". Roman\u00eda foi ocupada polo ex\u00e9rcito alem\u00e1n en outubro de 1940. En xaneiro de 1941 o goberno Antonescu decretou a ilegalidade de todos os partidos pol\u00edticos, mentres a Garda de Ferro eliminaba a numerosos pol\u00edticos. En xu\u00f1o de 1941 Roman\u00eda declaraba a guerra \u00e1 URSS ocupando os territorios de Bucovina e Besarabia arrebatados polos sovi\u00e9ticos un ano antes, ademais de participar activamente na campa\u00f1a do leste da segunda guerra mundial \u00e1 beira do ex\u00e9rcito alem\u00e1n.\nA\u00ednda que ao comezo os \u00e9xitos acompa\u00f1aron aos ex\u00e9rcitos romaneses que ocuparon Odesa e se anexionaron Transnistria. En 1942 os alem\u00e1ns empezaron a ser derrotados na fronte do leste e a opini\u00f3n p\u00fablica romanesa e o propio \"Miguel I\" empezaron a ver a conveniencia de deixar o Eixo ante a derrota final deste.\nSeguindo indicaci\u00f3ns de \"Miguel I\", o ministro de Asuntos Exteriores Mihail Antonescu iniciou contactos co Reino Unido e os Estados Unidos para asinar un armisticio cos aliados. Ante a ca\u00edda da fronte do Leste e a ofensiva sovi\u00e9tica, o Miguel I ordenou deter ao Goberno Antonescu e formou un goberno de concertaci\u00f3n que pediu oficialmente o armisticio aos aliados ese mesmo d\u00eda. Ao d\u00eda seguinte, Roman\u00eda retirouse do Pacto Tripartito.\nDespois do bombardeo alem\u00e1n de Bucarest, o goberno roman\u00e9s declarou a guerra ao Eixo o 25 de agosto. O asinou o armisticio de Moscova polo que Roman\u00eda renunciaba a Basarabia e o norte de Bucovina (que os recuperou a URSS), o sur de Dobrudja (cedida a Bulgaria), pero recuperaba o norte de Transilvania, ocupada por Hungr\u00eda tralo Segundo arbitraxe de Viena. Tam\u00e9n se aceptou pagar en concepto de reparaci\u00f3n de danos de guerra aos aliados a cantidade de 300 mill\u00f3ns de d\u00f3lares.\nCa\u00edda de Miguel I.\nCoa guerra conclu\u00edda e o pa\u00eds ocupado polas tropas sovi\u00e9ticas a posici\u00f3n de \"Miguel I\" debilitouse. Desde finais de 1944 ata marzo de 1945 formouse un goberno de coalici\u00f3n integrado polo Partido Comunista Roman\u00e9s (PCR), o Partido Nacional Liberal \"(Partidul National Liberal - PNL)\", o Partido Campesi\u00f1o Cristi\u00e1n Democr\u00e1tico \"(Partidul Taranesc Crestin si Democratic - PTCD)\" e o Partido Socialdem\u00f3crata \"(Partidul Socialdem\u00f3crata - PSD)\" cun marcado aire anti-ocupaci\u00f3n sovi\u00e9tica.\nO 6 de marzo de 1945, Petru Groza, seguindo ordes da URSS, exclu\u00edu do goberno aos membros do PTCD e do PNL, deu aos comunistas diversos ministerios clave e promulgou a reforma agraria o 25 de marzo do mesmo ano. Ante todo isto \"Miguel I\" intentou en balde a intervenci\u00f3n do Reino Unido e os Estados Unidos para evitar a ca\u00edda de Roman\u00eda na \u00f3rbita sovi\u00e9tica.\nFinalmente o goberno de Petru Groza ama\u00f1ou as elecci\u00f3ns xerais do 19 de marzo de 1946 que deron unha abafadora maior\u00eda \u00e1 fronte Nacional Democr\u00e1tico que encadraba ao PCR e outros partidos minoritarios. Tralas elecci\u00f3ns e ante as denuncias de fraude electoral o PNL e o PTCD foron declarados ilegais (agosto de 1947) e a Asemblea Xeral, constitu\u00edda na s\u00faa totalidade polos comunistas, obrigou ao rei \"Miguel I\" a abdicar e foi expulsado de Roman\u00eda e desposu\u00eddo da cidadan\u00eda romanesa. Refuxiouse en Londres, ata que se trasladou a Su\u00edza.\nMatrimonio e fillos.\nCasou o 10 de xu\u00f1o de 1948 coa Princesa Ana de Borb\u00f3n-Parma, con quen tivo cinco fillas:\nActualmente reside en Roman\u00eda, onde ten fixado o seu domicilio no Palacio Elisabeta, en Bucarest. En 1997 devolv\u00e9uselle a cidadan\u00eda roman\u00e9s e as s\u00faas antigas posesi\u00f3ns como o Castelo Pele\u015f de Sinaia, dentro do proceso de reconciliaci\u00f3n que propiciou o presidente Ion Iliescu (ex militante do PCR) no ano 2000. En Roman\u00eda mant\u00e9n o padroado a diversas obras sociais de beneficencia.\nMiguel de Roman\u00eda pronunciou o 25 de outubro de 2011 o seu primeiro discurso ante o Parlamento do seu pa\u00eds desde 1947, cando foi derrocado polo r\u00e9xime que impuxo a Uni\u00f3n Sovi\u00e9tica trala segunda guerra mundial."}
{"id": "135351", "revid": "1308", "url": "https://gl.wikipedia.org/wiki?curid=135351", "title": "Partido comunista roman\u00e9s", "text": ""}
{"id": "135352", "revid": "98629", "url": "https://gl.wikipedia.org/wiki?curid=135352", "title": "Autarqu\u00eda", "text": "A autarqu\u00eda (ambas as d\u00faas do grego \u03b1\u1f50\u03c4\u03ac\u03c1\u03ba\u03b5\u03b9\u03b1) ou autosuficiencia \u00e9 a condici\u00f3n das persoas, lugares, mecanismos, sociedades, sistemas industriais ou naci\u00f3ns que non necesitan ou que rexeitan toda axuda externa, apoio, ou (en casos m\u00e1is extremos) interacci\u00f3ns de calquera tipo; tr\u00e1tase pois dunha forma extrema de autonom\u00eda tendente ao ostracismo ou illamento.\nDefinici\u00f3n xeral.\nReferido aos individuos e aos grupos, o termo apl\u00edcase a formas m\u00e1is limitadas de autosuficiencia, como cultivar un estilo de vida no cal a persoa se desliga do sistema social no que est\u00e1 inmersa para satisfacer as s\u00faas necesidades b\u00e1sicas. Como medios para unha supervivencia autosuficiente os individuos e os grupos humanos van dende, por exemplo, producir os seus propios alimentos, at\u00e9 condici\u00f3ns m\u00e1is radicais, como exclu\u00edrse dos demais. Unha comunidade aut\u00e1rquica \u00e9 aquela cunha econom\u00eda pechada aos intercambios con axentes alleos a esta, onde se produza o suficiente para abastecerse, tal situaci\u00f3n pode darse en organizaci\u00f3ns pouco complexas.\nNo caso dos Estados, a autosuficiencia implica configurarse economicamente independentes da axuda (humanitaria, t\u00e9cnica, en pos de m\u00e1is desenvolvemento etc.) que poden ofrecerlle outros Estados, v\u00eda subsidios, cr\u00e9dito externo ou subvenci\u00f3ns; \u00e9 propia dalg\u00fans Estados na s\u00faa fase inicial de capitalismo. No caso das entidades pol\u00edticas centrais (os pa\u00edses independentes), a autosuficiencia concr\u00e9tase cando se evita solicitar pr\u00e9stamos a organizaci\u00f3ns internacionais coma o Fondo Monetario Internacional, o Banco Mundial, entre outras instituci\u00f3ns financeiras, e resist\u00edndose a po\u00f1er en funcionamento as s\u00faas pol\u00edticas.\nNo espectro pol\u00edtico a autarqu\u00eda como ideal social vinc\u00falase ao programa pol\u00edtico do fascismo (v\u00e9xase: corporativismo). Est\u00e1 vinculado tradicionalmente a formas extremas de nacionalismo e socialismo e m\u00e1is recentemente a formas extremistas de comunitarismo e ecoloxismo (v\u00e9xase: antiglobalizaci\u00f3n).\nA autarqu\u00eda como ideal filos\u00f3fico.\nNa Antiga Grecia varias correntes filos\u00f3ficas viron na autarqu\u00eda un ideal de vida. Para as escolas c\u00ednica, estoica, epic\u00farea e cirenaica, a autarqu\u00eda \u00e9 a situaci\u00f3n propia do sabio, que se basta a si mesmo para ser feliz, pois non necesita para iso outra cousa que o exercicio da virtude.\nAutarqu\u00eda no Dereito.\nNo dereito administrativo, a autarqu\u00eda \u00e9 a forma de descentralizaci\u00f3n administrativa que permite o goberno en por si no administrativo, personalidade xur\u00eddica e patrimonio propio, e ademais unha finalidade p\u00fablica nas s\u00faas funci\u00f3ns; \u00e9 caracter\u00edstica do ente aut\u00e1rquico. Segundo o dereito constitucional \u00e9 a capacidade de autoadministrarse ou autogobernarse, pero conforme a estatutos org\u00e1nicos provenientes dun poder superior. Os conceptos de autonom\u00eda e autarqu\u00eda, para adquirir precisi\u00f3n, deben estar necesariamente referidos a un sistema xur\u00eddico-pol\u00edtico determinado, xa que existen diferenza de matices.\nAutarqu\u00eda na pol\u00edtica.\nEn pol\u00edtica un r\u00e9xime aut\u00e1rquico \u00e9 aquela pol\u00edtica econ\u00f3mica que propugna o autoabastecemento limitando ao m\u00ednimo as importaci\u00f3ns.\nAutarqu\u00eda en econom\u00eda.\nSistema econ\u00f3mico segundo o cal unha naci\u00f3n debe ser capaz de abastecerse a si mesma e subvenir a todas as s\u00faas necesidades cun m\u00ednimo de intercambios comerciais co exterior e rexeitando os capitais estranxeiros. \u00c9 sin\u00f3nimo de \"econom\u00eda pechada\" ao comercio exterior ou ao mercado global, o que leva establecer restrici\u00f3ns ao intercambio entre individuos de distintos sitios.\nA Alema\u00f1a de Hitler \u00e9 un dos mellores exemplos de autarqu\u00eda econ\u00f3mica, con vistas a reducir ao m\u00ednimo a dependencia co exterior; foron mobilizadas todas as forzas econ\u00f3micas da naci\u00f3n co fin de producir as materias primas e os produtos agr\u00edcolas indispensables e limitar ao m\u00e1ximo o consumo de produtos estranxeiros, \u00e1 conta de substitu\u00edr produtos de primeira necesidade por outros sint\u00e9ticos. Trat\u00e1base de evitar os problemas que xurdiron na Alema\u00f1a da primeira guerra mundial cando os brit\u00e1nicos bloquearon a maior parte de importaci\u00f3ns do pa\u00eds.\nAs\u00ed mesmo, dentro do franquismo, o per\u00edodo que vai desde 1939 a 1959 caracterizouse por unha autarqu\u00eda econ\u00f3mica.\nEstados ostracistas como Corea do Norte ou a Albania socialista practicaron a autarqu\u00eda econ\u00f3mica motivados polo stalinismo da s\u00faa ideolox\u00eda de Estado."}
{"id": "135355", "revid": "56817", "url": "https://gl.wikipedia.org/wiki?curid=135355", "title": "Sabor salgado", "text": "O sabor salgado \u00e9 un dos cinco sabores principais e responde \u00e1 capacidade espec\u00edfica das papilas gustativas situadas a ambos os dous lados da parte dianteira da lingua. A detecci\u00f3n faise mediante canles i\u00f3nicos capaces de detectar os iones solubles de Na+, K+ e outros metais alcalinos. O sal engadido a un alimento ten efectos potenciadores do seu sabor. Descubriuse a comezos do s\u00e9culo XXI que existe un receptor do sabor salgado denominado ENaC (Epithelial Sodium (Na) Channel).\nQu\u00edmica do salgado.\nPor regra xeral s\u00e9ntese como 'salgado' aquilo que denominamos sales os cales se perciben m\u00e1is cando son de baixo peso molecular, pola contra os sales con alto peso molecular son principalmente amargos. De todos os xeitos o sal m\u00e1is corrente na alimentaci\u00f3n humana o NaCl en disoluci\u00f3ns a baixa concentraci\u00f3n \u00e9 percibido como doce, mentres que a altas concentraci\u00f3ns \u00e9 amargo, isto v\u00e9n representar un mecanismo complexo de detecci\u00f3n sensorial e interpretaci\u00f3n de 'o salgado'. Non todos os sales proporcionan un sabor salgado, por exemplo alg\u00fans sales de chumbo son doces. Nalgunhas ocasi\u00f3ns empr\u00e9gase o glutamato monos\u00f3dico como sabor umami (ben pr\u00f3ximo ao salgado).\nAlimentos Salgados.\nA interrelaci\u00f3n existente entre o sabor doce e o salgado p\u00faxose de manifesto na abundancia de ingredientes e alimentos opostos nas coci\u00f1as tradicionais, no entanto hai investigaci\u00f3ns de laboratorio realizadas sobre este aspecto e demostrouse que tam\u00e9n reacciona e potencia a outros sabores\nComprobouse en experimentos que os bebes adoitan ser indiferentes ou ben rexeitan as soluci\u00f3ns salgadas, con todo xa aos 4 meses mostran unha preferencia polo sabor salgado, este \u00e9 un cambio que lles fai m\u00e1is aptos para aceptar os alimentos s\u00f3lidos que ter\u00e1n que inxerir posteriormente. Nas coci\u00f1as asi\u00e1ticas ad\u00f3itase empregar como condimento de salgado a salsa de soia e a de peixe."}
{"id": "135356", "revid": "1131", "url": "https://gl.wikipedia.org/wiki?curid=135356", "title": "Galer\u00eda de imaxes do castro de Castromao, Celanova", "text": "O castro de Castromao est\u00e1 situado no lugar de Castromao, parroquia de Castromao, Celanova."}
{"id": "135362", "revid": "1131", "url": "https://gl.wikipedia.org/wiki?curid=135362", "title": "Galer\u00eda de imaxes de Castromao, Celanova", "text": "Santa Mar\u00eda de Castromao \u00e9 unha parroquia do concello ourens\u00e1n de Celanova na comarca da Terra de Celanova."}
{"id": "135379", "revid": "85894", "url": "https://gl.wikipedia.org/wiki?curid=135379", "title": "Izaskun Chinchilla", "text": "Izaskun Chinchilla Moreno, nada en Madrid en 1975, \u00e9 unha arquitecta superior pola ETSAM dende o 2001. A\u00ednda que non ten nada constru\u00eddo polo momento, o desenvolvemento te\u00f3rico de realiza con cada proxecto \u00e9 innovador . Por este motivo, incorporouse ao persoal docente de Proxectos na ETSAM en 2007. \u00c9 unha das poucas arquitectas espa\u00f1olas que rexe o seu propio estudio.\nTraxectoria.\nIzaskun Chinchilla est\u00e1 especializada en metodolox\u00edas experimentais e de investigaci\u00f3n, polo que dirixe e participa en numerosos obradoiros en moi diferentes lugares da xeograf\u00eda mundial. Do mesmo xeito, aparece en numerosas publicaci\u00f3ns en diferentes idiomas. Os conceptos cos que traballa son exercicios de multidisciplinaridade onde, a trav\u00e9s da ecolox\u00eda, a sociolox\u00eda ou a ciencia, a arquitectura distanciase do discurso estil\u00edstico e reenc\u00f3ntrase coa complexidade da vida no mundo contempor\u00e1neo. Alg\u00fans dos teoremas arquitect\u00f3nicos que ela prop\u00f3n son:"}
{"id": "135380", "revid": "2865", "url": "https://gl.wikipedia.org/wiki?curid=135380", "title": "IX", "text": ""}
{"id": "135395", "revid": "1131", "url": "https://gl.wikipedia.org/wiki?curid=135395", "title": "Siniestro total", "text": ""}
{"id": "135396", "revid": "1987", "url": "https://gl.wikipedia.org/wiki?curid=135396", "title": "Tratado de Par\u00eds (1947)", "text": "O chamado Tratado de Par\u00eds de 1947 \u00e9 un tratado internacional que foi asinado na cidade do devandito nome o d\u00eda 10 de febreiro de 1947, por representantes das seguintes naci\u00f3ns:\nO Tratado pretend\u00eda resolver parte dos conflitos territoriais existentes en Europa, \u00e1 vez que desfacer as mudanzas fronteirizas creadas pola Alema\u00f1a nazi durante a guerra.\nPor parte francesa, o diplom\u00e1tico e pol\u00edtico Maurice Couve de Murville xogou un papel destacado nas negociaci\u00f3ns.\nTransferencias territoriais.\nBulgaria:\nFrancia:\nGrecia:\nItalia ced\u00eda os seguintes territorios: \nRoman\u00eda "}
{"id": "135397", "revid": "1308", "url": "https://gl.wikipedia.org/wiki?curid=135397", "title": "Tratado de Par\u00eds de 1947", "text": ""}
{"id": "135405", "revid": "85894", "url": "https://gl.wikipedia.org/wiki?curid=135405", "title": "Isidro Bango Torviso", "text": "Isidro Gonzalo Bango Torviso, nado en Ferrol o 9 de outubro de 1946, \u00e9 un historiador da arte, especializado na arte rom\u00e1nica e prerrom\u00e1nica.\nTraxectoria.\nDoutorouse na Universidade Aut\u00f3noma de Madrid cunha tese sobre o rom\u00e1nico na provincia de Pontevedra. Actualmente \u00e9 catedr\u00e1tico de arte antiga e medieval nesa mesma universidade, director do Corpus de Arquitectura Mon\u00e1stica Medieval Espa\u00f1ola, codirector dos \"Cuadernos de Arte Espa\u00f1ol\" e da \"Introduci\u00f3n al Arte Espa\u00f1ol\" e membro da xunta directiva do Comit\u00e9 Espa\u00f1ol de Historia del Arte.\nFoi comisario de diversas exposici\u00f3ns, como \"Las Edades del Hombre\", das dioceses de Castela e Le\u00f3n, ou \"Las Edades de un Reyno\", de Navarra, e proxecta a do noveno centenario de Santo Domingo de la Calzada."}
{"id": "135406", "revid": "1131", "url": "https://gl.wikipedia.org/wiki?curid=135406", "title": "Isidro Gonzalo Bango Torviso", "text": ""}
{"id": "135407", "revid": "1131", "url": "https://gl.wikipedia.org/wiki?curid=135407", "title": "Benxam\u00edn Casal Vila", "text": ""}
{"id": "135409", "revid": "22570", "url": "https://gl.wikipedia.org/wiki?curid=135409", "title": "Caracuel de Calatrava", "text": "Caracuel De Calatrava \u00e9 unha pequenha localidade manchega da provincia de Cidade Real, situada entre Puertollano e a capital de provincia.\nTen unha poboaci\u00f3n de 166 habitantes (2009), 9,92\u00a0km\u00b2 de superficie e unha densidade de poboaci\u00f3n de 16,73 hab/km\u00b2."}
{"id": "135411", "revid": "1888", "url": "https://gl.wikipedia.org/wiki?curid=135411", "title": "Deputaci\u00f3n provincial de Ourense", "text": ""}
{"id": "135412", "revid": "1888", "url": "https://gl.wikipedia.org/wiki?curid=135412", "title": "Deputaci\u00f3n Provincial de Ourense", "text": ""}
{"id": "135414", "revid": "85894", "url": "https://gl.wikipedia.org/wiki?curid=135414", "title": "\u00a1\u00a1Est\u00e1 que te cajas!!", "text": "\u00a1\u00a1Est\u00e1 que te cajas!! \u00e9 o segundo disco dos Heredeiros da Crus, publicado o 7 de maio de 1996 por Xurelo Roxo.\nFoi gravado entre o 26 e 29 de decembro de 1995 nos estudios BOX de Madrid, e producido por Siniestro total.\nNa primeira canci\u00f3n deste \u00e1lbum colabora Rosendo Mercado, que estaba a gravar no mesmo estudio. O produtor deste \u00e1lbum foi Segundo Grand\u00edo baixista de Siniestro Total. Este \u00e1lbum, xunto coas canci\u00f3ns que editaron para o Xabar\u00edn Club (\"Que jallo \u00e9!\", \"\u00cdscalle Lura\" e \"O porqui\u00f1o\") d\u00e9ronlle xa unha fama ao grupo a nivel galego."}
{"id": "135415", "revid": "23204", "url": "https://gl.wikipedia.org/wiki?curid=135415", "title": "El \u00faltimo de la fila", "text": "El \u00daltimo de la Fila (1984-1998) foi un grupo musical de pop rock espa\u00f1ol formado por Manolo Garc\u00eda (vocalista) e Quimi Portet (guitarrista) e nado na cidade de Barcelona. Foi un dos grupos musicais de m\u00e1is \u00e9xito en Espa\u00f1a durante as d\u00e9cadas dos 80 e dos 90, anos nos que dessenvolveron sete \u00e1lbums musicais e numerosas xiras, xeralmente en Espa\u00f1a.\nDiscograf\u00eda.\nOs seus discos reed\u00edtanse periodicamente e a\u00ednda est\u00e1n \u00e1 venda. As s\u00faas canci\u00f3ns seguen a ser interpretadas en directo por Manolo Garc\u00eda nos seus concertos."}
{"id": "135418", "revid": "85894", "url": "https://gl.wikipedia.org/wiki?curid=135418", "title": "Cristina Ferreiro Real", "text": "Cristina Ferreiro Real, nada en Lugo o 9 de maio de 1983, \u00e9 unha escritora galega.\nTraxectoria.\n\u00c9 T\u00e9cnico Superior en Realizaci\u00f3n de Audiovisuais e Espect\u00e1culos. Autora de pezas de videoarte e arte experimental, deuse a co\u00f1ecer en 2006 ao ga\u00f1ar o Premio de Poes\u00eda Concello de Ames co libro \"A extinci\u00f3n dos harm\u00f3nicos\", en 2007 obtivo o Premio Francisco A\u00f1\u00f3n con \"Ansiedade e planetas\", tam\u00e9n nese ano foi finalista do 3\u00ba Premio Biblos-Pazos de Galicia. Con \"Desequilibras e caer\" ga\u00f1ou o segundo Premio do Certame Literario do Concello de Vilalba. En 2012 ga\u00f1ou o premio de poes\u00eda Fiz Vergara Vilari\u00f1o por \"Abecedario p\u00f3stumo\". En 2013 ga\u00f1ou o premio de poes\u00eda Eusebio Lorenzo Baleir\u00f3n coa obra \"As paisaxes el\u00e9ctricas\"."}
{"id": "135419", "revid": "23204", "url": "https://gl.wikipedia.org/wiki?curid=135419", "title": "Ryue Nishizawa", "text": "Ry\u016be Nishizawa (\u897f\u6ca2 \u7acb\u885b, \u306b\u3057\u3056\u308f \u308a\u3085\u3046\u3048), nado no 1966 en Toquio (Xap\u00f3n), \u00e9 un arquitecto que, xunto a Kazuyo Sejima, fundou a firma de arquitectura SANAA (Sejima + Nishizawa e Asociados) no ano 1995. Ademais de SANAA, \u00e1mbolos dous, Nishizawa e Sejima, levan a cabo estudos independientes centrados, na s\u00faa meirande parte, en proxectos locais pequenos. No 2010, xunto a s\u00faa compa\u00f1eira Kazuyo Sejima foi galardoado co Premio Pritzker.\nTraxectoria.\nRy\u016be recibiu o seu t\u00edtulo de arquitecto no 1990 na Universidade nacional de Yokohama. Entrou a traballar a \"Kazuyo Sejima &amp; Associates\" at\u00e9 que no 1995 fundou xunto con Kazuyo Sejima o estudio SANAA (Sejima + Nishizawa). No 1997, iniciou a s\u00faa carreira independente \"Estudio de Ryue Nishizawa\", paralelamente ao estudio que ten coa s\u00faa compa\u00f1eira. Dende o 2000 foi profesor invitado en varias escolas como a Escola de Dese\u00f1o da Universidade de Harward e da Universidade de Princeton (EE. UU.) Dende o 2001 \u00e9 profesor da Universidade Nacional de Yokohama no departamento de proxectos."}
{"id": "135421", "revid": "89787", "url": "https://gl.wikipedia.org/wiki?curid=135421", "title": "Lars L\u00f8kke Rasmussen", "text": "Lars L\u00f8kke Rasmussen, nado en Vejle o 15 de maio de 1964, foi Primeiro ministro de Dinamarca dende 2009 at\u00e9 2011 e de novo entre 2015 e 2019, as\u00ed como o l\u00edder do partido Venstre.\nTraxectoria.\nFoi Ministro de Interior e de Sa\u00fade dende o 27 de novembro de 2001, como parte dos dous primeiros gabinetes de ministros de Anders Fogh Rasmussen e ministro de Facenda como parte do terceiro gabinete desde o 23 de novembro de 2007. O 5 de abril de 2009 sucedeu a Fogh Rasmussen como Primeiro Ministro do pa\u00eds, xa que Fogh Rasmussen fora designado novo Secretario Xeral da OTAN.\n\u00c9 membro do Parlamento dan\u00e9s (Folketinget) dende o 21 de setembro de 1994. Ocupou o cargo de Presidente da C\u00e1mara de Frederiksborg entre 1998 e 2001.\nTras o seu nomeamento, prometeu continuar na mesma li\u00f1a c\u00f3 seu predecesor."}
{"id": "135423", "revid": "98629", "url": "https://gl.wikipedia.org/wiki?curid=135423", "title": "Bivalvos", "text": "A dos bivalvos (\"Bivalvia\") \u00e9 unha clase de moluscos, mari\u00f1os, de auga salobre ou auga doce, e que viven tam\u00e9n en r\u00edos, estanques e lagos.\nEntre as especies que forman parte desta clase encontramos animais tan co\u00f1ecidos como os mexill\u00f3ns, as vieiras, as zamburi\u00f1as, as ameixas, as ostras, as navallas, os berberechos etc.\nNo grupo hai unha gran variaci\u00f3n de tama\u00f1o dende algunhas cunchas que miden entre 1 e 2\u00a0mm de di\u00e1metro ata individuos xigantes como algunhas especies do x\u00e9nero \"Tridacna\" que poden acadar m\u00e1is de 1 metro de lonxitude e at\u00e9 225\u00a0kg de peso.\nComo curiosidade, podemos dicir que nas portas de moitas igrexas de Galiza, e doutros pa\u00edses, \u00fasanse como p\u00edas da auga bieita valvas de \"Tridacna\" tra\u00eddas en s\u00e9culos pasados de Filipinas. (Por este motivo en franc\u00e9s denom\u00ednanse as tridacnas como \"b\u00e9nitiers\").\nA meirande parte dos bivalvos son filtradores e sedentarios e polo tanto dependen das correntes ciliares producidas polas branquias para conseguiren o alimento. A diferenza doutros grupos, como o dos cefal\u00f3podos, non te\u00f1en unha verdadeira cabeza (te\u00f1en moi pouca cefalizaci\u00f3n) e carecen de r\u00e1dula.\nTe\u00f1en o corpo comprimido lateralmente e un manto que cont\u00e9n no seu interior o saco visceral onde se aloxan as v\u00edsceras, pero a s\u00faa principal caracter\u00edstica \u00e9 a de posu\u00edren unha cuncha composta por d\u00faas \"valvas\". Efectivamente, a cucha dos bivalvos, formada por carbonato de calcio e conquiolina (substancia org\u00e1nica constitu\u00edda por prote\u00ednas complexas segregadas polo epitelio do molusco), consta de d\u00faas partes, xeralmente similares, chamadas \"valvas\" (cuncha \"equivalva\").\nAs valvas est\u00e1n unidas entre si nos seus bordos por un ligamento flexible que, unindo firmemente os \"dentes\" situados en cada unha das valvas, constit\u00fae a chamada charneira. Esta disposici\u00f3n permite \u00e1 cuncha abrirse e pecharse sen que as s\u00faas metades se desarticulen. A cuncha presenta xeralmente simetr\u00eda bilateral, e a charneira enc\u00f3ntrase no plano saxital.\nOs bivalvos foron desde hai moito tempo un compo\u00f1ente da dieta das poboaci\u00f3ns humanas costeiras (recordemos as acumulaci\u00f3ns de cunchas en lugares como o castro de Baro\u00f1a).\nAs ostras, os berberechos, as ameixas e as vieiras coll\u00e9itanse e c\u00f3mense desde a antig\u00fcidade, e a acuicultura converteuse recentemente nunha importante fonte de subministraci\u00f3n de bivalvos para o consumo humano.\nO mellor co\u00f1ecemento dos ciclos reprodutivos dos moluscos levou ao desenvolvemento de novas t\u00e9cnicas de crianza, e unha mellor comprensi\u00f3n dos perigos do consumo de mariscos crus ou pouco coci\u00f1ados axudou a mellorar o almacenamento e o procesado destes animais na industria alimentaria.\nAdemais do seu uso como alimento, as ostras son a fonte m\u00e1is com\u00fan das perlas naturais. As\u00ed mesmo as conchas dos bivalvos util\u00edzanse en artesan\u00eda para a fabricaci\u00f3n de bot\u00f3ns e artigos de bisutar\u00eda (recordemos os colares que se venden aoa turistas na illa da Toxa). Finalmente, alg\u00fans bivalvos tam\u00e9n se utilizan para controlar a contaminaci\u00f3n do mar.\nExisten arredor de 30.000 especies na clase dos bivalvos, moitas das cales son comestibles e representan un valioso recurso econ\u00f3mico en moitas rexi\u00f3ns do mundo como \u00e9 o caso de Galiza, onde se rexistraron m\u00e1is de 125 especies nas s\u00faas costas.\nOs m\u00e1is antigos f\u00f3siles de bivalvos datan do c\u00e1mbrico temper\u00e1n, hai m\u00e1is de 500 mill\u00f3ns de anos.\nCaracter\u00edsticas externas.\nTipicamente o corpo dos moluscos est\u00e1 formado pola cabeza e o tronco, no que se distingue unha masa visceral no dorso e un p\u00e9 en posici\u00f3n ventral. Os tegumentos que revisten dorsalmente a masa visceral, m\u00e1is ou menos sobesa\u00ednte, que cont\u00e9n os \u00f3rganos internos, forman unha membrana, denominada manto ou palio, que pode segregar unha cuncha calcaria.\nOs bivalvos te\u00f1en un corpo con simetr\u00eda bilateral, comprimido lateralmente e recuberto polo manto, o cal presenta no dorso dous l\u00f3bulos laterais cos bordos voltos contra \u00e1 cara ventral. Os bordos poden estaren soldados m\u00e1is ou menos extensamente na s\u00faa parte ventral, deixando tres aberturas: por unha delas emerxe o p\u00e9, e polas outras d\u00faas entra e sae a auga da cavidade paleal. En correspondencia con estas d\u00faas aberturas, o manto pode prologarse en dous tubos, de lonxitude variable, chamados sif\u00f3ns. O p\u00e9 \u00e9 de forma triangular (a xeito de machada), e serve ao animal pare escavar na area ou na lama do fondo (por exemplo, nos berberechos); por\u00e9n, \u00e1s veces falta, debido \u00e1 inmobilidade do animal (por exepmplo, nas ostras).\nA cuncha.\nA cuncha dos bivalvos \u00e9 a parte externa do corpo do animal, a modo dun exoesqueleto, e componse de d\u00faas valvas est\u00e1n artelladas entre elas que poden pecharse deixando as v\u00edsceras protexidas no interior. As d\u00faas valvas son calcarias e \u00fanense por unha charneira dorsal e xeralmente son case sim\u00e9tricas. Na charneira ou bisagra hai unha serie de \"dentes\" que axudan no proceso de encaixe das valvas e evitan a s\u00faa torsi\u00f3n.\nOcasionalmente, a cuncha tam\u00e9n pode conter aragonita, que forma unha capa nacarada, a m\u00e1is interna da cuncha (como no x\u00e9nero \"Pterioida\") e que pode producir o n\u00e1car ou provocar o desenvolvemento das perlas.\nA cuncha comeza a formarse no estadio de larva velixer. Primeiro segrega unha substancia chamada \"coquiolina\" que forma unhas pequenas valvas e logo a substancia s\u00e9guese a engadir aos bordos das valvas formando un crecemento conc\u00e9ntrico. Cando a larva velixer vai ao fondo, segue crecendo pero m\u00e1is rapidamente do lado ventral da cuncha form\u00e1ndose ent\u00f3n unha elevaci\u00f3n chamada \"umbo\" que indica a posici\u00f3n da parte m\u00e1is antiga da cuncha.\nO manto est\u00e1 unido \u00e1 superficie interna das valvas e termina en tres repregamentos dos que o m\u00e1is externo segrega sucesivas capas de cuncha.\nEn xeral, a cuncha est\u00e1 formada por tres capas:\nA secreci\u00f3n de n\u00e1car desaparece nas zonas onde os m\u00fasculos se insiren nas valvas e forman \"impresi\u00f3ns musculares\". As impresi\u00f3ns musculares m\u00e1is grandes prod\u00facenas os \"m\u00fasculos adutores\" que son os que pechan as valvas. Alg\u00fans bivalvos te\u00f1en un m\u00fasculo adutor anterior e outro posterior e outros s\u00f3 te\u00f1en o posterior, que se atopa nunha posici\u00f3n m\u00e1is centrada na cuncha. Existen outros m\u00fasculos que deixan impresi\u00f3ns como o \"orbicular\" que, entre outras funci\u00f3ns, serve para a retracci\u00f3n dos sif\u00f3ns. Tam\u00e9n hai un par de \"m\u00fasculos retractores anteriores\" e un par de \"m\u00fasculos retractores posteriores\" que serven para o movemento do \"p\u00e9\" .\nAs d\u00faas valvas da cuncha mant\u00e9\u00f1ense unidas por un \"ligamento\" que est\u00e1 integrado por d\u00faas partes: o \"tensilium\" (ligamento externo) e o \"resilium\" (ligamento interno). O ligamento abre as cunchas.\nEn definitiva, a cuncha \u00e9 un exoesqueleto que serve non s\u00f3 como protecci\u00f3n fronte aos depredadores e para evitar os danos mec\u00e1nicos, sen\u00f3n tam\u00e9n para a inserci\u00f3n dos m\u00fasculos.\nO manto e as v\u00edsceras.\nO manto \u00e9 un repregamento laminar delgado e brando que envolve toda a masa visceral do animal. As s\u00faas c\u00e9lulas precipitan o carbonato de calcio do sangue para facer crecer a cuncha, os dentes e os ligamentos. Os bordos do manto poden ser lisos ou ter extensi\u00f3ns sensoriais ou ollos primitivos (\"ollos paleais\"). O manto permanece unido \u00e1 cuncha por moitos \"m\u00fasculos retractores do manto\", de pequeno tama\u00f1o, que est\u00e1n dispostos nunha estreita li\u00f1a ao longo do interior da cuncha. Este li\u00f1a deixa unha marca redondeada que adoita ser claramente visible no interior de cada valva e leva o nome de \"li\u00f1a paleal\". \u00c1s veces ten un entrante ou \"seo paleal\", producido pola presenza de sif\u00f3ns, que son uns condutos que serven para a entrada e sa\u00edda de auga do interior, e que se co\u00f1ecen cos nomes de \"sif\u00f3n inhalante\" (entrada) e \"sif\u00f3n exhalante\" (sa\u00edda). As especies de bivalvos que viven enterradas no substrato adoitan ter longos sif\u00f3ns que \u00e1s veces poden retraer no interior do manto na zona do seo paleal. \nNa parte posterior do corpo aparece un espazo onde desembocan os \u00f3rganos excretores (nefridios), dixestivos (ano) e sexuais (gon\u00f3poros) e onde se atopan as branquias (ctenidios), espazo que leva o nome de cavidade paleal.\nAs v\u00edsceras est\u00e1n situadas no lado inferior, e con elas aparece un p\u00e9 con forma de machada, con funci\u00f3n locomotora e escavadora, e que ten un \"suco\" fino na cara posterior. Tralo p\u00e9 at\u00f3pase a \"gl\u00e1ndula do biso\" que produce o chamado biso, que lle serve ao animal para fixarse ao substrato. Este se comp\u00f3n dun \"tallo\" (eixo groso e curto), \"filamentos\" e unha \"placa adhesiva\", que \u00e9 a que produce a verdadeira ancoraxe debido a unha substancia que baixa polo suco do p\u00e9 e que se endurece ao contacto coa auga. A \"bolsa de polichinela\" \u00e9 posterior ao biso e cont\u00e9n as g\u00f3nadas, presentando unha cor branca nas femias mentres que nos machos \u00e9 dun ton amarelo.\nCaraceter\u00edsticas internas e biolox\u00eda.\nAparato dixestivo.\nA boca at\u00f3pase no extremo anterior do animal, sendo o ano posterior.\nA boca est\u00e1 rodeada por unhas expansi\u00f3ns (4 ou m\u00e1is) que levan o nome de palpos e que serven para captar o alimento procedente das branquias, logo pasa a un curto es\u00f3fago e de a\u00ed a un est\u00f3mago, que \u00e9 oco e con c\u00e1maras (anterior e posterior) comunicadas por un cego.\nO saco do estilo cristalino \u00e9 alongado e paralelo ao intestino medio e cont\u00e9n enzimas dixestivos. A parte de intestino entre o est\u00f3mago e o recto ch\u00e1mase intestino medio e ten un suco na s\u00faa parede interna. O \"ano\" est\u00e1 cerca dos sif\u00f3ns.\nA gl\u00e1ndula dixestiva ou hepatop\u00e1ncreas \u00e9 unha masa que rodea tanto ao est\u00f3mago como ao intestino e cont\u00e9n numerosos cegos moi ramificados que comunican co est\u00f3mago por uns t\u00fabulos (\"t\u00fabulos primarios\"). No hepatop\u00e1ncreas \u00e9 onde se acumula a maior\u00eda das biotoxinas que poden producir problemas para o consumo humano, por exemplo no caso do mexill\u00f3n ou da viera.\nSistema nervioso.\nO sistema nervioso dos bivalvos comprende 3 pares de ganglios que son: os \"cerebropleurais supraesof\u00e1xicos\"; os \"pedios\", que est\u00e1n na base do p\u00e9; e os \"viscerais\", situados detr\u00e1s do p\u00e9. Os ganglios est\u00e1n conectados por un par de longos cord\u00f3ns nerviosos.\nOs \u00f3rganos dos sentidos non est\u00e1n moi desenvolvidos. Entre eles atopamos os seguintes:\nAparato circulatorio.\nEst\u00e1 formado por un coraz\u00f3n dorsal, pechado nun pericardio. Pos\u00fae 3 c\u00e1maras: d\u00faas aur\u00edculas laterais e un ventr\u00edculo e late lentamente (0,2 a 30 veces por minuto). O sangue \u00e9 impulsado cara as d\u00faas aortas (anterior e posterior), que se ramifican en vasos m\u00e1is pequenos que penetran nos distintos \u00f3rganos. O sangue desemboca en \"seos\" e pasa ao seo ventral, de a\u00ed ao nefridio e logo vai \u00e1s veas aferentes das branquias, onde se osixena, para volver ao coraz\u00f3n polas veas branquiais eferentes. A circulaci\u00f3n polo tanto \u00e9 aberta e o sangue carece en xeral de pigmentos respiratorios a\u00ednda que algunhas especies pos\u00faen hemoglobina ou hemocianina.\nAparato excretor.\nTen un par de riles (\"nefridios\") en forma de U que se abren na cavidade peric\u00e1rdica a trav\u00e9s duns poros (nefridi\u00f3poros). Os nefridios est\u00e1n moi relacionados co funcionamento do aparato circulatorio.\nAparato respiratorio.\nA respiraci\u00f3n prod\u00facese mediante branquias chamadas ctenidios, que te\u00f1en unha dobre misi\u00f3n: por unha parte est\u00e1n moi modificadas para filtrar o alimento, e pola outra interve\u00f1en no propio proceso respiratorio.\nAs branquias son dous pares e est\u00e1n situadas a \u00e1mbolos dous lados do corpo, na cavidade paleal, entre o p\u00e9 e o manto. Nos bivalvos son uns \u00f3rganos de gran tama\u00f1o, con aspecto laminar e no extremo anterior est\u00e1n os palpos labiais que recollen o alimento filtrado polas branquias e o conducen \u00e1 boca. Existe un incremento da complexidade das branquias dentro das distintas ordes dos bivalvos, e as\u00ed temos dende branquias sinxelas tipo \"ctenidio\", non empregadas na alimentaci\u00f3n (dos protobranquios); branquias repregadas, empregadas na recollida de alimento (dos filibranquios); branquias compostas de filamentos repregados con uni\u00f3ns nas que atravesan vasos sangu\u00edneos (dos eulamelibranquios); e, por \u00faltimo, branquias substitu\u00eddas por \"septos musculares\" (dos septibranquios).\nO funcionamento das branquias d\u00e9bese a que estas te\u00f1en uns \"cilios\" vibrantes que xeran correntes de auga continua que achega o os\u00edxeno e os nutrientes que o animal precisa, ao mesmo tempo que lle d\u00e1 sa\u00edda aos excrementos e os produtos das g\u00f3nadas. A corrente penetra polo poro inhalante e sae polo poro exhalante. As branquias preparan o plancto recollido da auga filtrada en forma de cord\u00f3ns de \"mucus\" que son conducidos \u00e1 boca grazas aos palpos labiais.\nAlimentaci\u00f3n.\nA gran maior\u00eda dos bivalvos son filtradores as\u00ed temos que a capacidade filtradora dalg\u00fans mexill\u00f3ns \u00e9 de 5 litros de auga cada hora, e a dunha ostra de 26 litros. No est\u00f3mago hai unha estrutura alongada e xelatinosa chamada estilo cristalino que se mant\u00e9n xirando por medio de cilios no saco do estilo. Esta rotaci\u00f3n libera enzimas, como a amilase, que se mesturan co alimento que leva o moco para producir a dixesti\u00f3n dos nutrientes. Os bivalvos son os \u00fanicos moluscos que perderon a cartilaxe do odont\u00f3foro e a r\u00e1dula na s\u00faa transici\u00f3n a unha alimentaci\u00f3n por filtraci\u00f3n.\nExisten algunhas especies que obte\u00f1en o alimento doutro xeito:\nLocomoci\u00f3n.\nA maior\u00eda dos bivalvos empregan o p\u00e9 na s\u00faa locomoci\u00f3n. O movemento prod\u00facese mediante a extensi\u00f3n do mesmo entre as valvas. O sangue bomb\u00e9ase ao p\u00e9 e este incha e dil\u00e1tase actuando como se fora unha \u00e1ncora que o fixa ao substrato. Logo os m\u00fasculos lonxitudinais do p\u00e9 contraense para acurtar o p\u00e9 e tirar do animal cara a adiante.\nReproduci\u00f3n e desenvolvemento.\nOs bivalvos presentan en xeral sexos separados (dioicos), a\u00ednda que alg\u00fans poucos grupos poden ser hermafroditas. O aparato reprodutor \u00e9 sinxelo, cun par de g\u00f3nadas que se abren nuns gonoductos. Os gametos desc\u00e1rganse na c\u00e1mara suprabranquial e son, na meirande parte dos casos, fecundados no exterior. O embri\u00f3n pasa por varias etapas larvarias: troc\u00f3fora, velixer e algunhas especies como as ameixas producen \"gloquidios\", que son pequenas larvas con cuncha que son parasitos obrigados e adoitan adherirse \u00e1s branquias dun peixe.\nEcolox\u00eda.\nModos de vida.\nOs bivalvos distrib\u00faense por todas as rexi\u00f3ns do mundo. A maior\u00eda das especies son exclusivamente mari\u00f1as e tan s\u00f3 algunhas viven nas augas doces. Por\u00e9n, existen varias formas con tendencia eurihalina que se adaptan tam\u00e9n a ambientes nos que se rexistran grandes variaci\u00f3ns da salinidade. Todos os membros da familia dos uni\u00f3nidos viven nas augas doces das rexi\u00f3ns temperadas tropicais, en cursos de auga temporais ou permanentes, en lagos, en lagoas e en estanques, sen excederen nunca os 300 m de profundidade. Os bivalvos mari\u00f1os distrib\u00faense desde a zona intermareal ata as grandes profundidades, tanto en fondos rochosos coma nos brandos; por\u00e9n, a maior\u00eda das especies non descenden a grandes profundidades. As variaci\u00f3ns da salinidade sop\u00f3rtanas de maneiras diferentes, e poden causar notables modificaci\u00f3ns na cuncha. En augas de escasa salinidade, a cuncha tende a acurtares (por exemplo, en \"Cerastoderma edule\") e a volverse menos grosa (por exemplo, en \"Macoma balthica\"). Desde o mar do Norte ata o B\u00e1ltico a salinidade descende gradulamente, e isto ocasiona unha diminuci\u00f3n da lonxitude da cuncha das poboaci\u00f3ns dunha mesma especie distribu\u00eddas por estas rexi\u00f3ns en direcci\u00f3n oeste-leste; segundo as observaci\u00f3ns de Brandt, en \"Mytilus edulis\" a lonxitude dos individuos da mesma idade dimin\u00fae desde os 110\u00a0mm no mar do Norte ata os 21\u00a0mm no B\u00e1ltico; en \"Cerastoderma edule\", de 44\u00a0mm a 18\u00a0mm, e en \"Macoma balthica\" de 23\u00a0mm a 15\u00a0mm. Obviamente, tam\u00e9n se producen variaci\u00f3ns nos tama\u00f1os entre as especies que viven fixadas \u00e1s rochas na zona intermareal, que pasan moito tempo f\u00f3ra da auga sen posibilidade de alimentarse, e as cultivadas en bateas, como o mexill\u00f3n.\nO modo de vida dos bivalvos presenta notables variaci\u00f3ns. Moitas especies af\u00fandense na area ou na lama do fondo mari\u00f1o, escavando no substrato co p\u00e9 mediante contracci\u00f3ns musculares; outras viven s\u00e9siles sobre un substrato s\u00f3lido, e outras perforan as rochas ou a madeira. As formas provistas de sif\u00f3n poden afundirse a m\u00e1is profundidade. Alg\u00fans individuos (por exemplo, as especies dos x\u00e9neros \"Solen\" e \"Mya\") escavan profundas galer\u00edas verticais no fondo das cales se agochan en caso de perigo, retraendo os seus sif\u00f3ns. Outras f\u00edxanse ao substrato; esta fixaci\u00f3n pode realizarse mediante o biso (por exemplo, \"Mytilus\") ou por unha valva que se cementa ao substrato molde\u00e1ndose cos seus relevos (por exemplo, \"Ostrea\", \"Spondylus\"). Mentres que algunhas especies que se adhiren ao fondo co biso poden desprazarse desprend\u00e9ndose e volvendo a fixarse de novo noutro lugar, as que se cementa permanecen continuamente fixas. Varias especies, das que non se fixa, poden desprazarse mediante saltos, disparando o p\u00e9 (por exemplo, \"Cerastoderma edule\"); outras (como as do x\u00e9nero \"Pecten\") nadan pechando bruscamente as valvas abertas e explusando a auga contida entre elas, desprazando ao animal cara a atr\u00e1s. A perforaci\u00f3n das rochas ou da madeira real\u00edzase pola emisi\u00f3n de substancias \u00e1cidas, pero tam\u00e9n (por exemplo, nos x\u00e9neros \"Phola\" e \"Teredo\") mediante o movemento das valvas, que te\u00f1en a sup\u00e8rficie rugosa e denticulada e que act\u00faan a xeito de broca.\nRelaci\u00f3ns interespec\u00edficas.\nAlg\u00fans bivalvos poden teren relaci\u00f3ns dse diferentes tipos con outros organismos. As\u00ed, os \"Tridacna\" albergan nos seus tecidos, principalmente no manto, gran cantidade de zooxantelas, algas unicelulares que viven en simbiose con estes moluscos. As zooxantelas encontran nos tecidos de \"Tridacna\" protecci\u00f3n e alimento inorg\u00e1nico (f\u00f3sforo e nitr\u00f3xeno) e, pola s\u00faa parte, producen gran cantidade de ox\u00edxeno, que \u00e9 utlizado polo hospedeiro.&lt;br&gt;Moitas algas, esponxas e celent\u00e9reos serven de soporte a bivalvos, que se fixan a estes organismos mediante o biso (por exemplo, algas do x\u00e9nero \"Corallina\" hospedan a \"Musculus\"e \"Macrocystis\"; a esponxa \"Eucinella\" serve de sostemento a \"Avicula\"; \"Pteria\" f\u00edxase a gorgonias, e \"Coralichlamys madreporarum\" f\u00edxase a corais).&lt;br&gt;As ostras, que se fixan a calquera substrato s\u00f3lido, tam\u00e9n o poden facer, polo tanto, sobre outros moluscos. Por exemplo, \"Nanostrea fluctigera\", do mar Vermello, f\u00edxase \u00e1s cunchas de gater\u00f3podos dos x\u00e9neros \"Strombus\" e \"Fasciolaria\".&lt;br&gt;Varias especies de bivalvos encontran refuxio en cavidades doutros orgabnismos, nas cales vivden como h\u00f3spedes. Por exemplo \"Lima\" vive no interior de esponxas, e \"Vulsella\" no dalg\u00fans alcionarios; \"Musculus subpictus\" f\u00edxase co biso en certos ascidi\u00e1ceos, como \"Ciona intestinalis\", \"Styela canopus\" e outros.\nTaxonom\u00eda.\nDescrici\u00f3n.\nA clase \"Bivalvia\" foi descrita en 1758 polo naturalista sueco Linneo na 10\u00aa edici\u00f3n do seu \"Systema Naturae per regna tria naturae, secundum classes, ordines, genera, species, cum characteribus, differentiis, synonymis, locis. Editio decima, reformata. Laurentius Salvius: Holmiae.\" Ler en li\u00f1a.\nSin\u00f3nimos.\nAdemais de polo nome actualmente v\u00e1lido para a maior\u00eda dos cient\u00edficos, a clase co\u00f1eceuse tam\u00e9n polos sin\u00f3nimos seguintes \nPolo que podemos ver, a clase dos moluscos probabelmente ostente o r\u00e9cord de nomes alternativos que se lle aplicaron. Os de \"Pelecypoda\" Goldfuss, 1820 e \"Lamellibranchiata\" Blainville, 1816 foron moi amplamente utilizados na literatura do s\u00e9culo XX, pero o de \"Conchifera\" Lamarck, 1818 (non confundir con \"Conchifera\" Gegenbaur, 1878), que cu\u00f1aba un concepto totalmente diferente dun taxon que un\u00eda a todos os moluscos sen cuncha excepto os \"Polyplacophora\" e os \"Acephala\" Cuvier, 1795, tam\u00e9n aparecen na bibliograf\u00eda do s\u00e9culo XIX.&lt;br&gt;A\u00ednda que \"Bivalvia\" \u00e9 un nome v\u00e1lido para a clase que ga\u00f1ou unha aceptaci\u00f3n xeral tras o \"Treatise on Invertebrate Palaeontology\" (Tratado de paleontolox\u00eda de invertebrados), alg\u00fans preferir\u00edan \"Pelecypoda\", co argumento de que existen outros grupos de animais con cunchas bivalvas (\"Brachiopoda\", \"Ostracoda\" e alg\u00fans \"Gastropoda\"), e que alg\u00fans animais atribu\u00eddos a \"Bivalvia\" (por exemplo \"Rostroconchia\") non te\u00f1en cunchas bivalvas, e que o nome \u00e9 consonte con outras clases de moluscos.\nEtimolox\u00edas.\nE os seus sin\u00f3nimos:\nClasificaci\u00f3n.\nDurante os dous \u00faltimos s\u00e9culos no houbo un consenso sobre a filoxenia dos bivalvos, polo que se desenvolveron moitas clasificaci\u00f3ns diferentes. Nas primeiras destas clasificaci\u00f3ns, os cient\u00edficos usaron un \u00fanico criterio para clasificaren estes animais, xeralmente a forma da cuncha, o tipo de charneira, ou o tipo das branquias. As\u00ed foron xurdindo varias clasificaci\u00f3ns.\nClasificaci\u00f3ns cl\u00e1sicas.\nUn exemplo de clasificaci\u00f3n \"cl\u00e1sica\" \u00e9 a do malac\u00f3logo alem\u00e1n Johannes Thiele (1860-1935), que na s\u00faa obra en dous volumes, publcada entre 1929 e 1935, \"Handbuch der Systematischen Weichtierkunde\" (Manual de malacolox\u00eda sistem\u00e1tica) prop\u00f3n unha clasificaci\u00f3n dos bivalvos e tres ordes, baseada nos m\u00fasculos adutores da cuncha e a charneira:\nOutro exemplo \u00e9 a clasificaci\u00f3n que vemos na moi consultada obra \"Enciclopedia Salvat de las ciencias\" (1968) que basea a sistem\u00e1tica dos bivalvos (al\u00ed chamados lamelibranquios) nas caracter\u00edsticas das branquias, dividindo a clase en catro ordes:\nR. C. Moore, en \"Invertebrate Fossils\" de Moore, Lalicker e Fischer, publicado en 1952, propuxo unha clasificaci\u00f3n dos pelec\u00edpodos (bivalvos) baseada na estrutura da cuncha, o tipo de branquias e a configuraci\u00f3n dos dentes da charneira:\nOs \"Prionodesmacea\" te\u00f1en unha cuncha con estrutura prism\u00e1tica e nacarada, dos lobos do manto separados, sif\u00f3ns pouco desenvoilvidos, charneira sen dentes ou con dentes moi simples. As branquias van desde as protobranquias ata eulamellibranquias.&lt;br&gt;Os \"Teleodesmacea\" te\u00f1en unha cuncha nacarada en parte, conectada aos l\u00f3bulos do manto, sif\u00f3ns ben desesenvolvidos e os dentes da charneira especializados. A maior\u00eda das branquias son eulamellibranquias.\nOutra das m\u00e1is co\u00f1ecidas, e a m\u00e1is moderna, \u00e9 a desenvolvida por Norman Dennis Newell na \"parte N\" do \"Treatise on Invertebrate Paleontology\" (Tratado de paleontolox\u00eda dos invertebrados) de Moore, base\u00e1ndose na forma xeral da cuncha e a configuraci\u00f3n da charneira. Debido a que caracter\u00edsticas tales como a morfolox\u00eda da charneira, a dentici\u00f3n, a morfolox\u00eda da cuncha e a s\u00faa composici\u00f3n evolucionaron moi lentamente ao longo do tempo, estas caracter\u00edsticas p\u00f3dense utilizar para distinguiren os principais grupos. Na clasificaci\u00f3n que se exp\u00f3n a continuaci\u00f3n baseada nos traballos de Newell, excl\u00faense as ordes extintas:\nA monofilia da subclase dos \"Anomalodesmata\" est\u00e1 suxeita a debate. Actualemente consid\u00e9rase xeralmentele que estea inclu\u00edda na subclase dos \"Heterodonta\".\nClasificaci\u00f3ns modernas.\nDesde o ano 2000, unha taxonom\u00eda basaeda na clad\u00edstica e apoi\u00e1ndose na an\u00e1lise de diversos \u00f3rganos, a morfolox\u00eda da cuncha e nas an\u00e1lises filoxen\u00e9ticas moleculares levaron a unha filoxenia m\u00e1is precisa dos bivalvos. As\u00ed, unha nova clasificaci\u00f3n deste clado foi publicada en 2010 por Bieler, Carter e Coan.\nEn 2012, este novo sistema foi adoptado polo World Register of Marine Species (WoRMS). Por\u00e9n, certos expertos seguen pensando que os \"Anomalodesmacea\" deben seren considerados como unha subclase distinta, mentres que outros autores tratan este taxon como a orde dos \"Anomalodesmata\", da subclase dos \"Heterodonta\". Os traballos sobre as an\u00e1lises filoxen\u00e9ticas contin\u00faan, afinando pouco a pouco a clasificaci\u00f3n.\nSegundo Bieler, Carter e Coan, a clasificaci\u00f3n dos bivalvos ser\u00eda:"}
{"id": "135424", "revid": "12452", "url": "https://gl.wikipedia.org/wiki?curid=135424", "title": "Bivalvia", "text": ""}
{"id": "135447", "revid": "85894", "url": "https://gl.wikipedia.org/wiki?curid=135447", "title": "Figueiredo, Pi\u00f1eira, Ribas de Sil", "text": "Figueiredo \u00e9 un lugar da parroquia de Pi\u00f1eira, no concello de Ribas de Sil, na beira do r\u00edo Sil. Segundo o IGE no 2008 ti\u00f1a 24 habitantes (11 homes e 13 mulleres).\nEst\u00e1 situada na comarca de Quiroga, a uns 10\u00a0km de Quiroga e San Clodio, cos que se comunica a trav\u00e9s da N-120.\nRecursos.\nA econom\u00eda do lugar \u00e9 de subsistencia. A idade media da poboaci\u00f3n \u00e9 moi alta, con bastantes xubilados. Malia que hai moita emigraci\u00f3n cara \u00e1s vilas da R\u00faa de Valdeorras, Pet\u00edn, San Clodio ou Quiroga, estanse constru\u00edndo novas casas coma segunda residencia.\nFestas.\nMalia que o com\u00fan era celebrar a festividade de San Sebasti\u00e1n, o 20 de xaneiro, para aumentar a asistencia \u00e1s festas ultimamente cel\u00e9brase en agosto."}
{"id": "135452", "revid": "89787", "url": "https://gl.wikipedia.org/wiki?curid=135452", "title": "Cecebre Sociedad Deportiva", "text": "O Cecebre Sociedad Deportiva \u00e9 un club de f\u00fatbol galego, da parroquia de Cecebre, no concello de Cambre. Xoga no Grupo III da Terceira Auton\u00f3mica de Galicia, e xoga como local no campo municipal de Lendoiro."}
{"id": "135453", "revid": "1131", "url": "https://gl.wikipedia.org/wiki?curid=135453", "title": "Figueiredo", "text": "Figueirido \u00e9 un fit\u00f3nimo referido a un lugar con figueiras. Pode referirse a:"}
{"id": "135455", "revid": "10599", "url": "https://gl.wikipedia.org/wiki?curid=135455", "title": "Club Deportivo Cultural Areas", "text": "O Club Deportivo Cultural Areas \u00e9 un club de f\u00fatbol galego de Areas, no concello de Ponteareas, provincia de Pontevedra. Fundouse en 1967 e compite no Grupo Sur da Preferente Auton\u00f3mica de Galicia.\nEstadio.\nO Cultural Areas xoga no Campo Municipal da Lomba, con capacidade para unhas 1000 persoas. Adestra no campo Domingo Freitas igual que as s\u00faas categor\u00edas inferiores"}
{"id": "135458", "revid": "1131", "url": "https://gl.wikipedia.org/wiki?curid=135458", "title": "Sociedad Deportiva Club \u00d3rdenes", "text": "A Sociedad Deportiva Club \u00d3rdenes, co\u00f1ecido como Club Ordes, \u00e9 un club de f\u00fatbol galego de Ordes, na provincia da Coru\u00f1a. Foi fundado en 1953 e actualmente xoga no Grupo Norte da Preferente Auton\u00f3mica de Galicia.\nHistoria.\nA Sociedad Deportiva Club \u00d3rdenes fundase en 1953, con Antonio Concheiro Iglesias como presidente. O equipo empezou en categor\u00edas rexionais e conseguiu o primeiro ascenso a Terceira Divisi\u00f3n na tempada 1955-56. Na tempada 1958-59, acabou 5\u00ba e estivo moi preto dos postos de ascenso a Segunda Divisi\u00f3n. O club permaneceu nesta categor\u00eda ata a tempada 1960-61, na que descende tras acabar 15\u00ba.\nTras o descenso, o club xogou en categor\u00edas rexionais e conseguiu ascender a Terceira na tempada 1966-67, descendendo novamente na tempada seguinte. Na tempada 1969-70 o club queda instalado na recentemente creada Rexional Preferente. Na tempada 1988-89 ascendeu novamente e permaneceu en Terceira seis tempadas consecutivas.\nNo ano 1998 o club descende a Primeira Auton\u00f3mica pero Manuel Antonio Fern\u00e1ndez Li\u00f1ares proponse recuperar o equipo e no ano 2000 o club volta a Rexional Preferente. Ata a tempada 2005-06 o club permanece nesta categor\u00eda, cando logra o ascenso tras ser campi\u00f3n de grupo.\nDesde ent\u00f3n o club xoga en Terceira e na tempada 2006-07 o club rozou novamente a zona de promoci\u00f3n de ascenso quedando 5\u00ba.\nEstadio.\nO Club Ordes xoga no Campo Municipal de Vista Alegre, con capacidade para unhas 3.000 persoas."}
{"id": "135460", "revid": "895", "url": "https://gl.wikipedia.org/wiki?curid=135460", "title": "Uni\u00f3n Deportiva Somozas", "text": "A Uni\u00f3n Deportiva Somozas \u00e9 un club de f\u00fatbol galego das Somozas, na provincia da Coru\u00f1a. Actualmente xoga no Grupo 1 da Terceira Divisi\u00f3n RFEF.\nEstadio.\nO Somozas xoga no Campo Municipal de Pardi\u00f1as, con capacidade para unhas 1.000 persoas."}
{"id": "135461", "revid": "88215", "url": "https://gl.wikipedia.org/wiki?curid=135461", "title": "Pontevedra Club de F\u00fatbol B", "text": "O Pontevedra Club de F\u00fatbol B, co\u00f1ecido como Pontevedra B, \u00e9 un club de f\u00fatbol galego da cidade de Pontevedra. \u00c9 o equipo filial do Pontevedra Club de F\u00fatbol. Durante moito tempo levou o nome de Atl\u00e9tico Pontevedr\u00e9s. Actualmente xoga na Preferente Auton\u00f3mica de Galicia, tras perder a s\u00faa praza na Terceira Divisi\u00f3n ao descender o Pontevedra CF.\nEstadio.\nO Pontevedra B xoga no campo Manolo Barreiro, con capacidade para unhas 500 persoas."}
{"id": "135462", "revid": "10599", "url": "https://gl.wikipedia.org/wiki?curid=135462", "title": "Pontevedra B", "text": ""}
{"id": "135464", "revid": "5132", "url": "https://gl.wikipedia.org/wiki?curid=135464", "title": "Pallacanestro Varese", "text": "O Pallacanestro Varese, tam\u00e9n co\u00f1ecido por motivos de patrocinio como Openjobmetis Varese, \u00e9 un equipo de baloncesto italiano da localidade de Varese, na Lombard\u00eda. Fundado en 1946, \u00e9 xunto co Olimpia Milano e o Virtus Bologna o equipo italiano con m\u00e1is t\u00edtulos. Durante os anos 1960 e 1970 foi considerado o mellor equipo de Europa e un dos mellores do mundo, sendo durante estes anos cando acadou a meirande parte dos seus t\u00edtulos. Durante aqueles anos, ademais de m\u00faltiples e variados t\u00edtulos, fixo alg\u00fans r\u00e9cords a\u00ednda non superados: disputou 10 finais consecutivas da Copa de Europa entre 1970 e 1979, e estivo 13 anos imbatido en competici\u00f3ns europeas, colleitando 46 vitorias consecutivas entre o 10 de marzo de 1965 e o 25 de xaneiro de 1978. A pesar de que o seu nome oficial \u00e9 Pallacanestro Varese, pasou \u00e1 historia con nomes como Ignis Varese ou o Mobilgirgi Varese, apelativos comerciais que lle deron as empresas que o patrocinaban nas d\u00e9cadas de 1960 e 1970.\nHistoria.\nO baloncesto introduciuse na cidade lomabarda de Varese no ano 1945 coa fundaci\u00f3n do Pallacanestro Varese. Os primeiros patrocinadores do equipo chegar\u00edan en 1954, oito anos m\u00e1is tarde, inclu\u00eddos Storm e Ignis, seguidos de Emerson, Turisanda, Cagiva, Star, Ciaocrem, Divarese, Ranger, Metis, Whirlpool, Cimberio e o m\u00e1is recente, OpenjobMetis. Curiosamente, a mediados dos anos 1990, ante a falta de patrocinador o equipo escolleu o seu propio nome: os Varese Roosters. Desde a s\u00faa creaci\u00f3n, o Pallancanestro Varese ga\u00f1ou 10 campionatos de Liga: 1961, 1964, 1969, 1970, 1971, 1973, 1974, 1977, 1978 e, o \u00faltimo t\u00edtulo ga\u00f1ado 21 anos despois, en 1999. Con 10 \"scudetti\", o Varese \u00e9 o terceiro equipo con m\u00e1is trofeos da historia da liga italiana, tan s\u00f3 despois do Olimpia Milano e a Virtus Bologna.\nComo se demostra polo seu palmar\u00e9s, o Varese foi un equipo extremadamente competitivo na d\u00e9cada de 1970. \u00c9 nese \u00e9poca onde o equipo chega a xogar dez finais consecutivas da Euroliga, conseguindo ga\u00f1ar cinco: 1970, 1972, 1973, 1975 e 1976. Por\u00e9n, esta idade de ouro comezou uns anos antes, xusto no momento en que Varese ga\u00f1a a Copa Intercontinental de 1966, t\u00edtulo que repetir\u00eda catro e sete anos despois (1970 e 1973). Al\u00e9n disto, tam\u00e9n ga\u00f1ou d\u00faas Recopas, anos 1967 e 1980, e catro Copas de Italia en 1969, 1970, 1971 e 1973. Por todo isto, o Varese \u00e9 un dos poucos equipo en ter a honra de posu\u00edr a Tripla Coroa, \u00e9 dicir ga\u00f1ar a Liga, a Copa e a Euroliga no mesmo ano. Isto sucedeu nos anos 1970 e en 1973, neste \u00faltimo ano baixo o mando do lendario Aca Nikoli\u0107.\nA era dourada do Varese terminou a comezos dos anos noventa cando o equipo descendeu \u00e1 segunda divisi\u00f3n. Por\u00e9n, o club regresar\u00eda rapidamente \u00e1 m\u00e1xima categor\u00eda onde, despois de cinco anos caendo en primeira ou segunda rolda de playoffs, logra ga\u00f1ar o seu hist\u00f3rico d\u00e9cimo t\u00edtulo en 1999, o cal d\u00e1 ao equipo a estrela que porta na s\u00faa camisola de xogo. Ese \u00faltimo t\u00edtulo de Liga foi conseguido grazas \u00e1 direcci\u00f3n desde o banco do adestrador da selecci\u00f3n italiana Carlo Recalcati. Desde ese ano o Varese non volve a ga\u00f1ar ning\u00fan t\u00edtulo, a\u00ednda que adoita estar sempre entre os equipos punteiros do pa\u00eds."}
{"id": "135466", "revid": "23204", "url": "https://gl.wikipedia.org/wiki?curid=135466", "title": "Hanan Pacha", "text": "Na mitolox\u00eda inca a Hanan Pacha ou Hanaq Pacha era definida coma o mundo de arriba, onde se atopaban todas as deidades, o mundo celestial onde estaban Viracocha, Inti, Mama Killa, Pachacamac, Mama Cocha e Illapa. O mundo aparec\u00eda composto por tres planos, \"Hanan Pacha\" (o mundo de arriba), Kay Pacha (o mundo de aqu\u00ed) e Uku Pacha ou o mundo dos mortos e tam\u00e9n de aquilo que se atopaba baixo a superficie terrestre.\nEn lingua quechua, \"pacha\" significa \u00e1 vez tempo e espazo.\nA representaci\u00f3n animal do Hanan Pacha era un c\u00f3ndor."}
{"id": "135467", "revid": "1987", "url": "https://gl.wikipedia.org/wiki?curid=135467", "title": "A Avieira, A Silvarredonda, Cabana de Berganti\u00f1os", "text": "A Avieira \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Ti\u00f1a 6 habitantes no ano 2018 segundo datos do Instituto Nacional de Estad\u00edstica dos cales eran 2 hones e 4 mulleres."}
{"id": "135468", "revid": "98629", "url": "https://gl.wikipedia.org/wiki?curid=135468", "title": "SANAA", "text": "SANAA \u00e9 un estudio de arquitectura xapon\u00e9s creado no 1995 por Kazuyo Sejima e Ryue Nishizawa (Sejima + Nishizawa e Asociados). Acumulan numerosos premios, tales como o Le\u00f3n de Ouro da Bienal de Venecia (2004), a \"Medalla conmemorativa Arnold Brunner\" da Academia americana das artes e das letras (2002), as\u00ed coma o maior reco\u00f1ecemento no eido da arquitectura, o premio Pritzker (2010). A\u00ednda que nos seus comezos proxectaban bidimensionalmente, as s\u00faas \u00faltimas obras enf\u00f3canse m\u00e1is tridimensionalmente.\nPosicionamento.\nDef\u00ednense como arquitectos que seguen unha \u00fanica li\u00f1a coherente e fixa, preocup\u00e1ndose pola relaci\u00f3n interior/exterior. Conceptualmente preoc\u00fapanse por resolver adecuadamente un programa dentro dun edificio, inquiet\u00e1ndolles como se mover\u00e1n as persoas no seu interior e como a nova edificaci\u00f3n vai afectar ao espazo exterior e viceversa.\nProcesan admiraci\u00f3n por Le Corbusier, Ludwig Mies van der Rohe e Oscar Niemeyer. Dos arquitectos a\u00ednda en vida, admiran a Frank Gehry, Rem Koolhaas e \u00c1lvaro Siza."}
{"id": "135469", "revid": "22570", "url": "https://gl.wikipedia.org/wiki?curid=135469", "title": "Baneira, A Silvarredonda, Cabana de Berganti\u00f1os", "text": "Baneira \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Ti\u00f1a 8 habitantes no ano 2018 segundo datos do Instituto Nacional de Estad\u00edstica dos cales eran 3 homes e 5 mulleres."}
{"id": "135470", "revid": "23204", "url": "https://gl.wikipedia.org/wiki?curid=135470", "title": "Kay Pacha", "text": "Na mitolox\u00eda inca a Kay Pacha era defin\u00eda coma o mundo terreal, onde os seres humanos se desenvolv\u00edan nas s\u00faas vidas. O mundo aparec\u00eda composto por tres planos, Hanan Pacha (o mundo de arriba), Kay Pacha (o mundo de aqu\u00ed) e Uku Pacha ou o mundo inferior, dos mortos e tam\u00e9n dos non natos.\nEn quechua, \"pacha\" significa, \u00e1 vez, tempo e espazo. A representaci\u00f3n animal do Kay Pacha era un puma."}
{"id": "135471", "revid": "85894", "url": "https://gl.wikipedia.org/wiki?curid=135471", "title": "A Bra\u00f1a, A Silvarredonda, Cabana de Berganti\u00f1os", "text": "A Bra\u00f1a \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Ti\u00f1a 2 habitantes no ano 2018 segundo datos do Instituto Nacional de Estad\u00edstica dos cales eran 2 homes."}
{"id": "135472", "revid": "1987", "url": "https://gl.wikipedia.org/wiki?curid=135472", "title": "Calabanda, A Silvarredonda, Cabana de Berganti\u00f1os", "text": "Calabanda \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na Comarca de Berganti\u00f1os. No ano 2018 non ti\u00f1a habitantes."}
{"id": "135473", "revid": "1987", "url": "https://gl.wikipedia.org/wiki?curid=135473", "title": "Paradoa, A Silvarredonda, Cabana de Berganti\u00f1os", "text": "Paradoa \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Ti\u00f1a 38 habitantes no ano 2018 segundo datos do Instituto Galego de Estat\u00edstica dos cales eran 19 homes e 19 mulleres."}
{"id": "135474", "revid": "85894", "url": "https://gl.wikipedia.org/wiki?curid=135474", "title": "A Pedra, A Silvarredonda, Cabana de Berganti\u00f1os", "text": "A Pedra \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Segundo o Instituto Galego de Estat\u00edstica en 2018 ti\u00f1a tres habitantes (un home e d\u00faas mulleres)."}
{"id": "135475", "revid": "23204", "url": "https://gl.wikipedia.org/wiki?curid=135475", "title": "Mama Killa", "text": "Na mitolox\u00eda inca, \"Mama Quilla\" (Mama Killa en quechua) era a irm\u00e1 e a muller do deus Inti. Esta deusa, representada pola L\u00faa, acompa\u00f1aba a Inti en igualdade de rango na corte celestial.\nA l\u00faa era representada coa forma ritual dun disco de prata, e as\u00ed aparec\u00edan os raios coma outro dos seus atributos de poder.\nEra a nai do firmamento, dela se ti\u00f1a unha estatua no Templo do Sol, no que unha Orde de Sacerdotisas rend\u00edalle culto.\nNaturalmente, \u00e1 deusa Mama Quilla estaba adscrito el fervor relixioso das mulleres, e elas eran quen formaban o n\u00facleo dos seus fieis seguidores, xa que ningu\u00e9n mellor que a deusa Mama Quilla pod\u00eda comprender os seus desexos e temores, e darlles o amparo buscado."}
{"id": "135476", "revid": "85894", "url": "https://gl.wikipedia.org/wiki?curid=135476", "title": "A Penela, A Silvarredonda, Cabana de Berganti\u00f1os", "text": "A Penela \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Ti\u00f1a 11 habitantes no ano 2018 segundo datos do Instituto Galego de Estat\u00edstica dos cales eran 5 homes e 6 mulleres.\nNeste lugar at\u00f3pase a Torre da Penela.\nToponimia.\nO top\u00f3nimo \u00e9 un diminutivo de \"pena\" (lat\u00edn medieval derivado de ) co sufixo do lat\u00edn vulgar -\"ella,\" unha \"peneda pequena\"."}
{"id": "135477", "revid": "1987", "url": "https://gl.wikipedia.org/wiki?curid=135477", "title": "A Silvarredonda, A Silvarredonda, Cabana de Berganti\u00f1os", "text": "A Silvarredonda \u00e9 un lugar da parroquia da Silvarredonda no concello coru\u00f1\u00e9s de Cabana de Berganti\u00f1os na comarca de Berganti\u00f1os. Ti\u00f1a 18 habitantes no ano 2018 segundo datos do Instituto Galego de Estat\u00edstica dos cales eran 9 homes e 9 mulleres."}
{"id": "135479", "revid": "54336", "url": "https://gl.wikipedia.org/wiki?curid=135479", "title": "Alberto Noguerol", "text": "Alberto Noguerol del R\u00edo, nado en Callobre (Mi\u00f1o) o 12 de xaneiro de 1943, \u00e9 un arquitecto galego.\nTraxectoria.\nArquitecto dende 1974, ano no que se licenciou na ETSA de Barcelona. No ano 1980 crea o estudio de Arquitectura \"Noguerolydiez\" xunto coa s\u00faa esposa, Pilar D\u00edez V\u00e1zquez, licenciada en Belas Artes pola Universidade de Barcelona. \nAlberto Noguerol comeza a s\u00faa andaina docente na \"Escola de Barcelona\" como profesor de Proxectos entre os anos 1978 e 1986. Dende ent\u00f3n impartiu clases de Proxectos na ETSA Coru\u00f1a ata o 2013. Dende o 1980 numerosas exposici\u00f3ns, cat\u00e1logos, gu\u00edas de arquitectura, libros e publicaci\u00f3ns varias te\u00f1en prestado atenci\u00f3n \u00e1 s\u00faa obra e \u00e1s s\u00faas propostas.\nO seu traballo caracter\u00edzase formalmente polo emprego dunha enorme simplicidade volum\u00e9trica e visual, herdeira da tradici\u00f3n primeira da arquitectura do s\u00e9culo XX."}
{"id": "135480", "revid": "85894", "url": "https://gl.wikipedia.org/wiki?curid=135480", "title": "Laxe, Laxe, Laxe", "text": "Laxe \u00e9 unha vila da parroquia de Laxe, capital de concello coru\u00f1\u00e9s de Laxe na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 1749 habitantes (878 homes e 871 mulleres).\n\u00c9 a capital do concello ao que d\u00e1 nome."}
{"id": "135481", "revid": "85894", "url": "https://gl.wikipedia.org/wiki?curid=135481", "title": "Os Pe\u00f1ascales, Laxe, Laxe", "text": "Os Pe\u00f1ascales \u00e9 un lugar da parroquia de Laxe no concello coru\u00f1\u00e9s de Laxe na Comarca de Berganti\u00f1os. Ti\u00f1a 9 habitantes no ano 2018 segundo datos do Instituto Nacional de Estad\u00edstica dos cales eran 5 homes e 4 mulleres."}
{"id": "135482", "revid": "12452", "url": "https://gl.wikipedia.org/wiki?curid=135482", "title": "J.R.R. Tolkien", "text": ""}
{"id": "135483", "revid": "23204", "url": "https://gl.wikipedia.org/wiki?curid=135483", "title": "Lingua negra", "text": "A lingua negra \u00e9 unha lingua artificial falada en Mordor n\"'O Se\u00f1or dos Aneis\" e outras obras de J. R. R. Tolkien.\nTr\u00e1tase dunha lingua artificial creada por Sauron para os servidores de Mordor, como substituta das varias linguas dos orcos, entre outras. Tolkien describe d\u00faas formas desta lingua: a forma antiga \"pura\", empregada polo mesmo Sauron, os Nazg\u00fbl e os Olog-Hai, e outra forma \"degradada\" empregada polos soldados de Barad-d\u00fbr cara a fin da Terceira Idade. O \u00fanico exemplo de lingua negra \"pura\" que aparece nos escritos de Tolkien \u00e9 a inscrici\u00f3n do Anel \u00danico: o poema dos Aneis de Poder.\nTraducidas ao galego, estas palabras significan:"}
{"id": "135485", "revid": "12452", "url": "https://gl.wikipedia.org/wiki?curid=135485", "title": "Figueira (\u00e1rbore)", "text": ""}
{"id": "135487", "revid": "89787", "url": "https://gl.wikipedia.org/wiki?curid=135487", "title": "Villalbilla", "text": "Villalbilla \u00e9 un concello espa\u00f1ol na Comunidade de Madrid pr\u00f3ximo a Alcal\u00e1 de Henares (Los Hueros 6 km, Villalbilla 10 km). Conta con varios n\u00facleos de poboaci\u00f3n: Villalbilla, Los Hueros, e as urbanizaci\u00f3ns de Pe\u00f1as Albas, Zulema, El Gurug\u00fa, El Robledal e Valdel\u00e1guila. A s\u00faa poboaci\u00f3n \u00e9 de 8.923 habitantes."}
{"id": "135495", "revid": "10599", "url": "https://gl.wikipedia.org/wiki?curid=135495", "title": "O.K. Liga", "text": ""}
{"id": "135499", "revid": "1131", "url": "https://gl.wikipedia.org/wiki?curid=135499", "title": "Galer\u00eda de imaxes de Visma, A Coru\u00f1a", "text": "San Pedro de Visma \u00e9 unha parroquia que se localiza no leste do concello da Coru\u00f1a."}
{"id": "135506", "revid": "22570", "url": "https://gl.wikipedia.org/wiki?curid=135506", "title": "Lista de cap\u00edtulos de O detective Conan", "text": "O manga de O detective Conan \u00e9 un dos m\u00e1is longos e co\u00f1ecidos do Xap\u00f3n e do mundo enteiro. Foi creado por Gosho Aoyama no ano 1994, quen se encarga de debuxalo xunto cos seus axudantes a\u00ednda a d\u00eda de hoxe.\nActualmente, o manga xa ten case 900 cap\u00edtulos, que son publicados cada m\u00e9rcores na revista Shonen Sunday. Os cap\u00edtulos son recompilados en volumes (tank\u014dbon) dos cales xa sa\u00edron ao mercado 80.\nEsta \u00e9 unha listaxe que recolle os nomes dos cap\u00edtulos por volumes. Xa que o manga nunca foi publicado en galego, o que a continuaci\u00f3n hai \u00e9 unha traduci\u00f3n dende o t\u00edtulo orixinal xapon\u00e9s a lingua galega.\nVolumes.\nExisten, ata o momento, 915 cap\u00edtulos da serie publicados nesta colecci\u00f3n en 86 tomos no Xap\u00f3n.\nSaga de Conan (Vol. 1-17).\nVolume 1\nVolume 2\nVolume 3\nVolume 4\nVolume 5\nVolume 6\nVolume 7\nVolume 8\nVolume 9\nVolume 10\nVolume 11\nVolume 12\nVolume 13\nVolume 14\nVolume 15\nVolume 16\nVolume 17\nSaga de Ai Haibara (Vol. 18-24).\nVolume 18\nVolume 19\nVolume 20\nVolume 21\nVolume 22\nVolume 23\nVolume 24\nSaga de Vermouth (Vol. 25-42).\nVolume 25\nVolume 26\nVolume 27\nVolume 28\nVolume 29\nVolume 30\nVolume 31\nVolume 32\nVolume 33\nVolume 34\nVolume 35\nVolume 36\nVolume 37\nVolume 38\nVolume 39\nVolume 40\nVolume 41\nVolume 42\nSaga do Xefe (Vol. 43-48).\nVolume 43\nVolume 44\nVolume 45\nVolume 46\nVolume 47\nVolume 48\nSaga de Kir (Vol. 49-59).\nVolume 49\nVolume 50\nVolume 51\nVolume 52\nVolume 53\nVolume 54\nVolume 55\nVolume 56\nVolume 57\nVolume 58\nVolume 59\nSaga de Bourbon (Vol. 60-84).\nVolume 60\nVolume 61\nVolume 62\nVolume 63\nVolume 64\nVolume 65\nVolume 66\nVolume 67\nVolume 68\nVolume 69\nVolume 70\nVolume 71\nVolume 72\nVolume 73\nVolume 74\nVolume 75\nVolume 76\nVolume 77\nVolume 78\nVolume 79\nVolume 80\nVolume 81\nVolume 82\nVolume 83\nVolume 84\nSaga de Rum (Vol. 85-Desco\u00f1ecido).\nVolume 85\nVolume 86\nVolume 87\nVolume 88\nVolume 89\nVolume 90\nVolume 91\nVolume 92\nVolume 93\nVolume 94\nVolume 95\nVolume 96\nVolume 97"}
{"id": "135510", "revid": "22570", "url": "https://gl.wikipedia.org/wiki?curid=135510", "title": "TRIZ", "text": "A TRIZ (acr\u00f3nimo da expresi\u00f3n rusa Te\u00f3ria Rech\u00e9nia Izobret\u00e1telskih Zad\u00e1tchi, Teor\u00eda da resoluci\u00f3n de problemas inventivos) foi formulada polo pensador G. Altshuller a partir da d\u00e9cada de 1970. Segundo Altshuller, \"problemas inventivos\" son aqueles que conte\u00f1en contradici\u00f3ns.\nNa definici\u00f3n de Savransky (2000): \"TRIZ \u00e9 unha metodolox\u00eda sistem\u00e1tica, orientada ao ser humano, baseada en co\u00f1ecemento, para a soluci\u00f3n inventiva de problemas\".\nA TRIZ \u00e9 baseada en co\u00f1ecemento porque:\nA TRIZ est\u00e1 orientada ao ser humano porque as s\u00faas heur\u00edsticas son para uso humano, non computacional. A TRIZ \u00e9 especialmente eficaz na soluci\u00f3n conceptual de problemas, na cal, polo menos coa tecnolox\u00eda actual, o computador non consegue competir co cerebro humano.\nA TRIZ \u00e9 sistem\u00e1tica porque:\nA TRIZ \u00e9 volta para a soluci\u00f3n inventiva de problemas porque, a\u00ednda que te\u00f1a hoxe aplicaci\u00f3n nas m\u00e1is diversas \u00e1reas do co\u00f1ecemento (administraci\u00f3n, publicidade, artes\u2026), a TRIZ naceu na enxe\u00f1ar\u00eda e o prop\u00f3sito inicial do seu creador era desenvolver un m\u00e9todo para inventar.\nAl\u00e9n de definila como metodolox\u00eda, \u00e9 pos\u00edbel entender a TRIZ en niveis m\u00e1is altos, como sendo unha filosof\u00eda, unha ciencia ou como sendo o estudo da excelencia ou en niveis m\u00e1is baixos, como un conxunto de m\u00e9todos para a formulaci\u00f3n e resoluci\u00f3n de problemas.\nO car\u00e1cter filos\u00f3fico da TRIZ consiste nos seguintes fundamentos:\nComo ciencia, a TRIZ v\u00e9n se desenvolvendo m\u00e1is recentemente, a trav\u00e9s dun interese cada vez maior dos medios acad\u00e9micos pola metodolox\u00eda. Hai diversas pescudas en marcha envolvendo a organizaci\u00f3n da TRIZ como ciencia e un n\u00famero crecente de publicaci\u00f3ns relacionadas coa TRIZ en congresos e revistas cient\u00edficas.\nA TRIZ como o estudo da excelencia config\u00farase como a abstracci\u00f3n, compilaci\u00f3n e organizaci\u00f3n das mellores formas de resolver problemas na forma de estratexias e principios. Iso aconteceu, primeiro, nas enxe\u00f1ar\u00edas m\u00e1is antigas (os primeiros estudos de Altshuller envolveran soluci\u00f3ns da enxe\u00f1ar\u00eda mec\u00e1nica, civil, el\u00e9ctrica e qu\u00edmica) e, actualmente, acontece en todas as \u00e1reas do co\u00f1ecemento (publicidade, artes, pedagox\u00eda, administraci\u00f3n etc.).\nNo nivel da soluci\u00f3n de problemas, a TRIZ ofrece unha gran riqueza de ferramentas: matriz multipantalla, operador tempo-tama\u00f1o-custo, fantograma, modelaxe con \"pequenas persoas expertas\", m\u00e9todo dos principios inventivos, m\u00e9todo da separaci\u00f3n, an\u00e1lise de substancia-campo, m\u00e9todo das part\u00edculas, m\u00e9todo da s\u00edntese enerx\u00e9tica, indicadores de efectos, tendencias da evoluci\u00f3n dos sistemas t\u00e9cnicos son algunhas das ferramentas da TRIZ."}
{"id": "135511", "revid": "98629", "url": "https://gl.wikipedia.org/wiki?curid=135511", "title": "Ober\u00f3n (l\u00faa)", "text": "Ober\u00f3n, tam\u00e9n designada coma Urano IV, \u00e9 a l\u00faa m\u00e1is externa das cinco grandes l\u00faas do planeta Urano. \u00c9 tam\u00e9n a segunda m\u00e1is grande e m\u00e1is masiva das l\u00faas de Urano, as\u00ed coma a novena l\u00faa m\u00e1is masiva do Sistema Solar. Foi descuberta por William Herschel no ano 1787, Ober\u00f3n recibir\u00eda m\u00e1is tarde o seu nome, nome dunha das personaxes da obra William Shakespeare, \"A Midsummer Night's Dream\". Parte da s\u00faa \u00f3rbita descansa dentro da magnetosfera de Urano.\nOber\u00f3n consiste en partes equitativas de rocha e xeos, e posiblemente poida ter un n\u00facleo de rochas e un manto de xeos diferenciados. Tam\u00e9n cabe a posibilidade de que exista unha capa de auga l\u00edquida entre o manto e o n\u00facleo. A superficie de Ober\u00f3n \u00e9 escura e \"tinguida\" suavemente de vermello, amosase esta chea de cr\u00e1teres, onde o seu cr\u00e1ter m\u00e1is grande acada os 210\u00a0km de di\u00e1metro. Ober\u00f3n pos\u00fae tam\u00e9n un sistema de canons (escarpas) formados coma consecuencia da expansi\u00f3n do seu interior nas primeiras etapas da evoluci\u00f3n da l\u00faa. Coma case t\u00f3dalas l\u00faas de Urano, Ober\u00f3n formouse probablemente nun disco de acrecci\u00f3n que rodeaba \u00f3 planeta xusto despois da formaci\u00f3n deste.\nAta o 2008, o sistema de Urano s\u00f3 puido ser estudado de preto pola sonda espacial Voyager 2, a cal fotografou Ober\u00f3n durante o sobrevoo de Urano en xaneiro do 1986. Tomou bastantes imaxes de Ober\u00f3n, as cales permitiron facer un mapa do 40% da superficie da l\u00faa.\nDescubrimento e nomeamento.\nOber\u00f3n foi descuberta por William Herschel o 11 de xaneiro de 1787, o mesmo d\u00eda que descubriu a l\u00faa m\u00e1is grande de Urano, Titania. M\u00e1is tarde informar\u00eda do descubrimento doutros catro sat\u00e9lites m\u00e1is, a\u00ednda que hoxe en d\u00eda pensase que estes catro sat\u00e9lites seguramente foran falsos. Durante os seguintes cincuenta anos, Titania e Ober\u00f3n non puideron ser vistas por outros instrumentos que non fosen os de William Herschel, a\u00ednda que hoxe en d\u00eda a l\u00faa pode ser vista dende a Terra cun bo telescopio afeccionado.\nT\u00f3dalas l\u00faas de Urano te\u00f1en nomes das personaxes das obras de William Shakespeare ou Alexander Pope. O nome de Ober\u00f3n foi tomado do rei das fadas que aparece na obra de William Shakespeare, \"A Midsummer Night's Dream\". Os nomes dos outros catro grandes sat\u00e9lites de Urano foron suxeridos por John Herschel (fillo de William Herschel) en 1852 a petici\u00f3n de Lassell, quen descubrira outras d\u00faas l\u00faas de Urano, Ariel e Umbriel, o ano anterior.\nOber\u00f3n foi inicialmente considerada coma \"o segundo sat\u00e9lite de Urano\", e en 1848 recibiu a designaci\u00f3n de Urano II por parte de William Lassell, a\u00ednda que algunhas veces usaba a numeraci\u00f3n de William Herschel (onde Titania e Ober\u00f3n eran o II e o IV, respectivamente). No ano 1851, Lassell fixo unha numeraci\u00f3n con n\u00fameros romanos das l\u00faas base\u00e1ndose na distancia respecto de Urano, e dende ent\u00f3n Ober\u00f3n \u00e9 designada coma Urano IV.\n\u00d3rbita.\nOber\u00f3n orbita Urano unha distancia duns 584.000\u00a0km, sendo a l\u00faa m\u00e1is afastada de Urano entre as cinco grandes l\u00faas do planeta. A \u00f3rbita de Ober\u00f3n ten unha excentricidade pequena e a s\u00faa inclinaci\u00f3n respecto do ecuador de Urano tam\u00e9n \u00e9 pequena. O seu per\u00edodo orbital rolda os 13,5\u00a0d\u00edas, o cal coincide co seu per\u00edodo rotacional; noutras palabras, Ober\u00f3n ten unha \u00f3rbita sincr\u00f3nica, cunha das s\u00faas cara apuntando permanentemente cara \u00f3 planeta.\nUnha parte significativa da \u00f3rbita de Ober\u00f3n est\u00e1 dentro da magnetosfera de Urano. Coma resultado, durante parte da traxecto da s\u00faa \u00f3rbita, a superficie de Ober\u00f3n recibe directamente o vento solar. Este feito \u00e9 importante, xa que os sat\u00e9lites orbitando dentro dunha magnetosfera son golpeados polo plasma magnetosf\u00e9rico, o cal rota solidariamente co planeta. Este bombardeo posiblemente conduza a un escurecemento dos hemisferios alcanzados polo plasma nos sat\u00e9lites que se encontren nesta situaci\u00f3n, este fen\u00f3meno de escurecemento foi observado en t\u00f3dalas grandes l\u00faas de Urano excepto Ober\u00f3n (a \u00f3rbita da l\u00faa s\u00f3 est\u00e1 parcialmente dentro da magnetosfera de Urano).\nComa Urano orbita \u00f3 redor do Sol \"de lado\", e as s\u00faas l\u00faas orbitan \u00f3 redor do plano ecuatorial do planeta, estas pois est\u00e1n (inclu\u00edndo a Ober\u00f3n) suxeitas a un ciclo estacional extremo. \u00c1mbolos dous hemisferios (tanto sur coma norte) est\u00e1n 42 anos na escuridade e outros 42 anos recibindo a luz do sol. Cada 42 anos, cando Urano est\u00e1 no equinoccio e o seu plano ecuatorial cruza coa Terra, fai nese intre posible a ocultaci\u00f3n mutua entre as l\u00faas de Urano. Un destes eventos foi a ocultaci\u00f3n de Umbriel por parte Ober\u00f3n, este evento tivo lugar o 4 de maio do 2007 e durou 6 minutos.\nComposici\u00f3n e estrutura interna.\nOber\u00f3n \u00e9 a segunda l\u00faa m\u00e1is grande e masiva das l\u00faas de Urano, e \u00e9 a novena l\u00faa m\u00e1is masiva do Sistema Solar. A s\u00faa densidade \u00e9 de 1,63\u00a0g/cm3, a cal \u00e9 moito m\u00e1is alta ca densidade t\u00edpica dos sat\u00e9lites de Saturno, indicando que deber\u00eda ter proporci\u00f3ns equitativas de xeo de auga e compo\u00f1entes rochosos; este segundo grupo, as rochas, poder\u00edan inclu\u00edr, a parte das propias rochas, compostos org\u00e1nicos. A presenza de auga esta referendada polas obsevaci\u00f3ns do espectro infravermello feitas no 2001-2005, as cales revelan a existencia de xeo de auga cristalino na superficie da l\u00faa. A banda de absorci\u00f3n do xeo de auga \u00e9 m\u00e1is forte no hemisferio de \"retagarda\" que no hemisferio de \"vangarda\", en oposici\u00f3n o que foi observado na meirande parte das l\u00faas de Urano, as cales exhiben unhas li\u00f1as de absorci\u00f3n do xeo de auga m\u00e1is fortes no hemisferio de \"vangarda\". A causa desta asimetr\u00eda \u00e9 desco\u00f1ecida, pero seguramente esta relacionada coa creaci\u00f3n de solos a partir de impactos, sobre todo de micrometeoritos, o cal no caso de Ober\u00f3n \u00e9 moito m\u00e1is intenso no hemisferio de \"vangarda\".\nA parte da auga, non se puido identificar outros compostos na superficie de Ober\u00f3n, posibles candidatos a constitui-los materiais escuros da superficie ser\u00edan as rochas, di\u00f3xido de carbono, varios tipos de sales e diversos compostos org\u00e1nicos.\nOber\u00f3n poder\u00eda ter un n\u00facleo e un manto diferenciados. Neste caso, o radio do n\u00facleo ser\u00eda (480\u00a0km) do redor do 63% do radio da l\u00faa, e cunha masa que ser\u00eda o 54% da masa total da l\u00faa \u2014os par\u00e1metros est\u00e1n baseados na composici\u00f3n da l\u00faa. A presi\u00f3n no centro de Titania est\u00e1 \u00f3 redor de 0,5\u00a0GPa (5\u00a0kbar). O estado actual do manto de xeo \u00e9 pouco co\u00f1ecido. Se o xeo cont\u00e9n suficiente amon\u00edaco ou outros compostos con propiedades anticonxelantes, ent\u00f3n Titania poder\u00eda ter un oc\u00e9ano l\u00edquido entre o manto e o n\u00facleo. Este delgado oc\u00e9ano, se existise, ter\u00eda un ancho m\u00e1ximo de 40\u00a0km e ter\u00eda unha temperatura de 190\u00a0K. Hai que dicir que a presente estrutura interna da l\u00faa depende en gran medida do seu historial termal, o cal \u00e9 pouco co\u00f1ecido.\nA s\u00faa superficie e os seus accidentes xeol\u00f3xicos.\nOber\u00f3n \u00e9 a segunda l\u00faa m\u00e1is escura de Urano despois de Umbriel. A superficie da l\u00faa amosa un marcado efecto de oposici\u00f3n: a s\u00faa refractividade decrece dende o 31% nun \u00e1ngulo de fase de 0\u00b0 (albedo xeom\u00e9trico) \u00f3 22% nun \u00e1ngulo do redor 1\u00b0. Ober\u00f3n ten un albedo de bond moi baixo, \u00f3 redor do 17%. A s\u00faa superficie t\u00ednguese suavemente cara \u00f3 vermello, excepto os dep\u00f3sitos recentes procedentes de impactos, os cales son dunha cor neutral ou lixeiramente azuis. O hemisferio de \"retagarda\" e o hemisferios de \"vangarda\" son asim\u00e9tricos: o primeiro \u00e9 menos \"vermello\" c\u00f3 segundo, debido a que o hemisferio de \"retagarda\" cont\u00e9n menos materiais escuros. O \"tinguido de vermello\" das superficies poder\u00eda estar debido \u00f3 bombardeo por parte de part\u00edculas cargadas de enerx\u00eda e micrometeoritos o longo de toda a existencia do Sistema Solar.\nOs cient\u00edficos d\u00e9ronlle reco\u00f1ecemento oficial a dous tipos de accidentes xeol\u00f3xicos en Ober\u00f3n: cr\u00e1teres, chasmata (can\u00f3ns). A vella superficie de Ober\u00f3n e a m\u00e1is craterizada entre t\u00f3dalas l\u00faas de Urano, cunha densidade de cr\u00e1teres que est\u00e1 pr\u00f3xima a saturaci\u00f3n \u2014cando a formaci\u00f3n de novos cr\u00e1teres est\u00e1 s\u00f3 un pouco por riba da destruci\u00f3n dos antigos cr\u00e1teres. Os di\u00e1metros dos cr\u00e1teres van dende uns poucos quil\u00f3metros ata os 206\u00a0km do cr\u00e1ter m\u00e1is grande, Hamlet. Moitos dos cr\u00e1teres te\u00f1en un sistema de raios, dep\u00f3sitos de xeo relativamente fresco procedentes dos materiais expulsados durante os impactos que formaron os cr\u00e1teres. O cr\u00e1teres m\u00e1is grandes, Hamlet, Othello e Macbeth, te\u00f1en os seus chans feitos de materiais moi escuros, depositados estes materiais despois da formaci\u00f3n dos citados cr\u00e1teres. Un pico cunha altura aproximada de 11\u00a0km foi atopado nas imaxes da \"Voyager\" preto do limbo sur-este de Ober\u00f3n, o cal pode se-lo pico central dun gran cr\u00e1ter de impacto cun di\u00e1metro do redor de 375\u00a0km. A superficie de Ober\u00f3n est\u00e1 cruzada por sistemas de canons, os cales non est\u00e1n tan entendidos coma no caso de Titania. Os canons son probablemente fallas simples ou escarpas, os cales poden ser recentes ou vellos: os recentes atravesan os dep\u00f3sitos brillantes dalg\u00fans dos grandes cr\u00e1teres, indicando que se formaron con posterioridade. O canon m\u00e1is destacable de Ober\u00f3n \u00e9 Mommur Chasma.\nA xeolox\u00eda de Ober\u00f3n estivo influenciada por d\u00faas forzas en competencia: a formaci\u00f3n de cr\u00e1teres de impacto e a remodelaci\u00f3n end\u00f3xena da superficie. A craterizaci\u00f3n percorre toda a historia da l\u00faa e \u00e9 a principal causa do aspecto actual da l\u00faa; por outro lado os procesos end\u00f3xenos son de natureza global e foron principalmente m\u00e1is activos no per\u00edodo inmediatamente posterior \u00e1 formaci\u00f3n da l\u00faa. Os procesos end\u00f3xenos principalmente son de car\u00e1cter tect\u00f3nico e seguramente causaron a formaci\u00f3n dos canons, o cales son grandes fendas na cortiza de xeo. O rachado da cortiza foi provocado por unha expansi\u00f3n do interior da l\u00faa nun 0,5%, a cal ocorreu en d\u00faas fases correspondentes coa formaci\u00f3n dos canons vellos e dos m\u00e1is recentes.\nA natureza da zonas escuras, a cales est\u00e1n principalmente no hemisferio de \"vangarda\" e dentro dos cr\u00e1teres, non est\u00e1 moi clara. Alg\u00fans cient\u00edficos teorizan o redor da posibilidade de que sexan causa do criovulcanismo, mentres outros postulan que poder\u00edan ser a causa de impactos que escavaron o material escuro existente debaixo da cortiza. Na segunda teor\u00eda, Ober\u00f3n deber\u00eda coma m\u00ednimo ter capas parcialmente diferenciadas, cun cortiza de xeo por riba dun interior posiblemente composto dunha mestura de materiais.\nOrixe e evoluci\u00f3n.\nP\u00e9nsase que Ober\u00f3n se formou nun disco de acrecci\u00f3n ou unha \"subnebulosa\"; un disco de po e gas que exist\u00eda o redor de Urano despois da formaci\u00f3n do planeta ou creado por un impacto masivo que lle deu a Urano a s\u00faa gran oblicuidade. A composici\u00f3n precisa da \"subnebulosa\" \u00e9 desco\u00f1ecida; pero a densidade relativamente alta das l\u00faas de Urano en comparaci\u00f3n coa densidade das l\u00faas de Saturno indica que esa nebulosa primixenia poder\u00edan ser relativamente pobre en auga. Poder\u00edan estar tam\u00e9n presentes cantidades significativas de nitr\u00f3xeno e carbono en forma de mon\u00f3xido de carbono e N2 no canto de amon\u00edaco e metano. As l\u00faas formadas nesta \"subnebulosa\" poder\u00edan conter menos xeo de auga (con CO e N2 atrapado coma clatrato) e m\u00e1is rochas, explicando as\u00ed a s\u00faa maior densidade.\nO acrecentamento de Ober\u00f3n puido durar varios cento de anos. Os impactos que acompa\u00f1aron a acrecci\u00f3n de material causaron o quecemento da superficie da l\u00faa. A temperatura m\u00e1xima debeu acadar uns 230\u00a0K e alcanzar unha profundidade de 60\u00a0km. Despois do remate da fase de formaci\u00f3n, a capa interior da superficie arrefriouse, mentres co interior de Titania queceu debido \u00e1 desintegraci\u00f3n de elementos radioactivos presentes nas s\u00faas rochas. O arrefriamento das capas pr\u00f3ximas \u00e1 superficie provocou \u00e1 s\u00faa contracci\u00f3n mentres co interior expandiuse. Isto causou unha forte tensi\u00f3n mec\u00e1nica na superficie da l\u00faa, a cal moi posiblemente fixo que esta rachase. Os canons presentes na l\u00faa poder\u00edan se-lo resultado deste proceso, o cal puido durar \u00f3 redor de 200\u00a0mill\u00f3ns de anos, implicando que a actividade end\u00f3xena rematou hai xa miles de mill\u00f3ns de anos.\nO quecemento inicial durante a acrecci\u00f3n de material xunto coa desintegraci\u00f3n de elementos radioactivos puido ocasiona-la fusi\u00f3n dos xeos, se estes estaban mesturados con compostos con propiedades anticonxelantes coma o amon\u00edaco. O quecemento dos xeos puido implica-las separaci\u00f3n dos xeos e as rochas, facendo as\u00ed un posible n\u00facleo rodeado dun manto de xeos. Tam\u00e9n cabe a posibilidade de que se formase unha capa de auga l\u00edquida rica en amon\u00edaco entre o n\u00facleo e o manto da l\u00faa. A temperatura eut\u00e9ctica desta mestura \u00e9 de 176\u00a0K. Se a temperatura caeu por debaixo desta temperatura, implicar\u00eda que actualmente estar\u00eda conxelado, o cal \u00e9 o m\u00e1is probable. A solidificaci\u00f3n da auga ter\u00eda coma consecuencia unha expansi\u00f3n do interior da l\u00faa, fen\u00f3meno que ser\u00eda a causa m\u00e1is probable da formaci\u00f3n da meirande parte dos canons que existen na superficie de Ober\u00f3n. D\u00e9bese con todo, subli\u00f1ar que hoxe en d\u00eda o co\u00f1ecemento sobre a evoluci\u00f3n desta l\u00faa \u00e9 pouco preciso e bastante limitado.\nExploraci\u00f3n.\nAs imaxes tomadas m\u00e1is de preto de Ober\u00f3n foron feitas pola sonda espacial Voyager 2, a cal fotografou a l\u00faa durante o sobrevoo de Urano en xaneiro do 1986. A distancia m\u00e1is curta entre a Voyager 2 e Ober\u00f3n foi de s\u00f3 470.600\u00a0km, as mellores imaxes da l\u00faa te\u00f1en unha resoluci\u00f3n do redor de 6\u00a0km. As imaxes cobren preto do 40% da superficie, pero s\u00f3 o 25% foi fotografada coa resoluci\u00f3n necesaria para facer un mapeo xeol\u00f3xico. Durante o sobrevoo, o hemisferio sur de Ober\u00f3n (coma o do resto das outras l\u00faas) estaba apuntando cara \u00f3 Sol, as\u00ed pois o hemisferio norte non puido ser estudado. Ningunha outra sonda espacial (de momento) foi enviada a Urano (e Ober\u00f3n), e non existen misi\u00f3ns en proxecto para visitar este planeta nun futuro a curto prazo."}
{"id": "135512", "revid": "1131", "url": "https://gl.wikipedia.org/wiki?curid=135512", "title": "Lipari", "text": "Lipari (lat\u00edn Lipara, grego \u039b\u03b9\u03c0\u03ac\u03c1\u03b1) e a maior das illas Eolias, ten 9.000 hab., e a s\u00faa capital hom\u00f3nima, 4.400.\nTam\u00e9n se denomina ao arquip\u00e9lago das Eolias illas Lipari , nome da maior das sete, onde se adoita desembarcar como principal base de operaci\u00f3ns radiais.\nA Piazza Ugo dei Sant'Onofrio, no desembarcadoiro de Marina Curta, constit\u00fae o punto focal de Lipari. \nO ano 2000 foi inscrita xunto ao resto do arquip\u00e9lago na lista do Patrimonio da Humanidade da UNESCO.\nHistoria.\nLipara chamouse inicialmente Meligunis e adoptou o nome de Lipara por Liparo, o fillo de Aus\u00f3n.\nDiodoro S\u00edculo di que a primeira colonia grega (doria) fundouse cara ao 580-577 a.C., pero Eusebio sit\u00faa a fundaci\u00f3n no ano 627 a.C. Fund\u00e1rona colonos de Cnido e da illa de Rodas baixo a direcci\u00f3n de Pentathlos, un cnidio, polo que se considerou colonia desta cidade. Outras versi\u00f3ns din que non foi Pentathlos o fundador sen\u00f3n os seus fillos. A colonia prosperou, pero se houbo de defender dos piratas tirrenos e creouse unha frota que derrotou algunhas veces aos tirrenos (etruscos). Pero a mesma xente de Lipari tam\u00e9n practicou a pirater\u00eda e unha vez capturaron un valioso cargamento romano que se enviaba a Delfos. O maxistrado xefe da illa Timasiteo, fixo retornar inmediatamente o cargamento e enviouno ao seu destino final.\nA primeira expedici\u00f3n ateniense a Sicilia dirixida por Laques (427 a.C.) achou a Lipari aliada a Siracusa (cidade tam\u00e9n d\u00f3rica) e foron atacadas polos atenienses e pola frota de Regio sen moito \u00e9xito.\nEn 396 a.C. aparece outra vez aliada a Siracusa polo que foi atacada pola frota cartaxinesa de Himilc\u00f3n que a ocupou e cobrou unha taxa de 30 talentos, pero non a conservou; no 304 a.C. foi atacada por Agatocles sen motivo aparente, e o siracusano levou un bot\u00edn de 50 talentos que perdeu ao regreso nunha tormenta. \nNon moito m\u00e1is tarde Lipari caeu en mans dos cartaxineses e romanos ao comezar a Primeira Guerra P\u00fanica (264 a.C.), e converteuse na principal base naval cartaxinesa. Ao quinto ano de guerra (260 a.C.) o c\u00f3nsul romano Cneo Cornelio foi rexeitado nun ataque e foi capturado coas s\u00faas forzas; no 257 a.C. unha batalla naval librouse entre romanos e cartaxineses nos arredores de Lipari; poucos anos m\u00e1is tarde (251 a.C.) foi ocupada polos romanos baixo o mando de C. Aurelio, e desde ent\u00f3n permaneceu no seu poder.\nAs illas non volven ser mencionadas ata as guerras entre Sexto Pompeio e Octavio no 36 a.C., cando Lipari foi outra vez unha base naval importante dominada por Pompeio, pero conquistada por Agripa que estableceu a s\u00faa frota na illa Vulcano desde onde atacou a Pompeio en Milas e Mesina.\nContinuou sendo unha cidade pr\u00f3spera durante todo o per\u00edodo imperial romano baseada na s\u00faa frota e o comercio de alume, que as illas produc\u00edan pola s\u00faa natureza volc\u00e1nica. Cicer\u00f3n, no entanto, menci\u00f3naa como unha cidade pequena. Foi utilizada a mi\u00fado como lugar de exilio e no s\u00e9culo IV converteuse en refuxio de monxes.\nNo s\u00e9culo V foi sede dun bispo. En 543 establec\u00e9ronse al\u00ed os ostrogodos, pero despois foi recuperada polos bizantinos. Entrou en decadencia no s\u00e9culo VIII e IX cos ataques dos piratas musulm\u00e1ns e da actividade volc\u00e1nica do Monte Pelato e da Figgia Vecchia (729). Os musulm\u00e1ns devastaron a cidade e levaron aos seus habitantes en 838.\nAs illas estiveron deshabitadas durante dous s\u00e9culos ata que chegaron os normandos en 1083 e establec\u00e9ronse al\u00ed monxes beneditinos, que fundaron un mosteiro e establec\u00e9ronse alg\u00fans colonos. A se\u00f1or\u00eda das illas foi dada ao mosteiro en 1091 polo Papa Urbano II. O abade Ambrosio promulgou en 1095 unha constituci\u00f3n que daba aos habitantes o dereito de propiedade e de herdanza sobre a terra que cultivasen, o que favoreceu o repoboamento e a ocupaci\u00f3n dos terreos abandonados. Os privilexios fiscais dados polos reis anxevinos e logo da Coroa de Arag\u00f3n enriqueceu outra vez a illa.\nA illa foi atacada por Jeiredd\u00edn Barbarroxa aliado do rei de Francia en 1544, cunha frota de 150 naves que saquearon a illa logo dun asedio. A gran catedral, unha obra de grande envergadura, foi incendiada as\u00ed como as casas, e os 8.000 habitantes foron deportados. A illa quedou baleira por segunda vez. Carlos V fixo constru\u00edr un muro na cidade e deu grandes beneficios fiscais que permitiron repoboar a illa bastante rapidamente con catal\u00e1ns e xente de Campania. Co perigo de novos ataques as illas quedaron incorporadas ao reino das D\u00faas Sicilias en 1589. Ata pasado o 1700 non quedou descartado o perigo turco e a cidade volveuse a expandir. As illas pasaron a Italia co Reino das D\u00faas Sicilias.\nPoboaci\u00f3n.\nOs 9.000 habitantes censados e a infraestrutura hostaleira superan con fartura \u00e1s demais illas."}
{"id": "135528", "revid": "23204", "url": "https://gl.wikipedia.org/wiki?curid=135528", "title": "Peter Debye", "text": "Petrus (Peter) Josephus Wilhelmus Debye ou Petrus Josephus Wilhelmus Debije, nado en Maastricht (Pa\u00edses Baixos) o 24 de marzo de 1884 e finado en Ithaca (Nova York) o 2 de novembro de 1966 foi un f\u00edsico-qu\u00edmico e profesor universitario estadounidense de orixe neerlandesa.\nTraxectoria.\nEstudou matem\u00e1ticas, f\u00edsica e qu\u00edmica na Universidade T\u00e9cnica de Aquisgr\u00e1n, universidade situada en Alema\u00f1a pero a tan s\u00f3 30 quil\u00f3metros de Maastricht, e onde se licenciou en 1905 baixo a supervisi\u00f3n de Arnold Sommerfeld. En 1906 doutorouse na Universidade de M\u00fanic, tam\u00e9n baixo a supervisi\u00f3n de Sommerfeld, o cal nomearao asistente persoal. Conseguiu o seu PhD (Philosophi\u00e6 Doctor) cunha disertaci\u00f3n sobre presi\u00f3n de radiaci\u00f3n en 1908.\nEntre 1911 e 1935 impartiu clases de f\u00edsica nas universidades de Utrecht en 1912, Gotinga en 1913, volveu \u00e1 Z\u00faric en 1920, na de Leipzig en 1927, e finalmente volveu a Berl\u00edn en 1934 onde foi nomeado director do Instituto Kaiser Guillerme de F\u00edsica.\nEn 1913 casou con Mathilde Alberer. Tiveron unha filla e un fillo (Peter P. Debye) que se converteu nun f\u00edsico reco\u00f1ecido e colaborou con Debye nalgunhas das s\u00faas investigaci\u00f3ns.\nEn 1938 trasladouse aos Estados Unidos, onde impartiu clases de qu\u00edmica na Universidade Cornell entre 1940 e 1952. En 1946 obtivo a cidadan\u00eda estadounidense e nese momento cambiouse o seu nome holand\u00e9s pola s\u00faa transcrici\u00f3n inglesa.\nDebye faleceu o 2 de novembro de 1966 na poboaci\u00f3n de Ithaca, a consecuencia dun infarto de miocardio.\nInvestigaci\u00f3ns cient\u00edficas.\nEn 1912 introduciu unha modificaci\u00f3n na teor\u00eda da calor espec\u00edfica desenvolvida por Albert Einstein, calculando a probabilidade de calquera frecuencia de vibraci\u00f3ns moleculares ata unha frecuencia m\u00e1xima; este desenvolvemento foi un dos primeiros \u00e9xitos te\u00f3ricos da teor\u00eda cu\u00e1ntica.\nEn 1913, estendeu a teor\u00eda da estrutura at\u00f3mica de Niels Bohr, introducindo \u00f3rbitas el\u00edpticas no modelo, concepto tam\u00e9n introducido polo f\u00edsico alem\u00e1n Arnold Sommerfeld.\nEn 1923, co seu asistente Erich H\u00fcckel, desenvolveu unha mellora na teor\u00eda de Svante Arrhenius sobre a condutividade el\u00e9ctrica en soluci\u00f3ns electrol\u00edticas, co\u00f1ecida como ecuaci\u00f3n Debye-H\u00fcckel, que hoxe en d\u00eda a\u00ednda se considera como un importante paso na comprensi\u00f3n das soluci\u00f3ns electrol\u00edticas.\nTam\u00e9n en 1923, xunto con Arthur Holly Compton, desenvolveu unha teor\u00eda para explicar o efecto Compton, a difracci\u00f3n dos raios X cando interact\u00faan con electr\u00f3ns.\nEn 1926 suxeriu a existencia do efecto magneto-cal\u00f3rico, mediante o cal p\u00f3dense obter temperaturas inferiores a 0,3 kelvin.\nFoi galardoado en 1936 co premio Nobel de Qu\u00edmica polas s\u00faas contribuci\u00f3ns ao co\u00f1ecemento das estruturas moleculares.\nReco\u00f1ecementos.\nNa s\u00faa honra bautizouse ao asteroide (30852) Debye descuberto o 2 de outubro de 1991 por Freimut B\u00f6rngen e Lutz D. Schmadel."}
{"id": "135529", "revid": "23204", "url": "https://gl.wikipedia.org/wiki?curid=135529", "title": "Figueira (hom\u00f3nimos)", "text": "Unha figueira (\"Ficus carica\") \u00e9 unha \u00e1rbore froiteira que d\u00e1 os figos. Por extensi\u00f3n, co\u00f1\u00e9cese como figueira outras especies:\nAmais, como top\u00f3nimo galego e portugu\u00e9s, Figueira pode referirse a:"}
{"id": "135530", "revid": "1093", "url": "https://gl.wikipedia.org/wiki?curid=135530", "title": "Jos\u00e9 Antonio Rodr\u00edguez Fern\u00e1ndez", "text": "Jos\u00e9 Antonio Rodr\u00edguez Fern\u00e1ndez, nado en Taraza (Valdovi\u00f1o) o 2 de febreiro de 1937 e finado o 5 de novembro de 2023, foi un pol\u00edtico e militar galego. Foi alcalde do seu concello dende o 1999 \u00f3 2003 baixo as siglas do Partido Popular.\nTraxectoria.\nAos 17 anos ingresou como mari\u00f1eiro voluntario na Armada Espa\u00f1ola, na que logo de pasar polas Escola de M\u00e1quinas da Armada de Ferrol e a Escola Naval de Mar\u00edn acada as categor\u00edas de suboficial e oficial respectivamente. Logo de exercer como xefe de m\u00e1quinas nos destrutores Jorge Juan e Blas de Lezo, pasa \u00e1 reserva activa co rango de capit\u00e1n de corveta. \nNas elecci\u00f3ns municipais de 1995 entra por vez primeira na vida pol\u00edtica municipal. Se ben foi proposto como candidato do PPdeG polo seu comit\u00e9 local, o rexeitamento da executiva provincial supuxo que encabezase unha candidatura independente coa que foi primeiro tenente de alcalde nun goberno en coalici\u00f3n co PSdeG-PSOE. Repetiu a candidatura independente nas elecci\u00f3ns de 1999 e obtivo a alcald\u00eda, pese a sela terceira forza pol\u00edtica, \u00f3 logralo apoio do PPdeG (primeira forza) e integrarse previamente neste partido co seu equipo. Foi candidato popular nas municipais de 2003 pero, a\u00ednda que foi a forza m\u00e1is votada, perdeu a alcald\u00eda dado o acordo entre Centristas de Valdovi\u00f1o e PSdeG. \nNas municipais de 2007 concorreu en cabeza de Uni\u00f3n de Independientes de Valdovi\u00f1o, formaci\u00f3n que logrou un concelleiro pero que foi chave de goberno formando un tripartito con Terra Galega e o PPdeG. Nas municipais de 2011 foi o n\u00famero 2 de Converxencia Galega e formou parte do goberno co PPdeG e Unidos por Valdovi\u00f1o dende febreiro de 2013. Debido a este pacto foi expulsado do partido co seu compa\u00f1eiro e integrouse na lista do PPdeG nas municipais de 2015, sendo elixido concelleiro pero pasando \u00e1 oposici\u00f3n debido \u00e1 vitoria do PSdeG-PSOE. Volveu formar parte da lista popular nas municipais de 2019 pero non resultou elixido dado o descenso do partido."}
{"id": "135537", "revid": "1131", "url": "https://gl.wikipedia.org/wiki?curid=135537", "title": "Galer\u00eda de imaxes de nasas de Galicia", "text": "Galer\u00eda de imaxes de nasas de Galicia.\nA nasa \u00e9 unha arte de pesca."}
{"id": "135540", "revid": "127649", "url": "https://gl.wikipedia.org/wiki?curid=135540", "title": "AG-53", "text": "A Autov\u00eda libre de peaxe Doz\u00f3n - Ourense \u00e9 unha v\u00eda de altas prestaci\u00f3ns que interconecta entre Alto de Santo Domingo (Doz\u00f3n) coa conexi\u00f3n da Autoestrada Central Galega e Barbantes co enlace \u00e1 autov\u00eda A-52 e \u00e9 co\u00f1ecida como AG-53, dependente da Xunta de Galicia e ceibe de pago.\nA finalidade da autoestrada \u00e9 desconxestionar a saturada N-525. Entre xullo e agosto do 2008 a AP-53 acadou unha media de 6.000 veh\u00edculos diarios, mentres que a AG-53 acadou os 9.000 veh\u00edculos diarios \u00f3s oito meses da s\u00faa posta en servizo.\nConstruci\u00f3n.\nO proxecto da autoestrada iniciouse baixo o mandato na Xunta de Manuel Fraga e con Xos\u00e9 Cu\u00ed\u00f1a como conselleiro de Pol\u00edtica Territorial. A idea \u00e9 unha autoestrada de peaxe de competencia estatal para unir Santiago e Ourense. As\u00ed en outubro de 1999 adxud\u00edcase a obra da AP-53 a unha agrupaci\u00f3n de trece empresas e o dereito para a concesionaria, ACEGA, de cobrar peaxe durante 75 anos (ata \u00f3 2074). Para a construci\u00f3n a Xunta tivo que achegar 60 mill\u00f3ns de euros a fondo perdido, mentres que Ministerio de Fomento fixo un pr\u00e9stamo doutros 60 mill\u00f3ns e a concesionaria achegou 162 mill\u00f3ns.\nO goberno central de Jos\u00e9 Mar\u00eda Aznar rexeita a construci\u00f3n do treito Doz\u00f3n - Ourense por mor do escaso tr\u00e1fico da AP-53. A Xunta toma a iniciativa de rematar a autoestrada ata Ourense en solitario creando, en xullo de 2003, a sociedade p\u00fablica ACEOUSA, para a construci\u00f3n e explotaci\u00f3n da v\u00eda e facendo un investimento de 178,9 mill\u00f3ns de euros. Est\u00e1 \u00e9 a raz\u00f3n pola cal a autoestrada cambia de nome nese tramo. A AG-53 \u00e9 constru\u00edda en dous treitos:\nA Xunta de Emilio P\u00e9rez Touri\u00f1o libera a AG-53 de peaxe para os usuarios, establecendo unha peaxe na sombra, baixo a cal \u00e9 a Xunta quen paga directamente \u00e1 concesionaria (ACEOUSA). Tam\u00e9n modifica a sa\u00edda de Pi\u00f1or creando un enlace completo no canto dun semienlace s\u00f3 con Ourense como se ti\u00f1a proxectado.\nA autoestrada \u00f3 completo ponse en servizo \u00f3 25 de abril do 2009 sen acto inaugural, tras un comunicado da Garda Civil de tr\u00e1fico de Ourense. A raz\u00f3n de que non houbera acto pol\u00edtico inaugural, fora o recente cambio de goberno que se produciu, e \u00f3 novo executivo non lle correspond\u00eda inaugurala. A placa de inauguraci\u00f3n autoestrada di \"O \u00faltimo treito da autoestrada Santiago - Ourense foi inaugurado \u00f3 25 de abril do 2009. Sirva esta placa en lembranza \u00f3s que participaron no seu dese\u00f1o e construci\u00f3n.\"\nO ramal ao Carballi\u00f1o denominado AG-54, \u00e9 un treito de autov\u00eda de 5 quil\u00f3metros que conecta Maside e a capital da comarca ca AG-53. O investimento neste ramal estaba presupostado na construci\u00f3n da AG-53. Inaugurouse en outubro de 2009.\nPeaxe.\nO treito xestionado por ACEOUSA (Autoestrada Central Ourense SA) \u00e9 sufragado pola Xunta en funci\u00f3n dos veh\u00edculos que a utilicen. O prezo por quil\u00f3metro que a Xunta ten que pagar \u00e9 o mesmo que o que pagan os usuarios na AP-53."}
{"id": "135541", "revid": "5863", "url": "https://gl.wikipedia.org/wiki?curid=135541", "title": "Santiago Pem\u00e1n", "text": "Santiago Pem\u00e1n Garc\u00eda, nado en Santiago de Compostela o 7 de abril de 1936, \u00e9 un piloto e inspector de voo de Aviaci\u00f3n Civil galego. Est\u00e1 considerado como o \"home do tempo\" por antonomasia da Televisi\u00f3n de Galicia.\nTraxectoria.\nSantiago Pem\u00e1n comezou a s\u00faa carreira profesional como inspector de voo e piloto. Voando, afeccionouse \u00e1 observaci\u00f3n meteorol\u00f3xica e conseguiu unha praza no observatorio do aeroporto de Santiago. Nunca, segundo confesa, chegou a cursar os estudos de Meteorolox\u00eda.\nA s\u00faa entrada na TVG, que foi a que o fixo famoso en Galicia, data de 1986, cando a canle auton\u00f3mica galega estaba nos seus comezos. Conta que foi un d\u00eda a un estudio de gravaci\u00f3n no que estaba posto un croma e, cando viron como se desenvolv\u00eda diante del, foi contratado. Dende ent\u00f3n, foi o home do tempo da TVG ata o 2006, cando pasou a encargarse da informaci\u00f3n do tempo no mar en horario de madrugada; colabora tam\u00e9n coa radio auton\u00f3mica, dando a informaci\u00f3n do tempo no mar.\nPem\u00e1n ti\u00f1a unha forma de presentar a informaci\u00f3n meteorol\u00f3xica que marcou estilo, pois popularizou palabras pouco co\u00f1ecidas f\u00f3ra de certos \u00e1mbitos profesionais (en especial \u00e1s relativas ao mundo do mar) e achegou un feixe de refr\u00e1ns sobre o tempo.\nRetirado da TVG, mantivo ata o ano 2014 unha p\u00e1xina web con informaci\u00f3n meteorol\u00f3xica.\nVida persoal.\nAs s\u00faas fillas continuaron o seu labor. A diferenza do seu pai, elas si estudaron F\u00edsicas e especializ\u00e1ronse en Meteorolox\u00eda.\nNa cultura popular.\nA s\u00faa popularidade chegou a que lle dedicaran camisolas.\nDedic\u00e1ronlle canci\u00f3ns Ana Kiro, Eskakeo e Montse e Luis Queimada, e participou nun videoclip de Lamatumb\u00e1. Ten aparecido en series de televisi\u00f3n como \"Pratos combinados\" interpret\u00e1ndose a si mesmo."}
{"id": "135542", "revid": "25871", "url": "https://gl.wikipedia.org/wiki?curid=135542", "title": "Chaira aluvial", "text": "Unha chaira aluvial -ou veiga-, \u00e9 a parte orogr\u00e1fica que cont\u00e9n un canle e que pode ser alargada ante unha eventual crecida das augas deste.\nMoitas veces a topograf\u00eda das chairas costaneiras dos r\u00edos est\u00e1 en forma de conos, chamado abanico aluvial, o que significa que o leito do r\u00edo poder\u00eda desprazarse con bastante facilidade, alagando zonas afastadas do leito principal actual. Devanditas zonas constit\u00faen zonas interesantes para o desenvolvemento da rega, debido \u00e1 topograf\u00eda favorable como para desviar auga do r\u00edo cara a calquera punto da s\u00faa zona aluvial. Tr\u00e1tase ent\u00f3n de zonas vulnerables.\nOs r\u00edos est\u00e1n xeralmente canalizados, protexendo as\u00ed as zonas agr\u00edcolas tal como as zonas urbanas. Ademais, para ter acceso m\u00e1is f\u00e1cil a auga, as cidades foron, moitas veces, constru\u00eddas moi preto dos r\u00edos, o que as torna m\u00e1is vulnerables. Para reducir os riscos de cambio importante de leito durante crecidas fortes, d\u00e9bese tomar en conta a din\u00e1mica fluvial dos r\u00edos asociada co transporte de sedimentos, controlando a evoluci\u00f3n das canles e evitando erros graves tales como puntos de reduci\u00f3n excesivos da secci\u00f3n do r\u00edo (con presas derivadoras, bocatomas, pontes etc.).\nD\u00e9bese prever puntos de desborde dos r\u00edos claramente identificados, coa realizaci\u00f3n de vertedoiros permitindo reducir os riscos de rotura incontrolada de diques, a fin de manexar no canto de sufrir as consecuencias de eventos excepcionais.\nAlg\u00fans exemplos de chairas aluviales.\nAlgunhas civilizaci\u00f3ns importantes, na antig\u00fcidade desenvolv\u00e9ronse en chairas aluviales, por exemplo:"}
{"id": "135543", "revid": "85894", "url": "https://gl.wikipedia.org/wiki?curid=135543", "title": "Anll\u00f3ns de Arriba, Anll\u00f3ns, Ponteceso", "text": "Anll\u00f3ns de Arriba \u00e9 un lugar da parroquia de Anll\u00f3ns no concello coru\u00f1\u00e9s de Ponteceso na comarca de Berganti\u00f1os. Ti\u00f1a 96 habitantes no ano 2018 segundo datos do Instituto Nacional de Estad\u00edstica dos cales eran 44 homes e 52 mulleres."}
{"id": "135544", "revid": "85894", "url": "https://gl.wikipedia.org/wiki?curid=135544", "title": "Anll\u00f3ns Grande, Anll\u00f3ns, Ponteceso", "text": "Anll\u00f3ns Grande \u00e9 un lugar da parroquia de Anll\u00f3ns no concello coru\u00f1\u00e9s de Ponteceso na comarca de Berganti\u00f1os. Ti\u00f1a 86 habitantes no ano 2018 segundo datos do Instituto Nacional de Estad\u00edstica dos cales 46 eran homes e 40 mulleres."}
{"id": "135545", "revid": "85894", "url": "https://gl.wikipedia.org/wiki?curid=135545", "title": "A Garga, Anll\u00f3ns, Ponteceso", "text": "A Garga \u00e9 un lugar da parroquia de Anll\u00f3ns no concello coru\u00f1\u00e9s de Ponteceso na comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 43 habitantes (21 homes e 22 mulleres)."}
{"id": "135546", "revid": "85894", "url": "https://gl.wikipedia.org/wiki?curid=135546", "title": "A Sa\u00edmia, Anll\u00f3ns, Ponteceso", "text": "A Sa\u00edmia \u00e9 un lugar da parroquia de Anll\u00f3ns no concello coru\u00f1\u00e9s de Ponteceso na comarca de Berganti\u00f1os. Ti\u00f1a 2 habitantes no ano 2018 segundo datos do Instituto Nacional de Estad\u00edstica que eran 1 home e 1 muller."}
{"id": "135547", "revid": "98629", "url": "https://gl.wikipedia.org/wiki?curid=135547", "title": "Partidos politicos de Espa\u00f1a inscritos de 1976 a 1980", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 1976 a 1980."}
{"id": "135548", "revid": "22570", "url": "https://gl.wikipedia.org/wiki?curid=135548", "title": "Os \u00c1nxeles, Brantuas, Ponteceso", "text": "Os \u00c1nxeles \u00e9 un lugar da parroquia de Brantuas no concello coru\u00f1\u00e9s de Ponteceso na comarca de Berganti\u00f1os. Ti\u00f1a 28 habitantes no ano 2018 segundo datos do Instituto Nacional de Estad\u00edstica dos cales 11 eran homes e 17 mulleres."}
{"id": "135549", "revid": "22570", "url": "https://gl.wikipedia.org/wiki?curid=135549", "title": "Brantuas de Abaixo, Brantuas, Ponteceso", "text": "Brantuas de Abaixo \u00e9 un lugar da parroquia de Brantuas no concello coru\u00f1\u00e9s de Ponteceso na comarca de Berganti\u00f1os. Ti\u00f1a 49 habitantes no ano 2018 segundo datos do Instituto Nacional de Estad\u00edstica dos cales 29 eran homes e 20 mulleres."}
{"id": "135550", "revid": "22570", "url": "https://gl.wikipedia.org/wiki?curid=135550", "title": "Brantuas de Arriba, Brantuas, Ponteceso", "text": "Brantuas de Arriba \u00e9 un lugar da parroquia de Brantuas no concello coru\u00f1\u00e9s de Ponteceso na comarca de Berganti\u00f1os. Ti\u00f1a 61 habitantes no ano 2018 segundo datos do Instituto Nacional de Estad\u00edstica dos cales 28 eran homes e 33 mulleres."}
{"id": "135551", "revid": "98629", "url": "https://gl.wikipedia.org/wiki?curid=135551", "title": "Cian (mitolox\u00eda)", "text": "Cian, fillo de Dian Cecht, dos Tuatha D\u00e9 Danann, \u00e9 m\u00e1is co\u00f1ecido coma o pai de Lugh xunto coa princesa fomoriana Ethniu.\nHistoria.\nNaceu co saco amni\u00f3tico intacto na s\u00faa cabeza, cando era novo peg\u00f3uselle coa vari\u00f1a dun dru\u00edda e iso converteuno nun porco. Logo diso pod\u00edase transformar en porco \u00e1 s\u00faa vontade. Noutras versi\u00f3ns pod\u00edase transformar en can.\nSegundo unha profec\u00eda, Balor, o rei dos Fomor\u00e9, deb\u00eda ser matado polo seu neto. Pechou a s\u00faa filla, Ethniu, nunha torre feita de cristal para evitar que quedase pre\u00f1ada. No entanto, Cian, coa axuda da dru\u00edda Birog, conseguiu entrar na torre. Ethniu pronto deu a luz a tres fillos. Balor tirounos ao oc\u00e9ano: dous afogaron ou convert\u00e9ronse en focas, mais un, Lugh, foi salvado por Birog e fixerono fillo adoptivo de Manannan mac Lir. Segundo unha versi\u00f3n da lenda, Cian seduciu a Ethniu en vinganza logo do roubo da s\u00faa vaca por Balor.\nCian foi matado polos fillos de Tuireann, Brian, Iuchar e Iucharba, logo de tentar sen \u00e9xito escapar deles baixo a forma dun porco. Lugh fiou unha serie de buscas aparentemente imposibles como indemnizaci\u00f3n. Acad\u00e1ronas todas, mais foron fatalmente feridos na realizaci\u00f3n da \u00faltima. A pesar das s\u00faplicas de Tuireann, Lugh negoulles o uso dun dos artigos que recuperaran, unha pel de porco m\u00e1xica que curaba todas as feridas. Morreron a causa das s\u00faas feridas e Tuireann morreu de tristeza sobre os seus corpos.\nO nome \"Cian\" nom\u00e9ase tam\u00e9n na Historia Brittonum de Nennio coma poeta gal\u00e9s contempor\u00e1neo de Aneirin e Taliesin (antes do 1100)."}
{"id": "135552", "revid": "88215", "url": "https://gl.wikipedia.org/wiki?curid=135552", "title": "Partidos pol\u00edticos de Espa\u00f1a inscritos de 1981 a 1985", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 1981 a 1985."}
{"id": "135553", "revid": "22570", "url": "https://gl.wikipedia.org/wiki?curid=135553", "title": "Partidos pol\u00edticos de Espa\u00f1a inscritos de 1986 a 1990", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 1986 a 1990."}
{"id": "135554", "revid": "5863", "url": "https://gl.wikipedia.org/wiki?curid=135554", "title": "Partidos pol\u00edticos de Espa\u00f1a inscritos de 1991 a 1995", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 1991 a 1995."}
{"id": "135555", "revid": "23204", "url": "https://gl.wikipedia.org/wiki?curid=135555", "title": "Tuireann", "text": "Tuireann ou Tuirill Biccreo era un Tuatha D\u00e9 Danann, pai de Creidhne, Luchtaine e Giobhniu coa s\u00faa muller Brigid, e de Brian, Iuchar e Iucharba coa s\u00faa outra muller Danand.\nAparece en varias pasaxes do \"Lebor Gab\u00e1la \u00c9renn\" coma a mesma persoa que Delb\u00e1eth Mac Ogma, e \u00e9 identificado coma o pai dos asasinos de Cian. tam\u00e9n citado como o pai de Brian, Iuchar e Iucharba. Est\u00e1 relacionado co deus galo Taranis e co deus Thor dos escandinavos.\nO seu nome indica unha ra\u00edz protoindoeuropea que orixinou palabras coma \"thunder\" e \"Thursday\" en ingl\u00e9s, e \"t\u00f3rnach\", a palabra irlandesa para \"trono\".\nHistoria.\nOs seus tres fillos coa s\u00faa muller Danand, Brian, Iuchar e Iucharba, foron os asasinos de Cian, pai de Lugh, o deus solar. Lugh para tomar vinganza, exixiu que os tres fillos fixeran tarefas case imposibles. Estas consist\u00edan en levar obxectos a \u00c9ire, como por exemplo: un asador dun reino submarino, ou unha pel de porco con capacidades curativas pertencente a un rei grego.\nOs fillos conseguiron cumprir as tarefas, mais volveron malferidos, as\u00ed que Tuireann pediu prestada a pel de porco a Lugh, mais este se negou e morreron."}
{"id": "135556", "revid": "22570", "url": "https://gl.wikipedia.org/wiki?curid=135556", "title": "Partidos pol\u00edticos de Espa\u00f1a inscritos de 1996 a 2000", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 1996 a 2000."}
{"id": "135557", "revid": "43749", "url": "https://gl.wikipedia.org/wiki?curid=135557", "title": "Castilla-La Mancha", "text": ""}
{"id": "135566", "revid": "1131", "url": "https://gl.wikipedia.org/wiki?curid=135566", "title": "Galer\u00eda de imaxes do castelo de Soutomaior", "text": "O castelo de Soutomaior \u00e9 un castelo medieval do s\u00e9culo XII."}
{"id": "135567", "revid": "1131", "url": "https://gl.wikipedia.org/wiki?curid=135567", "title": "Galer\u00eda de imaxes de carros de Galicia", "text": "Galer\u00eda de imaxes de carros de Galicia."}
{"id": "135571", "revid": "1131", "url": "https://gl.wikipedia.org/wiki?curid=135571", "title": "Galer\u00eda de imaxes do Santuario da Virxe do Cristal", "text": "Santuario da Virxe do Cristal, Vilanova dos Infantes, Celanova"}
{"id": "135580", "revid": "2074", "url": "https://gl.wikipedia.org/wiki?curid=135580", "title": "Evoluci\u00f3n biol\u00f3xica", "text": ""}
{"id": "135591", "revid": "98629", "url": "https://gl.wikipedia.org/wiki?curid=135591", "title": "Chiquito de la Calzada", "text": "Gregorio Esteban S\u00e1nchez Fern\u00e1ndez, nado en M\u00e1laga o 28 de maio de 1932 e finado no mesmo lugar o 11 de novembro de 2017, m\u00e1is co\u00f1ecido polo alcume de Chiquito de la Calzada, foi un humorista, cantante de flamenco e actor andaluz.\nComezou como cantante de flamenco con 8 anos e traballou en diferentes teatros, salas e espect\u00e1culos en Espa\u00f1a e o Xap\u00f3n. F\u00edxose moi popular grazas ao programa humor\u00edstico \"Genio y figura\" (Antena 3, 1994)."}
{"id": "135592", "revid": "737", "url": "https://gl.wikipedia.org/wiki?curid=135592", "title": "Gregorio S\u00e1nchez Fern\u00e1ndez", "text": ""}
{"id": "135593", "revid": "737", "url": "https://gl.wikipedia.org/wiki?curid=135593", "title": "Gregorio S\u00e1nchez", "text": ""}
{"id": "135595", "revid": "22570", "url": "https://gl.wikipedia.org/wiki?curid=135595", "title": "Partidos pol\u00edticos de Espa\u00f1a inscritos de 2001 a 2005", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 2001 a 2005."}
{"id": "135596", "revid": "23204", "url": "https://gl.wikipedia.org/wiki?curid=135596", "title": "Ab\u00e9n Humeya", "text": "Ab\u00e9n Humeya, de nome cristi\u00e1n Fernando de V\u00e1lor e C\u00f3rdoba e de nome musulm\u00e1n Muhammad ibn Umayya, nado contra o 1545 e finado en 1569, foi un nobre mourisco.\nTraxectoria.\nEra membro dunha familia musulm\u00e1 granadina que se reclamaba descendente dos Omeias de C\u00f3rdoba e que pactou o seu conversi\u00f3n durante a conquista de Granada. A cambio da s\u00faa conversi\u00f3n e colaboraci\u00f3n, os Reis Cat\u00f3licos concederon o se\u00f1or\u00edo de V\u00e1lor ao av\u00f3 de Ab\u00e9n Humeya, que adoptara o nome de \"Hernando de C\u00f3rdoba\", e o dereito a ser membro do cabido granadino. A familia fixou a s\u00faa residencia en \"V\u00e1lor o Alto\" e engadiu o nome de V\u00e1lor ao seu apelido, pasando a ser C\u00f3rdoba e V\u00e1lor, e conseguindo o alcume de \"Os Valor\u00eds\".\nFernando de C\u00f3rdoba e V\u00e1lor naceu como cristi\u00e1n en Granada e chegou a ser Cabaleiro vinte e catro da cidade de Granada, \u00e9 dicir membro do cabido municipal.\nCando, tras o edicto de Filipe II en 1568 prohibindo a lingua \u00e1rabe e os costumes musulm\u00e1ns, estalou a insurrecci\u00f3n dos mouriscos nas Alpujarras, Fernando uniuse \u00e1 sublevaci\u00f3n, abxurando das crenzas cristi\u00e1s e tomando o nome de Muhammad ibn Umayya (que pasou a pronunciarse como Ab\u00e9n Humeya). Merc\u00e9 \u00e1 influencia do seu t\u00edo, converteuse no principal dirixente da insurrecci\u00f3n e foi proclamado rei. Os rebeldes combateron contra as tropas reais mandadas sucesivamente polo marqu\u00e9s de Mond\u00e9jar, o marqu\u00e9s dos V\u00e9lez e Xo\u00e1n de Austria. A pesar de que inicialmente a iniciativa militar correspondeu aos mouriscos, non conseguiron tomar Berja. Pronto xurdiron disensi\u00f3ns entre os propios mouriscos. Segundo uns historiadores, a arbitrariedade e tiran\u00eda que mostra Ab\u00e9n Humeya, xunto co seu car\u00e1cter desp\u00f3tico e receoso, fanlle perder o apoio dos rebeldes, sendo asasinado no seu palacio de Laujar de Andarax en outubro de 1569, a\u00ednda que outros din que foi asasinado por mouriscos axentes dos castel\u00e1ns. En calquera caso, \u00e9 sucedido polo seu primo Ab\u00e9n Aboo. A revolta ser\u00eda sufocada en 1571.\nOs Xogos Mouriscos.\nUn dos episodios m\u00e1is interesantes protagonizado por Ab\u00e9n Humeya foi o dos Xogos Mouriscos que, segundo o cronista Gin\u00e9s P\u00e9rez de Fita, convocou en Purchena en setembro de 1569, pouco antes de morrer asasinado. Conta P\u00e9rez de Fita na \"2\u00aa Parte das Guerras Civ\u00eds de Granada\" que, tras o errado cerco da Cidade de Vera, Ab\u00e9n Humeya retirouse a Purchena onde convocou estes Xogos Mouriscos que inclu\u00edan probas deportivas, algunhas delas de ascendencia ol\u00edmpica como a loita, o levantamento de pedra, sostemento de ladrillo, lanzamento con fonda, carreiras de velocidade e media legua, concursos de danza e canto... todo iso para ter adestrada \u00e1 tropa e para recuperar as s\u00faas tradici\u00f3ns, vestimentas, nomes... Este feito hist\u00f3rico-deportivo orixinal e \u00fanico, desde 1993, \u00e9 recordado anualmente no municipio de Purchena (Almer\u00eda) cada primeira fin de semana de agosto. Deste evento de clara ascendencia ol\u00edmpica, Juan Antonio Samaranch, presidente do Comit\u00e9 Ol\u00edmpico Internacional ata 2001, dixo:\n\"Os Xogos Mouriscos de Aben Humeya sup\u00f3n refacer o elo perdido da cadea entre a Antig\u00fcidade e o mundo moderno.\""}
{"id": "135601", "revid": "22570", "url": "https://gl.wikipedia.org/wiki?curid=135601", "title": "Partidos pol\u00edticos de Espa\u00f1a inscritos de 2006 a 2009", "text": "Esta \u00e9 unha lista de partidos inscritos no Rexistro de Partidos Pol\u00edticos do Ministerio do Interior de Espa\u00f1a de 2006 a 2010. Revisada a 10 de xaneiro de 2010."}
{"id": "135606", "revid": "89787", "url": "https://gl.wikipedia.org/wiki?curid=135606", "title": "Vista Hermosa F\u00fatbol Sala", "text": "O Vista Hermosa F\u00fatbol Sala \u00e9 un club de f\u00fatbol sala do barrio ourens\u00e1 de Vista Fermosa. Foi fundado en 1995 e actualmente xoga na 1\u00aa divisi\u00f3n local de Ourense.\nPavill\u00f3n.\nActualmente o club non disp\u00f3n de cancha fixa para disputar os seus partidos coma local. Esta situaci\u00f3n v\u00e9n dada polas propias normas da delegaci\u00f3n ourens\u00e1 de f\u00fatbol sala, que establece que ser\u00e1 a delegaci\u00f3n a que designe as canchas en cada xornada. Entre as canchas que se lle facilitan est\u00e1n o pazo dos deportes Paco Paz, o pavill\u00f3n dos Remedios (central e anexo), o polideportivo de Oira e o polideportivo de Coles como as m\u00e1is habituais.\nDurante as tempadas que militou na 1\u00aa divisi\u00f3n provincial de Ourense (2009/10 e 2010/11) o equipo xogou no polideportivo do campus de Ourense, pertencente \u00e1 Universidade de Vigo, no barrio ourens\u00e1 das Lagoas con capacidade para 500 persoas. A superficie da cancha \u00e9 de parqu\u00e9."}
{"id": "135610", "revid": "17467", "url": "https://gl.wikipedia.org/wiki?curid=135610", "title": "Anglicanos", "text": ""}
{"id": "135612", "revid": "89787", "url": "https://gl.wikipedia.org/wiki?curid=135612", "title": "Ultra\u00edsmo", "text": "O ultra\u00edsmo \u00e9 unha vangarda po\u00e9tica xurdida en Madrid en 1918, que ti\u00f1a como principal prop\u00f3sito sintetizar todas as tendencias da vangarda mundial co mesmo desexo de ruptura e anhelo de novidade.\nCaracter\u00edsticas.\nO ultra\u00edsmo foi un movemento literario iniciado en Espa\u00f1a en 1918, seguindo o modelo creacionista de Vicente Huidobro, enfrontado ao modernismo e ao novecentismo, que dominaran a poes\u00eda en lingua espa\u00f1ola desde fins do s\u00e9culo XIX. \u00c1 sombra deses est\u00edmulos americanos, os ultra\u00edstas reun\u00edronse no faladoiro do Caf\u00e9 Colonial de Madrid, presidida por Rafael Cansinos Assens e animada por Guillermo de Torre, Juan Larrea, Pedro Garfias, Ernesto L\u00f3pez-Parra, Pedro Iglesias Caballero, Jos\u00e9 Mar\u00eda Quiroga Pl\u00e1 e os irm\u00e1ns Rivas Panedas, nun c\u00edrculo que se ir\u00eda ampliando e que chegar\u00eda a atraer a atenci\u00f3n dun mozo Jorge Luis Borges, pupilos como Rogelio Buend\u00eda, Isaac del Vando Villar, Eugenio Montes e Gerardo Diego, o u de militantes feministas como Luc\u00eda S\u00e1nchez Saornil.\nOs poetas ultra\u00edstas buscaron:\nOrixe e manifestos.\nO c\u00edrculo inicial ultra\u00edsta reco\u00f1ec\u00eda como padri\u00f1os o chileno Vicente Huidobro e os franceses Mallarm\u00e9 e Apollinaire. E a\u00ednda que non o mencionan, hai que anotar a s\u00faa contemporaneidade co movemento \u00abdad\u00e1\u00bb creado en Z\u00farich por Tristan Tzara. Max Aub sintetiza as teses vangardistas dos ultra\u00edstas no seu \u00abdesexo de afastamento da masa, levando ao seu natural fin o iniciado polos \u201craros\u201d de finais do s\u00e9culo XIX. A literatura era \u2018de\u2019 e \u2018para\u2019 iniciados\u00bb. Teses dalgunha maneira herdeiras do futurismo, a\u00ednda que limitado ao literario e sobre todo ao po\u00e9tico. Durante m\u00e1is dunha d\u00e9cada a s\u00faa actividade e ideolox\u00eda creativa quedaron reflectidas nas revistas \"Cervantes\" (1919-1920), \"Grecia\" (Sevilla-Madrid), \"Vltra\" (1919-1920) en Oviedo e \"Vltra\" (1921-1922) en \"Madrid, Horizonte\" (Madrid, 1922-1923) e, con menos forza, en \"Alfar\" (A Coru\u00f1a), \"Reflector\" (Madrid, 1920) ou \"Ronsel\" (Lugo). Tam\u00e9n hai que citar a \"Cosm\u00f3polis\" (1919-1922), que, a\u00ednda que non \u00e9 ultra\u00edsta, publica os artigos cr\u00edticos e ensaios sobre literatura de vangarda de Cansinos Assens, Guillermo de Torre ou Borges. Outras revistas de existencia ef\u00e9mera e que serviron de peche para un ultra\u00edsmo que co\u00f1ecer\u00eda o seu ocaso, xa entrada a d\u00e9cada dos vinte, son \"Perseo\" (1919), \"Tableros\" (1921-1922) ou \"Revista de Casa de Am\u00e9rica de Galicia\" (1921-1927).\nAo longo da s\u00faa existencia, o movemento deu a luz varios e variados manifestos. O primeiro publicouse no n\u00famero de xaneiro de 1919 da revista \"Cervantes\". Outros manifestos ultra\u00edstas posteriores pero importantes foron o redactado por Guillermo de Torre en Madrid, en novembro de 1920,\u200b ou o escrito por Borges e publicado na revista \"Vltra\", en Madrid, o 20 de maio de 1921.\nDeuse a circunstancia que entre dous dos pa\u00edses europeos m\u00e1is afastados de Europa, nun momento de eclosi\u00f3n das vangardas nacionalistas, como Polonia co formismo, florecido entre 1917 e 1922, e Espa\u00f1a co ultra\u00edsmo, cheg\u00e1ronse a intercambiar ideas e materiais.\nBorges e \"Vltra\".\nUn mozo Jorge Lu\u00eds Borges que se instalou coa s\u00faa irm\u00e1 Norah Borges no Madrid de 1919 implicouse pronto no ambiente dos faladoiros que gobernaban o ambiente cultural da capital de Espa\u00f1a. Finalmente, as s\u00faas preferencias caeron ao lado do culto hebra\u00edsta Cansinos Assens; froito diso e da s\u00faa amizade co ultra\u00edsta, pintor e afeccionado ao haiku Jacobo Sureda,\u200b foi o manifesto subscrito por ambos os dous xunto con Juan Alomar e Fortunio Bonanova, publicado en 1920 na revista \"Baleares\". Op\u00fasculo que ser\u00eda precedente das actividades ultra\u00edstas na Arxentina reflectidas en \"Prisma\" (1921-1922) e \"Proa\" (1922-1923, prim\u00e9ra \u00e9poca). Per\u00edodo que o propio Borges sintetizou no seu artigo publicado en 1921 na revista \"Nosotros,\" de Buenos Aires, e que pode resumirse no seguinte programa:\nNas artes pl\u00e1sticas.\nA traduci\u00f3n est\u00e9tica e pl\u00e1stica do ultra\u00edsmo envorcouse nas portadas e ilustraci\u00f3ns das revistas que divulgaron o movemento, con artistas como:\nO ultra\u00edsmo en Galicia..\nA revista \"Ronsel\" foi unha porta aberta ao ultra\u00edsmo en Galicia.\nAlg\u00fans poemas de \"Manuel Antonio\" poden estar no ultra\u00edsmo.\nEn \"Romances galegos\" de Eduardo Blanco-Amor, segundo o \"Diccionario da literatura galega\":\nEugenio Montes por influencia de Gerardo Diego optou polo Ultra\u00edsmo e publicou en revistas desa corrente como \"Cervantes\", \"Grecia\", \"Ultra\", \"Perseo\", \"Cosm\u00f3polis\" e \"Horizonte\".\nO poeta ourens\u00e1n Xavier B\u00f3veda, que nunca publicou en galego, colaborou en \"Grecia\" con vinte anos, reclam\u00e1ndose ultra\u00edsta. As\u00ed, \u00e9 un dos asinantes do manifesto a prol do \u201cultra\u00edsmo\u201d que aparece na revista xa no n\u00famero XI do 15 de marzo de 1918."}
{"id": "135615", "revid": "98629", "url": "https://gl.wikipedia.org/wiki?curid=135615", "title": "Duma", "text": "Unha Duma (en ruso: \"\u0414\u0443\u043c\u0430\") \u00e9 calquera das diferentes asembleas representativas da Rusia moderna e da historia rusa. A Duma Estatal (\"\u0413\u043e\u0441\u0443\u0434\u0430\u0301\u0440\u0441\u0442\u0432\u0435\u043d\u043d\u0430\u044f \u0434\u0443\u043c\u0430\") no Imperio ruso e na Federaci\u00f3n Rusa corresponde \u00e1 c\u00e1mara baixa do parlamento. \u00c9 tam\u00e9n o termo empregado para designar a un consello de lexisladores rusos no Principado de Moscova - \"Boyar Duma\" (\"\u0411\u043e\u044f\u0440\u0441\u043a\u0430\u044f \u0434\u0443\u043c\u0430\"), as\u00ed como para os consellos municipais no Imperio ruso - Duma Municipal (\"\u041c\u0443\u043d\u0438\u0446\u0438\u043f\u0430\u043b\u044c\u043d\u0430\u044f \u0434\u0443\u043c\u0430\").\nA Duma na Rusia moderna.\nO termo prov\u00e9n da palabra rusa \u0434\u0443\u043c\u0430\u0442\u044c (dumat), \"pensar\". A Boyar Duma foi un consello consultivo para os grandes pr\u00edncipes e tsares do Principado de Moscova. A Duma foi interrompida polo tsar Pedro o Grande, quen transferiu as s\u00faas funci\u00f3ns ao Senado Gobernante en 1711.\nA Duma Estatal (en ruso: \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u0434\u0443\u043c\u0430 (Gosudarstvennaya Duma), abreviatura com\u00fan: \u0413\u043e\u0441\u0434\u0443\u043c\u0430 (Gosduma)) \u00e9 na Federaci\u00f3n Rusa a c\u00e1mara baixa da Asemblea Federal Rusa, sendo a c\u00e1mara alta o Consello da Federaci\u00f3n de Rusia. De acordo coa constituci\u00f3n rusa de 1993, a Duma Estatal est\u00e1 formada por 450 deputados que son elixidos cada catro anos.\nA Duma de Estado durante o Imperio Ruso.\nBaixo a presi\u00f3n da Revoluci\u00f3n rusa de 1905, o 6 de agosto de 1905, o tsar Nicolao II publicitou un manifesto acerca da convocatoria da Duma, que inicialmente se cr\u00eda que ser\u00eda s\u00f3 un \u00f3rgano consultivo.o En dito Manifesto de Outubro o tsar comprometeuse a introducir liberdades civ\u00eds b\u00e1sicas, a proporcionar unha participaci\u00f3n m\u00e1is alta na Duma Estatal e a dotar a Duma de poderes lexislativos e sobresemento. A\u00ednda que Rusia estaba lonxe de ser unha democracia, a Duma Estatal \u00e9 comparada coa c\u00e1mara baixa dun parlamento, e o Consello de Estado do Imperio Ruso coa c\u00e1mara alta.\nPor\u00e9n, Nicolao II estaba decidido a manter o seu poder autocr\u00e1tico. Xusto antes da creaci\u00f3n da Duma, en maio de 1906, o tsar promulgou unhas leis fundamentais que contradic\u00edan o Manifesto de Outubro en varios aspectos. Indic\u00e1base en parte que os ministros do tsar non pod\u00edan ser designados p\u00f3la Duma e non ti\u00f1an que responder ante ela, negando as\u00ed o goberno representativo en canto ao poder executivo se refire. Ademais, o tsar ti\u00f1a o poder de disolver a Duma e anunciar novas elecci\u00f3ns cando o desexase.\nA elecci\u00f3n da Primeira Duma, que empezou a funcionar en xullo de 1906, trouxo de novo a un grupo significativo de socialistas moderados e dos dous partidos liberais, que ped\u00edan amplas reformas. Durou tan s\u00f3 dez semanas.\nA Segunda Duma, iniciada en febreiro de 1907, foi igualmente ef\u00e9mera. Empregando o poder de emerxencia, o primeiro ministro Piotr Stolipin cambiou a lei electoral e deu un maior valor aos votos da nobreza e os terratenentes. Isto asegurou que a Segunda Duma s\u00f3 estivera dominada por nobres, terratenentes e homes de negocios.\nA TerceIra Duma, dominada polos outubristas, existiu entre 1907 e 1912. Estivo orientada cara posici\u00f3ns m\u00e1is conservadoras, foi capaz de durar un per\u00edodo de cinco anos. O asasinato de Stolipin e as pol\u00edticas cada vez m\u00e1is reaccionarias do tsar e do seu Consello de Estado debilitaron a\u00ednda m\u00e1is o poder da Duma.\nA Cuarta Duma, 1912\u20131917, estivo tam\u00e9n limitada por influencias pol\u00edticas; por\u00e9n, desenvolveu un papel fundamental nos sucesos de 1917, cooperando co goberno provisional. Foi disolta tras a Revoluci\u00f3n de Outubro."}
{"id": "135617", "revid": "5863", "url": "https://gl.wikipedia.org/wiki?curid=135617", "title": "Duma Estatal", "text": "A Duma Estatal (en ruso: \"\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u0430\u044f \u0434\u0443\u043c\u0430\", tr.: \"Gosud\u00e1rstvennaya duma\", abreviatura habitual: \"\u0413\u043e\u0441\u0434\u0443\u043c\u0430\", tr.: \"Gosduma\") \u00e9 a c\u00e1mara baixa da Federaci\u00f3n Rusa, onde o parlamento se co\u00f1ece como Asemblea Federal de Rusia, sendo a c\u00e1mara alta o Consello da Federaci\u00f3n Rusa. A s\u00faa sede est\u00e1 en Moscova.\nPoderes da Duma Estatal.\nA Duma Estatal ostenta os seguintes poderes:\nSegundo a Constituci\u00f3n da Federaci\u00f3n Rusa de 1993, a Duma Estatal est\u00e1 composta por 450 deputados (artigo 95), elixidos para un per\u00edodo de catro anos (artigo 96). Os cidad\u00e1ns rusos a partir de 21 anos poden ser elixidos para a Duma (artigo 97)."}
{"id": "135623", "revid": "89787", "url": "https://gl.wikipedia.org/wiki?curid=135623", "title": "Sandro", "text": "Roberto S\u00e1nchez, m\u00e1is co\u00f1ecido polo seu nome art\u00edstico, Sandro, nado o 19 de agosto de 1945 e finado o 4 de xaneiro de 2010, foi un destacado cantautor arxentino de balada rom\u00e1ntica e m\u00fasica rock e pop, en castel\u00e1n, de gran sona en toda Latinoam\u00e9rica. As\u00ed mesmo, tivo alg\u00fans roles no cinema, ben como actor protagonista e ou ben como director."}
{"id": "135625", "revid": "98629", "url": "https://gl.wikipedia.org/wiki?curid=135625", "title": "Astron\u00e1utica", "text": "A astron\u00e1utica \u00e9 a rama da ciencia e da t\u00e9cnica que traballa coas m\u00e1quinas dese\u00f1adas para sa\u00edr ou traballar totalmente f\u00f3ra de atmosfera terrestre, \u00e9 dicir, trata da ciencia e a tecnolox\u00eda necesarias para o voo espacial.\nIntroduci\u00f3n.\nO termo \"astron\u00e1utica\" foi acu\u00f1ado pola s\u00faa analox\u00eda co termo aeron\u00e1utica. Dado que hai certo grao de solapamento nas tecnolox\u00edas usadas nos dous campos ad\u00f3itase aplicar o termo \"aeroespacial\" para describilos a ambos.\n\u00d3 igual que na aeron\u00e1utica, as restrici\u00f3ns de masa, temperatura e forzas externas requiren que os sistemas sexan capaces de sobrevivir a condici\u00f3ns extremas: altos graos de baleiro, bombardeo de radiaci\u00f3n procedente do espazo exterior, cintos de radiaci\u00f3n na \u00f3rbita baixa terrestre... Os veh\u00edculos de lanzamento deben traballar baixo enormes forzas e os sat\u00e9lites poden experimentar grandes variaci\u00f3ns de temperatura \u00f3 longo da s\u00faa \u00f3rbita, en curtos per\u00edodos de tempo. As restrici\u00f3ns en canto a masa lanzable nos foguetes causan unha constante necesidade de aforrar masa \u00fatil no dese\u00f1o dos veh\u00edculos de lanzamento para maximizar a carga \u00fatil que alcanza \u00f3rbita.\nA enxe\u00f1er\u00eda aeroespacial \u00e9 un sector espec\u00edfico da enxe\u00f1er\u00eda relacionada coa astron\u00e1utica.\nHistoria.\nOs inicios da astron\u00e1utica consisten en pura teor\u00eda: as matem\u00e1ticas fundamentais das viaxes espaciais foron establecidas por Isaac Newton no s\u00e9culo XVII no seu tratado \"Philosophi\u00e6 Naturalis Principia Mathematica\". Outros matem\u00e1ticos, como Leonhard Euler e Joseph Louis Lagrange, tam\u00e9n fixeron contribuci\u00f3ns esenciais nos s\u00e9culos XVIII e XIX. Por outro lado, a cuesti\u00f3n da viaxe espacial xa fora tratada na literatura de man de Jules Verne e H. G. Wells.\nA principios do s\u00e9culo XX, Konstantin Tsiolkovskii formulou a famosa ecuaci\u00f3n do foguete de Tsiolkovskii, que describe a propulsi\u00f3n baseada en foguetes. Esta ecuaci\u00f3n fai posible calcular a velocidade final do foguete a partir da masa da nave (formula_1), da masa combinada do propelente e da nave (formula_2) e da velocidade de escape do propelente (formula_3):\nformula_4\nNos primeiros anos da d\u00e9cada de 1920, Robert Hutchings Goddard desenvolveu foguetes de propelente l\u00edquido, concepto que unhas d\u00e9cadas despois converter\u00edase na base dos foguetes V-2 na segunda guerra mundial e os posteriores Saturno V empregados para enviar a persoas \u00e1 L\u00faa.\nEn 2019 un cohete SpaceX Falcon Heavy inaugurou o lanzamento m\u00faltiple de naves espaciais por unha compa\u00f1\u00eda privada. Ese mesmo ano an\u00fanciase que foi fletada unha viaxe para dar unha volta \u00e1 L\u00faa como turismo espacial."}
{"id": "135630", "revid": "12452", "url": "https://gl.wikipedia.org/wiki?curid=135630", "title": "Vlado Buckovski", "text": ""}
{"id": "135633", "revid": "89787", "url": "https://gl.wikipedia.org/wiki?curid=135633", "title": "Antigo Testamento", "text": "O Antigo Testamento ou as Escrituras Hebreas (tam\u00e9n chamadas a Biblia Hebrea) \u00e9 a primeira parte da Biblia cristi\u00e1, que explica a historia desde a creaci\u00f3n da Terra ata \u00faltima profec\u00eda da vida do mes\u00edas, realizada 400 anos antes da era cristi\u00e1. Os xudeus, por\u00e9n, utilizan o nome Tanakh para refer\u00edrense ao Antigo Testamento, e a\u00ednda que cont\u00e9n os mesmos libros que o Antigo Testamento can\u00f3nico cristi\u00e1n, non coincide na orde nin no nome destes.\nA designaci\u00f3n \"Antigo Testamento\" prov\u00e9n do grego \u1ffe\u0397 \u03a0\u03b1\u03bb\u03b1\u03b9\u03ac \u0394\u03b9\u03b1\u03b8\u03ae\u03ba\u03b7, \"he Palai\u00e1 Diath\u00e9ke\", que significa \"antigo pacto\", en referencia ao antigo pacto de Deus coa humanidade (principalmente co pobo elixido de Israel) por medio do que vir\u00eda o mes\u00edas a salvalos.\nCanon do Antigo Testamento.\nO Antigo Testamento, na versi\u00f3n cristi\u00e1, est\u00e1 formado por 39 libros (que coinciden cos 24 libros do Tanakh xudeu), os cales foron aceptados polas autoridades da igrexa o s\u00e9culo IV. Estes libros constit\u00faen o canon das escrituras do Antigo Testamento, e por iso, son chamados libros \"can\u00f3nicos\". Estes son os libros categorizados de acordo aos estudos teol\u00f3xicos cristi\u00e1ns: (Para ver as categorizaci\u00f3ns usadas polo xuda\u00edsmo, ver o artigo do Tanakh).\nPentateuco.\nO Pentateuco ou a Tor\u00e1 son os cinco primeiros libros do Antigo Testamento, escritos por Mois\u00e9s:\nLibros deuterocan\u00f3nicos.\nAo longo da Idade Media, a Igrexa cat\u00f3lica e a Igrexa ortodoxa aceptaron \"de facto\" diversos libros m\u00e1is. No s\u00e9culo XVI, os protestantes op\u00fa\u00f1anse a aceptaren a autoridade divina destes libros durante a Reforma, e non os inclu\u00edron nas traduci\u00f3ns da Biblia \u00e1s linguas do pobo. A Igrexa cat\u00f3lica declarou, ent\u00f3n, a autoridade e a inspiraci\u00f3n divina destes libros e incorporounos ao canon. Por iso, ch\u00e1manse libros \"deuterocan\u00f3nicos\", que en grego quere dicir \"segundo canon\". Os anglicanos tam\u00e9n os utilizan. Estes libros son:\nLibros perdidos.\nHai libros mencionados no Antigo Testamento como parte da Biblia pero que non se conservan (ou ben son falsos, hai disputa sobre eles). Estes son:\nLinguas e traduci\u00f3ns.\nO xuda\u00edsmo utiliza a Tanakh tam\u00e9n chamada \"Biblia Hebrea\", que equivale ao Antigo Testamento e non reco\u00f1ece os libros do Novo Testamento. A Tanakh est\u00e1 escrita case toda en hebreo, a\u00ednda que hai pequenas porci\u00f3ns en arameo.\nA versi\u00f3n utilizada polos primeiros cristi\u00e1ns foi a Versi\u00f3n dos Setenta (\"Septuaginta\"), unha traduci\u00f3n grega que os xudeus da Dispersi\u00f3n utilizaban habitualmente naquela \u00e9poca.\nO Antigo Testamento cristi\u00e1n \u00e9 bastante parecido \u00e1 Tanakh hebrea, con algunhas diferenzas de contido:\nHistoria.\nA Igrexa cristi\u00e1 primitiva utilizou a \"Septuaginta\", a versi\u00f3n grega m\u00e1is antiga da Biblia, como m\u00ednimo, ata mediados de do s\u00e9culo IV. Ata ese momento o grego foi un dos principais idiomas do Imperio Romano e a lingua da Igrexa a excepci\u00f3n do sir\u00edaco utilizado pola comunidade siria na Peshitta e a Igrexa et\u00edope, que utilizou a lingua ge'ez). Ademais, os Pais da Igrexa tenden a aceptaren a Fil\u00f3n de Alexandr\u00eda en lugar da \"Septuaginta\".\nCando San Xerome fixo a s\u00faa revisi\u00f3n da Vetus Latina arredor do ano 400, comparou a \"Septuaginta\" co texto hebreo. E chegou \u00e1 conclusi\u00f3n de que o texto hebreo era un mellor testemu\u00f1o de Cristo que a \"Septuaginta\". do pr\u00f3logo a X\u00e9nese El rompeu coa tradici\u00f3n da igrexa e traduciu o Antigo Testamento da s\u00faa Vulgata do hebreo en vez do grego. A s\u00faa elecci\u00f3n foi duramente criticada por Agosti\u00f1o de Hipona, contempor\u00e1neo seu, e outros que consideraban a Xerome como un falsario. Pero co paso do tempo, a aceptaci\u00f3n da versi\u00f3n de Xerome vai aumentado gradualmente nas igrexas do oeste ata que desprazou \u00e1 Vetus Latina da \"Septuaginta\".\nO texto hebreo difire nalgunhas pasaxes, pero os cristi\u00e1ns prefiren a \"Septuaginta\" porque profetiza mellor a Cristo. As Igrexas Ortodoxas Orientais utilizan a \"Septuaginta\" como base para a traduci\u00f3n do Antigo Testamento a outros idiomas. A Igrexa Ortodoxa de Constantinopla, a Igrexa de Grecia e a Igrexa Ortodoxa chipriota contin\u00faana utilizando hoxe na s\u00faa liturxia.\nOs Manuscritos do mar Morto, en particular os escritos en arameo, corresp\u00f3ndense m\u00e1is fielmente coa \"Septuaginta\" que co texto hebreo."}
{"id": "135634", "revid": "1395975", "url": "https://gl.wikipedia.org/wiki?curid=135634", "title": "Pedro I o Grande", "text": ""}
{"id": "135635", "revid": "22570", "url": "https://gl.wikipedia.org/wiki?curid=135635", "title": "Eir\u00edks saga rau\u00f0a", "text": "A saga de Erik o Roxo ou Eir\u00edks saga rau\u00f0a \u00e9 unha obra literaria escrita en prosa que narra as aventuras dun grupo de viquingos que colonizan Groenlandia, Marklandia e Vinlandia.\nEsta \u00e9 unha das sagas islandesas do s\u00e9culo XIII de autor an\u00f3nimo.\nComentarios.\nEste \u00e9 un dos rexistros e fontes utilizados polos investigadores para estudar o pos\u00edbel contacto entre Europa e Am\u00e9rica no ano 1000, uns cinco s\u00e9culos antes da chegada de Cristovo Col\u00f3n.\nArgumento.\nEn esencia, a \"Saga de Eirik o Roxo\" relata os mesmos acontecementos que a \"Saga dos Groenlandeses\": Uns viquingos de orixe norueguesa, entre eles Erik o Roxo, parten desde Islandia e descobren Groenlandia, a cal colonizan. M\u00e1is tarde, Leif Eriksson dir\u00edxese m\u00e1is ao oeste e establ\u00e9cese na terra que denominan \"Vinland\" (\"Terra do Vi\u00f1o\"), pero os ataques de ind\u00edxenas e outras dificultades obr\u00edgaos a retir\u00e1rense, ao cabo duns anos."}
{"id": "135636", "revid": "1395997", "url": "https://gl.wikipedia.org/wiki?curid=135636", "title": "Sagas islandesas", "text": ""}
{"id": "135639", "revid": "98629", "url": "https://gl.wikipedia.org/wiki?curid=135639", "title": "Estreito de Dinamarca", "text": "O estreito de Dinamarca (en dinamarqu\u00e9s: \"Danmarksstr\u00e6det\", en island\u00e9s: \"Gr\u00e6nlandssund\", cuxo significado literal \u00e9 \"estreito de Groenlandia\") \u00e9 un estreito mari\u00f1o que conecta o mar de Groenlandia co oc\u00e9ano Atl\u00e1ntico, e que est\u00e1 localizado entre a costa suroriental de Groenlandia, ao noroeste, e a illa de Islandia, ao sueste. A norueguesa illa de Jan Mayen est\u00e1 localizada ao nord\u00e9s do estreito.\nEste paso ten 480\u00a0km de longo e 290\u00a0km de ancho (de leste a oeste). A corrente mari\u00f1a de Groenlandia oriental pasa a trav\u00e9s do estreito transportando incebergs polo sur at\u00e9 o oc\u00e9ano Atl\u00e1ntico.\nDurante a segunda guerra mundial tivo lugar unha batalla neste lugar, a batalla do Estreito de Dinamarca, o 24 de maio de 1941."}
{"id": "135643", "revid": "89787", "url": "https://gl.wikipedia.org/wiki?curid=135643", "title": "Alfabeto cir\u00edlico macedonio", "text": "O alfabeto macedonio moderno \u00e9 unha variante do alfabeto cir\u00edlico."}
{"id": "135647", "revid": "5863", "url": "https://gl.wikipedia.org/wiki?curid=135647", "title": "Lofs\u00f6ngur", "text": "Lofs\u00f6ngur (do island\u00e9s: \"Canci\u00f3n da Oraci\u00f3n\") \u00e9 o himno nacional de Islandia. A letra foi escrita por Matth\u00edas Jochumsson a a m\u00fasica composta por Sveinbj\u00f6rn Sveinbj\u00f6rnsson. O himno orixinal consist\u00eda de tres estrofas, mais habitualmente s\u00f3 se canta o primeiro.\nLetra completa.\n\u00d3, gu\u00f0 vors lands! \u00d3, lands vors gu\u00f0! \nV\u00e9r lofum \u00feitt heilaga, heilaga nafn!\n\u00dar s\u00f3lkerfum himnanna hn\u00fdta \u00fe\u00e9r krans\n\u00fe\u00ednir herskarar, t\u00edmanna safn.\nFyrir \u00fe\u00e9r er einn dagur sem \u00fe\u00fasund \u00e1r\nog \u00fe\u00fasund \u00e1r dagur, ei meir:\neitt eil\u00edf\u00f0ar sm\u00e1bl\u00f3m me\u00f0 titrandi t\u00e1r,\nsem tilbi\u00f0ur gu\u00f0 sinn og deyr.\n\u00cdslands \u00fe\u00fasund \u00e1r,\n\u00cdslands \u00fe\u00fasund \u00e1r,\neitt eil\u00edf\u00f0ar sm\u00e1bl\u00f3m me\u00f0 titrandi t\u00e1r,\nsem tilbi\u00f0ur gu\u00f0 sinn og deyr.\n\u00d3, gu\u00f0, \u00f3, gu\u00f0! V\u00e9r f\u00f6llum fram\nog f\u00f3rnum \u00fe\u00e9r brennandi, brennandi s\u00e1l,\ngu\u00f0 fa\u00f0ir, vor drottinn fr\u00e1 kyni til kyns,\nog v\u00e9r kv\u00f6kum vort helgasta m\u00e1l.\nV\u00e9r kv\u00f6kum og \u00fe\u00f6kkum \u00ed \u00fe\u00fasund \u00e1r,\n\u00fev\u00ed \u00fe\u00fa ert vort einasta skj\u00f3l.\nV\u00e9r kv\u00f6kum og \u00fe\u00f6kkum me\u00f0 titrandi t\u00e1r,\n\u00fev\u00ed \u00fe\u00fa tilbj\u00f3st vort forlagahj\u00f3l.\n\u00cdslands \u00fe\u00fasund \u00e1r\n\u00cdslands \u00fe\u00fasund \u00e1r\nvoru morgunsins h\u00famk\u00f6ldu, hrynjandi t\u00e1r,\nsem hitna vi\u00f0 sk\u00ednandi s\u00f3l.\n\u00d3, gu\u00f0 vors lands! \u00d3, lands vors gu\u00f0!\nV\u00e9r lifum sem blaktandi, blaktandi str\u00e1. \nV\u00e9r deyjum, ef \u00fe\u00fa ert ei lj\u00f3s \u00fea\u00f0 og l\u00edf,\nsem a\u00f0 lyftir oss duftinu fr\u00e1.\n\u00d3, vert \u00fe\u00fa hvern morgun vort lj\u00fafasta l\u00edf,\nvor lei\u00f0togi \u00ed daganna \u00feraut\nog \u00e1 kv\u00f6ldin vor himneska hv\u00edld og vor hl\u00edf\nog vor hertogi \u00e1 \u00fej\u00f3\u00f0l\u00edfsins braut.\n\u00cdslands \u00fe\u00fasund \u00e1r\n\u00cdslands \u00fe\u00fasund \u00e1r\nver\u00f0i gr\u00f3andi \u00fej\u00f3\u00f0l\u00edf me\u00f0 \u00feverrandi t\u00e1r,\nsem \u00feroskast \u00e1 gu\u00f0sr\u00edkis braut."}
{"id": "135648", "revid": "72012", "url": "https://gl.wikipedia.org/wiki?curid=135648", "title": "Alfredo Sadel", "text": "Alfredo Sadel, nado en Caracas o 22 de febreiro de 1930 e finado na mesma cidade o 28 de xu\u00f1o de 1989, foi un popular cantante venezolano. \u00c1 marxe do seu \u00e9xito nos x\u00e9neros musicais tradicionais de Am\u00e9rica latina, fixo tam\u00e9n incursi\u00f3ns no x\u00e9nero da \u00f3pera."}
{"id": "135650", "revid": "839", "url": "https://gl.wikipedia.org/wiki?curid=135650", "title": "Amparo Montes", "text": "Amparo Montes, nada en Tuxtla Mozo o 22 de abril de 1925 e finada o 13 de xaneiro de 2002, foi unha cantante mexicana que acadou sona polas s\u00faas interpretaci\u00f3ns das composici\u00f3ns de Agust\u00edn Lara. Montes debutou na radio en 1938 e pronto se converteu nunha destacada int\u00e9rprete de boleros. Durante a s\u00faa traxectoria art\u00edstica gravou m\u00e1is de 100 \u00e1lbums."}
{"id": "135651", "revid": "1131", "url": "https://gl.wikipedia.org/wiki?curid=135651", "title": "Galer\u00eda de imaxes de aldrabas de Galicia", "text": "A aldraba \u00e9 un aparello situado nas portas das vivendas e empregado para petar e dar a co\u00f1ecer a presenza dalqu\u00e9n que desexa acceder ou atenci\u00f3n."}
{"id": "135654", "revid": "27249", "url": "https://gl.wikipedia.org/wiki?curid=135654", "title": "Parga", "text": "O top\u00f3nimo galego Parga pode referirse a:"}
{"id": "135655", "revid": "23204", "url": "https://gl.wikipedia.org/wiki?curid=135655", "title": "Demograf\u00eda de Islandia", "text": "A maior\u00eda dos islandeses descenden de poboadores noruegueses e celtas orixinarios de Irlanda, sendo a poboaci\u00f3n notablemente homox\u00e9nea. De acordo con estat\u00edsticas do goberno island\u00e9s o 99% da poboaci\u00f3n vive en \u00e1reas urbanas (ou sexa, en localidades con poboaci\u00f3ns maiores de 200 persoas), das cales o 60% vive en Reiquiavik e os seus arredores.\nDas linguas n\u00f3rdicas, o island\u00e9s \u00e9 a m\u00e1is pr\u00f3xima ao noruegu\u00e9s antigo, e ten permanecido practicamente inmutable dende o s\u00e9culo XII. Por causa de seu pequeno tama\u00f1o e relativa homoxeneidade, Islandia ten t\u00f3dalas caracter\u00edsticas dunha sociedade bastante pechada.\nPreto do 91% da poboaci\u00f3n pertenza \u00e1 igrexa oficial, a Igrexa Evanx\u00e9lica Luterana, ou a outras igrexas luteranas. Con todo hai unha completa liberdade relixiosa, e outras congregaci\u00f3ns protestantes e o catolicismo tam\u00e9n est\u00e1n presentes. Unha notable congregaci\u00f3n relixiosa, e a que m\u00e1is rapidamente creceu en 2003, foi a \u00c1satr\u00faarf\u00e9lagi\u00f0, ou Comunidade \u00c1satr\u00fa, que revive a relixi\u00f3n pre-cristi\u00e1 de Islandia."}
{"id": "135656", "revid": "5132", "url": "https://gl.wikipedia.org/wiki?curid=135656", "title": "Primeiro Ministro de Islandia", "text": ""}
{"id": "135658", "revid": "89787", "url": "https://gl.wikipedia.org/wiki?curid=135658", "title": "J\u00f3hanna Sigur\u00f0ard\u00f3ttir", "text": "J\u00f3hanna Sigur\u00f0ard\u00f3ttir, nada en Reiquiavik o 4 de outubro de 1942, \u00e9 unha pol\u00edtica islandesa. Foi nomeada Ministra de Asuntos Sociais e Seguridade Social o 24 de maio de 2007, cargo que xa asumira entre 1987 e 1994, baixo o nome de Ministra de Asuntos Sociais.\nMembro da Alianza Socialdem\u00f3crata, formou parte do Parlamento de Islandia ininterrompidamente dende 1978, sendo reelecta sucesivamente en oito ocasi\u00f3ns. O 1 de febreiro de 2009 converteuse na primeira muller que asume o cargo de Primeiro Ministro de Islandia. Sendo publicamente lesbiana, converteuse na primeira xefa de goberno reco\u00f1ecida como LGBT do mundo.\nTraxectoria.\nSigur\u00f0ard\u00f3ttir estudou no Commercial College of Iceland, unha escola vocacional operada pola C\u00e1mara de Comercio de Islandia. Logo da s\u00faa gradaci\u00f3n en 1960, traballou como auxiliar de voo en Loftlei\u00f0ir (empresa predecesora de Icelandair) e tam\u00e9n como oficinista. Foi un membro activo en organizaci\u00f3ns de traballadores desde o inicio da s\u00faa vida profesional, presidindo a Xunta da \u00abAsociaci\u00f3n Islandesa de Tripulantes de Cabina\u00bb nos anos 1966 e 1969, e tam\u00e9n a Xunta de Sv\u00f6lurnar, Asociaci\u00f3n de Ex Auxiliares de Voo, en 1975. Tam\u00e9n foi membro da Uni\u00f3n de Traballadores do Comercio dende 1976 at\u00e9 1983.\nEn 1978 foi elixida para ocupar un cargo no Al\u00feingi pola lista do Partido Social Dem\u00f3crata pola circunscrici\u00f3n de Reiquiavik. Gozou dun temper\u00e1n \u00e9xito na s\u00faa carreira parlamentaria, asumindo a vicepresidencia do Al\u00feingi en 1979 e posteriormente entre os anos 1983 e 1984. Tam\u00e9n foi vicepresidenta do Partido Social Dem\u00f3crata dende 1984, cargo que deixou en 1993.\nTam\u00e9n foi Ministra de Asuntos Sociais baixo catro gobernos sucesivos desde 1987 a 1994. Logo de perder as elecci\u00f3ns \u00e1 presidencia dese partido, realizou unha declaraci\u00f3n que se transformar\u00eda posteriormente nunha frase icona do island\u00e9s: \"Minn t\u00edmi mun koma!\" \"(\"O meu tempo vai chegar!\")\". Tralas elecci\u00f3ns, formou ao \u00dej\u00f3\u00f0vaki. Os dous partidos fusion\u00e1ronse en 2000 formando a Alianza Socialdem\u00f3crata.\nEntre 1994 e 2003, J\u00f3hanna foi un activo membro da oposici\u00f3n no Al\u00feingi, participando en numerosos comit\u00e9s parlamentarios. Logo das elecci\u00f3ns de 2003, nas que foi elixida pola circunscrici\u00f3n de Reiquiavik Sur (logo da divisi\u00f3n da antiga circunscrici\u00f3n de Reiquiavik), foi reelixida para a vicepresidencia do Al\u00feingi. As elecci\u00f3ns de 2007, nas que J\u00f3hanna asumiu pola circunscrici\u00f3n de Reiquiavik Norte, viron o retorno da Alianza Socialdem\u00f3crata ao goberno en coalici\u00f3n co Partido de Islandia. O mesmo ano foi nomeada Ministra de Asuntos Sociais e Seguridade Social.\nA esposa de J\u00f3hanna \u00e9 a autora e dramaturga J\u00f3n\u00edna Le\u00f3sd\u00f3ttir (nada en 1954). A parella uniuse en 2002, e casaron o 27 de xu\u00f1o de 2010, o d\u00eda en que se entrou en vigor en Islandia o matrimonio entre persoas do mesmo sexo.\nCrise pol\u00edtica de 2009.\nO 26 de xaneiro de 2009 o primeiro ministro Geir Haarde anunciou a s\u00faa renuncia e a de todo o seu gabinete, ademais da disoluci\u00f3n da coalici\u00f3n que representaba, ao Presidente de Islandia, \u00d3lafur Ragnar Gr\u00edmsson. Isto tras 16 semanas de protestas contra o manexo do goberno fronte \u00e1 grave crise econ\u00f3mica que afecta o pa\u00eds.\nLogo das conversaci\u00f3ns dos l\u00edderes do cinco partidos representados no Al\u00feingi, o presidente solicitou \u00e1 Alianza Socialdem\u00f3crata e o Movemento de Esquerda-Verde formar un novo goberno e preparar elecci\u00f3ns para a primavera boreal.\nJ\u00f3hanna Sigur\u00f0ard\u00f3ttir foi proposta como primeira ministra para o novo goberno, debido \u00e1 s\u00faa popularidade entre o p\u00fablico xeral e as s\u00faas boas relaci\u00f3ns co Movemento de Esquerda-Verde. Unha enquisa de opini\u00f3n realizada por The Gallup Organization en decembro de 2008 atopou que o 73% dos enquisados aprobaron a s\u00faa xesti\u00f3n como ministra, m\u00e1is que calquera outro membro do gabinete. Ademais, foi a \u00fanica ministra que mellorou a s\u00faa aprobaci\u00f3n durante 2008.\nO novo goberno necesitaba o apoio do Partido Progresista no Al\u00feingi. As negociaci\u00f3ns continuaron at\u00e9 a tarde do 31 de xaneiro, asumindo o novo gabinete o 1 de febreiro de 2009 e convertendo as\u00ed a J\u00f3hanna Sigur\u00f0ard\u00f3ttir na primeira muller que asume como Primeiro Ministro de Islandia, e ademais, a primeira xefa de goberno homosexual do mundo. A nova coalici\u00f3n acordou adiantar as elecci\u00f3ns (orixinalmente fixadas polo primeiro ministro anterior Geir Haarde para o 9 de maio) ao 25 de abril.\nO goberno provisional de esquerdas island\u00e9s obtivo unha hist\u00f3rica vitoria nas elecci\u00f3ns xerais do 25 de abril. O Partido Socialdem\u00f3crata e o Movemento Esquerda-Verdes, aliados no Goberno interino formado en febreiro, obtiveron unha maior\u00eda absoluta de 34 dos 63 escanos do Parlamento. Os socialdem\u00f3cratas obtiveron un 29,8% (20 escanos) e os seus aliados un 21,7% (14 escanos), \u00e9 dicir, unha maior\u00eda do 51,5% entre os dous. Johanna Sigur\u00f0ardottir, de 66 anos, foi confirmada no cargo.\nPosturas pol\u00edticas.\nApoia o ingreso de Islandia \u00e1 Uni\u00f3n Europea e o establecemento do euro como moeda."}
{"id": "135659", "revid": "5132", "url": "https://gl.wikipedia.org/wiki?curid=135659", "title": "Idioma island\u00e9s", "text": ""}
{"id": "135660", "revid": "2074", "url": "https://gl.wikipedia.org/wiki?curid=135660", "title": "Idioma macedonio", "text": ""}
{"id": "135661", "revid": "98629", "url": "https://gl.wikipedia.org/wiki?curid=135661", "title": "Coroa islandesa", "text": "A coroa (en island\u00e9s: \"kr\u00f3na\") \u00e9 a moeda oficial de Islandia. Div\u00eddese en 100 aurar (\"eyrir\") a\u00ednda que esta divisi\u00f3n non se utiliza. Normalmente abreviase como \"kr.\" e o seu c\u00f3digo ISO 4217 \u00e9 \"ISK\".\nHistoria.\nPrimeira coroa, 1874-1981.\nEn 1874 introduciuse por primeira vez a coroa danesa para substitu\u00edr a primeira divisa danesa, o rigsdaler. Xa en 1885, Islandia comezou a emitir os seus propios billetes. Tras a disoluci\u00f3n da Uni\u00f3n Monetaria Escandinava co comezo da primeira guerra mundial e a autonom\u00eda adquirida por parte de Dinamarca en 1918, a coroa islandesa separouse da danesa. As primeiras moedas cu\u00f1\u00e1ronse en 1922.\nMoedas.\nAs primeiras moedas islandesas introduc\u00edronse en 1922 e consist\u00edan en denominaci\u00f3ns de 10 e 25 aurar. A estas segu\u00edronlle en 1925 outras moedas de 1 e 2 coroas, e en 1926 moedas de 1, 2 e 5 aurar. En 1946 os dese\u00f1os das moedas v\u00edronse alterados para eliminar o monograma real da monarqu\u00eda danesa (CXR) tras a independencia de Islandia en 1944, momento no que Dinamarca foi ocupada polas tropas nazis. A comezos de 1967, introduc\u00edronse novas moedas debido a unha considerable perda do valor da coroa. Ese mesmo ano introduc\u00edronse as moedas de 10 coroas, seguidas de denominaci\u00f3ns de 50 aurar e 5 coroas en 1969, e 50 coroas en 1970.\nBilletes.\nOs primeiros billetes emit\u00edronse en 1885 a cargo do \"Landssj\u00f3\u00f0 \u00cdslands\" en denominaci\u00f3ns de 5, 10 e 50 coroas. En 1904, o Banco de Islandia \"(\u00cdslands Banki)\" asumiu as competencias para emitir billetes e introduciu denominaci\u00f3ns de 100 coroas. En 1921, o \"R\u00edkissj\u00f3\u00f0 \u00cdslands\" empezou a emitir billetes de novo en denominaci\u00f3ns de 1, 5, 10 e 50 coroas. En 1929, outro banco, o \"Landsbanki \u00cdslands\" f\u00edxose cargo da emisi\u00f3n de billetes de 5 coroas e superiores, mentres que o \"Rikissj\u00f3\u00f0\" continuou emitindo os billetes de 1 coroa at\u00e9 1947. O \"Landsbanki \u00cdslands\" introduciu os billetes de 500 coroas en 1935, e en 1957 engadiu os de 25 e 1.000 coroas. En 1961, o \"Se\u00f0labanki \u00cdslands\" converteuse no Banco Central de Islandia e empezou a emitir papel moeda, en denominaci\u00f3ns de 10, 25, 100, 500, 1.000 e 5.000 coroas.\nSegunda coroa, 1981-.\nEn 1981 a coroa islandesa revalidouse en 100 coroas antigas (c\u00f3digo ISO 4217: \"ISJ\") por unha nova coroa. Tecnicamente, unha coroa a\u00ednda est\u00e1 dividida en 100 aurar, a\u00ednda que na pr\u00e1ctica as moedas inferiores a 1 coroa non circularon desde hai anos. En setembro de 2002, Dav\u00ed\u00f0 Oddsson, Primeiro Ministro island\u00e9s naquel tempo, asinou dous regulamentos decretando que todas as cantidades de di\u00f1eiro de facturas e reclamaci\u00f3ns financeiras deber\u00edan permanecer e ser pagadas en coroas enteiras, e todas as moedas inferiores a 1 coroa ser\u00edan retiradas da circulaci\u00f3n.\nMoedas.\nEn 1981 introduc\u00edronse moedas en denominaci\u00f3ns de 5, 10, 50 aurar, 1 e 5 coroas, \u00e1s que seguiron moedas de 10 coroas en 1984, 50 coroas en 1987 e 100 coroas en 1995. Desde outubro de 2003, os bancos islandeses xa non aceptan as moedas de 5, 10 e 50 aurar.\nBilletes.\nOs billetes islandeses impr\u00edmense coas datas desde que te\u00f1en base legal. En 1981 emit\u00edronse billetes de 10, 50, 100 e 500 coroas de acordo a lei de 20 de marzo de 1961. En 1984 introduc\u00edronse os billetes de 1.000 coroas, seguidos dos de 5.000 coroas en 1986 en base \u00e1 mesma lei. En 1994 volv\u00e9ronse a emitir os billetes de 100, 500 e 1.000 coroas en base \u00e1 lei de 5 de maio de 1986. Ao ano seguinte, introduciuse por primeira vez uns billetes de 2.000 coroas, diferente en dese\u00f1o a todos os demais.\nO 22 de maio de 2001 introduciuse unha nova serie con m\u00e1is cambios que melloran a seguridade para previr a falsificaci\u00f3n. Por exemplo, aos billetes de 1.000 e 5.000 coroas engad\u00edronselle bandas met\u00e1licas. Os billetes inferiores a 100 coroas non circulan desde que o Banco Central retirounos do curso legal. En 2006, a maior\u00eda dos billetes en circulaci\u00f3n eran de 500, 1.000 e 5.000 coroas. Os billetes de 2.000 coroas seguen circulando pero non son tan com\u00fans, de feito, son co\u00f1ecidos polos locais como \"di\u00f1eiro de turistas\". A s\u00faa utilizaci\u00f3n nunca estivo moi xeneralizada.\nEmisi\u00f3n de moeda.\nA moeda islandesa \u00e9 unha das moedas con menos volume do mundo, controlada fortemente polo Banco Central e cun alto grao de volatilidade non s\u00f3 fronte ao d\u00f3lar estadounidense ou canadense, sen\u00f3n fronte a outras moedas dos pa\u00edses n\u00f3rdicos e fronte ao euro. Por exemplo, durante a primeira metade de 2006, 1 USD chegou a cambiarse entre 50 e 80 coroas. Antes do colapso da moeda islandesa en outubro de 2008, a coroa consider\u00e1base unha moeda sobrevaluada. En xullo de 2008, o prezo dun Big Mac era de ao redor de 6 USD, en comparaci\u00f3n cos 3,50 USD que custaba en Estados Unidos. Polo xeral, os turistas que chegan a Islandia non necesitan levar moita moeda f\u00edsica, xa que na maior\u00eda dos casos ac\u00e9ptase o pago electr\u00f3nico. Ademais, \u00e9 raro que se acepten outras divisas estranxeiras, exceptuando o Aeroporto Internacional de Keflav\u00edk.\nEn Islandia existe un alto nivel xeneralizado en tecnolox\u00eda. O pa\u00eds ten por exemplo, unha das rendas per c\u00e1pita m\u00e1is alta do mundo no uso de computadores. A saturaci\u00f3n da tecnolox\u00eda en Islandia tivo ramificaci\u00f3ns no seu sistema monetario; unha alta porcentaxe de todas as transacci\u00f3ns en Islandia levan a cabo a trav\u00e9s de medios electr\u00f3nicos, como cart\u00f3ns de d\u00e9bito e cr\u00e9dito, as\u00ed como transferencias en li\u00f1a. Ademais, o valor dos billetes \u00e9 relativamente baixo, xa que o billete de maior denominaci\u00f3n \u00e9 o de 5.000 coroas, o que custa de media un men\u00fa diario para d\u00faas persoas sen bebidas nin sobremesa.\nCrise financeira de 2008.\nEn outubro de 2009, os efectos da crise global financeira de 2007 provocaron o maior colapso na historia do sistema bancario island\u00e9s. O valor da coroa esborrallouse, e o 7 de outubro de 2008 o Banco Central de Islandia tentou fixar a coroa a 131 ISK fronte ao euro. Esta taxa de cambio abandonouse ao d\u00eda seguinte. M\u00e1is tarde a coroa caeu a 340 ISK por euro antes de que se suspendese o intercambio da moeda. Tras un per\u00edodo de tentativa, empezou a intercambiarse timidamente a coroa no \u00e1mbito internacional, actividade que se esperaba que se recuperase durante novembro de 2009, a\u00ednda que \u00e9 certo, a\u00ednda con pouca liquidez, xa que Islandia obtivera un pr\u00e9stamo do FMI. Con todo en xaneiro de 2009 a coroa a\u00ednda non se cambiaba de forma regular, tendo a taxa do Banco Central Europeo como referencia.\nDe maneira similar a coroa islandesa caeu fronte ao d\u00f3lar estadounidense, desde as 50-80 ISK por d\u00f3lar \u00e1s 110-115 ISK. A mediados de novembro de 2009 seguiu na mesma li\u00f1a, caendo \u00e1s 135 coroas por d\u00f3lar. O 2 de abril de 2009, o valor suspendeuse no aire ao redor dos 119 ISK por d\u00f3lar. Os altos prezos para os turistas v\u00edronse tam\u00e9n arrastrados, polo que se espera que se incremente a industria do turismo en Islandia.\nIslandia e o euro.\nIslandia non forma parte da Uni\u00f3n Europea, e por tanto non pode utilizar o euro. En teor\u00eda a adopci\u00f3n do euro ter\u00eda varias vantaxes. Adoptar unha moeda m\u00e1is forte axudar\u00eda a evitar as turbulencias que rodean as especulaci\u00f3ns nos mercados financeiros internacionais. Ademais, os economistas islandeses enumeraron varios argumentos en favor do euro antes da crise. En termos de crecemento e benestar social, poder\u00edase esperar do euro unhas taxas de interese m\u00e1is baixas a longo prazo. Isto seguramente incrementar\u00eda o capital investidor e a produtividade do mercado laboral. O euro reducir\u00eda os prezos ao consumo facilitando unha comparaci\u00f3n con outros pa\u00edses europeos. Debido \u00e1 volatilidade entre o euro e a coroa, a anterior Ministra de Asuntos Exteriores Valger\u00f0ur Sverrisd\u00f3ttir considerou a idea de que Islandia adoptase en euro sen entrar na Uni\u00f3n Europea.\nExisten d\u00faas opini\u00f3ns sobre a adopci\u00f3n do euro entre os islandeses. O 11 de setembro de 2007 f\u00edxose p\u00fablica unha enquisa na que o 53% da poboaci\u00f3n estaba a favor da adopci\u00f3n do euro fronte a un 37% que se negaba e un 10% indeciso. Outra enquisa publicada por un xornal indicaba o contrario, cun 56% op\u00f3ndose e un 44% a favor. En xaneiro de 2008, a C\u00e1mara de Comercio islandesa realizou outra enquisa na que un 63% estaba a favor de abandonar a coroa islandesa por outra divisa. Ademais, algunhas empresas en Islandia como \"Ossur\" empezaron a pagar aos seus empregados en euros ou d\u00f3lares, debido \u00e1 alta inflaci\u00f3n e volatilidade.\nA crise financeira de 2008 hiz\u00f3 que rapidamente se fixesen chamamentos para unirse \u00e1 eurozona. En xaneiro de 2009, un alto cargo do goberno manifestou que debido \u00e1 crise a coroa morrera, polo que necesitaban unha nova moeda, e a \u00fanica opci\u00f3n m\u00e1is seria ser\u00eda o euro. En marzo de 2009, un informe do Ministro de Asuntos Exteriores, \u00d6ssur Skarph\u00e9dinsson, considerou tres opci\u00f3ns: manter a coroa, adoptar o euro sen entrar \u00e1 Uni\u00f3n Europea, ou adoptar o euro formalizando a entrada na Uni\u00f3n Europea. O informe recomendaba a \u00faltima opci\u00f3n.\nUn estudo econ\u00f3mico do impacto sobre a adopci\u00f3n do euro sentenciou que a coroa islandesa act\u00faa como barreira para o intercambio internacional, e que entrar na Uni\u00f3n Europea e adoptar o euro incrementar\u00eda os intercambios con Islandia nun 60%. En xullo de 2009, o Parlamento island\u00e9s votou apoiado cunha estreita marxe iniciar as negociaci\u00f3ns para unirse \u00e1 UE."}
{"id": "135662", "revid": "4835", "url": "https://gl.wikipedia.org/wiki?curid=135662", "title": "Hoxe sobre Macedonia", "text": ""}
{"id": "135663", "revid": "5132", "url": "https://gl.wikipedia.org/wiki?curid=135663", "title": "Coroa danesa", "text": ""}
{"id": "135665", "revid": "5132", "url": "https://gl.wikipedia.org/wiki?curid=135665", "title": "Kr\u00f3na", "text": ""}
{"id": "135668", "revid": "98629", "url": "https://gl.wikipedia.org/wiki?curid=135668", "title": "Crusaders", "text": "Os Crusaders, antes co\u00f1ecidos como Canterbury Crusaders e oficialmente BNZ Crusaders por motivos de patrocinio, son un equipo de rugby neozeland\u00e9s da cidade de Christchurch que compite no torneo Super Rugby, sendo o equipo m\u00e1is laureado da competici\u00f3n. Fundados en 1996, representan \u00e1s federaci\u00f3ns provinciais de Buller, Canterbury, Mid-Canterbury, South Canterbury, Tasman e West Coast. O seu estadio local \u00e9 o Orangetheory Stadium, recinto con capacidade para 18.600 espectadores.\nEstadio.\nOs Crusaders xogan os seus encontros como locais no AMI Stadium, chamado Lancaster Park dende que se constru\u00edu en 1881 ata 1998, e despois chamado Jade Stadium ata 2007. A capacidade do AMI Stadium \u00e9 dunhas 38.600 persoas. Os Crusaders comparten o estadio co seu dono orixinal, o equipo Canterbury RFU da ITM Cup.\nEste estadio foi orixinalmente constru\u00eddo para acoller encontros de cr\u00edcket, raz\u00f3n pola cal ten forma circular.\nO AMI Stadium foi escollido para que se disputasen nel alg\u00fans dos encontros da Copa do Mundo de Rugby 2011 que Nova Zelandia organizar\u00e1 a partir do 9 de setembro do 2011, pero en febreiro de 2011 un terremoto de 6'3\u00ba na escala de Richter sacudiu a cidade de Christchurch, deixando 145 persoas mortas e moitos danos na estrutura do estadio, facendo que fose imposible a disputa de calquera tipo de evento deportivo nel. Os Crusaders tiveron ent\u00f3n que xogar t\u00f3dolos seus encontros f\u00f3ra de Christchurch, a maior\u00eda deles no estadio Trafalgar Park da localidade de Nelson. Os 7 encontros que o estadio \u00eda acoller no mundial de rugby foron repartidos por outros estadios do pa\u00eds, e as obras de restauraci\u00f3n non remataron ata o ano 2012.\nElenco.\nOs seguintes son os xogadores dos Crusaders para o Super Rugby de 2020.\nTraxectoria.\nA traxectoria dos Crusaders no Super Rugby \u00e9 a de m\u00e1is \u00e9xito de t\u00f3dolos 18 equipos que compiten no torneo de rugby punteiro no Hemisferio Sur. A pesar de comezar as s\u00faas participaci\u00f3ns no torneo quedando no \u00faltimo posto no Super 12 1996, nos seguintes anos os Crusaders creceron ata acadar 7 t\u00edtulos, nos anos 1998, 1999, 2000, 2002, 2005, 2006 e 2008, ademais de 4 subcampionatos, nos anos 2003, 2004, 2011 e 2014."}
{"id": "135676", "revid": "98629", "url": "https://gl.wikipedia.org/wiki?curid=135676", "title": "Blues (Super Rugby)", "text": "Os Blues (chamados Auckland Blues ata 1999) son un equipo de rugby da cidade de Auckland, en Nova Zelandia. Foi fundado en 1996 cando se creou o Super 12 como m\u00e1xima competici\u00f3n profesional de rugby no hemisferio sur. Dende ent\u00f3n o equipo alcanzou catro veces a final do torneo, sa\u00edndo campi\u00f3n en tres ocasi\u00f3ns (1996, 1997 e 2003). \nEn 2020 a franqu\u00eda pertence nun 60% a un consorcio chamado Rugby Holdings que est\u00e1 formado polas tres federaci\u00f3ns locais do norte da illa: Northland Rugby Union, North Harbour Rugby Union e Auckland Rugby Union. O restante 40% pertenceu entre 2013 e 2018 a un investidor de capital privado llamado Bolton Equities, pero dende 2018 pertence de novo \u00e1 federaci\u00f3n nacional New Zealand Rugby que recuperou a s\u00faa participaci\u00f3n por mor da mala xesti\u00f3n econ\u00f3mica e deportiva dos \u00faltimos anos.\nEstadio.\nOs Blues xogan os seus encontros como locais principalmente no estadio Eden Park, constru\u00eddo en 1900, e que ten unha capacidade para acoller a m\u00e1is de 50.000 seareiros nas s\u00faas bancadas. Este estadio \u00e9 o maior de Nova Zelandia, e nel tam\u00e9n xoga como local o Auckland Rugby Union da Mitre 10 Cup, ademais do equipo Auckland Aces de cr\u00edcket.\nO Eden Park acolleu d\u00faas finais da Copa do Mundo de Rugby, en 1987 e 2011.\nOutros recintos nos que xoga como local o equipo dos Blues son o Okara Park de Whangarei e o North Harbour Stadium de Albany.\nXogadores.\nNo pasado te\u00f1en pasado polas ringleiras do equipo xogadores tan importantes como Carlos Spencer, Joe Rokocoko, Jerome Kaino, Ali Williams, Mils Muliaina, Jonah Lomu, Doug Howlett, Michael Jones, Zinzan Brooke, Ma'a Nonu ou Sean Fitzpatrick entre outras moitas estrelas deste deporte.\nTraxectoria.\nA traxectoria dos Auckland Blues no torneo Super Rugby \u00e9 unha das mais exitosas de entre t\u00f3dolos equipos que o disputan. No palmar\u00e9s dos Blues hai 3 campionatos, nos anos 1996, 1997 e 2003, e un subcampionato no ano 1998. Na edici\u00f3n pasada o equipo quedou na 14\u00aa posici\u00f3n xeral."}
{"id": "135677", "revid": "35560", "url": "https://gl.wikipedia.org/wiki?curid=135677", "title": ".br", "text": ".br \u00e9 o dominio de primeiro nivel (ccTLD) para o Brasil."}
{"id": "135678", "revid": "89787", "url": "https://gl.wikipedia.org/wiki?curid=135678", "title": "Highlanders", "text": "O Highlanders \u00e9 un equipo de rugby neozeland\u00e9s que compite no Super Rugby. Foi fundado en 1996 e est\u00e1 administrado pola Otago Rugby Football Union xogando os seus partidos como local no Forsyth Barr Stadium na cidade de Dunedin.\nEstadio.\nOs Highlanders xogaron os seus encontros como locais no estadio Carisbrook ata a tempada 2011. Na Copa do Mundo de Rugby 2011 a cidade estrear\u00e1 o novo Forsyth Barr Stadium, que ser\u00e1 o novo fogar dos Highlanders a partir do ano 2012. Este recinto deportivo ter\u00e1 unha capacidade para acoller a 30.700 seareiros.\nXogadores.\nNa tempada 2011 os Highlanders contaron cun cadro de 34 xogadores:\nPara o ano 2012 chegar\u00e1n novos xogadores como Hosea Gear e Andrew Hore, e marchar\u00e1n outros como Alando Soakai, Robbie Robinson e Tom Donnelly. Noutros anos te\u00f1en formado parte dos Highlanders algunhas grandes estrelas deste deporte como Jeff Wilson, Anton Oliver, Byron Kelleher ou Carl Hayman."}
{"id": "135681", "revid": "85894", "url": "https://gl.wikipedia.org/wiki?curid=135681", "title": "O Bat\u00e1n, O Ara\u00f1o, Rianxo", "text": "O Bat\u00e1n \u00e9 un lugar da parroquia do Ara\u00f1o no concello coru\u00f1\u00e9s de Rianxo, na comarca da Barbanza. Segundo o padr\u00f3n municipal (INE 2013) ten 24 habitantes (10 homes e 14 mulleres). At\u00f3pase ao car\u00f3n do r\u00edo T\u00e9, xusto entre no l\u00edmite coa parroquia de Asados."}
{"id": "135695", "revid": "56817", "url": "https://gl.wikipedia.org/wiki?curid=135695", "title": "Iv\u00e1n Zulueta", "text": "Juan Ricardo Miguel Zulueta Vergarajauregui, co\u00f1ecido como Iv\u00e1n Zulueta, nado en Donostia (Guip\u00fascoa) o 29 de setembro de 1943 e finado na mesma cidade o 30 de decembro de 2009, foi un dese\u00f1ador e cineasta ligado \u00e1 movida madrile\u00f1a. Artista heterodoxo, cultivou distintas \u00e1reas, desde a decoraci\u00f3n at\u00e9 a m\u00fasica. \u00c9 co\u00f1ecido principalmente polo seu traballo como director e guionista do filme \"Arrebato\" e como cartelista das primeiras obras de Pedro Almod\u00f3var."}
{"id": "135696", "revid": "6939", "url": "https://gl.wikipedia.org/wiki?curid=135696", "title": "Juan Ricardo Miguel Zulueta Vergarajauregui", "text": ""}
{"id": "135702", "revid": "6939", "url": "https://gl.wikipedia.org/wiki?curid=135702", "title": "Oliviero Migliore", "text": ""}
{"id": "135705", "revid": "98629", "url": "https://gl.wikipedia.org/wiki?curid=135705", "title": "Galer\u00eda de imaxes de Xares, A Veiga", "text": "Santa Mar\u00eda de Xares \u00e9 unha parroquia que se localiza no concello da Veiga."}
{"id": "135708", "revid": "5132", "url": "https://gl.wikipedia.org/wiki?curid=135708", "title": "Selecci\u00f3n de rugby de Fidxi", "text": "A Selecci\u00f3n de rugby de Fidxi representa ao pa\u00eds nas competici\u00f3ns oficiais de rugby. Ao igual que outros equipos, a selecci\u00f3n de Fidxi realiza antes dos seus partidos unha danza guerreira chamada \"cibi\" dende o ano 1939. Fixi forma parte da Pacific Islands Rugby Alliance (PIRA), que agrupa ademais \u00e1s federaci\u00f3ns de Samoa e Tonga.\nAumentou o seu potencial de rugby grazas aos grandes resultados obtidos na \u00faltima Copa do Mundo, eliminando a un dos combinados locais, Gales e despois facendo unha boa labor na s\u00faa derrota fronte ao posterior campi\u00f3n Sur\u00e1frica. A Fiji Rugby Union demanda dende hai tempo que o equipo nacional de Fidxi se incorpore a un torneo coas potencias do hemisferio Sur.\nA\u00ednda que ten un grande xogo no formato de 15 xogadores, onde transcende internacionalmente, destaca principalmente no formato Seven (7 xogadores), no cal logrou estar nas \u00faltimas edici\u00f3ns do Seven Internacional entre os primeiros postos e incluso, ga\u00f1ando a un dos mellores equipos do mundo, Nova Zelandia. Isto d\u00e9bese \u00e1 grande velocidade dos seus xogadores para este formato do rugby, algo t\u00edpico dos pa\u00edses das illas de Oceania.\nCopa do Mundo de Rugby.\nParticipaci\u00f3ns de Fidxi na Copa do Mundo."}
{"id": "135712", "revid": "89787", "url": "https://gl.wikipedia.org/wiki?curid=135712", "title": "Selecci\u00f3n de rugby de Samoa", "text": "A Selecci\u00f3n de rugby de Samoa representa ao pa\u00eds nas competici\u00f3n oficiais de rugby. O equipo de Samoa \u00e9 chamado \"Manu Samoa\", o nome dun antigo xefe samoano. Antes do inicio de cada partido, os xogadores samoanos realizan unha danza guerreira co\u00f1ecida coma \"manu samoa\", non confundir co Sipi Tau de Tonga. Samoa forma parte da Pacific Islands Rugby Alliance (PIRA), que agrupa ademais \u00e1s federaci\u00f3ns de Tonga e Fixi. A\u00ednda que ten un grande xogo no formato de 15 xogadores, onde transcende internacionalmente, salienta principalmente no formato Seven (7 xogadores), no cal estivo nas \u00faltimas edici\u00f3ns do Seven Internacional entre os primeiros postos. Isto d\u00e9bese \u00e1 grande velocidade dos seus xogadores para este formato do rugby.\nCopa do Mundo de Rugby.\nParticipaci\u00f3ns de Samoa na Copa do Mundo."}
{"id": "135713", "revid": "89787", "url": "https://gl.wikipedia.org/wiki?curid=135713", "title": "Selecci\u00f3n de rugby de Namibia", "text": "A Selecci\u00f3n de rugby de Namibia \u00e9 o equipo que representa a Namibia nas competici\u00f3ns de rugby. Actualmente o equipo at\u00f3pase na terceira divisi\u00f3n do rugby, se ben xa participou en tres Copas do Mundo, en 1999 e 2007. \u00c9 coordinada pola Namibia Rugby Union. A s\u00faa estrea tivo lugar en 1955, contra os British and Irish Lions, coa derrota por 9-0. En 2002 acadou a s\u00faa maior vitoria, cun 118-0 contra Tunisia. A maior derrota sufriuna en 2003 contra a Australia, por 142-0."}
{"id": "135714", "revid": "98629", "url": "https://gl.wikipedia.org/wiki?curid=135714", "title": "Estreito de Corea", "text": "O estreito de Corea (\u5bfe\u99ac\u6d77\u5ce1, Tsushima Kaiky\u014d?) \u00e9 a canle occidental do estreito que se encontra entre o extremo meridional da pen\u00ednsula de Corea e a illa xaponesa de Ky\u016bsh\u016b, conectando o mar do Xap\u00f3n co mar da China Oriental. \u00c9 a continuaci\u00f3n do estreito de Tsushima, ach\u00e1ndose no medio a illa hom\u00f3nima de Tshusima, de grande utilidade nas comunicaci\u00f3ns entre Corea e o Xap\u00f3n dende tempos inmemoriais.\nEn Corea do Sur existen varios portos pr\u00f3ximos ao estreito, como os de Busan, Jinhae ou Masan. Varias li\u00f1as mar\u00edtimas cobren cada d\u00eda os traxectos Busan - Fukuoka ou Busan - Shimonoseki."}
{"id": "135715", "revid": "25871", "url": "https://gl.wikipedia.org/wiki?curid=135715", "title": "Adriana Barral", "text": "Adriana Barral, nada no ano 1958 en Almada, \u00e9 unha actriz televisiva portuguesa."}
{"id": "135716", "revid": "32882", "url": "https://gl.wikipedia.org/wiki?curid=135716", "title": "Selecci\u00f3n de rugby de Zimbabwe", "text": "A Selecci\u00f3n de rugby de Zimbabue \u00e9 considerada coma unha selecci\u00f3n de terceiro nivel. O equipo ten participado en actividades do rugby dende o s\u00e9culo XIX, con encontros internacionais xogados dende a d\u00e9cada de 1910. O equipo \u00e9 co\u00f1ecido co nome de \"Sables\". A selecci\u00f3n de rugby de Zimbabwe participou nas Copas do Mundo de 1987 e 1991, nas que o combinado africano non ga\u00f1ou ning\u00fan partido.\nHistoria.\nLogo da s\u00faa independencia, Zimbabwe pasa a denominarse Rodesia, e o seu equipo \u00e9 unha das seis naci\u00f3ns que conseguiron bater \u00e1 selecci\u00f3n de Nova Zelandia en 1949."}
{"id": "135719", "revid": "56817", "url": "https://gl.wikipedia.org/wiki?curid=135719", "title": "Paul Karrer", "text": "Paul Karrer, nado o 21 de abril de 1889 en Moscova (Rusia) e finado o 18 de xu\u00f1o de 1971 en Z\u00faric (Su\u00edza), foi un qu\u00edmico e profesor universitario su\u00edzo galardoado co Premio Nobel de Qu\u00edmica do ano 1937.\nBiograf\u00eda.\nKarrer naceu en Moscova, fillo dos cidad\u00e1ns su\u00edzos Paul Karrer e Julie Lerch e en 1892 a familia volveu a Su\u00edza, onde se educou en Wildegg, Lenzburg e Aarau. Estudou qu\u00edmica na Universidade de Z\u00faric con Alfred Werner e logo de obter o doutoramento en 1911, pasou uns anos como asistente no Instituto Qu\u00edmico. Posteriormente, obtivo un posto no Instituto Quimioter\u00e1pico George Speyer de Frankfurt, onde foi axudante de Paul Ehrlich. En 1918 volveu a Z\u00faric como profesor auxiliar de qu\u00edmica org\u00e1nica e en 1919 chegou a ser profesor de qu\u00edmica da Universidade de Z\u00faric e a director do seu Instituto de Qu\u00edmica.\nKarrer casou co Helena Froelich e tivo dous fillos.\nInvestigaci\u00f3ns cient\u00edficas.\nAs s\u00faas investigaci\u00f3ns m\u00e1is notables estiveron relacionadas cos carotenoides e as flavinas, descubrindo que alg\u00fans deles, como o caroteno e a riboflavina, act\u00faan como provitaminas A e B2, respectivamente. En 1938 conseguiu sintetizar o composto denominado alfatocoferol, que corrixe a esterilidad carencial de xeito an\u00e1logo \u00e1 vitamina E.\nEn 1937 foille outorgado o premio Nobel de Qu\u00edmica, que compartiu con Walter Norman Haworth, \"polas s\u00faas investigaci\u00f3ns sobre os carotenoides, flavinas e a vitamina A e vitamina B2\""}
{"id": "135731", "revid": "89787", "url": "https://gl.wikipedia.org/wiki?curid=135731", "title": "Francisco Rey Balb\u00eds", "text": "Francisco Rey Balb\u00eds, Moncho, nado en San Cibrao (Cervo) o 19 de marzo de 1917 e finado na Habana o 9 de xaneiro de 2010, foi un guerrilleiro antifranquista galego.\nTraxectoria.\nFillo de Benigno Rey Infante, patr\u00f3n de barco. En 1926 a familia trasladouse a vivir a Gandar\u00edo (Bergondo), onde comezou a asistir \u00e1 escola do P\u00f3sito Mar\u00edtimo. Ao rematar a primaria comezou a traballar como axudante de ferreiro.\nCon 19 anos, chegoulle a citaci\u00f3n para o servizo militar. Foi enviado a Teruel, onde se pasou ao ex\u00e9rcito leal. Militou nas Juventudes Libertarias da FAI. Coa derrota da Rep\u00fablica e ante a imposibilidade de fuxir a Francia, andou escapado por Valencia, Madrid e Segovia ata chegar a Galicia. Ante o acoso policial, entregouse no cuartel de Infanter\u00eda de Mari\u00f1a de Ferrol. Foi condenado a 30 anos. Pasou cinco anos na cadea da Coru\u00f1a. Al\u00ed f\u00edxose comunista por influencia de Jes\u00fas Guzm\u00e1n Carreiras. Ao sa\u00edr creou unha c\u00e9lula do PCE en Gandar\u00edo e incorporouse \u00e1 loita guerrilleira co alcume de \"Moncho\".\nIntegrouse no Destacamento Enrique Lister xunto con Jos\u00e9 Blanco N\u00fa\u00f1ez \"Ferreir\u00edn\". Formou parte da IV Agrupaci\u00f3n que dirix\u00eda Marcelino Rodr\u00edguez Fern\u00e1ndez, \"Marrofer\". En 1946 Marrofer caeu en combate, suced\u00e9ndolle Manuel Ponte; en abril de 1947 caeu Ponte e designouse a \"Moncho\" \u00e1 fronte da xefatura da Agrupaci\u00f3n ata que en 1950 o PCE decidiu desactivar a guerrilla e atravesou os Pirineus coa s\u00faa compa\u00f1eira Mar\u00eda Gallego Abeledo para exiliarse en Francia. Al\u00ed traballou para o PCE baixo o mando de Juli\u00e1n Grimau.\nEn 1952 foi delegado ao V Congreso do PCE que se realizou en Praga. A situaci\u00f3n en Francia endureceuse cando a polic\u00eda falanxista e a francesa acordaron repatriar aos exiliados espa\u00f1ois. Por orientaci\u00f3n do PCE propux\u00e9ronlle que abandonase Francia e marchara a Cuba. Chegou \u00e1 Habana o 2 de febreiro de 1964 coa s\u00faa filla de oito anos.\nViviu e traballou en Cuba. Integrouse nas milicias e nos Comit\u00e9s de Defensa da Revoluci\u00f3n. Ensinou na escola Ant\u00f3n Makarenko, creada para formar mestres. Casou con Isabel \u00c1lvarez Mor\u00e1n. Seguiu mantendo relaci\u00f3n co PCE. Marxista-leninista at\u00e9 o final, dende finais dos anos sesenta foi cr\u00edtico cos postulados menos ortodoxos de Santiago Carrillo. En 1984 participou activamente na fundaci\u00f3n do Partido Comunista de los Pueblos de Espa\u00f1a, organizaci\u00f3n \u00e1 que seguiu vinculado at\u00e9 a morte."}
{"id": "135732", "revid": "5132", "url": "https://gl.wikipedia.org/wiki?curid=135732", "title": "Selecci\u00f3n de rugby de Tonga", "text": "A Selecci\u00f3n de rugby de Tonga representa a Tonga nas competici\u00f3ns oficiais de rugby. O combinado adoita ser co\u00f1ecido como \"Ikale Tahi\" (Aguias do mar). Coma os seus veci\u00f1os da Polinesia, os tonganos realizan unha danza guerreira, o \"sipi tau\", antes do comezo dos seus partidos.\nTonga forma parte da Pacific Islands Rugby Alliance que agrupa ademais \u00e1s federaci\u00f3ns de Samoa e Fixi.\nA pesar de que a poboaci\u00f3n de Tonga apenas supera os 100.000 habitantes e menos de 800 xogadores practican o rugby, o equipo de Tonga pos\u00fae un bo nivel. Alg\u00fans dos m\u00e1is famosos xogadores de rugby proceden de Tonga, a\u00ednda que triunfaron coas selecci\u00f3ns doutros pa\u00edses: Jonah Lomu, Isitolo Maka ou Willy Ofahengaue, entre outros.\nCopa do Mundo de Rugby.\nParticipaci\u00f3ns de Tonga na Copa do Mundo."}
{"id": "135733", "revid": "5132", "url": "https://gl.wikipedia.org/wiki?curid=135733", "title": "Selecci\u00f3n de rugby de Fixi", "text": ""}
{"id": "135734", "revid": "1888", "url": "https://gl.wikipedia.org/wiki?curid=135734", "title": "San Xusto da Reposter\u00eda", "text": ""}
{"id": "135735", "revid": "23204", "url": "https://gl.wikipedia.org/wiki?curid=135735", "title": "Selecci\u00f3n de rugby de Xeorxia", "text": "A Selecci\u00f3n de rugby de Xeorxia representa Xeorxia nas competici\u00f3ns oficiais de rugby. Actualmente enc\u00f3ntrase clasificada a d\u00eda 8 de xu\u00f1o de 2009 no 15\u00ba lugar da clasificaci\u00f3n mundial da IRB, formando parte do grupo de pa\u00edses inclu\u00eddos na terceira divisi\u00f3n do rugby a nivel mundial. Xeorxia \u00e9 unha selecci\u00f3n que participa habitualmente na Torneo Europeo das Naci\u00f3ns, competici\u00f3n que ga\u00f1ou en varias ocasi\u00f3ns e na que sempre xogou na s\u00faa Divisi\u00f3n 1. Na Copa do Mundo de Francia obtivo moi bos resultados, perdendo por escasa marxe ante a poderosa Irlanda e ga\u00f1ando o seu primeiro partido nun Mundial a Namibia.\nTorneo Europeo das Naci\u00f3ns.\nXeorxia participa na edici\u00f3n 2008-10, que permite igualmente a clasificaci\u00f3n para a Copa do Mundo de 2011 en Nova Zelandia."}
{"id": "135736", "revid": "5132", "url": "https://gl.wikipedia.org/wiki?curid=135736", "title": "Lista de illas por territorio", "text": ""}
{"id": "135737", "revid": "5132", "url": "https://gl.wikipedia.org/wiki?curid=135737", "title": "Subdivisi\u00f3ns da Australia", "text": ""}
{"id": "135739", "revid": "25871", "url": "https://gl.wikipedia.org/wiki?curid=135739", "title": "Galer\u00eda de imaxes de Asados, Rianxo", "text": "Santa Mar\u00eda de Asados \u00e9 unha parroquia que se localiza no sur do concello de Rianxo."}
{"id": "135740", "revid": "23204", "url": "https://gl.wikipedia.org/wiki?curid=135740", "title": "Dixesti\u00f3n", "text": "A dixesti\u00f3n \u00e9 o proceso de transformaci\u00f3n dos alimentos, previamente inxeridos, en substancias m\u00e1is sinxelas, que poidan ser absorbidas. Na dixesti\u00f3n, as macromol\u00e9culas que compo\u00f1en os alimentos son divididas en mol\u00e9culas m\u00e1is pequenas, doadamente absorbibles e utilizables polas c\u00e9lulas. A dixesti\u00f3n ocorre tanto en organismos unicelulares coma pluricelulares, e no interior das c\u00e9lulas.\nNeste proceso participan diferentes tipos de encimas.\nO aparato dixestivo \u00e9 moi importante na dixesti\u00f3n xa que os organismos heter\u00f3trofos dependen de fontes externas de materias primas e enerx\u00eda para a medra, mantemento e funcionamento. O alimento empr\u00e9gase para xerar e reparar tecidos e obtenci\u00f3n de enerx\u00eda. Os organismos aut\u00f3trofos (as plantas, organismos fotosint\u00e9ticos), pola contra, captan a enerx\u00eda lum\u00ednica e transf\u00f3rmana en enerx\u00eda qu\u00edmica, utilizable polos animais.\nEn cada paso da conversi\u00f3n enerx\u00e9tica dun nivel a outro hai unha perda de materia e enerx\u00eda utilizable asociada ao mantemento de tecidos e tam\u00e9n \u00e1 degradaci\u00f3n do alimento en part\u00edculas m\u00e1is pequenas, que despois se reconstituir\u00e1n en mol\u00e9culas dos tecidos m\u00e1is complexas.\nTipos de dixesti\u00f3n.\nDixesti\u00f3n intracelular.\nAs part\u00edculas alimenticias quedan englobadas por unha ves\u00edcula no interior da c\u00e9lula. Os lisosomas verten enzimas hidrol\u00edticos ao interior desta ves\u00edcula, form\u00e1ndose as\u00ed un vac\u00faolo dixestivo no que se realizar\u00e1 a dixesti\u00f3n qu\u00edmica dos alimentos. Unha vez degradados estes, os nutrientes atravesan a membrana do vac\u00faolo e incorp\u00f3ranse ao hialoplasma celular. Os produtos de refugallo son expulsados ao exterior por medio dun vac\u00faolo fecal. Esta modalidade de dixesti\u00f3n \u00e9 propia das esponxas.\nDixesti\u00f3n mixta.\nEste tipo de dixesti\u00f3n transcorre en d\u00faas etapas, unha intracelular e outra extracelular. \u00c9 moi normal en animais como os cnidarios e os platihelmintos. Nos cnidarios a dixesti\u00f3n in\u00edciase na cavidade gastrovascular, onde as c\u00e9lulas que recobren as s\u00faas paredes segregan enzimas que degradan as prote\u00ednas. A dixesti\u00f3n contin\u00faa no interior das c\u00e9lulas dixestivas situadas no gastroderma, capa de c\u00e9lulas que recobre a cavidade gastrovascular, dende onde os nutrientes pasan por difusi\u00f3n a outras c\u00e9lulas. Finalmente, o alimento non dixerido exp\u00falsase pola boca.\nDixesti\u00f3n extracelular.\nA dixesti\u00f3n real\u00edzase f\u00f3ra das c\u00e9lulas, concretamente nas cavidades internas que forman o tubo dixestivo. Dende o punto de vista da adaptaci\u00f3n \u00e9 unha modalidade que permite a inxesti\u00f3n de part\u00edculas alimenticias de maior tama\u00f1o, co que o proceso de dixesti\u00f3n se converte en intermitente. \u00c9 propia de moitos invertebrados e de todos os vertebrados.\nProceso dixestivo.\nA dixesti\u00f3n nos seres vivos pode ser interna (dentro do corpo) ou externa (f\u00f3ra). A dixesti\u00f3n pode ser tam\u00e9n extracelular (f\u00f3ra das c\u00e9lulas) ou intracelular (dentro). A interna ten lugar normalmente na luz do tubo dixestivo, ou en cavidades internas como a cavidades gastrovascular dos cnidarios. O tubo dixestivo presenta especializaci\u00f3ns en distintas rexi\u00f3ns do mesmo, que dependen da especie animal. Alg\u00fans animais non te\u00f1en aparato dixestivo, como as tenias, que pola s\u00faa vida parasitaria no intestino do h\u00f3spede absorben pola s\u00faa pel os alimentos xa dixeridos polo h\u00f3spede, ou as esponxas, nas cales as c\u00e9lulas chamadas coanocitos capturan os alimentos pola s\u00faa conta, e outras c\u00e9lulas chamadas amebocitos dix\u00edrenos. Alg\u00fans animais con tubo dixestivo poden realizar a dixesti\u00f3n f\u00f3ra do seu corpo, como as ara\u00f1as, que inxectan toxinas e encimas dentro das s\u00faas presas, que se dixiren por dentro, e despois a ara\u00f1a aspira o l\u00edquido do seu interior. Os fungos realizan tam\u00e9n unha dixesti\u00f3n externa ao segregaren encimas ao ambiente que os rodea. Algunhas especies de bacterias poden tam\u00e9n segregar encimas dixestivos f\u00f3ra da c\u00e9lula, pero a maior\u00eda absorben substancias moi sinxelas que non precisan dixesti\u00f3n.\nA dixesti\u00f3n intracelular \u00e9 a \u00fanica utilizada por aqueles protozoos que se alimentan depredando a outros organismos, os cales quedan inclu\u00eddos en vac\u00faolos fagoc\u00edticos nos cales se realiza a dixesti\u00f3n por medio de encimas lisos\u00f3micos. Outras veces a dixesti\u00f3n intracelular \u00e9 un complemento da extracelular, como no caso dos Cnidarios.\nO sistema dixestivo \u00e9 un tubo cun s\u00f3 sentido de circulaci\u00f3n normal, con \u00f3rganos accesorios como o f\u00edgado, a ves\u00edcula biliar, gl\u00e1ndulas salivares e o p\u00e1ncreas, que axudan no proceso qu\u00edmico da dixesti\u00f3n. As propias paredes do tubo dixestivo poden producir secreci\u00f3ns. O proceso de inxesti\u00f3n, normalmente implica alg\u00fan dos tipos de procesamento mec\u00e1nico ou qu\u00edmico; normalmente est\u00e1 constitu\u00edda por procesos mec\u00e1nicos, que se encargan de reducir o tama\u00f1o dos alimentos, e por unha acci\u00f3n qu\u00edmica que \u00e9 a responsable de reducir a\u00ednda m\u00e1is o tama\u00f1o das part\u00edculas e preparalas para a absorci\u00f3n.\nPlantas carn\u00edvoras.\nAs plantas son seres aut\u00f3trofos fotosint\u00e9ticos, polo que non precisan inxerir alimentos e facerles a dixesti\u00f3n, pero algunhas plantas carn\u00edvoras, poden dixerir extracelularmente pequenos animali\u00f1os, xeralmente insectos. Son plantas que viven en chans pobres en nutrientes minerais, como os nitratos, polo que a planta utiliza os insectos que captura para obter principalmente nitr\u00f3xeno. Non os usan para obter enerx\u00eda, xa que fan tam\u00e9n a fotos\u00edntese, polo que a funci\u00f3n desta dixesti\u00f3n non \u00e9 a mesma que nos animais. Estas plantas te\u00f1en trampas para capturar os insectos como follas que se pechan de s\u00fapeto, pelos pega\u00f1entos ou cavidades escorregadizas cheas de l\u00edquido. A planta segrega encimas extracelularmente que dixiren o insecto no lugar en que queda atrapado e despois absorbe os produtos resultantes.\nDixesti\u00f3n nos ruminantes.\nOs ruminantes son peculiares, a que te\u00f1en un est\u00f3mago dividido en varias cavidades e realizan d\u00faas mastigaci\u00f3ns da comida; primeiro unha mastigaci\u00f3n r\u00e1pida para inxerir a herba e despois o alimento volve \u00e1 boca e realizan unha segunda mastigaci\u00f3n m\u00e1is de vagar. Os ruminantes non poden dixerir por si mesmos a celulosa da herba, per te\u00f1en microorganismos simbiontes no seu \u00e9st\u00f3mago, que pos\u00faen o encima celulase, que a pode dixerir. O est\u00f3mago dos ruminantes est\u00e1 dividido en catro partes: rume, ret\u00edculo, omaso e abomaso, pero s\u00f3 o abomaso pos\u00fae gl\u00e1ndulas secretoras, polo que a maior parte da dixesti\u00f3n depende dos microorganismos. O alimento chega ao rume, onde \u00e9 parcialmente dixerido pola flora microbiana (bacterias, l\u00e9vedos e protozoos) que vive al\u00ed. A celulosa e carbohidratos son atacados polos encimas microbianos e fermentados, orixin\u00e1ndose gases (di\u00f3xido de carbono, metano, que se arrotan) e \u00e1cidos org\u00e1nicos pequenos, polo que queda moi pouca glicosa dispo\u00f1ible para o animal, raz\u00f3n pola cal este ter\u00e1 que obtela despois no seu metabolismo por medio dunha intensa gliconeox\u00e9nese a partir deses \u00e1cidos organicos. As prote\u00ednas son degradadas en gran parte polas proteases microbianas, pero tam\u00e9n hai unha dixesti\u00f3n final no abomaso e intestino delgado. Os triglic\u00e9ridos son tam\u00e9n dixeridos pola flora microbiana do rume.\nNos herb\u00edvoros non ruminantes (cabalo, coello...) o est\u00f3mago non est\u00e1 dividido en cavidades, pero a dixesti\u00f3n tam\u00e9n \u00e9 fundamentalmente microbiana. Te\u00f1en grandes cegos e colons, que funcionan como c\u00e1maras de fermentaci\u00f3n microbianas, e o intestino groso est\u00e1 preparado para a absorci\u00f3n de nutrientes.\nProcesos dixestivos.\nA dixesti\u00f3n nos animais comprende dous tipos de procesos:\nOs encimas que conte\u00f1en os zumes dixestivos converten os alimentos, ag\u00e1s a fibra vexetal, nunha disoluci\u00f3n de mol\u00e9cules sinxelas, que se absorben na mucosa do intestino delgado. A absorci\u00f3n \u00e9 o paso das substancias dixeridas que estaban na luz do tubo dixestivo ao sangue. Real\u00edzana os enterocitos, que poden facer un procesamento final das mol\u00e9culas. A parede do intestino est\u00e1 pregada e ten vilosidades, formadas por c\u00e9lulas con microvilosidades (\"microvilli\"). Estas adaptaci\u00f3ns fan que aumente moito a superficie de absorci\u00f3n. Os procesos que interve\u00f1en son a osmose, difusi\u00f3n e transporte activo. As substancias que non foron dixeridas pasan ao intestino groso, onde constituir\u00e1n as feces, que se expulsar\u00e1n do corpo (exesti\u00f3n).\nDixesti\u00f3n e absorci\u00f3n de prote\u00ednas.\nOs amino\u00e1cidos son as biomol\u00e9culas que se unen entre si formando as prote\u00ednas.\nA maior\u00eda dos amino\u00e1cidos inxeridos na dieta est\u00e1n formando parte de prote\u00ednas (que se encontran principalmente en alimentos como leite, carne, ovos...). Pero os amino\u00e1cidos s\u00f3 se poden incorporar \u00e1s rutas metab\u00f3licas de forma libre, e por este motivo as prote\u00ednas e p\u00e9ptidos deben ser hidrolizadas por encimas proteoliticos segregados polo aparato dixestivo. As\u00ed, son descompostas en amino\u00e1cidos, que son absorbidos no intestino e pasar\u00e1n ao sangue para incorporarse ao conxunto de amino\u00e1cidos do corpo.\nDixesti\u00f3n das prote\u00ednas no est\u00f3mago.\nA dixesti\u00f3n comeza no est\u00f3mago. Cando chegan alimentos ricos en prote\u00ednas estim\u00falase a secreci\u00f3n de gastrina que \u00e1 s\u00faa vez estimula a formaci\u00f3n de HCl. Grazas a este pH \u00e1cido, as prote\u00ednas globulares dos alimentos desnatural\u00edzanse o que facilita que sexan m\u00e1is accesibles \u00e1 hidr\u00f3lise. \nO proceso in\u00edciase por acci\u00f3n da pepsina, un enzima dixestivo segregado pola mucosa g\u00e1strica. Este encima f\u00f3rmase a partir do seu precursor, o pepsin\u00f3xeno. Cando o HCl act\u00faa sobre o pepsin\u00f3xeno este perde unha parte da s\u00faa cadea proteica e transf\u00f3rmase en pepsina que act\u00faa como protease. A pepsina hidroliza enlaces nos que interve\u00f1en amino\u00e1cidos arom\u00e1ticos (comezando a cortar as prote\u00ednas), dando lugar a p\u00e9ptidos de lonxitude variable e alg\u00fans amino\u00e1cidos libres.\nDixesti\u00f3n das prote\u00ednas no intestino.\nA medida que o contido \u00e1cido do est\u00f3mago chega ao duodeno disp\u00e1rase a s\u00edntese da hormona secretina. Esta estimula o p\u00e1ncreas para que segregue bicarbonato no intestino delgado para neutralizar o pH (pH=7). \nA dixesti\u00f3n contin\u00faa no interior do intestino pola acci\u00f3n das proteases pancre\u00e1ticas: tripsina, quimotripsina, elastase e carboxipeptidase (que te\u00f1en unha actividade \u00f3ptima a un pH pr\u00f3ximo a 7). Todos estes encimas orix\u00ednanse a partir da prote\u00f3lise parcial dos seus precursores. A tripsina orix\u00ednase a partir do tripsin\u00f3xeno activado pola enteroquinase (que corta un hexap\u00e9ptido do extremo N-terminal). A tripsina que se forma, activa o resto das proteases pancre\u00e1ticas e ao propio tripsin\u00f3xeno (as mol\u00e9culas que a\u00ednda non se activaron). A acci\u00f3n destes encimas proteol\u00edticos provoca a formaci\u00f3n de oligop\u00e9ptidos (de 2-6 amino\u00e1cidos) e amino\u00e1cidos libres. \nAo final da dixesti\u00f3n obt\u00e9\u00f1ense p\u00e9ptidos de dous ou tres amino\u00e1cidos e amino\u00e1cidos libres. Estes ser\u00e1n absorbidos polos enterocitos do revestimento do intestino delgado, onde tam\u00e9n se completar\u00e1 a hidr\u00f3lise dos p\u00e9ptidos. Nos enterocitos hai peptidases como a enteroquinase, endopeptidase, aminopeptidase e outras que realizan esta hidr\u00f3lise.\nAbsorci\u00f3n de amino\u00e1cidos.\nO proceso de absorci\u00f3n dos amino\u00e1cidos libres ten lugar por un mecanismo de transporte activo, que implica un gasto de enerx\u00eda, que se produce nas microvilosidades dos enterocitos do intestino delgado. Hai transportadores para todos os tipos de amino\u00e1cidos. \nPor outra banda, o organismo tam\u00e9n pode absorber dip\u00e9ptidos, trip\u00e9ptidos e tetrap\u00e9ptidos por un mecanismo que pode ser m\u00e1is r\u00e1pido que a absorci\u00f3n dunha mol\u00e9cula de amino\u00e1cido. Ademais, detect\u00e1ronse tetrapeptidases nas microvilosidades que hidrolizan os tetrap\u00e9ptidos orixinando trip\u00e9ptidos e amino\u00e1cidos libres. E tam\u00e9n hai tripeptidases e dipeptidases na membrana e no citoplasma das c\u00e9lulas da mucosa intestinal. \nSeguidamente, os amino\u00e1cidos pasan ao sangue do sistema porta hep\u00e1tico e son transportados ao f\u00edgado. Al\u00ed, moitos amino\u00e1cidos quedar\u00e1n depositados un certo tempo, pero acabar\u00e1n chegando \u00e1s c\u00e9lulas para realizar as s\u00faas funci\u00f3ns. Por\u00e9n, en situaci\u00f3ns extremas os amino\u00e1cidos poden ser utilizados tam\u00e9n como fonte de enerx\u00eda.\nAlteraci\u00f3ns nos procesos dixestivos.\nPoden existir problemas na dixesti\u00f3n e absorci\u00f3n dos amino\u00e1cidos: \nDixesti\u00f3n e absorci\u00f3n de carbohidratos.\nOs carbohidratos da dieta poden ser azucres simples (monosac\u00e1ridos, disac\u00e1ridos), que non necesitan dixesti\u00f3n ou poden dixerirse doadamente, e polisac\u00e1ridos (formados por longas cadeas de monosac\u00e1ridos), que requiren unha dixesti\u00f3n previa antes da s\u00faa absorci\u00f3n. A maior parte dos polisac\u00e1ridos inxeridos son o amid\u00f3n e a celulosa, de procedencia vexetal, e o glic\u00f3xeno, de procedencia animal. O amid\u00f3n e o glic\u00f3xeno poden ser dixeridos polos encimas dixestivos humanos, pero a celulosa non, polo que pasa ao intestino groso sen dixerir e constit\u00fae a fibra vexetal dos alimentos.\nA dixesti\u00f3n do amid\u00f3n e glic\u00f3xeno empeza na boca, xa que a saliva cont\u00e9n un encima chamado amilase salivar ou ptialina, que act\u00faa durante a mastigaci\u00f3n. Este encima hidroliza os enlaces O-glicos\u00eddicos alfa(1-4) dos polisac\u00e1ridos. Unha vez que se traga o b\u00f3lo alimenticio, a amilase inact\u00edvase de forma r\u00e1pida no est\u00f3mago, debido ao pH \u00e1cido deste (a pH inferior a 4 queda inactiva), polo que a dixesti\u00f3n de carbohidatos queda suspendida no est\u00f3mago. A acci\u00f3n da amilase orixina maltosa, isomaltosa, glicosa, oligosac\u00e1ridos e polisac\u00e1ridos sen dixerir.\nDespois, o alimento pasa do est\u00f3mago ao duodeno, onde se verten as amilases pancre\u00e1ticas e intestinais, que act\u00faan de modo similar \u00e1 amilase salivar, e glicosidases desramificantes intestinais, que acaban de dixerir o amid\u00f3n, dando lugar a maltosa e isomaltosa. As glicosidases desramificantes son importantes para dixerir as dextrinas l\u00edmites, que son os restos que quedan dos polisac\u00e1ridos, xa que as amilasas non poden dixerir os puntos de ramificaci\u00f3n do polisac\u00e1rido con enlaces alfa(1-6), e estes encimas desramificantes si. No bordo en cepillo de microvilosidades dos enterocitos da parede intestinal hai encimas que dixiren disac\u00e1ridos, como a sacarase, lactase e maltase. Estes encimas hidrolizan os disac\u00e1ridos orixinando mososac\u00e1ridos como glicosa, frutosa e galactosa. As persoas que te\u00f1en unha baixa actividade do encima lactase (que hidroliza o azucre lactosa) poden padecer intolerancia \u00e1 lactosa. Os monosac\u00e1ridos son finalmente absorbidos por transporte activo e difusi\u00f3n polos enterocitos, e pasar\u00e1n ao sangue. O m\u00e1is abundante \u00e9 a glicosa.\nAo intestino groso pasan s\u00f3 a celulosa, e alg\u00fan outro carbohidrato especial con enlaces non hidrolizables polos encimas dixestivos (estes poden ser fermentados polas bacterias intestinais producindo flatulencia, como ocorre coa inulina). A celulosa constit\u00fae a fibra vexetal, necesaria para unha correcta motilidade intestinal. Os ruminantes non te\u00f1en por si mesmos encimas para dixeriren a celulosa das plantas que comen, pero os microorganismos que viven no seu rume si, polo que son eles os que lles dixiren a celulosa e despois realizan fermentaci\u00f3ns dos azucres resultantes. Nos herb\u00edvoros non ruminantes a c\u00e1mara de fermentaci\u00f3n para os microorganismos \u00e9 o intestino groso.\nDixesti\u00f3n e absorci\u00f3n de l\u00edpidos.\nOs l\u00edpidos dix\u00edrense no duodeno, xa que non hai ning\u00fan encima que os ataque na boca, e no est\u00f3mago s\u00f3 hai alg\u00fans encimas para dixerir \u00e1cidos graxos de cadea curta (lipase g\u00e1strica ou tributirase). Cando os alimentos con contido graxo pasan ao duodeno, segr\u00e9gase a bile producida no f\u00edgado e almacenada na ves\u00edcula biliar. A bile cont\u00e9n sales biliares, que emulsionan as graxas facilitando a s\u00faa dixesti\u00f3n polos encimas pancre\u00e1ticos e intestinais (lipases pancre\u00e1tica e ent\u00e9rica).\nOs triglic\u00e9ridos son os principais l\u00edpidos da dieta. Despois da s\u00faa emulsi\u00f3n con sales biliares son atacados polas lipases orixinando \u00e1cidos graxos e glicerol, pero unha porci\u00f3n non se dixire totalmente e queda en forma de monoglic\u00e9ridos, diglic\u00e9ridos e triglic\u00e9ridos inalterados.\nA maior parte do colesterol da dieta est\u00e1 en forma de \u00e9steres do colesterol, que tam\u00e9n sofren a acci\u00f3n dos sales biliares e despois do encima colesterol esterase do zume pancre\u00e1tico, que os converte en colesterol e \u00e1cidos graxos. O colesterol separado pode ser absorbido, pero non se permanecese en forma de \u00e9ster do colesterol.\nPara a dixesti\u00f3n dos fosfol\u00edpidos existen fosfolipases pancre\u00e1ticas alfa e beta, diesterase e lecitinase, que renden os compo\u00f1entes dos fosfol\u00edpidos: \u00e1cidos graxos, glicerofosfato, colina etc.\nOs enterocitos da parede intestinal absorben por difusi\u00f3n os \u00e1cidos graxos de cadea longa, monoglic\u00e9ridos e colesterol que lles chegan en finas goti\u00f1as emulsionadas en micelas. Unha vez dentro da c\u00e9lula o enterocito volve a rexenerar os triglic\u00e9ridos. Os triglic\u00e9ridos pasan despois aos vasos quil\u00edferos ou linf\u00e1ticos da parede intestinal, onde forman quilomicrons, que viaxan polo conduto tor\u00e1cico linf\u00e1tico que desemboca na vea subclavia do sistema circulatorio sangu\u00edneo. Os quilomicrons est\u00e1n formados principalmente por triglic\u00e9ridos, pero tam\u00e9n te\u00f1en unha capa externa de fosfol\u00edpidos e prote\u00ednas. Despois dunha comida rica en graxas o plasma permanece opalescente durante 1 ou 2 horas debido \u00e1 abundancia destes quilomicrons. Pola s\u00faa parte, os \u00e1cidos graxos de cadea curta e a glicerina hidrosolubles chegan directamente ao enterocito, son absorbidos por difusi\u00f3n por este, e pasan directamente aos capilares sangu\u00edneos da parede intestinal (e non \u00e1 linfa).\nDixesti\u00f3n e absorci\u00f3n de \u00e1cidos nucleicos.\nOs \u00e1cidos nucleicos sofren o ataque sucesivo das nucleases pancre\u00e1ticas, nucleotidases intestinais e nucleosidases intestinais, que os hidrolizan en monosac\u00e1ridos (pentosas), fosfato, purinas e pirimidinas, que se poden absorber.\nDixesti\u00f3n nos humanos.\nFases da dixesti\u00f3n nos humanos.\nA dixesti\u00f3n comeza na boca onde os alimentos son triturados polos dentes. As gl\u00e1ndulas salivares liberan saliva, que cont\u00e9n auga e encimas, como a amilase, que inician a descomposici\u00f3n das macromol\u00e9culas. A mastigaci\u00f3n e a presenza da saliva acaba coa formaci\u00f3n do b\u00f3lo alimenticio, que se traga e pasa a trav\u00e9s do es\u00f3fago ao est\u00f3mago. No est\u00f3mago mest\u00farase o b\u00f3lo cos \u00e1cidos e encimas dixestivos para descompo\u00f1elo quimicamente. Os m\u00fasculos da parede estomacal axudan a esta mestura. O b\u00f3lo transf\u00f3rmase no est\u00f3mago en quimo, que \u00e9 o alimento parcialmente dixerido; este pasa a trav\u00e9s do p\u00edloro ao intestino delgado, onde se mestura coas secreci\u00f3ns da bile producida no f\u00edgado e os encimas pancre\u00e1ticos e intestinais, que transforman o quimo en quilo, a partir do cal se absorben a maior\u00eda dos nutrientes, que pasan aos capilares sangu\u00edneos e quil\u00edferos das paredes do intestino delgado. Os restos sen dixerir pasan ao intestino groso onde se absorbe auga e sales, e se forman as feces, que son expulsadas. \nNa dixesti\u00f3n poden distinguirse varias fases:\nCavidade oral.\nNos humanos a dixesti\u00f3n comeza na boca, onde os alimentos son mastigados e mesturados coa saliva. A saliva segr\u00e9gase na boca en grandes cantidades (0,5-1,5 litros ao d\u00eda) por tres pares de gl\u00e1ndulas salivares (par\u00f3tides, submaxilares e sublinguais).\nA saliva humedece o alimento e cont\u00e9n o encima ptialina ou amilase salivar que hidroliza parcialmente o amid\u00f3n, e lisozima que ten unha acci\u00f3n desinfectante sobre determinadas bacterias; ademais, a saliva act\u00faa como un lubricante e causa que as part\u00edculas de alimento se aglutinen formando o b\u00f3lo alimenticio, que se traga.\nO b\u00f3lo alimenticio pasa \u00e1 farinxe e \u00e9 tragado, o cal est\u00e1 controlado por un mecanismo reflexo.\nEs\u00f3fago.\nO es\u00f3fago leva o alimento da boca ao est\u00f3mago mediante os movementos perist\u00e1lticos da musculatura lisa das s\u00faas paredes. O es\u00f3fago non interv\u00e9n na dixesti\u00f3n. Cando o alimento chega ao cardias (un esf\u00ednter) pasa ao est\u00f3mago.\nEst\u00f3mago.\nNo est\u00f3mago o alimento contin\u00faa a s\u00faa dixesti\u00f3n. O alimento mest\u00farase co \u00e1cido clorh\u00eddrico segregado polas c\u00e9lulas ox\u00edntiicas ou parietais da parede do est\u00f3mago e por encimas como a pepsina (segregada como pepsin\u00f3xeno, que se activa ao conveterse en pepsina). O \u00e1cido por si mesmo non degrada as mol\u00e9culas de alimento, pero crea un pH \u00f3ptimo para a acci\u00f3n da pepsina. As c\u00e9lulas parietais do est\u00f3mago tam\u00e9n segregan unha glicoprote\u00edna denominada factor intr\u00ednseco, o cal permite a absorci\u00f3n da vitamina B12. Algunhas mol\u00e9culas pequenas como o alcohol son absorbidas no est\u00f3mago e pasan directamente ao sangue. Os movementos perist\u00e1lticos do est\u00f3mago mesturan o alimento e este transf\u00f3rmase no quimo. Se na boca se empezaba a dixesti\u00f3n dos carbohidratos, esta detense no est\u00f3mago, pero comeza a dixesti\u00f3n das prote\u00ednas; os l\u00edpidos non se empezan a dixerir ata o duodeno, ag\u00e1s alg\u00fans \u00e1cidos graxos de cadea curta, que son atacados pola tributirase estomacal.\nIntestino delgado.\nOs alimentos pasan despois a trav\u00e9s do esf\u00ednter pil\u00f3rico ao duodeno, primeira parte do intestino delgado. No intestino delogado real\u00edzase a maior parte da dixesti\u00f3n e absorci\u00f3n. Aqu\u00ed o quimo mest\u00farase con tres l\u00edquidos diferentes transform\u00e1ndose en quilo absorbible:\nComo resultado o quimo transf\u00f3rmase en quilo, e as macromol\u00e9culas quedan divididas nas pequenas mol\u00e9culas que os compo\u00f1en, monosc\u00e1ridos, disac\u00e1ridos, amino\u00e1cidos, \u00e1cidos graxos, colesterol... A absorci\u00f3n de case todos os nutrientes real\u00edzase no intestino delgado. O intestino delgado ten unha grande superficie interna debido aos diversos pregamentos da s\u00faa superficie como as v\u00e1lvulas de Kerckrin e as vilosidades intestinais, e aos pregamentos microsc\u00f3picos da superficie dos enterocitos (microvelosidades). Polo interior das vilosidades cursan capilares sangu\u00edneos e linf\u00e1ticos (vasos quil\u00edferos). O sangue transporta os nutrientes absorbidos ao f\u00edgado por medio do sistema porta hep\u00e1tico, onde se filtra, elim\u00ednanse toxinas e faise un primeiro procesamento dos nutrientes.\nO intestino delgado ten tam\u00e9n movementos perist\u00e1lticos e facilitan a mestura dos alimentos cos encimas e fan que avancen ata o intestino groso.\nIntestino groso.\nNo intestino groso non se realiza ningunha fase da dixesti\u00f3n, sen\u00f3n a absorci\u00f3n final de auga e sales e formaci\u00f3n das feces. Ao intestino groso chegan os compo\u00f1entes non dixeribles dos alimentos, principalmente fibra celul\u00f3sica. Alg\u00fans deses compo\u00f1entes non dixeridos poden ser fermentados polas bacterias do intestino groso, o que orixina gases.\nRegulaci\u00f3n da dixesti\u00f3n.\nReguladores hormonais.\nO aparato dixestivo conta cos seus propios reguladores. As principais hormonas que controlan as funci\u00f3ns do aparato dixestivo prod\u00facense e lib\u00e9ranse por c\u00e9lulas da mucosa do tubo dixestivo. As hormonas, en xeral, pasan ao sangue que rega o aparato dixestivo, e chegan de novo \u00e1 parte do aparato dixestivo que deben regular, onde estimulan a produci\u00f3n de zumes dixestivos e provocan o movemento dos \u00f3rganos (peristaltismo, baleiramento). As hormonas que controlan a dixesti\u00f3n son fundamentalmente a gastrina, a secretina e a colecistoquinina.\nReguladores nerviosos.\nD\u00faas clases de nervios axudan a controlar o traballo do aparato dixestivo, os nervios extr\u00ednsecos e os intr\u00ednsecos.\nO pH na dixesti\u00f3n.\nA dixesti\u00f3n \u00e9 un proceso complexo, controlado por diversos factores. O pH ten un papel crucial no funcionamento normal do tracto dixestivo. Na boca, farinxe e es\u00f3fago, o pH \u00e9 tipicamente de 6-8, \u00e9 dicir, pr\u00f3ximo \u00e1 neutralidade, lixeiramente \u00e1cido ou b\u00e1sico. A saliva controla o pH nesta rexi\u00f3n do tracto dixestivo. A maior\u00eda dos encimas dixestivos son moi sensibles ao pH; por exemplo a amilase salivar, que inicia a dixesti\u00f3n dos carbohidratos na boca, inact\u00edvase rapidamente no est\u00f3mago inact\u00edvase polos pHs \u00e1cidos que hai alo\u00ed. Polo contrario, os encimas estomacais est\u00e1n activos a pH \u00e1cido, e os do intestino delgado act\u00faan a pHs m\u00e1is altos (neutros), o que est\u00e1 garantido pola secreci\u00f3n de bicarbonato por parte do p\u00e1ncreas. O tecido da mucosa intestinal \u00e9 alcalino, de aproximadamente 8,5, o que permite que a absorci\u00f3n se produza nun ambiente alcalino suave.\nO pH \u00e1cido estomacal, ademais, elimina a maior parte das bacterias que entran xunto cos alimentos, a\u00ednda que hai especies especializadas en vivir nese ambiente, como \"Helicobacter pylori\"."}
{"id": "135749", "revid": "98629", "url": "https://gl.wikipedia.org/wiki?curid=135749", "title": "Arquitectura moderna estadounidense", "text": "A arquitectura moderna estadounidense foi un movemento ou estilo arquitect\u00f3nico que tivo lugar nos Estados Unidos de Am\u00e9rica aproximadamente entre a \u00faltima d\u00e9cada do s\u00e9culo XIX e a pen\u00faltima do s\u00e9culo XX.\nTerminolox\u00eda.\nDesambiguaci\u00f3n.\nO termo ref\u00edrese aos edificios e arquitectos das d\u00e9cadas do modernism en ingl\u00e9s, que non ti\u00f1a que ver co sentido do termo \"modernismo\" (vinculado ao \"Art Nouveau\" e o \"Arts and Crafts\") na Pen\u00ednsula Ib\u00e9rica, antes da segunda guerra mundial.\nOrixe.\nO termo modernism que d\u00e1 lugar a movemento moderno e arquitectura moderna ten a s\u00faa orixe orixinaria do nome do libro de Henry-Russel Hitchock e Philip Johnson no que se identificaba, categorizaba e expo\u00f1\u00eda baixo caracter\u00edsticas com\u00fans ao modernismo por todo o mundo. Como resultado, centrouse m\u00e1is nos aspectos estil\u00edsticos do modernismo. Os principios b\u00e1sicos do estilo internacional xuntos constit\u00faen unha parte do movemento moderno.\nDiversidade de termos.\nO movemento moderno ou estilo internacional non ten unha denominaci\u00f3n homox\u00e9nea en todos os pa\u00edses e linguas. En moitos pa\u00edses \u00fasase o termo \u00abestilo internacional\u00bb que orixe na exposici\u00f3n organizada por Henry-Russell Hitchcock e Philip Johnson no Museum of Modern Art de Nova York en 1932 e no libro publicado por ambos \"O estilo internacional: arquitectura dende 1922\". Un termo sin\u00f3nimo \u00e9 \"Modern Movement\", do libro \"Pioneers of Modern Movement from William Morris to Walter Gropius\" (1936), de Nikolaus Pevsner. Este \u00faltimo ten un significado m\u00e1is amplo e incluir\u00eda, ademais do racionalismo ou estilo internacional, os movementos de vangarda das d\u00faas primeiras d\u00e9cadas do s\u00e9culo XX.\nCaracter\u00edsticas e etapas.\nBaseado en novas e innovadoras tecnolox\u00edas de construci\u00f3n, especialmente o uso de vidro, aceiro e formig\u00f3n armado; a idea de que a forma debe seguir a funci\u00f3n (funcionalismo); un abrazo do minimalismo; e un certo rexeitamento do ornamento.\nPrimeiras d\u00e9cadas de arquitectura moderna (d\u00e9cada de 1890\u20131914). O exemplo de Wright.\nFrank Lloyd Wright foi un arquitecto estadounidense moi orixinal e independente que se negou a ser categorizado en ning\u00fan movemento arquitect\u00f3nico. Do mesmo xeito que Le Corbusier e Ludwig Mies van der Rohe, non ti\u00f1a formaci\u00f3n arquitect\u00f3nica formal. Entre 1887 e 1893 traballou na oficina de Chicago de Louis Sullivan, que foi pioneiro nos primeiros edificios de oficinas altos con estrutura de aceiro en Chicago, e quen declarou \"a forma segue a funci\u00f3n\". Wright prop\u00faxose romper todas as regras tradicionais. Foi particularmente famoso polas s\u00faas \"Casas das pradeiras\", inclu\u00edndo a \"Winslow House\" en River Forest, Illinois (1893\u201394); \"Arthur Heurtley House\" (1902) e \"Robie House\" (1909); Residencias extensas e xeom\u00e9tricas sen decoraci\u00f3n, con fortes li\u00f1as horizontais que parec\u00edan sa\u00edr da terra, e que fac\u00edan eco dos amplos espazos chairos da pradar\u00eda americana. O seu \"Larkin Building\" (1904\u20131906) en Buffalo, Nova York, \"Unity Temple\" (1905) en Oak Park, Illinois e \"Unity Temple\" ti\u00f1a formas moi orixinais e ningunha conexi\u00f3n con precedentes hist\u00f3ricos.\nPrimeiros ra\u00f1aceos.\nA finais do s\u00e9culo XIX comezaron a aparecer os primeiros ra\u00f1aceos nos Estados Unidos. Foron unha resposta \u00e1 escaseza de terreos e ao alto custo dos inmobles no centro das cidades estadounidenses de r\u00e1pido crecemento, e \u00e1 dispo\u00f1ibilidade de novas tecnolox\u00edas, inclu\u00edndo marcos de aceiro ign\u00edfugo e melloras no ascensor de seguridade inventado por [ [Elisha Otis]] en 1852. O primeiro \"ra\u00f1aceos\" con armaz\u00f3n de aceiro, o Home Insurance Building en Chicago, ti\u00f1a dez pisos. Foi dese\u00f1ado por William Le Baron Jenney en 1883, e foi brevemente o edificio m\u00e1is alto do mundo. Louis Sullivan constru\u00edu outra nova estrutura monumental, o Carson, Pirie, Scott and Company Building, no coraz\u00f3n de Chicago en 1904\u201306. A\u00ednda que estes edificios foron revolucionarios nos seus marcos de aceiro e altura, a s\u00faa decoraci\u00f3n foi tomada da Neorenacentista, Neog\u00f3tica e Arquitectura das Belas Artes. O Edificio Woolworth, dese\u00f1ado por Cass Gilbert, completouse en 1912, e foi o edificio m\u00e1is alto do mundo ata a finalizaci\u00f3n do Edificio Chrysler en 1929. A estrutura era puramente moderna, pero o seu exterior estaba decorado con adornos neog\u00f3ticos, completo de contrafortes decorativos, arcos e chapiteles, o que fixo que fose alcumada a \"Catedral do Comercio\".\n\u00d3 redor de 1900, no per\u00edodo de 1895 a 1905, a arquitectura dos Estados Unidos inda non estaba perfilada, \u00e9 mostr\u00e1base como unha conglomeraci\u00f3n de estilos ecl\u00e9cticos, sen que tivesen relaci\u00f3n coas ideas da naci\u00f3n.\nNa devandita \u00e9poca, consider\u00e1base como arquitectura o levar \u00e1 pr\u00e1ctica modas e estilos sen relaci\u00f3n coas t\u00e9cnicas de construci\u00f3n, fen\u00f3meno chamado eclecticismo. Pero por outro lado, tam\u00e9n era unha \u00e9poca na que toda a industria da construci\u00f3n estaba experimentando transformaci\u00f3ns revolucionarias. Aparec\u00edan novos materiais de construci\u00f3n, \u00f3 mesmo tempo que se desenvolv\u00edan novos m\u00e9todos de transformaci\u00f3n para os materiais antigos. Por\u00e9n, a arquitectura que realmente se levaba \u00e1 pr\u00e1ctica naquel tempo, pouco ou nada, reflect\u00eda estas novas tecnolox\u00edas construtivas e materiais.\nA grande exposici\u00f3n de Chicago de 1893, a \"Columbian Exposition\", foi un bo exemplo desta situaci\u00f3n. Por unha banda, Louis Sullivan puido afirmar que esta exposici\u00f3n \"fac\u00eda retrocede-la arquitectura norteamericana polo menos en 50 anos\", mais, por outra banda, Daniel Burnham, o arquitecto de moda no Chicago daquel tempo, gabou a exposici\u00f3n, por ser, na s\u00faa opini\u00f3n, un exemplo do que lles gustar\u00eda constru\u00edr aos norteamericanos.\nCando insistiu a Wright para que visitase a Beaux-Arts de Par\u00eds, d\u00edxolle: \nEste novo arquitecto (Frank Lloyd Wright), acababa de abri-lo seu estudio coa encarga para a casa de William Winslow, da que Burnham dir\u00eda: Burnham seguiu argumentando: E naturalmente as\u00ed foi. Non est\u00e1 exento de certa iron\u00eda o feito que este desastre arquitect\u00f3nico de 1893 coincida coa data na que Frank Lloyd Wright abr\u00eda no Chicago o seu estudio, ap\u00f3s ter traballado durante case sete anos no de Adler e Sullivan.\nD\u00e9cadas de 1920 a 1940.\nWright, Schlinder e Neutra.\nDurante as d\u00e9cadas de 1920 e 1930, Frank Lloyd Wright negouse decididamente a asociarse con calquera movemento arquitect\u00f3nico. Consideraba que a s\u00faa arquitectura era totalmente \u00fanica e propia. Entre 1916 e 1922, rompeu co seu anterior estilo de casa das pradeiras e traballou en casas decoradas con bloques de cemento texturizados con reminiscencias da antiga civilizaci\u00f3n maia. Experimentou durante un tempo con vivendas modulares producidas en serie. Identificou a s\u00faa arquitectura como \"Usonian\", unha combinaci\u00f3n de USA, \"ut\u00f3pica\" e \"orde social org\u00e1nica\". O seu negocio viuse gravemente afectado polo comezo da Gran Depresi\u00f3n que comezou en 1929; ti\u00f1a menos clientes ricos que quer\u00edan experimentar. Entre 1928 e 1935, s\u00f3 constru\u00edu dous edificios: un hotel preto de Chandler, Arizona, e a m\u00e1is famosa de todas as s\u00faas residencias, Fallingwater (1934\u201337), unha casa de vacaci\u00f3ns en Pensilvania para Edgar J. . Kaufman que une \u00e1 perfecci\u00f3n arquitectura e natureza.\nO arquitecto austr\u00edaco Rudolph Schindler dese\u00f1ou o que se poder\u00eda chamar a primeira casa de estilo moderno en 1922, a casa Schindler. Schindler tam\u00e9n contribu\u00edu ao movemento moderno estadounidense co seu dese\u00f1o para a Lovell Beach House en Newport Beach. O arquitecto austr\u00edaco Richard Neutra trasladouse aos Estados Unidos en 1923, traballou por pouco tempo con Frank Lloyd Wright, tam\u00e9n se converteu rapidamente nunha forza da arquitectura estadounidense a trav\u00e9s do seu dese\u00f1o modernista para o mesmo cliente, a Lovell Health House nos \u00c1nxeles. A obra arquitect\u00f3nica m\u00e1is notable de Neutra foi a \"Kaufmann Desert House\" en 1946, e dese\u00f1ou centos de proxectos m\u00e1is.\nNa d\u00e9cada de 1930, fuxindo dos nazis tras o peche da Bauhaus chegaron aos Estados Unidos arquitectos e artistas como Mies van der Rohe, L\u00e1szl\u00f3 Moholy-Nagy, e outros que fundaron a New Bauhaus de Chicago e impartiron clases en diversos centros universitarios como o Black Mountain College.\nDa posguerra nos anos 40 \u00e1 d\u00e9cada de 1980.\nO Estilo Internacional da arquitectura aparecera en Europa, particularmente no movemento Bauhaus, a finais da d\u00e9cada de 1920. En 1932 foi reco\u00f1ecido e recibiu un nome nunha exposici\u00f3n no Museum of Modern Art da cidade de Nova York organizada polo arquitecto Philip Johnson e o cr\u00edtico de arquitectura Henry-Russell Hitchcock, entre 1937 e 1937. Por\u00e9n, eses arquitectos e artistas europeos foron abandonando, especialmente no caso de Mies Van der Rohe, a idea primixenia de mesturar artesan\u00eda, arquitectura e arte, para impulsar unha estandarizaci\u00f3n de vidro, formig\u00f3n armado e perf\u00eds met\u00e1licos e unha profusi\u00f3n de ra\u00f1aceos cada vez maiores.\nWalter Gropius, Marcel Breuer, Mies van der Rohe.\nWalter Gropius, o fundador da Bauhaus, trasladouse a Inglaterra en 1934 e al\u00ed pasou tres anos antes de ser invitado aos Estados Unidos por Walter Hudnut da Harvard Graduate School of Design; Gropius converteuse no xefe da facultade de arquitectura. Marcel Breuer, que traballara con el na Bauhaus, uniuse a el e abriu unha oficina en Cambridge. A fama de Gropius e Breuer atraeu a moitos estudantes, que se converteron en arquitectos famosos, inclu\u00edndo Ieoh Ming Pei e Philip Johnson. Non recibiron un encargo importante ata 1941, cando dese\u00f1aron vivendas para traballadores en Kensington, Pensilvania, preto de Pittsburgh. En 1945 Gropius e Breuer asociaronse cun grupo de arquitectos m\u00e1is novos baixo o nome de TAC (The Architects Collaborative). Os seus traballos notables inclu\u00edron o edificio da Harvard Graduate School of Design, a Embaixada dos Estados Unidos en Atenas (1956\u201357) e a sede de Pan American Airways en Nova York (1958\u201363).\nMies van der Rohe describiu a s\u00faa arquitectura co famoso dito \"\"Menos \u00e9 m\u00e1is\";\" o lema xa fora dito por Quiron de Esparta, lmoito despois por un poema de Robert Browning e despois por Peter Behrens. Como director da escola de arquitectura do que hoxe se chama Illinois Institute of Technology de 1939 a 1956, Mies (como se lle co\u00f1ec\u00eda comunmente) converteu a Chicago na cidade l\u00edder do movemento moderno estadounidense na posguerra. Constru\u00edu novos edificios para o Instituto en estilo modernista, dous edificios de apartamentos altos en Lakeshore Drive (1948\u201351), que se converteron en modelos para ra\u00f1aceos en todo o pa\u00eds. Outras obras importantes inclu\u00edron a \"Farnsworth House\" en Plano, Illinois (1945\u20131951), unha simple caixa de vidro horizontal que tivo unha enorme influencia na arquitectura residencial estadounidense. O Centro de Convenci\u00f3ns de Chicago (1952\u201354) e o Crown Hall do Instituto Tecnol\u00f3xico de Illinois (1950\u201356), e o Edificio Seagram na cidade de Nova York (1954\u201358) tam\u00e9n establecen un novo est\u00e1ndar. pola pureza e elegancia. A base de alicerces de granito, as paredes lisas de vidro e aceiro recibiron un toque de cor mediante o uso de vigas en I de ton bronce na estrutura. Regresou a Alema\u00f1a en 1962\u201368 para constru\u00edr a nova Nationalgallerie en Berl\u00edn. Entre os seus estudantes e seguidores figuraban Philip Johnson e Eero Saarinen, cuxo traballo estivo substancialmente influenciado polas s\u00faas ideas.\nRichard Neutra e Charles e Ray Eames.\nAlg\u00fans arquitectos residenciais influentes no novo estilo nos Estados Unidos iforon Richard Neutra e a Charles e Ray Eames. A obra m\u00e1is c\u00e9lebre dos Eames foi \"Eames House\" en Pacific Palisades, California, (1949) Charles Eames en colaboraci\u00f3n con Eero Saarinen compuxo d\u00faas estruturas, unha residencia de arquitectos e o seu estudo, unidos en forma de L. A casa, influenciada pola arquitectura xaponesa, est\u00e1 feita de paneis transl\u00facidos e transparentes organizados en volumes sinxelos, empregando moitas veces materiais naturais, apoiados sobre unha armaz\u00f3n de aceiro. O marco da casa foi montado en dezaseis horas por cinco obreiros. Iluminou os seus edificios con paneis de cores puras.\nRichard Neutra continuou constru\u00edndo casas influentes nos \u00c1nxeles, usando o tema da caixa simple. Moitas destas casas borraron a li\u00f1a de distinci\u00f3n entre espazos interiores e exteriores con paredes de vidro. A s\u00faa \"Constance Perkins House\" en Pasadena, California (1962) foi un novo exame da modesta vivenda unifamiliar. Foi constru\u00eddo con material econ\u00f3mico -madeira, xeso e vidro- e completouse cun custo de pouco menos de 18.000 d\u00f3lares. Neutra escalou a casa \u00e1s dimensi\u00f3ns f\u00edsicas da s\u00faa dona, unha muller pequena. Presenta unha piscina reflectora que serpentea por debaixo das paredes de vidro da casa. Outro dos edificios m\u00e1is singulares de Neutra foi \"Shepherd's Grove\" en Garden Grove, California.\nSkidmore, Owings e Merrill e Wallace K. Harrison.\nMoitos dos notables edificios modernos dos anos da posguerra foron producidos por d\u00faas mega-axencias de arquitectura, que reuniron a grandes equipos de dese\u00f1adores para proxectos moi complexos. A firma de Skidmore, Owings &amp; Merrill foi fundada en Chicago en 1936 por Louis Skidmore e Nathaniel Owings, e uniuse en 1939 polo enxe\u00f1eiro John Merrill, pronto pasou co nome de SOM. O seu primeiro gran proxecto foi o \"Oak Ridge National Laboratory\" en Oak Ridge, Tennessee, a xigantesca instalaci\u00f3n gobernamental que produciu plutonio para as primeiras armas nucleares. En 1964 a firma ti\u00f1a dezaoito \"socios-propietarios\", 54 \"participantes asociados\" e 750 arquitectos, t\u00e9cnicos, dese\u00f1adores, decoradores e paisaxistas. O seu estilo inspirouse en gran parte no traballo de Ludwig Mies van der Rohe, e os seus edificios pronto tiveron un gran lugar no horizonte de Nova York, inclu\u00edndo a \"Manhattan House\" (1950-51), \"Lever House\" (1951\u201352) e o \"Manufacturers Trust Company Building\" (1954). Os edificios posteriores da firma incl\u00faen a Biblioteca Beinecke na Universidade de Yale (1963), a Torre Willis, anteriormente \"Sears Tower\" en Chicago (1973) e o One World Trade Center en Nova York (2013), que substitu\u00edu o edificio destru\u00eddo no ataque terrorista do 11 de setembro de 2001.\nWallace Harrison xogou un papel importante na historia da arquitectura moderna de Nova York; como asesor de arquitectura da Familia Rockefeller, axudou a dese\u00f1ar o Rockefeller Center, o principal proxecto arquitect\u00f3nico \"Art D\u00e9co\" da d\u00e9cada de 1930. Foi arquitecto supervisor para a Feira Mundial de Nova York de 1939 e, co seu compa\u00f1eiro Max Abramowitz, foi o construtor e arquitecto xefe da sede das Naci\u00f3ns Unidas; Harrison dirixiu un comit\u00e9 de arquitectos internacionais, que inclu\u00eda a Oscar Niemeyer (que produciu o plan orixinal aprobado polo comit\u00e9) e Le Corbusier. Outros edificios emblem\u00e1ticos de Nova York dese\u00f1ados por Harrison e a s\u00faa empresa inclu\u00edron o \"Metropolitan Opera House\", o plan director do \"Lincoln Center\" e o Aeroporto Internacional John F. Kennedy .\nDerradeiras obras de Wright.\nFrank Lloyd Wright ti\u00f1a oitenta anos en 1947; estivera presente nos comezos da arquitectura moderna norteamericana, e a\u00ednda que se negou a aceptar que pertencese a ning\u00fan movemento, continuou tendo un papel protagonista case at\u00e9 o final. Un dos seus \u00faltimos proxectos m\u00e1is orixinais foi o campus do Florida Southern College en Lakeland, Florida, iniciado en 1941 e rematado en 1943. Dese\u00f1ou nove novos edificios nun estilo que describiu como \"O Neno do Sol\". Escribiu que quer\u00eda que o campus \"crecera do chan e na luz, un fillo do sol\".\nCompletou varios proxectos notables na d\u00e9cada de 1940, inclu\u00edndo a \"Sede de Johnson Wax\" e a Torre de Bartlesville en Oklahoma (1956). O edificio \u00e9 ins\u00f3lito que se apoie no seu n\u00facleo central de catro pozos de ascensor; o resto do edificio est\u00e1 en sa\u00ednte a ese n\u00facleo, como as p\u00f3las dunha \u00e1rbore. Wright planeou orixinalmente a estrutura dun edificio de apartamentos na cidade de Nova York. Ese proxecto fora cancelado por mor da Gran Depresi\u00f3n, e adaptou o dese\u00f1o para unha empresa de equipos e oleodutos en Oklahoma. Escribiu que na cidade de Nova York o seu edificio perder\u00edase nun bosque de edificios altos, pero que en Oklahoma quedou s\u00f3. O dese\u00f1o \u00e9 asim\u00e9trico; cada lado \u00e9 diferente. De xeito particular e dun xeito m\u00e1is local, outros arquitectos menores contribu\u00edron a perfilar as vilas e cidades segundo o estilo internacional (v\u00e9xase Fred Bassetti en Seattle, por exemplo).\nEn 1943 o coleccionista de arte Solomon R. Guggenheim encargoulle a Wright o dese\u00f1o dun museo para a s\u00faa colecci\u00f3n de arte moderna. A s\u00faa formulaci\u00f3n era totalmente orixinal; un edificio en forma de cunca cunha rampla en espiral no seu interior que levou aos visitantes do museo a facer un percorrido ascendente pola arte do s\u00e9culo XX. Os traballos comezaron en 1946 pero non se remataron at\u00e9 1959, ano no que morreu. (\"V\u00e9xase o artigo Museo Guggenheim de Nova York\")."}
{"id": "135761", "revid": "25871", "url": "https://gl.wikipedia.org/wiki?curid=135761", "title": "David Rochela", "text": "David Rochela Calvo, nado nas Pontes o 19 de febreiro de 1990, \u00e9 un futbolista galego. Xoga de defensa central e dende 2015 milita no Port FC de Tailandia, club do que \u00e9 o capit\u00e1n.\nDespois de destacar nas categor\u00edas inferiores do Deportivo da Coru\u00f1a e da selecci\u00f3n espa\u00f1ola, coa que se proclamou campi\u00f3n de Europa sub-17, debutou co primeiro equipo do Deportivo na Primeira Divisi\u00f3n en 2010. Na tempada 2012/13, ante a falta de minutos no club coru\u00f1\u00e9s, sa\u00edu cedido ao Racing de Santander e o Hapoel Tel Aviv, e a continuaci\u00f3n desvencellouse do Deportivo para probar sorte no f\u00fatbol tailand\u00e9s.\nPasou primeiro polo Buriram United, co que se proclamou campi\u00f3n da liga tailandesa e da Copa Kor Royal, e co que debutou na Liga de Campi\u00f3ns da AFC. En 2015 pasou ao Port FC, convert\u00e9ndose pouco despois no capit\u00e1n e no buque insignia do club. Con Rochela como capit\u00e1n o Port ga\u00f1ou a Copa da FA en 2019 e competiu na Liga de Campi\u00f3ns por primeira vez na s\u00faa historia.\nTraxectoria.\nComezos e Fabril.\nDespois de xogar varios anos na canteira do As Pontes, da s\u00faa vila natal, entrou en 2003 no equipo infantil do Deportivo da Coru\u00f1a, con 13 anos. Subiu polas distintas categor\u00edas do club, e en abril de 2008 debutou co Fabril da man de Tito Ramallo na Segunda Divisi\u00f3n B, nun partido contra o Fuerteventura, no que caeu lesionado pouco despois de comezar. Na tempada 2008/09 foi titular en case todos os partidos do filial, acompa\u00f1ado na defensa por Diego Seoane, Del Castillo e Juanan. Con todo, o equipo acabou descendendo a Terceira Divisi\u00f3n.\nDeportivo da Coru\u00f1a.\nDesde finais de 2009 comezou a contar nas convocatorias do primeiro equipo do Deportivo para o adestrador Miguel \u00c1ngel Lotina., e en xaneiro de 2010 fixo o seu debut no partido de volta dos cuartos de final da Copa do Rei 2009/10 nun partido contra o Sevilla no S\u00e1nchez Pizju\u00e1n, onde entrou na segunda parte como substituto de Juca. Tres meses despois debutou na Primeira Divisi\u00f3n, nun encontro fronte o Valencia en Mestalla, no que substitu\u00edu no descanso a Piscu.\nEsa tempada logrou o ascenso a Segunda B co Fabril, mentres que co primeiro equipo disputou un total de 5 partidos, 3 deles como titular. Na tempada 2010/11 continuou alternando convocatorias do filial e do primeiro equipo, xogando 6 partidos con este \u00faltimo. Na seguinte campa\u00f1a subiu definitivamente ao primeiro equipo, que con Oltra no banco, logrou o ascenso a Primeira Divisi\u00f3n con r\u00e9cord hist\u00f3rico de puntos.\nCesi\u00f3ns ao Racing e o Hapoel.\nCon todo, xogou s\u00f3 7 partidos na tempada do ascenso, e na 2012\u201313 marchou cedido ao Racing de Santander, de Segunda Divisi\u00f3n. No equipo c\u00e1ntabro conseguiu m\u00e1is regularidade, disputando 14 partidos ata xaneiro, 13 deles como titular. O 30 de xaneiro de 2013 anunciouse que deixaba o club de Santander, para marchar cedido ao Hapoel Tel Aviv israel\u00ed at\u00e9 o final da tempada.\nBuriram.\nEn setembro de 2013\u00a0rescindiu o seu contrato co Deportivo para fichar polo Buriram United, de Tailandia, onde coincidiu co tam\u00e9n galego Andr\u00e9s T\u00fa\u00f1ez. Titular indiscutible no equipo, disputou un total de 45 partidos durante a tempada, 6 deles na Liga de Campi\u00f3ns da AFC, competici\u00f3n na que debutou nun partido contra o Shandong Taishan no Estadio Ol\u00edmpico de Jinan. En febreiro de 2014 proclamouse campi\u00f3n da Copa Kor Royal e en novembro un gol seu deulle o t\u00edtulo de liga ao seu equipo.\nPort.\nEn 2015 deixou Buriram para sa\u00edr cedido ao Port FC, club ao que se incorporou en propiedade pouco despois. Capit\u00e1n dende 2016, converteuse no buque insignia do club de Bangkok durante os seguintes anos. A\u00ednda que viviu un descenso \u00e1 segunda divisi\u00f3n na s\u00faa primeira tempada, o equipo recuperou inmediatamente despois a categor\u00eda e conseguiu os mellores resultados da s\u00faa historia nas seguintes campa\u00f1as. No 2019 Rochela capitaneou o equipo ata a final da Copa da FA, onde se enfrontaron ao Ratchaburi Mitr Phol, e acabou levantando o trofeo, grazas a un solitario gol do canario Sergio Su\u00e1rez. \nEse mesmo ano o club acabou terceiro na liga e logrou clasificarse por primeira vez na s\u00faa historia para a fase previa da Liga de Campi\u00f3ns da AFC, a\u00ednda que finalmente non conseguiu entrar na competici\u00f3n, ao perder co Ceres-Negros filipino. Si o conseguiu na tempada seguinte na que acabou de novo na terceira posici\u00f3n. O primeiro partido de Rochela co Port na competici\u00f3n continental foi o 24 de xu\u00f1o de 2021, contra o Kitchee do coru\u00f1\u00e9s Dani Cancela, encontro que rematou con vitoria por 2-0 para o club de Hong Kong. Unhas semanas despois marcou o seu primeiro gol continental, nunha hist\u00f3rica goleada por 1-5 sobre o poderoso Guangzhou chin\u00e9s adestrado por Fabio Cannavaro.\nSelecci\u00f3n espa\u00f1ola.\nFoi internacional coas categor\u00edas inferiores da selecci\u00f3n espa\u00f1ola. No 2007, e compartindo selecci\u00f3n con David de Gea, Iago Falque ou Bojan Krki\u0107 entre outros, proclamouse campi\u00f3n de Europa sub-17 no torneo disputado en B\u00e9lxica, despois de derrotar na final a Inglaterra."}
{"id": "135765", "revid": "25871", "url": "https://gl.wikipedia.org/wiki?curid=135765", "title": "David A\u00f1\u00f3n", "text": "David A\u00f1\u00f3n Gonz\u00e1lez, nado na Coru\u00f1a o 3 de abril de 1989, \u00e9 un futbolista galego. Xoga de dianteiro no Talavera de la Reina, da Primeira Divisi\u00f3n RFEF.\nTraxectoria.\nFormouse nas categor\u00edas inferiores do Deportivo da Coru\u00f1a, xogando cedido tam\u00e9n no Monta\u00f1eros CF. Na tempada 2009/10 xogou co Fabril en Terceira, conseguindo o ascenso, e comezou a recibir as s\u00faas primeiras convocatorias co primeiro equipo.\nO 20 de xaneiro de 2010 debutou co primeiro equipo da man de Miguel \u00c1ngel Lotina, nun partido da Copa do Rei contra o Sevilla en Riazor, que acabou en derrota por 0-3. Un mes despois debutou en Primeira Divisi\u00f3n, nun partido contra o Villarreal CF. Na tempada 2010/11 xogou co filial en Segunda B, marcando 9 goles pero o equipo de Tito Ramallo perdeu a categor\u00eda ao remate da tempada.\nO 14 de xullo de 2011 fichou polo Albacete, tam\u00e9n de Segunda B, no que permaneceu un ano, fichando no ver\u00e1n de 2012 polo filial do Celta de Vigo, o Celta B, da Terceira Divisi\u00f3n. Co equipo vigu\u00e9s logrou o ascenso a Segunda B, categor\u00eda na que militou durante a tempada 2013/14, antes de fichar polo Boiro. Tras unha tempada en Boiro, onde marcou 9 goles, pasou ao Somozas, de Segunda B, onde marcou 10 tantos, acabando no oitavo posto do grupo I.\nEn 2016 fichou polo Pontevedra CF, onde coincidiu con outros dianteiros como Ferrer, Marcos ou Mario Barco, co que xa xogara no Somozas. Militou d\u00faas tempadas no equipo de Luisito no grupo I da Segunda B, e no 2018 decidiu sa\u00edr ao estranxeiro. Fichou ent\u00f3n polo Katowice, da I liga, a segunda divisi\u00f3n de Polonia.\nRegresou a Galicia en 2019, fichando polo Coruxo, da Segunda B. Militou un ano no club dirixido por M\u00edchel Alonso, e en 2020 asinou co Talavera de la Reina."}
{"id": "135766", "revid": "10599", "url": "https://gl.wikipedia.org/wiki?curid=135766", "title": "Deportivo B", "text": ""}
{"id": "135770", "revid": "89787", "url": "https://gl.wikipedia.org/wiki?curid=135770", "title": "Copa do Rei de f\u00fatbol 2009/10", "text": "A Copa do Rei de f\u00fatbol 2009-10 foi a edici\u00f3n n\u00famero 107 da Copa do Rei de Espa\u00f1a. Disputouse entre o 26 de agosto de 2009 e o 26 de maio de 2010, coa participaci\u00f3n de 83 equipos de primeira, segunda, segunda B e terceira divisi\u00f3n, excepto os equipos filiais doutros clubs a\u00ednda que xogasen en devanditas categor\u00edas.\nO campi\u00f3n foi o Sevilla FC, por quinta vez na s\u00faa historia, tras ga\u00f1ar \u00f3 Atl\u00e9tico de Madrid na final por 2:0 no Camp Nou. O Atl\u00e9tico de Madrid clasificouse para xogar a cuarta rolda da Liga de Europa 2010-11, xa que o Sevilla FC clasificouse para a Liga de Campi\u00f3ns na liga.\nEquipos clasificados.\nDisputaron esta edici\u00f3n 83 equipos, en funci\u00f3n da s\u00faa clasificaci\u00f3n na tempada 2008-09. Participan os 20 equipos de primeira divisi\u00f3n, 21 equipos de segunda (exclu\u00eddo o Villarreal B como equipo filial), 22 equipos de segunda B clasificados entre os 5 primeiros de cada un dos grupos e os 2 mellores sextos clasificados, e os 18 campi\u00f3ns dos grupos de terceira divisi\u00f3n, exclu\u00edndo os equipos filiais de t\u00f3dalas categor\u00edas.\n1\u00aa Rolda.\nA primeira rolda do torneo disput\u00e1rona 42 equipos de Segunda B e Terceira, dos cales 6 quedaron exentos. A eliminatoria decidiuse a partido \u00fanico entre os d\u00edas 25 de agosto, 26 de agosto e 27 de agosto de 2009.\nNa primeira rolda t\u00edvose en conta a proximidade xeogr\u00e1fica, polo que a RFEF intenta que os desprazamentos sexan os m\u00e1is curtos posibles.\n2\u00aa Rolda.\nA segunda rolda do torneo disput\u00e1rona os 18 vencedores da primeira rolda, os 6 equipos exentos da mesma, e os 20 equipos de Segunda Divisi\u00f3n, sen contar co Recreativo de Huelva (exento). Os equipos de Segunda deben obrigatoriamente enfrontarse entre si. A eliminatoria xogouse a partido \u00fanico entre os d\u00edas 1 de setembro de 2009 e 16 de setembro de 2009.\n3\u00aa Rolda.\nA terceira rolda do torneo disput\u00e1rona os 22 vencedores da segunda rolda e o Recreativo de Huelva (equipo exento na rolda anterior). Segundo a circular n\u00ba 1 da Real Federaci\u00f3n Espa\u00f1ola de F\u00fatbol, o sorteo para esta rolda componse de dous grupos:\n- Grupo A: config\u00faranse 6 emparellamentos, entre os 12 ga\u00f1adores en segunda rolda pertencentes \u00e1s divisi\u00f3ns semi-profesionais que participan no torneo, \u00e9 dicir, 10 clubs de Segunda Divisi\u00f3n B e 2 de Terceira Divisi\u00f3n.\n- Grupo B: comp\u00f3n o grupo os 11 clubs clasificados, pertencentes a Segunda Divisi\u00f3n (10 clasificados da segunda rolda, e outro exento da mesma). Disto, resulta un novo club exento para a terceira rolda, e quedan configurados 5 novos emparellamentos.\nA eliminatoria xogouse a partido \u00fanico o d\u00eda 7 de outubro de 2009.\nDezaseisavos de final.\nA cuarta rolda do torneo disput\u00e1rona os 11 vencedores da terceira rolda (5 clubs de Segunda Divisi\u00f3n e 6 de Segunda Divisi\u00f3n \"B\"), o Real Murcia (equipo exento na rolda anterior), e os 20 equipos da Primeira Divisi\u00f3n. Segundo a circular n\u00ba 1 da Real Federaci\u00f3n Espa\u00f1ola de F\u00fatbol, o sorteo para esta rolda componse do seguinte xeito e na seguinte orde:\n- Paso 1: config\u00faranse 4 emparellamentos entre os 4 clubs de Primeira Divisi\u00f3n participantes na Liga de Campi\u00f3ns (Barcelona, Real Madrid, Sevilla e Atl\u00e9tico de Madrid) e 4 ga\u00f1adores en segunda rolda pertencentes a Segunda Divisi\u00f3n \"B\".\n- Paso 2: config\u00faranse 2 emparellamentos entre 2 clubs de Primeira Divisi\u00f3n participantes na Liga de Europa (Villarreal, Valencia e Athletic Club) e os 2 equipos restantes de Segunda Divisi\u00f3n \"B\". Un club dos participantes na UEFA Europa League queda exento e eng\u00e1dese ao \"paso 3\".\n- Paso 3: config\u00farase 1 emparellamento entre o club exento no \"paso 2\" e 1 ga\u00f1ador (entre 6 posibles) en segunda rolda pertencente a Segunda Divisi\u00f3n.\n- Paso 4: config\u00faranse 5 emparellamentos entre os 5 ga\u00f1adores en segunda rolda de clubs pertencentes a Segunda Divisi\u00f3n (dos exentos no \"paso 3\") e 5 clubs de Primeira Divisi\u00f3n.\n- Paso 5: config\u00faranse 4 emparellamentos entre os 8 clubs de Primeira Divisi\u00f3n, que xa foron sorteados.\nA eliminatoria xogouse a dobre eliminatoria.\nFase final.\nA fase final consiste en 3 roldas eliminatorias a dobre partido con sorteo puro entre os sobreviventes da rolda anterior. Os dous \u00faltimos contendentes xogasen a final o 26 de maio de 2010.\nOitavos de final.\nA quinta rolda do torneo disp\u00fatana os 16 vencedores de dezaseisavos de final.\nCuartos de final.\nA sexta rolda do torneo disp\u00fatana os 8 vencedores de oitavos de final. A eliminatoria xogouse a dobre partido os d\u00edas 20 de xaneiro de 2010 (ida) e 27 de xaneiro de 2010 (volta).\nSemifinais.\nA s\u00e9tima rolda do torneo disp\u00fatana os 4 vencedores de cuartos de final. A eliminatoria xogouse a dobre partido os d\u00edas 3 de febreiro de 2010 (ida) e 10 de febreiro de 2010 (volta).\nFinal.\nA oitava e \u00faltima rolda do torneo foi disputada polo Atl\u00e9tico de Madrid e o Sevilla FC. A final xogouse a partido \u00fanico, en campo neutral -o estadio Camp Nou de Barcelona- o d\u00eda 19 de maio de 2010. O Sevilla consagrouse ga\u00f1ando 2 a 0 e logrou a s\u00faa quinta Copa do Rei."}
{"id": "135771", "revid": "10599", "url": "https://gl.wikipedia.org/wiki?curid=135771", "title": "M\u00e9rida UD", "text": ""}
{"id": "135772", "revid": "10599", "url": "https://gl.wikipedia.org/wiki?curid=135772", "title": "H\u00e9rcules CF", "text": ""}
{"id": "135773", "revid": "1131", "url": "https://gl.wikipedia.org/wiki?curid=135773", "title": "$", "text": ""}
{"id": "135774", "revid": "15937", "url": "https://gl.wikipedia.org/wiki?curid=135774", "title": "Fallingwater", "text": ""}
{"id": "135775", "revid": "15937", "url": "https://gl.wikipedia.org/wiki?curid=135775", "title": "Casa da Cascada", "text": ""}
{"id": "135776", "revid": "98629", "url": "https://gl.wikipedia.org/wiki?curid=135776", "title": "Casa da fervenza", "text": "A Casa da fervenza (en ingl\u00e9s: \"Fallingwater\") \u00e9 unha das obras m\u00e1is co\u00f1ecidas do arquitecto estadounidense Frank Lloyd Wright, un dos principais mestres da arquitectura do s\u00e9culo XX e gran referente na arquitectura a nivel mundial. A s\u00faa construci\u00f3n levouse a cabo de 1935-1939, por mor dun encargo dos se\u00f1ores Kaufmann en Mill Run, en Pensilvania. Dise que o arquitecto realizou os planos da casa nunha noite para presentarllos ao cliente.\nEncargo.\nA \"casa da fervenza\" foi encargada polo se\u00f1or Edgar Kaufman para a construci\u00f3n dunha vivenda de campo para el, a s\u00faa muller e o seu fillo, alumno de Wright. Trat\u00e1base dunha familia adinerada, propietaria dun grande almac\u00e9n en Pittsburgh e que demandaba unha construci\u00f3n senlleira e pouco ornamentada.\nTalvez porque a localizaci\u00f3n preferida dos se\u00f1ores Kaufman se atopaba fronte \u00e1 fervenza formada polo regato Bear Run ou ben pola impresi\u00f3n que este espazo lle causou a Wright despois das s\u00faas visitas ao lugar, a decisi\u00f3n de aproveitar a atmosfera e o murmurio do regato e a fervenza para localizar a futura casa sobre ela agradou moito \u00e1 familia.\nDeste xeito, a casa foi situada no medio dun frondoso bosque transitado polo r\u00edo Bear Run en Pensilvania (EUA). O regato entra lateralmente na casa para sa\u00edr frontalmente en forma de fervenza. Ao redor enc\u00f3ntranse \u00e1rbores moi verticais e elevadas, que forman unha masa verde en ver\u00e1n e espido en inverno. Estamos falando dunha casa dentro da natureza e desde a que a nosa vista pos\u00fae o dominio total da paisaxe exterior e os nosos o\u00eddos o murmurio do r\u00edo, perceptible en toda a casa.\nArquitectura.\nA \"casa da fervenza\" alcanza perfectamente o seu obxectivo de fundirse co medio no que se atopa para formar unha unidade. Nun contorno de marcadas li\u00f1as verticais perfiladas polos troncos das \u00e1rbores, aparece unha casa formada por unha serie de corpos horizontais superpostos uns a outros que nos lembran a continuidade do r\u00edo.\nOs materiais determinados para a edificaci\u00f3n tam\u00e9n te\u00f1en un papel importante na adaptaci\u00f3n ao medio, por iso parte dos que se perciben na casa son da propia zona, sendo algunhas pedras conservadas na s\u00faa totalidade (como pode ser o caso da pedra sobre a que se localiza a cheminea do sal\u00f3n).\nWright coidou especialmente os contrastes entre os diferentes materiais xogando coas texturas, a rugosidade da pedra e a suavidade do formig\u00f3n pu\u00eddo. Ademais, as cores elixidas son significativas, tanto a cor crema dos sa\u00edntes de formig\u00f3n armado pu\u00eddo, como as carpinter\u00edas vermellas.\nEsta construci\u00f3n est\u00e1 completamente aberta ao medio no que se atopa, a\u00ednda que consegue gardar aos seus habitantes de calquera ollada estra\u00f1a procedente do exterior. Ademais, garda un gran respecto pola natureza, sobre todo cando observamos detalles como a viga curvada da galer\u00eda que sortea unha \u00e1rbore. Por\u00e9n, a pesar deste coidado pola natureza envolvente, o arquitecto (a\u00ednda que adapt\u00e1ndose ao espazo) transformou a natureza como lle conveu, creando unha nova atmosfera e baseando esta na relaci\u00f3n de mimetismo e contraste que se chega a establecer entre o edificio e a natureza.\nContorna.\nO mimetismo da inserci\u00f3n do edificio no medio \u00e9 o produto da transformaci\u00f3n dese medio. A fervenza foi desviada durante as obras de construci\u00f3n, algunhas pedras viron modificada a s\u00faa localizaci\u00f3n e outras xa non est\u00e1n al\u00ed. Por\u00e9n, o medio foi coidadosamente naturalizado posteriormente e no propio edificio hai moitos remates que achegan unha aparencia rudimentaria, formados pola sucesi\u00f3n de pedras naturais horizontais, laxes de distintos grosores, pedras traballadas etc.\nForma.\nVolumetr\u00eda.\nA casa da fervenza \u00e9 unha vivenda unifamiliar, illada de calquera edificio, coa excepci\u00f3n da casa de convidados un pouco m\u00e1is arriba do outeiro na que est\u00e1n situadas as d\u00faas. O seu esquema de distribuci\u00f3n adianta o concepto de \"percorrido arquitect\u00f3nico\" acu\u00f1ado m\u00e1is adiante por Le Corbusier. Acc\u00e9dese \u00e1 casa por unha ponte, p\u00e1sase por diante da entrada peonil e dir\u00edxese ao aparcadoiro.\nA casa est\u00e1 composta por unha superposici\u00f3n de bandexas horizontais de grandes dimensi\u00f3ns sen soportes visibles exteriormente, cuxas sombras provocan un espazo intermedio protexido de miradas exteriores. En contraste con esta horizontalidade, a casa pos\u00fae un n\u00facleo vertical de pedra que \u00e9 com\u00fan a t\u00f3dalas s\u00faas plantas. Deste xeito, a casa conv\u00e9rtese nun prolongamento vertical das rochas do r\u00edo. A estrutura do edificio evita o esquema ortogonal, o cal provoca que a maior parte dos \u00e1ngulos interiores estean disoltos e consegue que o espazo interior se ampl\u00ede cara \u00e1 paisaxe exterior.\nA composici\u00f3n exterior do edificio f\u00f3rmase por unha xustaposici\u00f3n vertical de corpos de directriz horizontal que non seguen unha xeratriz vertical com\u00fan, sen\u00f3n que alternan as s\u00faas diferentes dimensi\u00f3ns e localizaci\u00f3ns para xerar \u00e1 unidade do conxunto.\nEspazos.\nA casa da fervenza \u00e9 un edificio de espazos continuos. Na planta baixa dist\u00ednguense diversos ambientes: o comedor, a zona da cheminea de pedra, d\u00faas zonas de estar diferenciadas e un moble baixo de biblioteca que tapa a escaleira que baixa \u00e1 fervenza. Al\u00f3 atopamos unha piscina iluminada por luz cenital, unha charca de auga e o carto de instalaci\u00f3ns. Tam\u00e9n na planta baixa, pero xa separados mediante portas, podemos encontrar a coci\u00f1a e a zona de servizo.\nDebido a que a porta da entrada principal est\u00e1 nunha zona escura, nada m\u00e1is entrar na casa obs\u00e9rvase unha gran luminosidade que se apodera da estancia principal polos grandes vidros. Tam\u00e9n disp\u00f3n de lucernarios artificiais situados nun teito flotante de xeso a distintas alturas e posici\u00f3ns para conseguir xogos de luces que buscan lograr unha sensaci\u00f3n de calidez no cuarto. A estreita escaleira que sobe ao primeiro andar preserva a intimidade dos cuartos privados. Todos eles \u00e1brense a unha terraza exterior sobre os corpos voados que compo\u00f1en o edificio.\nT\u00e9cnica.\nMateriais.\nA gama de materiais empregados corresp\u00f3ndese en grande medida cos materiais naturais propios da zona. As\u00ed, encontr\u00e1monos pedra do lugar que non foi movida, como a do coraz\u00f3n da cheminea, ou outra que se desprazou ata al\u00ed, como a que atopamos nos remates das paredes a xeito de laxes superpostas ou as pu\u00eddas no chan do sal\u00f3n. Tam\u00e9n util\u00edzase nalg\u00fans detalles a madeira.\nEmpr\u00e9ganse outros materiais como o formig\u00f3n armado pu\u00eddo tinxido en cor crema, que encontramos nos beir\u00eds. Algunhas veces este formig\u00f3n pode estar combinado con ferro, como acontece nas escaleiras que baixan \u00e1 piscina. As\u00ed mesmo, o ferro vermello das carpinter\u00edas acomp\u00e1\u00f1ase de enormes follas de vidro de distintos tipos, os m\u00e1is grosos \u00fasanse para as carpinter\u00edas fixas, un pouco m\u00e1is finos son os das xanelas e nalgunhas zonas son impresos, como no ba\u00f1o da se\u00f1ora.\nEstrutura.\nA estrutura da casa est\u00e1 formada por uns apoios de formig\u00f3n que absorben todas as cargas. Sobre eles vanse establecendo numerosos planos que finalmente agochar\u00e1n tres niveis. Os diversos planos que se poden ver est\u00e1n constru\u00eddos en formig\u00f3n armado, xa sexa en vigas ou bandexas con orientaci\u00f3n sueste e suroeste.\nTecnolox\u00edas especiais.\nNesta construci\u00f3n foron utilizadas determinadas estratexias para resolver os diversos problemas que \u00edan xurdindo que supuxeron un grande avance no campo da arquitectura. Un exemplo \u00e9 o xeito de resolver os enormes beir\u00eds que consistiu en dobrar as barras de aceiro cara a arriba para conseguir o traballo continuado do formig\u00f3n. Por\u00e9n, a proporci\u00f3n de barras elixida por Wright non foi respectada polo construtor, pondo en vez dunha na parte inferior e dous na superior, o dobre. Por esta raz\u00f3n, actualmente a estrutura presenta fisuras.\nOutras resoluci\u00f3ns de problemas a sinalar poder\u00edan ser as vigas de formig\u00f3n directamente incrustadas na rocha do lugar ou as xuntas de vidro con vidro."}
{"id": "135780", "revid": "17467", "url": "https://gl.wikipedia.org/wiki?curid=135780", "title": "Republika Makedonija", "text": ""}
{"id": "135781", "revid": "17467", "url": "https://gl.wikipedia.org/wiki?curid=135781", "title": "Makedonija", "text": ""}
{"id": "135782", "revid": "17467", "url": "https://gl.wikipedia.org/wiki?curid=135782", "title": "\u0420\u0435\u043f\u0443\u0431\u043b\u0438\u043a\u0430 \u041c\u0430\u043a\u0435\u0434\u043e\u043d\u0438\u0458\u0430", "text": ""}
{"id": "135783", "revid": "17467", "url": "https://gl.wikipedia.org/wiki?curid=135783", "title": "\u041c\u0430\u043a\u0435\u0434\u043e\u043d\u0438\u0458\u0430", "text": ""}
{"id": "135784", "revid": "85894", "url": "https://gl.wikipedia.org/wiki?curid=135784", "title": "Sienita", "text": "A sienita \u00e9 unha rocha magm\u00e1tica plut\u00f3nica que se encontra constitu\u00edda principalmente por minerais como feldespatos, oligoclasios, albita, e raramente con minerais m\u00e1ficos como a biotita e os piroxenos (auxita). Ten baixo contido de cuarzo.\n\u00c9 unha rocha relativamente rara, por\u00e9n com\u00fan na rexi\u00f3n litoral do Brasil. No Estado do R\u00edo de Xaneiro, extr\u00e1ese un tipo de sienita como rocha ornamental. En Portugal \u00e1chase un importante macizo sien\u00edtico na Serra de Monchique."}
{"id": "135785", "revid": "5132", "url": "https://gl.wikipedia.org/wiki?curid=135785", "title": "Estados dos Estados Unidos", "text": ""}
{"id": "135789", "revid": "89787", "url": "https://gl.wikipedia.org/wiki?curid=135789", "title": "Albita", "text": "A albita \u00e9 un mineral do grupo dos silicatos, subgrupo tectosilicatos e dentro destes pertence aos feldespatos denominados plaxioclasios. \u00c9 un aluminosilicato de sodio, que pode levar calcio ou potasio substitu\u00edndo ao sodio na rede cristalina, pero por definici\u00f3n de albita debe ter m\u00e1is sodio (m\u00e1is do 90%) que calcio e potasio xuntos (menos do 10%).\nCaracter\u00edsticas.\nPresenta un aspecto de cristais ben formados albos, case sempre maclados. A macla de cristais aplanados xuntos crea o efecto de estriaci\u00f3ns na superficie do cristal, sendo tan caracter\u00edstica que se designa como \"macla de albita\".\n\u00c9 o extremo con sodio de d\u00faas series de soluci\u00f3n s\u00f3lida distintas. Por un lado a serie dos plaxioclasios, \u00e1 cal se considera que pertence, cuxos extremos son a albita (plaxioclasio de sodio) e a anortita (plaxioclasio de calcio). Por outra parte a serie dos feldespatos pot\u00e1sicos, cuxos extremos son a albita (NaAlSi3O8) e o ortoclasio (KAlSi3O8), con toda unha serie de minerais intermedios con proporci\u00f3ns variables de sodio e potasio.\nO seu nome procede do lat\u00edn \"albus\", que significa \"branco\" aludindo \u00e1 s\u00faa color m\u00e1is usual. Sin\u00f3nimos moi pouco usados son: \"hiposclerita\", \"olafita\" e \"zigadita\".\nUnha variedade de albita \u00e9 a cleavelandita, que aparece asociada \u00e1 turmalina e forma cristais brancos tan extremadamente finos que \u00e1s veces son transparentes.\nAmbiente de formaci\u00f3n.\nA serie de minerais feldespatos pot\u00e1sicos s\u00f3 existe cando o ambiente de cristalizaci\u00f3n se produce a alta temperatura. Cando a temperatura \u00e9 baixa prod\u00facese a exsoluci\u00f3n, na que a albita se separa do resto de masa mineral formando capas de albita no interior dos cristais de feldespato pot\u00e1sico. \u00c1s veces estas capas brancas son visibles ao ollo humano e o esp\u00e9cime denom\u00ednase pertita.\nA albita \u00e9 un constitu\u00ednte moi t\u00edpico das rochas \u00edgneas de tipo granito ou sienita. Os minerais aos que normalmente aparece asociada en ambos tipos de rocha son cuarzo, turmalina e moscovita.\nTam\u00e9n se pode atopar nas rochas metam\u00f3rficas, como as formadas baixo condici\u00f3ns de presi\u00f3n e temperaturas relativamente baixas, e en certas rochas sedimentarias.\nLocalizaci\u00f3n, extracci\u00f3n e uso.\nEncontr\u00e1ronse importantes dep\u00f3sitos na pen\u00ednsula do Labrador e na pen\u00ednsula Escandinava. Tam\u00e9n hai grandes dep\u00f3sitos de albita na rexi\u00f3n do monte Branco, na Su\u00edza, no Tirol austr\u00edaco e en todo o norte da Italia.\nEste s\u00f3lido \u00e9 usado na fabricaci\u00f3n de vidro e cer\u00e1mica, as\u00ed como na industria de materiais refractarios."}
{"id": "135793", "revid": "27155", "url": "https://gl.wikipedia.org/wiki?curid=135793", "title": "Anortita", "text": "A anortita \u00e9 un mineral do grupo dos silicatos, subgrupo tectosilicatos e dentro destes pertence aos feldespatos denominados plaxioclasios. \u00c9 un aluminosilicato de calcio, por definici\u00f3n sendo o calcio m\u00e1is do 90% dos i\u00f3ns met\u00e1licos. \u00c9 dimorfo da svyatoslavita, que ten a mesma f\u00f3rmula qu\u00edmica mais cristaliza noutro sistema distinto do tricl\u00ednico.\n\u00c9 o extremo con calcio da serie de soluci\u00f3n s\u00f3lida dos plaxioclasios, sendo o outro extremo a albita (plaxioclasio de sodio).\nO seu nome prov\u00e9n do grego \"anortos\", que significa \"non recto\", polos seus cristais oblicuos. Describiuse por primeira vez en 1823 en Italia. Sin\u00f3nimos pouco usados son: \"indianita\", \"amphodelita\", \"anorthita\", \"anortho\u00edta\", \"barsovita\", \"beffanita\", \"ciclopita\" ou \"lepolita\".\nSon moi frecuentes as maclas dun cristal penetrando noutro, chegando a ser raro ver un cristal coas s\u00faas superficies enteiras sen estar cortado por outro. As maclas en l\u00e1minas poden producir un canleado no cristal, producindo o efecto de estr\u00edas.\nAmbiente de formaci\u00f3n.\nEnc\u00f3ntrase fundamentalmente en rochas metam\u00f3rficas procedentes de calcarias sometidas a metamorfismo de contacto. Tam\u00e9n podemos encontrala en rochas \u00edgneas plut\u00f3nicas m\u00e1ficas.\nPolo esu ambiente de formaci\u00f3n, os minerais aos que normalmente aparece asociada son biotita, auxita, piroxeno e horneblenda.\nLocalizaci\u00f3n, extracci\u00f3n e uso.\n\u00c1chanse importantes dep\u00f3sitos en N\u00e1poles, Campania e no monte Vesuvio (Italia), as\u00ed como en California e Nova Jersey (Estados Unidos).\nTam\u00e9n se encontra en grandes cantidades nas rochas das planicies lunares e foi encontrada en mostras do cometa Wild 2.\nComo todos os plaxioclasios, a anortita pos\u00fae aplicaci\u00f3ns industriais para fabricar cer\u00e1micas e esmaltes, \u00e1 parte do interese coleccion\u00edstico."}
{"id": "135794", "revid": "3338", "url": "https://gl.wikipedia.org/wiki?curid=135794", "title": "Ortosa", "text": ""}
{"id": "135796", "revid": "23204", "url": "https://gl.wikipedia.org/wiki?curid=135796", "title": "Andesita", "text": "A andesita \u00e9 unha rocha \u00edgnea de composici\u00f3n intermedia. A s\u00faa composici\u00f3n mineral comprende xeralmente plaxioclasio, piroxeno e horneblenda. Frecuentemente est\u00e1n asociados biotita, cuarzo, magnetita e esfena. O \u00e1lcali feldespato est\u00e1 ausente nesta rocha.\nA clasificaci\u00f3n de andesitas pode facerse segundo o fenocristal m\u00e1is abundante. As\u00ed temos a \"andesita olivina\", no que a olivina \u00e9 o principal compo\u00f1ente mineral.\nPode considerarse o equivalente extrusivo da diorita plut\u00f3nica. Como as dioritas, a andesita \u00e9 caracter\u00edstica de \u00e1reas de subduci\u00f3n tect\u00f3nica en marxes oce\u00e1nicas mari\u00f1as, como a costa de Am\u00e9rica do Sur.\nO seu nome deriva dos Andes, cordilleira monta\u00f1osa que transcorre paralela ao litoral costeiro dende a Venezuela at\u00e9 a Patagonia.\nA andesita pode tomar cores como o negro acibeche a verde escuro segundo a s\u00faa constituci\u00f3n.\nAplicaci\u00f3ns.\nA andesita empr\u00e9gase na construci\u00f3n como material inerte para balastro de v\u00edas f\u00e9rreas ou para utilizaci\u00f3ns que necesiten de rochas cunha certa densidade, como diques ou canais."}
{"id": "135797", "revid": "15490", "url": "https://gl.wikipedia.org/wiki?curid=135797", "title": "Ceolita", "text": "A ceolita ou zeolita (do grego \"zein\" \u2018ferver\u2019 e \"lithos\" \u2018pedra\u2019) \u00e9 un conxunto de diversos minerais compostos por silicatos alum\u00ednicos hidratados de metais alcalinos e alcalinot\u00e9rreos.\nA etimolox\u00eda da verba ceolita fai referencia a que estas rochas cando se quentan a altas temperaturas inchan e desprenden burbullas.\nEstes minerais manif\u00e9stanse en vetas de rochas \u00edgneas b\u00e1sicas, particularmente basalto. Os minerais pos\u00faen densidades espec\u00edficas no rango de 1,9 a 2,8 g/cm3 e durezas de entre 3 e 6 na escala de Mohs.\nAs ceolitas son aluminosilicatos con cavidades de dimensi\u00f3ns moleculares de 8 a 10 \u00e1ngstrom. Cont\u00e9n i\u00f3ns grandes e mol\u00e9culas de auga con liberdade de movemento, para as\u00ed poder permitir o intercambio i\u00f3nico.\nAs ceolitas son utilizadas en procesos para abrandar a auga mediante un m\u00e9todo de intercambio de i\u00f3ns chamado proceso ceol\u00edtico.\nPropiedades e usos.\nAs ceolitas, constitu\u00eddas por estruturas de silicio e al\u00famina, como tetraedros, presentan m\u00e1is de 50 tipos naturais e centos sint\u00e9ticos, cada un cunhas propiedades espec\u00edficas. Son \u00fatiles para m\u00faltiples aplicaci\u00f3ns industriais, en procesos de refino do petr\u00f3leo, na industria qu\u00edmica como catalizadores, ou na agricultura e gandar\u00eda, mellorando a calidade do solo e a alimentaci\u00f3n animal.\nNa actualidade, estanse investigando novas aplicaci\u00f3ns, como a captura e almacenamento de gases, potencialmente \u00fatiles no combate ao cambio clim\u00e1tico. As s\u00faas propiedades \u00fanicas prometen avances significativos na s\u00faa aplicaci\u00f3n no futuro. \nAvelino Corma, reco\u00f1ecido qu\u00edmico da Universidade de Valencia, que foi premiado co galard\u00f3n ao Inventor Europeo 2023 desenvolveu co seu equipo unhas ceolitas que son usadas na industria para mellorar a eficiencia das reacci\u00f3ns qu\u00edmicas e na transformaci\u00f3n de produtos como o petr\u00f3leo cru."}
{"id": "135798", "revid": "3338", "url": "https://gl.wikipedia.org/wiki?curid=135798", "title": "Zeolita", "text": ""}
{"id": "135803", "revid": "5863", "url": "https://gl.wikipedia.org/wiki?curid=135803", "title": "Apatita", "text": "A apatita \u00e9 un mineral con cristais hexagonais e dureza 5 na escala de Mohs. A s\u00faa composici\u00f3n qu\u00edmica aproximada \u00e9 Ca5(PO4)3(F,Cl,OH). A cor \u00e9 vari\u00e1bel a\u00ednda que predominan os cristais incoloros, de cor parda ou verdosa.\nEtimolox\u00eda.\nO nome de apatita deriva do grego \"ap\u00e1te\" (engano) xa que pode ser confundido facilmente con outros minerais como o berilo ou a turmalina.\nDep\u00f3sitos.\nA apatita enc\u00f3ntrase en vetas hidrotermais, entre pegmatitas e calcarias metam\u00f3rfica ademais de entre sedimentos onde se produce a partir de dep\u00f3sitos org\u00e1nicos. Un dos maiores dep\u00f3sitos at\u00f3pase en Marrocos.\nA presenza de apatita en Logros\u00e1n, Estremadura \u00e9 co\u00f1ecida dende vello. Conta a tradici\u00f3n que no Cerc\u00f3n de las Brujas celebr\u00e1banse aquelarres nos que se guindaban ao lume uns pos brancos que emit\u00edan resplandores fluorescentes. \u00c1 parte desta lenda, o certo \u00e9 que as mostras coas que Proust definiu por primeira vez a fluorapatita, en 1781, proced\u00edan deste lugar.\nO esmalte dos dentes e unha parte dos \u00f3sos est\u00e1n formados por apatita.\nUsos.\nA apatita \u00e9 a principal fonte de f\u00f3sforo e fosfato e polo tanto imprescindible na fabricaci\u00f3n dos fertilizantes minerais."}
{"id": "135820", "revid": "7523", "url": "https://gl.wikipedia.org/wiki?curid=135820", "title": "Agrupaci\u00f3n Deportiva Alcorc\u00f3n", "text": "A Agrupaci\u00f3n Deportiva Alcorc\u00f3n \u00e9 un club de f\u00fatbol espa\u00f1ol da cidade de Alcorc\u00f3n (Madrid). Foi fundado en 1971 e compite na Segunda Divisi\u00f3n.\nHistoria.\nA Agrupaci\u00f3n Deportiva Alcorc\u00f3n foi fundada no ano 1971 por Dionisio Mu\u00f1oz Jerez e tras varias tempadas deambulando por Rexional Preferente e Terceira divisi\u00f3n na tempada 1999-00 consegue o ascenso \u00e1 Segunda divisi\u00f3n B espa\u00f1ola logrando finalizar na tempada 2000-01 (primeira da s\u00faa historia en Segunda B) na 12\u00aa posici\u00f3n. Na seguinte tempada o club non realiza unha campa\u00f1a tan boa como a anterior e finaliza na 16\u00aa posici\u00f3n, moi preto dos postos de descenso a Terceira. Durante as seis tempadas seguintes o equipo logra quedar clasificado na zona media da t\u00e1boa, ata a tempada 2008-09 na que queda clasificado como 3\u00ba do seu grupo, accedendo as\u00ed a disputar a promoci\u00f3n de ascenso a Segunda Divisi\u00f3n.\nNa promoci\u00f3n de ascenso a segunda logrou eliminar na primeira rolda ao UE Sant Andreu (0-0 e 4-2) e na segunda rolda ao CD Alcoyano (1-0 e 2-1). Na fase final logrou un resultado de 0-0 fronte ao Real Uni\u00f3n de Ir\u00fan na ida polo que o ascenso decidir\u00edase no Stadium Gal de Ir\u00fan. No partido disputado en Ir\u00fan fronte ao Real Uni\u00f3n sufriu unha derrota por 3-1 dicindo adeus ao ascenso de categor\u00eda e tendo que conformarse con disputar a tempada 2009-10 en Segunda B. Na tempada 2009-10 o club participa de novo na Copa do Rei debido a que na tempada 2008-09 logrou quedar terceiro clasificado de Segunda B (grupo II).\n\"Alcorconazo\" e ascenso a Segunda.\nO 27 de outubro de 2009, o Alcorc\u00f3n vive o episodio m\u00e1is ilustre da s\u00faa traxectoria tras eliminar da Copa do Rei ao Real Madrid por un marcador global de 4-1. Este episodio foi chamado pola prensa espa\u00f1ola como o Alcorconazo. O equipo amarelo conseguiu un avultado 4-0 no partido de ida, disputado no Estadio Santo Domingo, e logrou superar a eliminatoria tras conseguir manter a vantaxe no partido de volta no Estadio Santiago Bernab\u00e9u, que acabou cun insuficiente 1-0 favorable a un decepcionante Real Madrid, o cal estaba infestado de estrelas do f\u00fatbol mundial como Cristiano Ronaldo, Kak\u00e1 e Karim Benzema.\nNesa mesma tempada queda campi\u00f3n do grupo II de Segunda B e non pasa a primeira eliminatoria de ascenso de campi\u00f3ns contra o Granada CF. Con todo, logra pasar as d\u00faas seguintes eliminatorias e subir a Segunda Divisi\u00f3n por primeira vez na s\u00faa historia.\nNa tempada do debut en Segunda logra a permanencia sen moitos problemas. Na tempada 2011-12 conv\u00e9rtese no equipo revelaci\u00f3n da categor\u00eda e acaba na cuarta posici\u00f3n, disputando o playoff de ascenso a Primeira Divisi\u00f3n. Na semifinal consegue eliminar ao H\u00e9rcules, pero na final perde contra o Real Valladolid cun resultado global de 2-1, quedando a un paso da m\u00e1xima categor\u00eda.\nEstadio.\nO estadio do club \u00e9 o Estadio Santo Domingo, de herba natural. Ten capacidade para 2.800 persoas, todas sentadas. A Cidade Deportiva Santo Domingo at\u00f3pase no barrio das Retamas, e nas s\u00faas proximidades at\u00f3panse a estaci\u00f3n de Las Retamas e o teatro Buero Vallejo.\nXogadores.\nCadro 2012/13.\n\"Actualizado a 18 de agosto de 2012\""}
{"id": "135821", "revid": "10599", "url": "https://gl.wikipedia.org/wiki?curid=135821", "title": "AD Alcorc\u00f3n", "text": ""}
{"id": "135825", "revid": "8758", "url": "https://gl.wikipedia.org/wiki?curid=135825", "title": "Numeral cardinal", "text": ""}
{"id": "135829", "revid": "1131", "url": "https://gl.wikipedia.org/wiki?curid=135829", "title": "Lista de illas de Italia", "text": "A seguinte lista de illas de Italia enumera as illas legalmente pertencentes \u00e1 Rep\u00fablica de Italia agrupadas xeograficamente e por tipo (illas mar\u00edtimas, lagoa, lago e r\u00edo) .; a s\u00faa superficie total supera os 50.000\u00a0km.\nO patrimonio de illas italianas comprende m\u00e1is de 800 illas, das cales s\u00f3 oitenta est\u00e1n habitadas, inclu\u00edndo as d\u00faas maiores illas do Mar Mediterr\u00e1neo, Sicilia e Sarde\u00f1a, cuxas rexi\u00f3ns Constit\u00faen a macro\u00e1rea da Italia insular."}
{"id": "135830", "revid": "89787", "url": "https://gl.wikipedia.org/wiki?curid=135830", "title": "Club Deportivo Puertollano", "text": "O Club Deportivo Puertollano \u00e9 un club de f\u00fatbol da localidade de Puertollano, en Cidade Real. Este club foi fundado o 24 de setembro de 1948 co nome de Calvo Sotelo Club de F\u00fatbol, denominaci\u00f3n baixo a que chegou a militar en Segunda Divisi\u00f3n.\nActualmente xoga no grupo XVIII da Terceira Divisi\u00f3n Espa\u00f1ola.\nHistoria.\nCalvo Sotelo Club de F\u00fatbol.\nO Club Deportivo Puertollano procede do club fundado o 24 de setembro de 1948 co nome de Calvo Sotelo Club de F\u00fatbol, baixo as ordes da Empresa Nacional Calvo Sotelo, durante os seus dous primeiros anos militou na categor\u00eda rexional, nos cales foi o primeiro clasificado, ascendendo na tempada 1949-50 \u00e1 Terceira Divisi\u00f3n, na que militou durante catorce tempadas, obtendo o primeiro posto en cinco ocasi\u00f3ns, a\u00ednda que non ser\u00eda ata a tempada 1963-64 cando conseguiu o ascenso \u00e1 Segunda Divisi\u00f3n.\nDurante as seguintes sete tempadas mant\u00edvose en Segunda Divisi\u00f3n, chegando a xogar o play-off de ascenso a Primeira Divisi\u00f3n tras quedar segundos na tempada 1967-68 e perder ante o C\u00f3rdoba. Pero na tempada 1970-71 o equipo descendeu a Terceira Divisi\u00f3n, volvendo recuperar a categor\u00eda tras a tempada 1974-75, pero perd\u00e9ndoa, descendendo a Segunda Divisi\u00f3n B tras quedar \u00faltimos na tempada 1977-78.\nMant\u00edvose en Segunda Divisi\u00f3n B seis anos, ascendendo na tempada 1983-84 a Segunda Divisi\u00f3n, a\u00ednda que non conseguiu manterse na categor\u00eda ao ano seguinte, volvendo a Segunda B, e debido \u00e1 reorganizaci\u00f3n da divisi\u00f3n descendeu a Terceira Divisi\u00f3n, a pesar de quedar oitavos.\nPuertollano Industrial.\nDurante os seguintes anos, as d\u00e9bedas, a baixa asistencia e o abandono por parte de Repsol do club, fai que se entre nunha \u00e9poca de decadencia, \u00e9 ao comezar a tempada 1988-89 (o d\u00eda 10 de outubro) cando se cambia o nome do equipo polo de Puertollano Industrial Club de F\u00fatbol, buscando o apoio da poboaci\u00f3n de Puertollano, con todo, non se conseguiu un apoio constante por parte desta, e ademais, durante a seguinte tempada acabouse en \u00faltimo posto, descendendo ata a divisi\u00f3n rexional, onde s\u00f3 estivo unha tempada, ascendendo ao ano seguinte.\nO equipo continuou en Terceira Divisi\u00f3n oito tempadas baixo a denominaci\u00f3n de Puertollano Industrial, conseguindo en 1994 ga\u00f1ar a Copa Federaci\u00f3n Espa\u00f1ola de F\u00fatbol, torneo que se celebraba por primeira vez nesta data.\nUni\u00f3n Deportiva Puertollano.\nNo ano 1999 reorgan\u00edzase o club coa uni\u00f3n do Puertollano Industrial C.F. co Puertollano C.F. (club que militaba nas divisi\u00f3ns rexionais), pas\u00e1ndose a chamar Uni\u00f3n Deportiva Puertollano, e o segundo equipo ser\u00eda o filial deste. Ademais co cambio de nome v\u00f3lvese a ga\u00f1ar o campionato de Terceira Divisi\u00f3n na tempada 1999-00, pero non ser\u00eda sen\u00f3n ata seis anos despois, cun novo campionato e 94 puntos conseguidos (con s\u00f3 d\u00faas derrotas), cando se ga\u00f1an os Play-Offs de ascenso a Segunda Divisi\u00f3n B, onde actualmente milita.\nClub Deportivo Puertollano.\nO 3 de xullo de 2010 apr\u00f3base o cambio de denominaci\u00f3n a Club Deportivo Puertollano."}
{"id": "135831", "revid": "12452", "url": "https://gl.wikipedia.org/wiki?curid=135831", "title": "UD Puertollano", "text": ""}
{"id": "135845", "revid": "23204", "url": "https://gl.wikipedia.org/wiki?curid=135845", "title": "Hedwig and the Angry Inch", "text": "Hedwig and the Angry Inch \u00e9 unha pel\u00edcula musical do ano 2001 feita nos EUA, baseada no musical do mesmo t\u00edtulo sobre a vida ficticia dunha banda de rock and roll liderada por unha cantante transexual nada en Alema\u00f1a Oriental. A pel\u00edcula foi adaptada e dirixida por John Cameron Mitchell, que tam\u00e9n interpretou o papel principal. A m\u00fasica e as letras son de Stephen Trask. O musical logrou un seguimento de \"cult following\" similar ao de \"The Rocky Horror Picture Show\".\nNo ano 2001 ga\u00f1ou o premio ao mellor director e o premio da audiencia no Festival de Cinema de Sundance, as\u00ed como o de mellor director novel da \"National Board of Review\", os Gotham Awards, e a Los Angeles Film Critics Association. Mitchell recibiu un nomeamento para o Globo de Ouro ao mellor actor e o premio \"Performance of the Year Award\" da revista \"Premiere\".\nTrama.\nHansel Schmidt (John Cameron Mitchell) \u00e9 un \"slip of a girlyboy\" (especie de moza-mozo) nado en Berl\u00edn antes da construci\u00f3n do muro, fillo dunha artista e dun sarxento do ex\u00e9rcito dos EUA. A Hansel g\u00fastalle a filosof\u00eda e a m\u00fasica rock, pero non \u00e9 feliz en Alema\u00f1a Oriental at\u00e9 que co\u00f1ece a Luther Robinson (Maurice Dean Wint), un soldado estadounidense. Luther nam\u00f3rase de Hansel e deciden casar. O plan permitir\u00eda a Hansel deixar a Alema\u00f1a comunista pola capitalista do oeste, pero para casar a parella ten que estar formada por unha muller e un home. A nai de Hansel, Hedwig (Alberta Watson), d\u00e1lle ao fillo o seu pasaporte e atopa un m\u00e9dico que lle faga a operaci\u00f3n de cambio de sexo. Esta operaci\u00f3n non sae de todo ben, e d\u00e9ixalle a Hansel \u2013agora Hedwig\u2013 un anaco de carne disfuncional dunha polgada de tama\u00f1o entre as pernas.\nHedwig e Luther van vivir a Junction City (Kansas), pero Luther d\u00e9ixaa por un rapaz no seu primeiro aniversario de voda, xusto o d\u00eda en que se anuncia a ca\u00edda do muro de Berl\u00edn e a reunificaci\u00f3n de Alema\u00f1a.\nHedwig recup\u00e9rase da separaci\u00f3n formando unha banda de rock canda a coreanas esposas de soldados do ex\u00e9rcito estadounidense (unha delas, a guitarrista, interpretada por Sook-Yin Lee). Hedwig co\u00f1ece ao adolescente cristi\u00e1n Tommy Speck (Michael Pitt), co que escribe varias canci\u00f3ns. Hedwig d\u00e1lle o nome art\u00edstico de \"Tommy Gnosis\", pero m\u00e1is tarde el d\u00e9ixaa e logra converterse nunha estrela nos medios do rock grazas \u00e1s canci\u00f3ns que compuxeran xuntos. \"Internacionalmente ignorada\" Hedwig e maila s\u00faa banda de europeos do leste, the Angry Inch, (a polgada amolada), vense obrigados a manterse tocando en cafeter\u00edas e locais de \"striptease\".\nAo longo da pel\u00edcula Hedwig menciona o texto de Arist\u00f3fanes no \"Symposium\" de Plat\u00f3n, onde se explica, como fai Hedwig na canci\u00f3n \"The Origin of Love\", as orixes do ser humano, pasando de ser unha esfera, a ter d\u00faas caras, catro brazos e catro pernas. Os deuses enfadados dividen ester ser en dous, deixando \u00e1s persoas separadas con saudade da outra metade. Hedwig segue a Tommy na s\u00faa xira.\nN\u00fameros musicais.\nPara a banda sonora da pel\u00edcula, as canci\u00f3ns de Hedwig foron gravadas por John Cameron Mitchell (voz), Stephen Trask, Miriam Shor, Bob Mould (de H\u00fcsker D\u00fc), Ted Liscinski, Perry L. James, Alexis Fleisig, e Eli Janney.\nAs canci\u00f3ns de Tommy Gnosis foron gravadas por Stephen Trask (voz), Miriam Shor, Bob Mould, Ted Liscinski, Perry L. James, Scott McCloud, Eli Janney, Alexis Fleisig, e Johnny Temple.\nProduci\u00f3n.\nSegundo se menciona nos extras do DVD, a maior parte das voces principais foron gravadas durante a propia rodaxe das escenas, para capturar a intensidade dunha actuaci\u00f3n en directo.\nPara semellar unha persoa transexual, Mitchell deb\u00eda barbearse decote cunha m\u00e1quina el\u00e9ctrica, xa que os cortes aparec\u00edan na gravaci\u00f3n.\nA versi\u00f3n en DVD da pel\u00edcula incl\u00fae numerosas escenas suprimidas, coma cando co\u00f1ece en Croacia a Yitzhak (que fora \"drag queen\" co nome de \"Krystal Nacht\")."}
{"id": "135846", "revid": "23204", "url": "https://gl.wikipedia.org/wiki?curid=135846", "title": "Mama Coca", "text": "Mama Coca \u00e9, nalgunhas versi\u00f3ns das lendas sobre a orixe da etnia inca, a muller de Sinchi Roca, o segundo Inca, fillo de Manco C\u00e1pac e Mama Ocllo, os fundadores do Imperio Inca.\nLenda.\nAo morrer Mama Coca, Sinchi Roca \"... mandou constru\u00edrlle unha huaca e efectuar permanentes sacrificios de sangue e chicha nela, ata que un d\u00eda brotou un arbusto; o Inca tomou as s\u00faas follas e as manti\u00f1a na boca todo o tempo, crendo as\u00ed estar en contacto coa morta. Dos seus froitos mandou sementar unha chagra, cuxas follas cargaba nunha \"jigra\" de la para mascalas e para dalas a aqueles que se distingu\u00edan ao seu servizo, a quen pod\u00eda permitirlles tam\u00e9n que a sementaran. \u00c1 s\u00faa morte, enterr\u00f3uselle na mesma huaca e os seus sucesores mantiveron durante s\u00e9culos a tradici\u00f3n de mascar e dar a coca, co cal estendeuse o seu cultivo, mais sempre entre os afectos aos Incas, ao tempo que se manti\u00f1a prohibida ao povo\".\nTam\u00e9n se lle asocia co sexo excesivo, ou d\u00edse que era unha muller promiscua que a partiron en dous os seus amantes e que do seu corpo sa\u00edu o arbusto da coca."}
{"id": "135848", "revid": "23204", "url": "https://gl.wikipedia.org/wiki?curid=135848", "title": "Basket Club Ferrara", "text": "O Basket Club Ferrara foi un club de baloncesto italiano con sede na cidade italiana de Ferrara, na rexi\u00f3n de Emilia Roma\u00f1a, fundado en 1999 e desaparecido en 2011. Nas temporadas 2008-09 e 2009-10 competiu na Serie A da Liga Italiana.\nHistoria.\nO club, fundado en 1999, comeza a s\u00faa andaina nas categor\u00edas inferiores do baloncesto italiano, acadando o ascenso \u00e1 Serie A2 na s\u00faa terceira tempada de existencia. Tras clasificarse en d\u00faas ocasi\u00f3ns para os play-offs de ascenso en 2004 e 2006, finalmente conseguiu chegar \u00e1 m\u00e1xima categor\u00eda en 2008. Por\u00e9n, tras tan s\u00f3 dous anos, descende na temporada 2009-10. Despois da temporada 2010\u201311 na segunda categor\u00eda, o presidente do club Roberto Mascellani vende os dereitos do Ferrara ao Biancobl\u00f9 Basket Bologna, equipo que tentou suplir durante 2011 e 2013 ao Fortituto Bologna, acabando coa actividade do club. O equipo renacer\u00eda ent\u00f3n co nome de Pallacanestro Ferrara 2011, competindo na temporada 2015-16 na Serie A2.\nPatrocinadores.\nAo longo dos anos, debido a patrocinios, o club foi co\u00f1ecido como:"}
{"id": "135849", "revid": "23204", "url": "https://gl.wikipedia.org/wiki?curid=135849", "title": "Kon (mitolox\u00eda)", "text": "Kon era na mitolox\u00eda inca o deus da choiva e o vento que vi\u00f1a do Sur, fillo dos deuses Inti e Mama Killa.\nHistoria.\nKon era un deus antigo que pobou a terra de seres humanos e lles brindou auga e froitos; sa\u00eda de entre as monta\u00f1as e a xente sempre agardaba a s\u00faa chegada, xa que con el chegaban as choivas para a prosperidade das s\u00faas terras de cultivo; mais os humanos esquec\u00e9ronse pronto das ofrendas que deb\u00edan darlle por ser o creador. Daquela Kon castigounos quit\u00e1ndolles as choivas e transformando as f\u00e9rtiles terras nos inmensos desiertos da costa. Kon s\u00f3 deixou alg\u00fans r\u00edos para que con moito esforzo e traballo os humanos puideran subsistir.\nO deus Kon foi o creador desa primeira xeraci\u00f3n de homes que poboaron a terra; mais un d\u00eda foi vencido polo deus Pachacamac, quen os converteu en primates, raposos e lagartos para logo crear unha nova xeraci\u00f3n de seres humanos.\nCaracter\u00edsticas.\nKon era un deus eminentemente voador, era r\u00e1pido e lixeiro porque carec\u00eda de \u00f3sos, ti\u00f1a cabeza de felino, mais sostense que empregaba m\u00e1scadas fel\u00ednidas.\nEn im\u00e1xes p\u00f3deselle ver voando e portando un b\u00e1culo, alimentos e cabezas trofeo."}
{"id": "135851", "revid": "23204", "url": "https://gl.wikipedia.org/wiki?curid=135851", "title": "Per Gessle", "text": "Per H\u00e5kan Gessle, nado en Halmstad, Suecia o 12 de xaneiro de 1959, \u00e9 un cantante e compositor. Canda Marie Fredriksson formou o d\u00fao Roxette en outubro de 1986. Integra tam\u00e9n o grupo Gyllene Tider como vocalista e guitarrista dende 1978 e lanzou diversos \u00e1lbums en solitario."}
{"id": "135852", "revid": "1505", "url": "https://gl.wikipedia.org/wiki?curid=135852", "title": "Ponte Velha", "text": "Ponte Velha pode ser a designaci\u00f3n das seguintes pontes:"}
{"id": "135853", "revid": "1131", "url": "https://gl.wikipedia.org/wiki?curid=135853", "title": "V\u00edtor Vaqueiro Foxo", "text": ""}
{"id": "135863", "revid": "1131", "url": "https://gl.wikipedia.org/wiki?curid=135863", "title": "Academia Galega da L\u00edngua Portuguesa", "text": "A Academia Galega da L\u00edngua Portuguesa (AGLP) \u00e9 unha instituci\u00f3n cient\u00edfica e cultural galega constitu\u00edda como \u00f3rgano da Funda\u00e7\u00e3o Academia Galega da L\u00edngua Portuguesa coa misi\u00f3n de \u00abpromover o estudo da lingua da Galiza para que o proceso da s\u00faa normalizaci\u00f3n e naturalizaci\u00f3n sexa congruente cos usos que vigoran no conxunto da lusofon\u00eda\u00bb.\nHistoria.\nA idea de crear unha Academia destas caracter\u00edsticas xa fora enunciada no seu d\u00eda polo catedr\u00e1tico Ricardo Carvalho Calero, e posteriormente defendida polo profesor Jos\u00e9 Martinho Montero Santalha nun artigo publicado en 1994 na revista \"Temas do Ensino\" e, m\u00e1is recentemente, nunha intervenci\u00f3n en Braganza (Portugal, en outubro de 2006 (no marco do V Coloquio Anual da Lusofon\u00eda).\nPara facer efectiva a proposta, o 1 de decembro de 2007 creouse a Associa\u00e7\u00e3o Pr\u00f3-Academia Galega da L\u00edngua Portuguesa en Santiago de Compostela. Finalmente, o 20 de setembro de 2008 creouse formalmente a AGLP .\nEn 2011 o seu presidente era o profesor Jos\u00e9-Martinho Montero Santalha, catedr\u00e1tico da Universidade de Vigo."}
{"id": "135864", "revid": "839", "url": "https://gl.wikipedia.org/wiki?curid=135864", "title": "Igrexa da Luz de Osaca", "text": "A igrexa da Luz \u00e9 un templo relixioso da Igrexa Unida de Cristo situada no barrio de Ibakari, na cidade xaponesa de Osaca. Foi realizada en 1989 polo arquitecto Tadao Ando (\u5b89\u85e4\u5fe0\u96c4 And\u014d Tadao, nado en Osaca o 13 de setembro de 1941), un dos arquitectos xaponeses con m\u00e1is reco\u00f1ecemento dentro e f\u00f3ra do seu pa\u00eds, sendo galardoado co Premio Pritzker no ano 1995.\nSituaci\u00f3n.\nO edificio est\u00e1 situado no barrio de Ibaraki, no medio da cidade de Osaca. Este barrio non pos\u00fae unha extremada saturaci\u00f3n de poboaci\u00f3n, polo que se poden apreciar numerosas zonas verdes nos seus arredores. No caso deste edificio, a parcela na que se sit\u00faa pos\u00fae diversa vexetaci\u00f3n que o rodea, de tal xeito que se funde con el por mor de que a vexetaci\u00f3n e os liques f\u00f3ronse apoderando do terreo. A visi\u00f3n que podemos ter da igrexa \u00e9 a dunha construci\u00f3n que est\u00e1 sendo absorbida pola natureza. Debido \u00e1 forma do edificio e \u00e1 situaci\u00f3n sobre o terreo, non se pode percibir o interior deste. As\u00ed, o volume \u00fanese co seu medio, distanci\u00e1ndose da condici\u00f3n de caixa pechada, como se poder\u00eda pensar inicialmente.\nForma.\nVolumetr\u00eda.\nA igrexa da Luz, do mesmo xeito que outras obras de Tadao Ando, garda fortes relaci\u00f3ns xeom\u00e9tricas. Nesta ocasi\u00f3n, o arquitecto inscribiu tres circunferencias tanxentes entre si na planta do edificio e estableceu as relaci\u00f3ns de modulaci\u00f3n, axeitando as dimensi\u00f3ns da estrutura \u00e1s proporci\u00f3ns do edificio.\nO volume que describe a esta igrexa \u00e9 basicamente unha \u00fanica caixa de formig\u00f3n cortado por un plano vertical que forma 15 \u00ba coa parede da pastilla e que o atravesa de lado a lado. Cr\u00e9anse as\u00ed interesantes efectos lum\u00ednicos.\nOutro volume importante nesta construci\u00f3n \u00e9 a ampliaci\u00f3n realizada entre 1987 e 1999, na que se engade unha escola dominical \u00e1 igrexa. Esta ampliaci\u00f3n prol\u00f3ngase tanto no tempo porque, a\u00ednda que Tadao a proxectou ao mesmo tempo que a igrexa, o cliente non se decidiu a facela ata anos m\u00e1is tarde. A \"Escola Dominicana\" componse dunha pastilla e do muro que a intersecciona (neste caso en d\u00faas fachadas). A uni\u00f3n entre as d\u00faas caixas real\u00edzaa unha cuberta de forma curva, a xeito de entrada cara ao segundo muro e unha escaleira que se desenvolve debido ao paralelismo existente entre os dous muros de formig\u00f3n.\nOcos.\nDebido \u00e1 s\u00faa curiosa volumetr\u00eda, os ocos resultantes con moi interesantes. A\u00ednda que pos\u00fae moi poucos, podemos describir os seguintes:\nA escola dominical est\u00e1 pensada do mesmo xeito que a igrexa, pero debido \u00e1 s\u00faa dobre altura e que a intersecci\u00f3n atravesa d\u00faas paredes, o resultado pos\u00fae m\u00e1is iluminaci\u00f3n no seu interior. As\u00ed, este volume pos\u00fae fendas verticais e horizontais, fiestras de gran tama\u00f1o atravesadas polo muro e contrastes de luz. Ademais, o muro que intersecciona o poliedro da Escola Dominical tam\u00e9n pos\u00fae diversas fendas verticais.\nEspazos.\nOs espazos interiores est\u00e1n protexidos das olladas p\u00fablicas grazas \u00e1 privacidade que aportan os muros exentos da construci\u00f3n. Para acceder \u00e1 igrexa debemos baixar unhas escaleiras que se encontran entre os dous muros exentos. Unha vez aqu\u00ed, situ\u00e1monos nun espazo de elevados planos verticais de formig\u00f3n que nos convidan a seguilos en paralelo. De facelo as\u00ed, atopar\u00e9monos cunha cuberta circular a xeito de corredor que nos invicta a entrar ou na igrexa ou na escola dominical.\nDeste xeito, a entrada sit\u00faase na parte traseira da fachada, marc\u00e1ndose a porta pola s\u00faa ausencia. No interior, encontr\u00e1monos cunha zona na que se localizan un par de asentos coa finalidade de que se utilicen para observar a igrexa. Outra zona pos\u00fae bancos escalonados que descenden cara o altar (que se atopa ao fondo do volume, enriba dunha tarima). No altar, at\u00f3pase un pequeno atril, unha mesa e outro par de cadeiras.\nDe querer acceder \u00e1 Escola Dominical, haber\u00eda que tomar a outra porta \u00e1 que nos conduce a cuberta con forma de sector circular. Deste xeito, chegar\u00edase a unha zona acondicionada para instru\u00edr aos nenos na relixi\u00f3n e desenvolver actividades con eles.\nFunci\u00f3n.\nEsta construci\u00f3n est\u00e1 destinada como igrexa no barrio de Ibaraki Kasugaoka, para os membros da Igrexa Unida de Cristo no Xap\u00f3n. A s\u00faa funci\u00f3n \u00e9 a de servir como lugar de oraci\u00f3n e reflexi\u00f3n, polo que debe ser un espazo que incite ao illamento dos sucesos exteriores para poder meditar en tranquilidade.\nT\u00e9cnica.\nMateriais.\nO material m\u00e1is utilizado nesta construci\u00f3n \u00e9 o formig\u00f3n, modulado con encofrados e con catro furados marcados por peza. Deste xeito, re\u00e1lzase a\u00ednda m\u00e1is a horizontalidade deste volume, tanto no interior como no exterior. Nos interiores, en vez de utilizar elementos met\u00e1licos, utiliza madeira escura tanto para o mobiliario coma para o pavimento. O vidro est\u00e1 presente nas fendas e as fiestras que, ademais, pos\u00faen carpintar\u00eda met\u00e1lica.\nEstrutura.\nA estrutura componse por muros de carga de formig\u00f3n. As escaleiras que se atopan entre os dous muros exentos son de lousa."}
{"id": "135865", "revid": "89787", "url": "https://gl.wikipedia.org/wiki?curid=135865", "title": "Y Tair Rhamant", "text": "Os Tres Romances Galeses (Y Tair Rhamant en gal\u00e9s) son tres contos asociados cos Mabinogion. Son versi\u00f3ns de contos art\u00faricos que tam\u00e9n aparecen na obra de Chr\u00e9tien de Troyes. Os cr\u00edticos te\u00f1en debatido se os Romances Galeses est\u00e1n baseados nos poemas de Chr\u00e9tien ou se derivan dun orixinal en com\u00fan. Semella probable que os Romances sobreviventes deriven, directa ou indirectamente, de Chr\u00e9tien, tam\u00e9n \u00e9 probable que \u00e1 s\u00faa vez el te\u00f1a baseado os seus contos en fontes m\u00e1is antigas, de orixe c\u00e9ltica. Os Romances foron preservados no \"Libro Branco de Rhydderch\" e no \"Libro Vermello de Hergest\", ambos do s\u00e9culo XIV.\nOs Tres Romances Galeses son:"}
{"id": "135875", "revid": "23204", "url": "https://gl.wikipedia.org/wiki?curid=135875", "title": "T\u00edr na n\u00d3g", "text": "T\u00edr na n\u00d3g (en irland\u00e9s antigo: \"T\u00edr inna n-\u00d3c\"), chamada en ingl\u00e9s de Land of Eternal Youth (\"Terra da Eterna Xuventude\") ou Land of the Ever-Young (\"Terra dos Sempre Xoves\"), \u00e9 o m\u00e1is popular dos Outros Mundos da mitolox\u00eda irlandesa, quizais m\u00e1is co\u00f1ecido polo mito de Ois\u00edn e Niamh do Cabelo Dourado. Foi onde os Tuatha D\u00e9 Danann se estableceron logo de abandonar a superficie de Irlanda e iren vivir baixo os Sidhe, e foi visitado por alg\u00fans dos meirandes heroes irlandeses. T\u00edr na n\u00d3g \u00e9 similar a outras terras m\u00edticas irlandeses tales coma Mag Mell e Ablach.\nCaracter\u00edsticas.\nT\u00edr na n\u00d3g era considerado un lugar m\u00e1is al\u00f3 dos bordos do mapa situado nunha illa lonxe cara ao oeste. Poder\u00eda ser acadado por unha penosa viaxe ou unha invitaci\u00f3n dunha das s\u00faas fadas residentes. A illa foi visitada por diversos heroes e os monxes irlandeses no echtrae (Aventura) e Immram (Viaxe), contos populares durante a Idade Media. Estoutro mundo era un lugar onde a enfermidade e a morte non exist\u00edan. Era o lugar da eterna xuventude e a beleza. Aqu\u00ed, a m\u00fasica, a forza, a vida, e t\u00f3dalas actividades placenteiras un\u00edronse nun s\u00f3 lugar. Aqu\u00ed a ledicia durou sempre, ningu\u00e9n ped\u00eda para comer ou beber. Era o equivalente irland\u00e9s do Elisio grego, ou o Valhalla da mitolox\u00eda n\u00f3rdica.\nO T\u00edr na n\u00d3g desempe\u00f1a un papel importante na historia de Ois\u00edn e Niamh. Para chegar a T\u00edr na n\u00d3g un aventureiro precisa da axuda dun gu\u00eda, no caso de Ois\u00edn Niamh desempe\u00f1a este papel. Viaxan xuntos nun cabalo m\u00e1xico capaz de correr sobre a auga, ao Reino Bendicido e o heroe pasa alg\u00fan tempo al\u00f3. Finalmente a nostalxia fai que Ois\u00edn queira regresar \u00e1 s\u00faa terra natal. Queda desolado ao decatarse de que pasaran 300 anos en Irlanda dende que partira con Niamh. Vai \u00e1 s\u00faa casa no cabalo m\u00e1xico de Niamh, mais ela adv\u00edrtelle de que non toque o chan, porque o peso de t\u00f3dolos anos descender\u00eda sobre el nun momento. Cando Ois\u00edn axuda a dous homes a mover unha pedra, cae do cabalo e o peso dos anos caen de s\u00fapeto sobre el. Sux\u00edrese que Ois\u00edn caeu do cabalo na zona de Elphin, no Condado de Roscommon. Esta historia ten unha sorprendente similitude con moitos contos, entre eles o de Urashima Tar\u014d."}
{"id": "135876", "revid": "127505", "url": "https://gl.wikipedia.org/wiki?curid=135876", "title": "N\u00e1cara", "text": "A n\u00e1cara ou n\u00e1car \u00e9 unha substancia org\u00e1nica e inorg\u00e1nica, xa consolidada, dura, branca arxentina, rechamante e con reflexos irisados ou iridescentes. Forma a capa interna da casca de moitos moluscos, raz\u00f3n pola que varias destas especies o segregan de xeito considerable para reparar as s\u00faas cascas danadas ou para cubrir determinados obxectos dentro deles, mecanismo que \u00e9 empregado polos apa\u00f1adores de perlas, para colocar en determinados moluscos pezas no interior que saben cubrir\u00e1n co n\u00e1car, convert\u00e9ndoos en perlas ou outros obxectos valiosos nacarados.\nAs cunchas que proporcionan o m\u00e1is fermoso n\u00e1car son as hali\u00f3tidas, os nautilus, as ostras entre outras. O n\u00e1car empr\u00e9gase en obras de marqueter\u00eda, ebanistar\u00eda fina, xoiar\u00eda e para adornar abanos, bot\u00f3ns, fichas etc.\nComposici\u00f3n.\nO n\u00e1car est\u00e1 composto por plaquetas hexagonais de aragonita (carbonato de calcio (CACO3) cristalizado), de 10-20\u00a0\u00b5m de amplitude e 0,5\u00a0\u00b5m grosor, estruturados en continuas l\u00e1minas paralelas. Estas estratificaciones do n\u00e1car at\u00f3panse separadas e compactadas por secci\u00f3ns dunha m\u00e1triz org\u00e1nica composta de biopol\u00edmeros el\u00e1sticos de conquiolina (como tam\u00e9n o son as prote\u00ednas da quitina, lustrina ou a seda)."}
{"id": "135877", "revid": "6939", "url": "https://gl.wikipedia.org/wiki?curid=135877", "title": "N\u00e1car", "text": ""}
{"id": "135885", "revid": "25871", "url": "https://gl.wikipedia.org/wiki?curid=135885", "title": "Angie Cepeda", "text": "Ang\u00e9lica Mar\u00eda Cepeda Jim\u00e9nez, nada en Magangu\u00e9 o 2 de agosto de 1974, \u00e9 unha actriz colombiana de cinema e televisi\u00f3n. Deuse a co\u00f1ecer por telenovelas como \"Luz Mar\u00eda\" (1998) ou \"Pobre Diabla\" (2000), \u00e1mbalas d\u00faas emitidas en Espa\u00f1a pola TVE. Tam\u00e9n ten traballado en series espa\u00f1olas como \"Vientos de Agua\" (2006) e \"Los protegidos\" estreada \u00f3 12 de xaneiro do 2010 por Antena 3.\nBiograf\u00eda.\nComezos.\nAngie Cepeda criouse en Barranquilla. Os seus pais, Jos\u00e9 Cepeda e Yadhira Jim\u00e9nez, avogados, estaban divorciados dende hab\u00eda ben tempo, polo que Angie medrou canda a s\u00faa nai e mailas s\u00faas d\u00faas irm\u00e1s m\u00e1is vellas Lorna e Ivette.\nCarreira.\nHoubo un tempo en que Cepeda decidiu estudar edici\u00f3n, por\u00e9n descubrir\u00eda a s\u00faa vocaci\u00f3n no drama e mudouse a Bogot\u00e1 para vivir cunha t\u00eda. Angie comezou os seus cursos de teatro, e foi contratada por unha compa\u00f1\u00eda de cervexa para a que fixo alg\u00fans anuncios. Logo, ela foi interpretando en pequenos papeis en varias telenovelas e pel\u00edculas en Colombia.\nA sorte chagar\u00edalle cando conseguiu un papel na telenovela \"Las Juanas\", fronte Susana Torres, chamando a atenci\u00f3n a produtores de televisi\u00f3n que lle ofrecer\u00edan emprego en novelas de horario prime time; unha delas ser\u00eda o papel principal en \"Luz Mar\u00eda\" (1998), xunta Christian Meier e Rosalinda Serfaty, e o seu papel protagonista como \"Fiorella Morelli Flores de Mej\u00eda-Guzm\u00e1n\" en \"Pobre Diabla\" (2000), fronte Salvador del Solar e Santiago Magill.\nA pesar do \u00e9xito no eido das telenovelas, sobre todo en \"Luz Mar\u00eda\" e \"Pobre Diabla\", \u00e1mbalas d\u00faas telenovelas peruanas que a deron a co\u00f1ecer internacionalmente, o seu degoxo era facer cine, que \u00e9 o que m\u00e1is lle gusta. Afirmou deixar o mundo das telenovelas para se dedicar por enteiro \u00f3 cine.\nA s\u00faa primeira intervenci\u00f3n no mundo cinem\u00e1tico foi cun pequeno papel no filme \"Ilona llega con la lluvia\" (1996). O seu primeiro papel protagonista chegou da man do director peruano Francisco Lombardi quen a convenceu de representar unha prostituta chamada \"La Colombiana\" en \"Pantale\u00f3n y las visitadoras\" (2000). Foi un grande \u00e9xito en Colombia, Espa\u00f1a, o Per\u00fa e a Arxentina e recibiu boas cr\u00edticas pola s\u00faa actuaci\u00f3n. Tam\u00e9n tivo enormes eloxios pola s\u00faa beleza e sensualidade debido \u00e1 nudez e escenas quentes de sexo na pel\u00edcula con Salvador del Solar.\nCepeda protagonizou \"Il paradiso all'improviso\" (2003), filmada en Italia, \"Samy y yo\" (2002), polo que recibiu cr\u00edticas moi favor\u00e1beis. Con \"Love for Rent\" estr\u00e9ase falando ingl\u00e9s nun filme.\nVida persoal.\n\u00c9 a irm\u00e1 m\u00e1is nova da tam\u00e9n actriz colombiana Lorna Paz (\"Yo soy Betty, la fea\"). Cepeda tivo unha relaci\u00f3n co cantante Diego Torres."}
{"id": "135888", "revid": "12452", "url": "https://gl.wikipedia.org/wiki?curid=135888", "title": "Pelecypoda", "text": ""}
{"id": "135889", "revid": "12452", "url": "https://gl.wikipedia.org/wiki?curid=135889", "title": "Pelec\u00edpodo", "text": ""}
{"id": "135890", "revid": "12452", "url": "https://gl.wikipedia.org/wiki?curid=135890", "title": "Lamellibranchia", "text": ""}
{"id": "135891", "revid": "12452", "url": "https://gl.wikipedia.org/wiki?curid=135891", "title": "Lamelibranquio", "text": ""}
{"id": "135892", "revid": "12452", "url": "https://gl.wikipedia.org/wiki?curid=135892", "title": "Acephala", "text": ""}
{"id": "135893", "revid": "75439", "url": "https://gl.wikipedia.org/wiki?curid=135893", "title": "Alberto Terry", "text": "Alberto Terry Arias-Schreiber, nado en Lima, Provincia de Lima, o 16 de maio de 1929 e finado en Lima o 7 de febreiro de 2006, foi un destacado futbolista peruano.\nBiograf\u00eda.\nDesenvolveu case toda a s\u00faa carreira deportiva no Club Universitario de Deportes, co que debutou en 1947, \u00f3s 17 anos de idade. Ga\u00f1ou cone ste club a Liga peruana en 1949, e ao ano seguinte foi o m\u00e1ximo goleador do campionato. Xogou 210 encontros co Universitario e anotou 115 goles. Pechou a s\u00faa carreira no Sporting Cristal, co que ga\u00f1ou a liga en 1961.\nSelecci\u00f3n nacional.\nFoi internacional coa selecci\u00f3n do Per\u00fa en 25 ocasi\u00f3ns, anotando 11 goles. Ga\u00f1ou co combinado peruano d\u00faas edici\u00f3ns da Copa do Pac\u00edfico, en 1953 e 1954."}
{"id": "135894", "revid": "89787", "url": "https://gl.wikipedia.org/wiki?curid=135894", "title": "H\u00e9ctor Chumpitaz", "text": "H\u00e9ctor Eduardo Chumpitaz Gonz\u00e1lez, nado en San Vicente de Ca\u00f1ete, Provincia de Ca\u00f1ete, o 12 de abril de 1944, foi un destacado futbolista peruano.\nBiograf\u00eda.\nDebutou en Club Deportivo Municipal no 1964, \u00f3s 19 anos de idade, xogou despois no Universitario de Deportes, onde ga\u00f1ou a Liga peruana de 1966 a 1974.\nSelecci\u00f3n nacional.\nFoi internacional coa selecci\u00f3n de f\u00fatbol do Per\u00fa,coa que xogou 32 encontros e anotou 3 goles, e tam\u00e9n ga\u00f1ou a Copa Am\u00e9rica 1975."}
{"id": "135896", "revid": "23204", "url": "https://gl.wikipedia.org/wiki?curid=135896", "title": "Neit", "text": "Na mitolox\u00eda irlandesa Neit (N\u00e9it, N\u00e9t, Neith) era o deus da guerra. Era o home de Nemain, e \u00e1s veces de Badb. Tam\u00e9n era o av\u00f3 de Balor. Foi matado na lendaria Segunda Batalla de Moytura. O seu nome deriva probablemente do protoc\u00e9ltico *\"nei-t-\", que significa loita ou paix\u00f3n. Un nome de deus similar aparece en d\u00faas inscrici\u00f3ns celtiberas como un romanizado \"Marte Neto\" e como \"Neito\". Tam\u00e9n co\u00f1ecido como Crilly."}
{"id": "135898", "revid": "5863", "url": "https://gl.wikipedia.org/wiki?curid=135898", "title": "Giannutri", "text": "Giannutri \u00e9 unha pequena illa situada no Mar Mediterr\u00e1neo pr\u00f3xima \u00e1 costa italiana da Toscana. Administrativamente pertence ao municipio de Illa del Giglio.\nXeograf\u00eda.\nSituada no mar da Liguria, Giannutri constit\u00fae a illa que se localiza m\u00e1is ao sur dentro do Arquip\u00e9lago Toscano. A s\u00faa forma recorda a unha media l\u00faa. Caracter\u00edzase pola presenza de tres cumes: \"Capel Rosso\", \"Sobe Mario\" e \"Poggio do Cannone\". A s\u00faa costa Leste \u00e9 recortada e cont\u00e9n d\u00faas ba\u00edas, \"Cala dello Spalmatoio\" (no nordeste) e \"Cala Mestra\" (no noroeste). Ao longo da costa at\u00f3panse numerosas covas. A m\u00e1is co\u00f1ecida \u00e9 a cova \"Banquete dei Grottoni\" no sur da illa.\nHistoria.\nA illa de Giannutri habitouse ocasionalmente durante a Idade de Bronce, viu o seu apoxeo na \u00e9poca romana, cando se fixo o porto e unha vila na costa oeste. Historicamente, a illa chamouse \"Artemisia\", \"\u0391\u03c1\u03c4\u03b5\u03bc\u03b9\u03c3\u03b9\u03b1\" en Grego e \"Dianium\" en roman\u00e9s.\nTerminado o esplendor da \u00e9poca romana, a illa estivo deshabitada por moito tempo, desde o s\u00e9culo III ata o 805, cando Carlomagno doou \u00e1 Abad\u00eda de Font Fontane algunhas terras, inclu\u00edda a illa, que volveu ser habitada por monxes cenob\u00edticos e alg\u00fans ermit\u00e1ns. Est\u00e1 situada en mar aberto e cunha superficie case plana non permite refuxios naturais en caso de invasi\u00f3ns piratas. A mi\u00fado, os piratas desembarcaron al\u00ed mesmo para atopar refuxios temporais nas covas da illa, agardando os ataques \u00e1 costa da Toscana.\nNos seguintes s\u00e9culos, a illa foi asignada por enfileusis \u00e1 familia Aldobrandeschi de Sovana en 1269, \u00e1 familia Orsini de Pitigliano, o 15 de xu\u00f1o de 1410 e a Siena o 12 de agosto de 1452 por asignaci\u00f3n ao Papa Nicolao V.\nA illa cambiou varias veces de dominio: espa\u00f1ol, franc\u00e9s e alem\u00e1n e \u00e1s veces se converteu nun refuxio de piratas e sarracenos ata o Tratado de Lun\u00e9ville que asignou Giannutri ao Reino de Etruria en 1801, despois ao Gran Ducado de Toscana ata a unificaci\u00f3n italiana en 1861.\nConverteuse en parte do Estado dos Reais Presidios na segunda metade do Cinquecento, baixo dominio espa\u00f1ol.\nDurante varios s\u00e9culos o goberno espa\u00f1ol estudou a posibilidade de establecer en Giannutri un sistema defensivo co fin de permitir o desenvolvemento de vivendas. Varias fortificaci\u00f3ns foron dese\u00f1adas no curso do Settecento, pero nunca foron feitas. Entre as poucas estruturas defensivas que foron constru\u00eddas, houbo unha torre de infrecuente secci\u00f3n octogonal e unha impo\u00f1ente fortaleza de secci\u00f3n cuadrangular en tres niveis que se constru\u00edu para o seu uso como refuxio subterr\u00e1neo no caso de ataques piratas. De 1800 a 1801, estivo baixo dominaci\u00f3n francesa despois da conquista de Italia por Napole\u00f3n.\nEn 1806, unha pequena gornici\u00f3n militar foi enviada \u00e1 illa. O 10 de maio de 1809, un grupo de desembarco do do HMS \" Halcyon \" desembarcou en Pianosa e Giannutri. O desembarco destru\u00edu os fortes e capturou ao redor de 100 presos logo de catro horas de loita. As perdas brit\u00e1nicas foron un marine morto e un ferido.\nEn 1861 cando a illa pasa a formar parte do Reino de Italia, constru\u00eduse na costa sur o Faro di Capel Rosso.\nO ministro de Finanzas Quintino Sella, mediante un Real Decreto, doou a illa \u00e1 Comuna de Giglio en 1865 para establecer unha granxa.\nEn 1908, a Comuna vendeu a illa \u00e1 familia Ruffo della Scaletta, que permaneceu como dono ata a morte do Pr\u00edncipe Rufo. Nos anos sesenta e setenta, o investimento inmobiliario transformou radicalmente a illa; en poucos anos constru\u00edronse un balneario en Cala Spalmatoio e moitas casas espalladas pola illa. A Societ\u00e0 Porto Romano declarouse en bancarrota e os numerosos propietarios das casas v\u00edronse obrigados a formar unha sociedade, chamada \"Libero Consorzio Giannutri\", para administrar a illa.\nClima.\nO clima \u00e9 particularmente doce no inverno, polo que varias plantas tropicais prosperan nesta illa (euphorbia, palmeiras e orqu\u00eddeas salvaxes...).\nPatrimonio cultural.\nDentro da s\u00faa atracci\u00f3n tur\u00edstica, incl\u00faese a \"Vila Domizia\", unha antiga vila romana situada na praia."}
{"id": "135900", "revid": "1131", "url": "https://gl.wikipedia.org/wiki?curid=135900", "title": "Barry Gifford", "text": "Barry Gifford, nado o 18 de outubro de 1946, \u00e9 un escritor, poeta e guionista estadounidense influenciado polo cine negro e mais pola xeraci\u00f3n beat.\nTraxectoria.\n\u00c9 co\u00f1ecido polas s\u00faas historias de loucuras que transcorren nos Estados Unidos, a\u00ednda que a maior\u00eda dos seus traballos non son de ficci\u00f3n, como poden ser biograf\u00edas. \u00c9 sobre todo co\u00f1ecido polas s\u00faas novelas sobre os personaxes Sailor e Lula, dous personaxes apaixonados que viven unha aventura na estrada con varios elementos en contra. A primeira novela desta serie, \"Wild at Heart\", foi levada ao cinema polo director David Lynch na pel\u00edcula do mesmo nome. Logo Gifford escribiu un gui\u00f3n para Lynch, \"Lost Highway\" (1997)."}
{"id": "135901", "revid": "5863", "url": "https://gl.wikipedia.org/wiki?curid=135901", "title": "Illa del Giglio", "text": "Giglio (italiano: Isola del Giglio; pronuncia: [\u02c8i\u02d0zola del \u02c8d\u0292i\u028e\u028eo]) \u00e9 unha illa e un \"concello\" italiano situada no Mar Tirreno, na costa da Toscana, parte da provincia de Grosseto.\nXeograf\u00eda.\nA illa est\u00e1 separada 16\u00a0km do promontorio Argentario, principalmente monta\u00f1osa, est\u00e1 case totalmente constitu\u00edda por granito que culmina co Poggio della Pagana (496 m). O 90% da s\u00faa superficie est\u00e1 cuberta por vexetaci\u00f3n mediterr\u00e1nea alternando con grandes bosques de pi\u00f1eiros e vi\u00f1edos, que permiten a produci\u00f3n do famoso \"vi\u00f1o de Ansonaco\". A costa ten 27\u00a0km de longo, composta de rochas, de suaves cant\u00eds e varias ba\u00edas suxestivas: Arenella, Cannelle, Caldane e Campese, a m\u00e1is grande co seu pequeno pobo hom\u00f3nimo. \nO municipio est\u00e1 composto polas illas de Giglio e Giannutri. Tres principais asentamentos at\u00f3panse na illa principal:\nHistoria.\nA illa naceu probablemente hai de 4,5 a 5 mill\u00f3ns de anos, e foi habitada desde a Idade de Ferro. M\u00e1is tarde foi probablemente unha fortaleza militar etrusca. No cadro da dominaci\u00f3n da Antiga Roma era unha importante base no mar Tirreno, citada, por exemplo, por Xulio C\u00e9sar no seu \"De Bello Gallico\" e polo poeta Rutilius Claudius Namatianus.\nNo ano 805 foi doada por Carlomagno \u00e1 abad\u00eda de Tre Fontane en Roma, e m\u00e1is tarde foi unha posesi\u00f3n das familias Aldobrandeschi, Pannocchieschi, Caetani, Orsini e o comune de Perugia. En 1241 a frota siciliana do emperador Frederico II destru\u00edu a frota xenovesa. Desde 1264 foi dominio de Pisa, da que pasou aos Medici. Sufriu varios ataques sarracenos, que s\u00f3 terminaron en 1799.\nXunto \u00e1 s\u00faa historia, a illa foi sempre reco\u00f1ecida polos seus recursos minerais: moitas columnas e edificios en Roma, foron constru\u00eddos co granito do Giglio.\nTransporte.\nA Illa del Giglio est\u00e1 conectada \u00e1 Toscana por transbordadores desde Porto Santo Stefano.\nEmbarrancamento do \"Costa Concordia\".\nEn 2012, a illa recibiu unha prolongada atenci\u00f3n dos medios internacionais, despois de que o 13 de xaneiro de 2012 encallara o cruceiro Costa Concordia, xusto \u00e1 beira da costa da illa. A maior\u00eda dos m\u00e1is de 4.200 pasaxeiros e tripulantes foron rescatados e levados \u00e1 illa, as\u00ed como ao continente. Polo menos 30 persoas morreron e 64 resultaron feridas, con 2 desaparecidos (datos do 20 de decembro de 2012). A xente da illa apresurouse a axudar, proporcionando bebidas quentes e mantas, e moitos abriron os seus fogares \u00e1s v\u00edtimas. A chegada de 2.000 traballadores de rescate vigorizou a vida na illa, e moitos dos traballadores confraternizaron cos insulares. Algunhas raparigas locais deixaron a illa cos seus novos mozos.\nO traballo de rescatee do buque iniciouse en 2013 e terminouse cara a finais de xullo de 2014. Acheg\u00e1ronse dispositivos de flotaci\u00f3n \u00e1 dereita do buque para logo elevalo. Foi remolcado posteriormente ao seu destino final o porto de X\u00e9nova para ser desguazado."}
{"id": "135913", "revid": "59430", "url": "https://gl.wikipedia.org/wiki?curid=135913", "title": "Prefixo radiof\u00f3nico", "text": "Os prefixos radiof\u00f3nicos son prefixos utilizados pola IARU (International Amateur Radio Union) para designar os distintos pa\u00edses e territorios, e aos radioafeccionados que transmiten desde eles. Seguen as asignaci\u00f3ns establecidas pola ITU (International Telecomunications Union), a axencia das Naci\u00f3ns Unidas que coordina o espazo radioel\u00e9ctrico mundial que usan todas as estaci\u00f3ns emisoras.\nOrdenados por pa\u00eds.\n&lt;poem&gt;\n4JA-4KZ Acerbaix\u00e1n\nYAA-YAZ Afganist\u00e1n\nT6A-T6Z Afganist\u00e1n\nZAA-ZAZ Albania\nE2A-E9Z Alema\u00f1a\nDAA-DRZ Alema\u00f1a\nC3A-C3Z Andorra\nD2A-D3Z Angola\nV2A-V2Z Antiga e Barbuda\nPJA-PJZ Antillas Holandesas\nP4A-P4Z Antillas Holandesas\n8ZA-8ZZ Arabia Saudita\n7ZA-7ZZ Arabia Saudita\nHZA-HZZ Arabia Saudita\n7RA-7RZ Alxeria\n7TA-7YZ Alxeria\nAYA-AZZ Arxentina\nLOA-LWZ Arxentina\nL2A-L9Z Arxentina\nEKA-EKZ Armenia\nP4A-P4Z Aruba\nAXA-AXZ Australia\nVHA-VNZ Australia\nVZA-VZZ Australia\nOEA-OEZ Austria\nC6A-C6Z Bahamas\nA9A-A9Z Bahrain\nS2A-S3Z Bangladesh\n8PA-8PZ Barbados\nV3A-V3Z Belize\nTYA-TYZ Ben\u00edn\nA5A-A5Z But\u00e1n\nEUA-EWZ Belar\u00fas\nXYA-XZZ Birmania\nCPA-CPZ Bolivia\nT9A-T9Z Bosnia e Hercegovina\n8OA-8OZ Botswana\nA2A-A2Z Botswana\nZVA-ZZZ Brasil\nPPA-PYZ Brasil\nV8A-V8Z Brunei\nLZA-LZZ Bulgaria\nONA-OTZ B\u00e9lxica\nXTA-XTZ Burkina Faso\n9UA-9UZ Burundi\nD4A-D4Z Cabo Verde\nXUA-XUZ Camboxa\nTJA-TJZ Camer\u00fan\nCYA-CZZ Canad\u00e1\nVAA-VGZ Canad\u00e1\nVXA-VYZ Canad\u00e1\nXJA-XOZ Canad\u00e1\nCFA-CKZ Canad\u00e1\nVOA-VOZ Canad\u00e1\nUNHA-UQZ Casaquist\u00e1n\nTTA-TTZ Chad\n3GA-3GZ Chile\nCAA-CEZ Chile\nXQA-XRZ Chile\nXSA-XSZ China\n3HA-3UZ China\nBAA-BZZ China\nC4A-C4Z Chipre\n5BA-5BZ Chipre\nP3A-P3Z Chipre\nH2A-H2Z Chipre\n5JA-5KZ Colombia\nHJA-HKZ Colombia\nTNA-TNZ Congo\nP5A-P9Z Corea do Norte\nHMA-HMZ Corea do Norte\nD7A-D9Z Corea do Sur\nHLA-HLZ Corea do Sur\nDSA-DTZ Corea do Sur\n6KA-6NZ Corea do Sur\nTUA-TUZ Costa do Marfil\nTIA-TIZ Costa Rica\nTEA-TEZ Costa Rica\n9AA-9AZ Croacia\nCLA-CMZ Cuba\nT4A-T4Z Cuba\nCOA-COZ Cuba\nQAA-QZZ C\u00f3digo Q de sinais\nOUA-OZZ Dinamarca\nXPA-XPZ Dinamarca\n5PA-5QZ Dinamarca\nJ7A-J7Z Dominica\nHCA-HDZ Ecuador\nA6A-A6Z Emiratos \u00c1rabes Unidos\nE3A-E3Z Eritrea\nOMA-OMZ Eslovaquia\nS5A-S5Z Eslovenia\nAMA-AOZ Espa\u00f1a\nEAA-EHZ Espa\u00f1a\nAAA-ALZ Estados Unidos de Am\u00e9rica\nWAA-WZZ Estados Unidos de Am\u00e9rica\nNAA-NZZ Estados Unidos de Am\u00e9rica\nKAA-KZZ Estados Unidos de Am\u00e9rica\nESA-ESZ Estonia\n3D\u00c1-3DM Eswatini\n9EA-9FZ Etiop\u00eda\nETA-ETZ Etiop\u00eda\n6AA-6BZ Exipto\nSUA-SUZ Exipto\nSSA-SSM Exipto\n3DN-3DZ Fidxi\nDUA-DZZ Filipinas\n4D\u00c1-4IZ Filipinas\nOFA-OJZ Finlandia\nTVA-TXZ Francia\nTMA-TMZ Francia\nTKA-TKZ Francia\nTOA-TQZ Francia\nTHA-THZ Francia\nFAA-FZZ Francia\nHWA-HYZ Francia\nTRA-TRZ Gab\u00f3n\nC5A-C5Z Gambia\n9GA-9GZ Ghana\nJ3A-J3Z Granada\nSVA-SZZ Grecia\nJ4A-J4Z Grecia\nTGA-TGZ Guatemala\nTDA-TDZ Guatemala\n3XA-3XZ Guinea\nJ5A-J5Z Guinea-Bisau\n3CA-3CZ Guinea Ecuatorial\n8RA-8RZ G\u00fciana\nHHA-HHZ Hait\u00ed\n4VAI-4VZ Hait\u00ed\nHQA-HRZ Honduras\nHGA-HGZ Hungr\u00eda\nHAA-FEIXE Hungr\u00eda\n7OA-7OZ Iemen\nATA-AWZ India\nVTA-VWZ India\n8TA-8YZ India\n8AA-8IZ Indonesia\n7AA-7IZ Indonesia\nPKA-POZ Indonesia\nYBA-YHZ Indonesia\nJZA-JZZ Indonesia\nEIA-EJZ Irlanda\n9BA-9DZ Ir\u00e1n\nEPA-EQZ Ir\u00e1n\nHNA-HNZ Iraq\nYIA-YIZ Iraq\nTFA-TFZ Islandia\nD6A-D6Z Illas Comores\nV7A-V7Z Illas Marshall\nH4A-H4Z Illas Salom\u00f3n\n4XA-4XZ Israel\n4ZA-4ZZ Israel\nIAA-IZZ Italia\n4NA-4OZ Iugoslavia\nYZA-YZZ Iugoslavia\nYTA-YUZ Iugoslavia\n5XA-5ZZ Kenya\nT3A-T3Z Kiribati\n9KA-9KZ Kuwait\nXWA-XWZ Laos\nYLA-YLZ Letonia\n7PA-7PZ Lesotho\nD5A-D5Z Liberia\nA8A-A8Z Liberia\n6ZA-6ZZ Liberia\nELA-ELZ Liberia\n5A-5MZ Liberia\n5AA-5AZ Libia\nLYA-LYZ Lituania\nLXA-LXZ Luxemburgo\nODA-ODZ L\u00edbano\nZ3A-Z3Z Macedonia do Norte\n6XA-6XZ Madagascar\n5RA-5SZ Madagascar\n9WA-9WZ Malaisia\n9MA-9MZ Malaisia\n7QA-7QZ Malawi\n8QA-8QZ Illas Maldivas\nTZA-TZZ Mal\u00ed\n9HA-9HZ Malta\nCNA-CNZ Marrocos\n5CA-5GZ Marrocos\n3BA-3BZ Mauricio\n5TA-5TZ Mauritania\n6D\u00c1-6JZ M\u00e9xico\nXAA-XIZ M\u00e9xico\n4AA-4CZ M\u00e9xico\nV6A-V6Z Micronesia\nERA-ERZ Moldavia\n3AA-3AZ M\u00f3naco\nJTA-JVZ Mongolia\nC8A-C9Z Mozambique\nV5A-V5Z Namibia\nC2A-C2Z Nauru\n9NA-9NZ Nepal\nHTA-HTZ Nicaragua\nH6A-H7Z Nicaragua\nYNA-YNZ Nicaragua\n5NA-5OZ Nixeria\nLAA-LNZ Noruega\n3XA-3YZ Noruega\nJWA-JXZ Noruega\nZKA-ZMZ Nova Zelandia\n5UA-5UZ N\u00edxer\nA4A-A4Z Om\u00e1n\n4UA-4UZ Organizaci\u00f3n das Naci\u00f3ns Unidas\n4XA-4YZ Organizaci\u00f3n de Aviaci\u00f3n Civil Internacional\nC7A-C7Z Organizaci\u00f3n Meteorol\u00f3xica Mundial\nPAA-PIZ Pa\u00edses Baixos\nT8A-T8Z Palau\nH3A-H3Z Panam\u00e1\nHOA-HPZ Panam\u00e1\nH8A-H9Z Panam\u00e1\n3EA-3FZ Panam\u00e1\nP2A-P2Z Pap\u00faa Nova Guinea\nAPA-ASZ Paquist\u00e1n\n6PA-6SZ Paquist\u00e1n\nZPA-ZPZ Paraguai\nOAA-OCZ Per\u00fa\n4TA-4TZ Per\u00fa\n3ZA-3ZZ Polonia\nHFA-HFZ Polonia\nSNA-SRZ Polonia\nCQA-CUZ Portugal\nXXA-XXZ Portugal\nA7A-A7Z Qatar\nEXA-EXZ Quirguist\u00e1n\nGAA-GZZ Reino Unido e Irlanda do Norte\n2AA-2ZZ Reino Unido e Irlanda do Norte\nVPA-VSZ Reino Unido e Irlanda do Norte\nZNA-ZOZ Reino Unido e Irlanda do Norte\nMAA-MZZ Reino Unido e Irlanda do Norte\nZQA-ZQZ Reino Unido e Irlanda do Norte\nZBA-ZJZ Reino Unido e Irlanda do Norte\nTLA-TLZ Rep\u00fablica Centroafricana\nOKA-OLZ Rep\u00fablica Checa\nHIA-HIZ Rep\u00fablica Dominicana\n9XA-9XZ Ruanda\nYOA-YRZ Roman\u00eda\nUAA-UIZ Rusia\nRAA-RZZ Rusia\n5WA-5WZ Samoa\nV4A-V4Z Saint Kitts e Nevis\nYSA-YSZ O Salvador\nHUA-HUZ O Salvador\nT7A-T7Z San Marino\nJ8A-J8Z San Vicente e as Granadinas\nJ6A-J6Z Santa Luc\u00eda\nS9A-S9Z San Tom\u00e9 e Pr\u00edncipe\n6VAI-6WZ Senegal\nS7A-S7Z Seychelles\n9A-9LZ Serra Leona\nS6A-S6Z Singapur\n9VAI-9VZ Singapur\n6CA-6CZ Siria\nYKA-YKZ Siria\n6OA-6OZ Somalia\nT5A-T5Z Somalia\n4PA-4SZ Sri Lanka\nS8A-S8Z Sur\u00e1frica\nZRA-ZUZ Sur\u00e1frica\n6TA-6UZ Sud\u00e1n\nSSN-STZ Sud\u00e1n\nSAA-SMZ Suecia\n8SA-8SZ Suecia\n7SA-7SZ Suecia\nHEA-HEZ Su\u00edza\nHBA-HBZ Su\u00edza\nPZA-PZZ Suriname\nHSA-HSZ Tailandia\nE2A-E2Z Tailandia\n5HA-5IZ Tanzania\nEYA-EYZ Taxiquist\u00e1n\n4WA-4WZ Timor Oriental\n5VAI-5VZ Togo\nA3A-A3Z Tonga\n9XA-9ZZ Trinidad e Tobago\n3VAI-3VZ Tunisia\nTSA-TSZ Tunisia\nEZA-EZZ Turkmenist\u00e1n\nYMA-YMZ Turqu\u00eda\nTAA-TCZ Turqu\u00eda\nT2A-T2Z Tuvalu\nEMA-EOZ Ucra\u00edna\nURA-UZZ Ucra\u00edna\n5XA-5XZ Uganda\nCVA-CXZ Uruguai\nUJA-UMZ Uzbekist\u00e1n\nYJA-YJZ Vanuatu\nHVA-HVZ Vaticano\nYVA-YYZ Venezuela\n4MA-4MZ Venezuela\nXVA-XVZ Vietnam\n3WA-3WZ Vietnam\n6XA-6YZ Xamaica\n8JA-8NZ Xap\u00f3n\n7JA-7NZ Xap\u00f3n\nJAA-JSZ Xap\u00f3n\nJYA-JYZ Xordania\n4A-4LZ Xeorxia\nJ2A-J2Z Djibuti\n9OA-9TZ Zaire\n9IA-9JZ Zambia\nZ2A-Z2Z Zimbabwe\n&lt;/poem&gt;"}
{"id": "135914", "revid": "5608937", "url": "https://gl.wikipedia.org/wiki?curid=135914", "title": "Erik Rub\u00edn", "text": "Erik Rubin Milochenko alias Erik Rub\u00edn, nado o 30 de xaneiro de 1971, \u00e9 un actor e cantante mexicano. Comezou a s\u00faa carreira aos doce anos como cantante coa banda musical Timbiriche. Empezou a s\u00faa carreira como solista en 1993, co seu \u00e1lbum \"La casa del amor\" e a de actor actuando na telenovela \"Mu\u00f1ecos de papel\"."}
{"id": "135915", "revid": "89787", "url": "https://gl.wikipedia.org/wiki?curid=135915", "title": "Kinki Kids", "text": "Kinki Kids \u00e9 un grupo de m\u00fasica xapon\u00e9s establecido pola compa\u00f1\u00eda Johnny's Entertainment. Est\u00e1 composto por dous membros, Tsuyoshi D\u00f4moto e Koichi D\u00f4moto, que non son irm\u00e1n a pesar de ter o mesmo apelido. Te\u00f1en en com\u00fan a s\u00faa procedencia da rexi\u00f3n de Kinki, de a\u00ed o nome do grupo. Fixeron o seu debut co sinxelo \"GARASU no Sh\u00f4nen\" (Chico de cristal) no ano 1997. \nOs seus sinxelos d\u00e9ronlle un posto no libro Guinnes dos R\u00e9cords ao lograr a maiar cantidade de sinxelos consecutivos que debutaron no n\u00famero un."}
{"id": "135916", "revid": "1398723", "url": "https://gl.wikipedia.org/wiki?curid=135916", "title": "KinKi Kids", "text": ""}
{"id": "135917", "revid": "98629", "url": "https://gl.wikipedia.org/wiki?curid=135917", "title": "El viaje a ninguna parte (filme)", "text": "El viaje a ninguna parte \u00e9 unha pel\u00edcula espa\u00f1ola de 1986 dirixida por Fernando Fern\u00e1n G\u00f3mez e baseada na novela hom\u00f3nima escrita por el mesmo.\nSinopse.\nN\u00e1rrase a historia dun grupo de c\u00f3micos, as historias dos seus amores e dos seus desamores, dos seus desexos e das s\u00faas frustraci\u00f3ns."}
{"id": "135918", "revid": "1131", "url": "https://gl.wikipedia.org/wiki?curid=135918", "title": "El viaje a ninguna parte", "text": "El viaje a ninguna parte pode referirse a:"}
{"id": "135920", "revid": "25871", "url": "https://gl.wikipedia.org/wiki?curid=135920", "title": "Plan Bakker-Schut", "text": "O plan Bakker-Schut foi un plan de anexi\u00f3n de territorios de Alema\u00f1a esbozado polos Pa\u00edses Baixos trala segunda guerra mundial.\nDescrici\u00f3n.\nO nome do plan provi\u00f1a do nome dos membros da comisi\u00f3n holandesa encargada de redactar dito proxecto. Consist\u00eda nunha serie de reparaci\u00f3ns econ\u00f3micas mais tam\u00e9n inclu\u00eda a anexi\u00f3n dalg\u00fans territorios alem\u00e1ns. Na s\u00faa forma m\u00e1is ambiciosa inclu\u00eda cidades como Aquisgr\u00e1n, M\u00fcnster ou Osnabr\u00fcck. De ter realizado, o plan supo\u00f1er\u00eda para Holanda dun aumento de m\u00e1is do 30 % do seu territorio.\nMoitos alem\u00e1s que viv\u00edan en Holanda foron considerados \"suxeitos inimigos\" e internados en campos de concentraci\u00f3n na chamada operaci\u00f3n tulip\u00e1n negro. Destes, 4.000 foron deportados de Holanda. Como resposta a esta operaci\u00f3n, o Alto Comisionado Aliado expulsou a miles de cidad\u00e1ns holandeses residentes en Alema\u00f1a. O plan Bakker-Schut prev\u00eda tam\u00e9n a expulsi\u00f3n de toda a poboaci\u00f3n local a excepci\u00f3n dos alem\u00e1ns que falaban o dialecto baixo alem\u00e1n, lingua asimilable ao lingua neerlandesa.\nRexeitamento do Plan.\nEn 1947, o Alto Comisionado Aliado de Alema\u00f1a rexeitou de pleno o proxecto holand\u00e9s. Os aliados estaban desbordados pola chegada de refuxiados alem\u00e1ns \u00e1 Alema\u00f1a (entre 12 e 14 mill\u00f3ns) e non estaban dispostos a que houbesen m\u00e1is desprazamentos de poboaci\u00f3ns.\nA conferencia de Londres do 23 de abril de 1949 permitiu non obstante realizar pequenos axustes fronteirizos a favor de Holanda. Ese mesmo d\u00eda, tropas holandesas ocuparon zonas correspondentes a unha versi\u00f3n reducida do plan C do Plan Bakker-Schut. A maior\u00eda dos territorios ocupados f\u00f3ronselle devoltos logo a Alema\u00f1a o 1 de agosto de 1963, ag\u00e1s o pequeno pobo de Wyler."}
{"id": "135921", "revid": "1131", "url": "https://gl.wikipedia.org/wiki?curid=135921", "title": "Euloxio Rodr\u00edguez Ruibal", "text": ""}
{"id": "135922", "revid": "1131", "url": "https://gl.wikipedia.org/wiki?curid=135922", "title": "Ram\u00f3n Cabanillas Enr\u00edquez", "text": ""}
{"id": "135923", "revid": "1398761", "url": "https://gl.wikipedia.org/wiki?curid=135923", "title": "Codex Calixtinus", "text": ""}
{"id": "135924", "revid": "55340", "url": "https://gl.wikipedia.org/wiki?curid=135924", "title": "Troita \u00e1 navarra", "text": "A troita \u00e1 navarra \u00e9 un prato cl\u00e1sico da coci\u00f1a navarra. Existen innumer\u00e1beis receitas deste tipo de peixe, pero por regra xeral consiste en encher a troita con faragullas de xam\u00f3n e fritilo nunha tixola. Nalgunhas preparaci\u00f3ns, en lugar de encher o peixe de xam\u00f3n, env\u00f3lvese este con liscos de xam\u00f3n (empregando un escarvadentes que suxeita o conxunto). Noutras versi\u00f3ns empr\u00e9gase o touci\u00f1o.\nHistoria.\nXa Aymerich Picaud gababa no Codex Calixtinus a elaboraci\u00f3n deste peixe nos itinerarios da rota xacobea. Ernest Hemingway menciona o prato nunha taberna navarra como homenaxe a un amigo seu morto nun encerro."}
{"id": "135926", "revid": "22570", "url": "https://gl.wikipedia.org/wiki?curid=135926", "title": "Taxidermia", "text": "A taxidermia (do grego \"arranxo ou colocaci\u00f3n da pel no seu sitio\") \u00e9 a arte de preparar animais mortos para os conservar con aparencia de vivos e facilitar as\u00ed a s\u00faa exposici\u00f3n, estudo e conservaci\u00f3n. A\u00ednda que \u00e9 unha pr\u00e1ctica que, comunmente, se leva a cabo con mam\u00edferos, tam\u00e9n se emprega con outras clases de animais.\nOs m\u00e9todos empregados polos taxidermistas melloraron notablemente durante o pasado s\u00e9culo, facendo posible as\u00ed unha tecnolox\u00eda punta indubidablemente avanzada. Deste xeito, os seus practicantes poden empregarse profesionalmente, por exemplo traballando para museos, ou ben realizar o seu labor a nivel afeccionado, como pode ser o caso de cazadores, pescadores, entusiastas da afecci\u00f3n etc. Adoitan posu\u00edr co\u00f1ecementos t\u00e9cnicos en aspectos tan variados como a anatom\u00eda, a escultura, a pintura, a disecci\u00f3n ou o tratado de peles para poder practicar esta peculiar arte.\n\u00c9 importante, as\u00ed mesmo, non confundir taxidermia con taxonom\u00eda, empreg\u00e1ndose este \u00faltimo termo para denominar \u00e1 ciencia da clasificaci\u00f3n (normalmente asociado \u00e1 biolox\u00eda).\nM\u00e9todos.\nTaxidermia en mam\u00edferos.\nProc\u00e9dese de maneira inmediata ao falecemento do animal \u00e1 retirada da pel.\nReal\u00edzase con axuda dun escalpelo ou un coitelo moi afiado, extraendo a pel dunha peza. Para iso realizamos un corte de garganta a cola e na zona menos visible das patas do animal.\nEste \u00faltimo corte abarcase da boneca ata que comunique co corte longitudinal ventral que anteriormente realizamos.\nEsta pel l\u00edmpase superficialmente e s\u00e1lgase ben, estendendo o sal pola cara do pelo e polo coiro. \nUnha vez seca procederase \u00e1 rehidrataci\u00f3n da pel e procederase ao curtido desta en tres procesos:\nTras o piquelado a pel l\u00edmpase totalmente, sendo necesario se \u00e9 moi grosa, rebaixala mediante coitelos especialmente dese\u00f1ados ou maquinaria.\nO corpo.\nActualmente util\u00edzanse esculturas do animal realizadas en poliuretano de rigor anat\u00f3mico, ou noutros materiais menos utilizados, como a escaiola ou a fibra de vidro.\nPara realizar o corpo requ\u00edrese da observaci\u00f3n do animal vivo e co\u00f1ecementos anat\u00f3micos amplos ademais das medidas do animal ao cal imos a naturalizar.\nUnha vez recuberta coa pel a escultura do corpo, coserase cun f\u00edo resistente e ent\u00f3n procederase \u00e1 parte m\u00e1is complicada, na cal se lle d\u00e1 a aparencia de vida: colocaci\u00f3n de ollos, pel e boca sint\u00e9tica (se a tivese).\nUnha vez terminada a colocaci\u00f3n da pel d\u00e9ixase que expulse a humidade do curtido e ent\u00f3n re\u00e1lzanse as cores que o animal ti\u00f1a nas zonas sen pelo, dado que o perden, e rest\u00e1urase algunha posible imperfecci\u00f3n.\nT\u00e1xidermia en aves.\nSimilar \u00e1 dos mam\u00edferos, a\u00ednda que hai que ter especial coidado con manter limpas as plumas\ndos flu\u00eddos do propio animal\nOutras t\u00e9cnicas.\nDoutra banda, existe unha t\u00e9cnica baseada en conxelar en seco \u00e1 animal chamada Freeze Dry. A\u00ednda que s\u00f3 \u00e9 relativamente efectivo levalo a cabo con aves e r\u00e9ptil, \u00e9 un m\u00e9todo algo m\u00e1is r\u00e1pido e sinxelo que o tradicional a\u00ednda que o resultado non \u00e9 mellor que a dun bo taxidermista."}
{"id": "135929", "revid": "1505", "url": "https://gl.wikipedia.org/wiki?curid=135929", "title": "Artes gr\u00e1ficas", "text": "As artes gr\u00e1ficas son aquelas adicadas \u00e1 elaboraci\u00f3n de todo tipo de elementos visuais, fundamentalmente a t\u00e9cnicas de gravado e debuxo, a\u00ednda que adoita restrinxirse o termo \u00e1s t\u00e9cnicas relacionadas coa imprenta.\nHistoria.\nA expresi\u00f3n artes gr\u00e1ficas aparece trala invenci\u00f3n dos tipos m\u00f3biles por Johannes Gutenberg cara a 1450, como forma de agrupar todos os oficios que se relacionaban coa impresi\u00f3n tipogr\u00e1fica, como era a acomodaci\u00f3n dos tipos, a impresi\u00f3n, a encadernaci\u00f3n, o terminado, e todas as variantes ou procesos adicionais que se lle fac\u00edan ao material impreso.\nM\u00e1is tarde aparece a litograf\u00eda, un sistema de impresi\u00f3n desenvolvido por Aloys Senefelder, quen sabendo que a auga e o aceite rep\u00e9lense naturalmente, utilizo unha pedra calcaria e unha barra de cera para realizar unha impresi\u00f3n, co que revolucionou as artes gr\u00e1ficas, co paso do tempo a pedra foi cambiada por unha l\u00e1mina de aluminio ou de cinc.\nDebido \u00e1 urxente necesidade de xerar impresi\u00f3ns de mellor calidade aparece a preprensa ou fotomec\u00e1nica. Esta nova parte do proceso de impresi\u00f3n utilizaba grandes maquinas, e c\u00e1maras especiais para dividir a cor das imaxes en CMYK (ci\u00e1n, maxenta, amarelo e negro polas s\u00faas siglas en ingl\u00e9s: \"cyan, magenta, yellow, key\"); o termo \"Key\" (\"chave\") fai referencia \u00e1 sobreimpresi\u00f3n do negro para mellorar a calidade do traballo.\nE evoluci\u00f3nase \u00e1 impresi\u00f3n \"offset\" (f\u00f3ra de lugar), a cal mellora significativamente a calidade da impresi\u00f3n ao utilizar un sistema indirecto, de tres cilindros.\nM\u00e1is tarde acu\u00f1\u00e1ronse outras formas de impresi\u00f3n como a serigraf\u00eda, a flexograf\u00eda, o ocogravado ou rotogravado, entre moitos outras.\nActualmente incl\u00faese a impresi\u00f3n de dixital, e grazas ao avance tecnol\u00f3xico e as novas tecnolox\u00edas os procesos que se necesitaban para realizar un traballo reduc\u00edronse, hoxe en d\u00eda cando nos referimos \u00e1 arte nas artes gr\u00e1ficas faise referencia case que exclusivamente ao dese\u00f1o gr\u00e1fico, debido a que o demais deixou de ser arte para converterse en t\u00e9cnica."}
{"id": "135930", "revid": "23204", "url": "https://gl.wikipedia.org/wiki?curid=135930", "title": "Distrito de Lima", "text": "O distrito de Lima, \u00e9 o primeiro distrito que se creou a partir da Ciudad de los Reyes, e \u00e9 un dos 43 distritos que se divide a provincia de Lima, no Per\u00fa.\nO distrito de Lima, limita polo norte cos distritos de San Mart\u00edn de Porres e o R\u00edmac, onde o r\u00edo R\u00edmac xoga as veces de l\u00edmite natural. Ao leste, limita co distrito de San Juan de Lurigancho e El Agustino. Ao sur, cos distritos de La Victoria, Lince, Jes\u00fas Mar\u00eda, Bre\u00f1a, Pueblo Libre e San Miguel. Ao oeste, coa Provincia Constitucional do Callao."}
{"id": "135933", "revid": "23204", "url": "https://gl.wikipedia.org/wiki?curid=135933", "title": "MacGyver", "text": "MacGyver foi unha serie de televisi\u00f3n estadounidense cuxo protagonista \u00e9 o personaxe hom\u00f3nimo interpretado por Richard Dean Anderson, un personaxe que se vale da s\u00faa destreza intelectual para resolver situaci\u00f3ns complicadas.\nHistoria.\nA serie comezou en 1985 e durou 7 anos no aire. Emitiuse orixinalmente na cadea estadounidense ABC. Actualmente os dereitos pos\u00faeos a CBS.\nA sona de MacGyver v\u00e9n da s\u00faa habilidade para improvisar calquera dispositivo con elementos simples e en grao sumo variados: gomas de mascar, clips, chisqueiros, pneum\u00e1ticos etc., e a s\u00faa inseparable navalla su\u00edza. \u00c9 un axente secreto cuxa arma m\u00e1is perigosa \u00e9 a s\u00faa intelixencia. Con tan s\u00f3 a s\u00faa mochila repleta de diversos obxectos normais e correntes, sempre \u00e9 capaz de fabricar toda clase de elementos e de escapar de todos os perigos que se topan no seu cami\u00f1o, tanto nas s\u00faas diversas misi\u00f3ns como na s\u00faa vida coti\u00e1. Ten parte de boy scout e outra parte de xenio. Nunca usa armas de fogo e sempre evita matar a ningu\u00e9n."}
{"id": "135936", "revid": "56817", "url": "https://gl.wikipedia.org/wiki?curid=135936", "title": "Luigi Morleo", "text": "Luigi Morleo, nado en Mesagne o 16 de novembro de 1970, \u00e9 un percusionista e compositor italiano."}
{"id": "135939", "revid": "1131", "url": "https://gl.wikipedia.org/wiki?curid=135939", "title": "Galer\u00eda de imaxes de parapente de Galicia", "text": "Galer\u00eda de imaxes sobre o parapente en Galicia"}
{"id": "135946", "revid": "23204", "url": "https://gl.wikipedia.org/wiki?curid=135946", "title": "Gontia", "text": "Gontia, tam\u00e9n co\u00f1ecida como \"Guntia\", foi unha deusa celta. O seu nome pode estar relacionado etimoloxicamente coa palabra celta \"condate\", que significa \"confluencia\". Debeu ser unha deidade tutelar do r\u00edo G\u00fcnz, preto de G\u00fcnzburg (Alema\u00f1a). Tam\u00e9n parece ter conexi\u00f3n coa cidade belga de Ghent."}
{"id": "135947", "revid": "89787", "url": "https://gl.wikipedia.org/wiki?curid=135947", "title": "Nate Davis", "text": "Nate Davis, nado en Columbia (Carolina do Sur), o 20 de outubro de 1953, foi un xogador de baloncesto estadounidense, que xogaba na posici\u00f3n de ala.\nTraxectoria.\nXogou catro tempadas cos South Carolina Gamecocks da Universidade de Carolina do Sur, anotando 1.345 puntos.\nFoi elixido na posici\u00f3n 101 do Draft da NBA de 1977 por Chicago Bulls, pero non chegou a firmar contrato, pasando un ano sen xogar at\u00e9 que Jos\u00e9 Antonio Gasca o trouxo \u00e1 liga espa\u00f1ola co prop\u00f3sito de substitu\u00edr no Askatuak a un xogador hist\u00f3rico da entidade, Essie Hollis. Malia ir sendo o mellor anotador da liga, non chegou a finalizar a tempada por mor dunhas declaraci\u00f3ns a un peri\u00f3dico local nas que criticaba a Gasca, sendo apartado do equipo..\nEn 1979 fichou polo Mi\u00f1\u00f3n Valladolid, e na s\u00faa primeira temporada, con Vicente Sanju\u00e1n como adestrador, foi o m\u00e1ximo anotador da liga con 29,7 puntos por partido, Formou unha gran parella xunto co base Carmelo Cabrera, e eran habituais os alley-oops entre eles, at\u00e9 que a FIBA decidiu prohibilos.\nTras probar sen \u00e9xito en 1982 nas Ligas de Ver\u00e1n da NBA, regresou a Espa\u00f1a coa tempada xa comezada, fichando polo Obradoiro CAB para substitu\u00edr o lesionado Chuck Verdever, pero chegou falto de ritmo, facendo unha tempada discreta.\nNa tempada seguinte a liga transformouse na ACB, e Davis acabou fichando polo OAR Ferrol, acabando como m\u00e1ximo anotador da liga con 27,8 puntos por partido na s\u00faa primeira tempada e repetindo na seguinte con 29,8 puntos. Ma tempada 1985-86, tras 16 partidos disputados, estaba de novo encabezando a lista de m\u00e1ximos anotadores con 29,6 puntos por partido, at\u00e9 que nun encontro disputado en Santa Coloma de Gramenet fracturouse a clav\u00edcula. En parte por mor da lesi\u00f3n e en parte para marchar canda a s\u00faa muller, que contraera o VIH tras unha transfusi\u00f3n de sangue logo do seu segundo parto, marchou de regreso aos EUA, deixando o baloncesto e arruin\u00e1ndose na procura dun tratamento para ela.\nEn novembro de 2013 regresou a Ferrol, recibindo unha homenaxe no Pavill\u00f3n da Malata.\nLogros individuais.\nFoi m\u00e1ximo anotador da Liga espa\u00f1ola co Mi\u00f1\u00f3n Valladolid con 654 puntos (29.73 por partido) na tempada 1979-80, m\u00e1ximo anotador da Liga ACB co OAR Ferrol con 789 puntos na tempada 1983-84 e m\u00e1ximo anotador da Liga ACB co Clesa Ferrol con 840 puntos na tempada 1984-85."}
{"id": "135948", "revid": "5132", "url": "https://gl.wikipedia.org/wiki?curid=135948", "title": "Tratado de Lateran", "text": ""}
{"id": "135950", "revid": "1987", "url": "https://gl.wikipedia.org/wiki?curid=135950", "title": "Escudo da Cidade do Vaticano", "text": "No escudo da Cidade do Vaticano figuran, nun campo de goles, d\u00faas chaves entrecruzadas, unha de prata, apuntando cara \u00e1 destra, e a outra de ouro, apuntando cara a sinistra; ambas as unidas cun cord\u00f3n de goles ou azur. Sobre as chaves, no xefe aparece representada a tiara do pont\u00edfice. O escudo de armas do Estado Vaticano, aparece regulado na \"Lei fundamental do Estado da Cidade do Vaticano\", de 26 de novembro de 2000.\nAs chaves entrecruzadas son as chaves de San Pedro. A chave de ouro ademais representa ao poder espiritual da Igrexa cat\u00f3lica e a de prata a s\u00faa poder temporal. O cord\u00f3n \u00e9 o s\u00edmbolo do v\u00ednculo entre os dous poderes. As chaves son, dende o s\u00e9culo XIV, s\u00edmbolo da Santa S\u00e9. A tiara est\u00e1 composta por tres coroas que representan as atribuci\u00f3ns do papa como \"pastor\", \"mestre\" e \"supremo sacerdote\" da Igrexa.\nV\u00e9xase tam\u00e9n.\nLigaz\u00f3ns externas.\nS\u00edmbolos da Cidade do Vaticano"}
{"id": "135953", "revid": "56817", "url": "https://gl.wikipedia.org/wiki?curid=135953", "title": "Inno e Marcia Pontificale", "text": "O Inno e Marcia Pontificale (do italiano: \"Himno e Marcha Pontificia\") \u00e9 o himno nacional da Cidade do Vaticano. As letras foron escritas por Antonio Allegra (1905-1969) e a m\u00fasica foi composta por Charles Gounod (1818-1893). Adoptouse como himno en 1950.\nLetras en lat\u00edn.\nO felix Roma - O Roma nobilis.\nSedes es Petri, qui Romae effudit sanguinem,\nPetri, cui claves datae sunt regni caelorum.\nPontifex, Tu successor es Petri;\nPontifex, Tu magister es tuos confirmas fratres;\nPontifex, Tu qui Servus servorum Dei,\nhominumque piscator, pastor es gregis,\nligans caelum et terram.\nPontifex, Tu Christi es vicarius super terram,\nrupes inter fluctus, Tu es pharus in tenebris;\nTu pacis es vindex, Tu es unitatis custos,\nvigil libertatis defensor; in Te potestas.\nTu Pontifex, firma es petra, et super petram hanc\naedificata est Ecclesia Dei.\nO felix Roma - O Roma nobilis.\nLetras en italiano.\nINNO\nRoma immortale di Martiri e di Santi, \nRoma immortale accogli i nostri canti:\nGloria nei cieli a Dio nostro Signore,\nPace ai Fedeli, di Cristo nell'amore.\nA Te veniamo, Angelico Pastore,\nIn Te vediamo il mite Redentore,\nErede Santo di vera e santa Fede;\nConforto e vanto a chi combate e crede,\nNon prevarranno la forza ed il terrore,\nMa regneranno la Verit\u00e0, l'Amore.\nMARCIA PONTIFICALE\nSalve Salve Roma, patria eterna di memorie,\nCantano le tue glorie mille palme e mille altari.\nRoma degli apostoli, Madre guida dei Rendenti,\nRoma luce delle genti, il mondo spera in te!\nSalve Salve Roma, la tua luce non tramonta,\nVince l'odio e l'onta lo splendor di tua belt\u00e0.\nRoma degli Apostoli, Madre e guida dei Redenti,\nRoma luce delle genti, il mondo spera in te!\nTraduci\u00f3n ao galego.\nHIMNO\nOh, Roma eterna, de m\u00e1rtires e santos,\nOh, Roma eterna, acolle o noso canto.\nGloria no alto, a Deus en maxestade,\nPaz na terra, xustiza e caridade.\nA ti corremos, anx\u00e9lico Pastor,\nen ti nos vemos ao Doce Redentor.\nA voz de Pedro na t\u00faa o mundo escoita,\nForza e escudo de quen combate e loita.\nNon vencer\u00e1n as forzas do Inferno,\nMais a verdade e o doce amor fraterno.\nMARCHA PONTIFICIA\nSalve, salve Roma, \u00e9 eterna a t\u00faa historia,\nC\u00e1ntanos a t\u00faa gloria monumentos e altares.\nRoma de ap\u00f3stolos, nai e mestra de verdade,\nRoma, toda Cristiandade, o mundo agarda en ti.\nSalve, salve Roma, o teu sol non ten po\u00f1ente,\nVence refulxente todo erro e todo mal.\nSalve Santo Padre, vivas tanto m\u00e1is que Pedro,\ncaia cal mel das rochas a bendici\u00f3n papal."}
{"id": "135954", "revid": "5132", "url": "https://gl.wikipedia.org/wiki?curid=135954", "title": "Himno e Marcha Pontificia", "text": ""}
{"id": "135957", "revid": "1131", "url": "https://gl.wikipedia.org/wiki?curid=135957", "title": "Iuchar", "text": "Na mitolox\u00eda irlandesa Iuchar era un dos fillos de Tuireann, da tribo dos Tuatha D\u00e9 Danann, e Danand.\nEl e mais os seus dous irm\u00e1ns Brian e Iucharba mataron a Cian, o pai de Lugh, un dos mellores dos Tuatha D\u00e9 Danann. Ademais desmembraron o seu corpo e tentaron agochar o seu crime. En resposta a isto, Lugh fixo que os buscasen en t\u00f3dolos currunchos do mundo co\u00f1ecido, en Persia conseguiron armas m\u00e1xicas, que Lugh planeaba empregar na Segunda Batalla de Magh Tuiredh. Tiveron \u00e9xito en todo o que Lugh esixiu, mais regresaron a Irlanda gravemente feridos, pedindo a Lugh que os curase, mais negouse. En cando menos unha versi\u00f3n desta historia, Brian \u00e9 o intelixente e o sutil, mentres que seus irm\u00e1ns Iuchar e Iucharba son torpes e vense intimidados de xeito sinxelo por Brian. Esta historia dos Fillos de Tuireann \u00e1s veces se comparou a un Argonauta irland\u00e9s."}
{"id": "135964", "revid": "65337", "url": "https://gl.wikipedia.org/wiki?curid=135964", "title": "Lira vaticana", "text": "A lira vaticana foi a divisa oficial da Cidade do Vaticano. O seu valor estaba ligado ao da lira italiana, segundo os termos dos Pactos Lateranenses de 1929. A lira italiana e a sanmarinesa eran de curso legal en toda a Cidade do Vaticano; as\u00ed mesmo, a lira vaticana ti\u00f1a valor legal en Italia e San Marino.\nA Cidade do Vaticano, a\u00ednda non pertencendo \u00e1 Uni\u00f3n Europea, adoptou o euro en 2002, como consecuencia dos acordos financeiros con Italia. Como todos os outros pa\u00edses da Eurozona, a Cidade do Vaticano pode acu\u00f1ar as s\u00faas propias moedas de euro."}
{"id": "135966", "revid": "5132", "url": "https://gl.wikipedia.org/wiki?curid=135966", "title": "Pactos de Latr\u00e1n", "text": ""}
{"id": "135967", "revid": "5132", "url": "https://gl.wikipedia.org/wiki?curid=135967", "title": "Tratado de Latr\u00e1n", "text": ""}
{"id": "135968", "revid": "5132", "url": "https://gl.wikipedia.org/wiki?curid=135968", "title": "Tratados de Latr\u00e1n", "text": ""}
{"id": "135969", "revid": "5132", "url": "https://gl.wikipedia.org/wiki?curid=135969", "title": "Tratados Lateranenses", "text": ""}
{"id": "135970", "revid": "5132", "url": "https://gl.wikipedia.org/wiki?curid=135970", "title": "Tratado de Letr\u00e1n", "text": ""}
{"id": "135971", "revid": "5132", "url": "https://gl.wikipedia.org/wiki?curid=135971", "title": "Pactos de Letr\u00e1n", "text": ""}
{"id": "135972", "revid": "7596", "url": "https://gl.wikipedia.org/wiki?curid=135972", "title": "Outeiro Vaticano", "text": "O Outeiro Vaticano (en lat\u00edn: \"Vaticanus Mons\") \u00e9 o nome dado, moito antes do inicio da Cristiandade, a un dos outeiros situados ao oeste do r\u00edo T\u00edber, o lado oposto a aquel en que se sit\u00faan os Sete Outeiros tradicionais de Roma. \u00c9 posible que sexa o sitio dun pobo Etrusco chamado \"Vaticum\".\nHistoria.\nNo s\u00e9culo I, o Outeiro Vaticano estaba f\u00f3ra dos l\u00edmites da cidade, e por iso foi apropiada para a construci\u00f3n dun circo (o circo de Ner\u00f3n) e un cemiterio. A Bas\u00edlica de San Pedro est\u00e1 constru\u00edda sobre este cemiterio, sitio tradicional da tumba de San Pedro. Hab\u00eda outro cemiterio nos arredores, o cal foi aberto ao p\u00fablico o 10 de outubro de 2006 para conmemorar o aniversario n\u00famero 500 dos Museos Vaticanos.\nO Outeiro Vaticano non \u00e9 un dos famosas sete outeiros de romanos, a\u00ednda que foi inclu\u00edda dentro dos l\u00edmites da cidade durante o reinado do Papa Le\u00f3n IV, quen entre 848 e 852 expandiu os muros da cidade para protexer a Bas\u00edlica de San Pedro e o Vaticano. Deste xeito, o outeiro permaneceu dentro dos muros e l\u00edmites da cidade de Roma (at\u00e9 os Pactos Lateranenses, en 1929, foi parte dun dos Rioni de Roma, o de Borgo) por m\u00e1is de 1.100 anos. Antes do Papado de Avi\u00f1\u00f3n (1305-1378), as oficinas centrais da Santa S\u00e9 estaban na Bas\u00edlica de San Xo\u00e1n de Latr\u00e1n. Despois do papado de Avi\u00f1\u00f3n, a administraci\u00f3n da Igrexa trasladouse ao Outeiro Vaticano e o palacio papal foi (at\u00e9 1871) o Palacio do Quirinal, sobre o Monte Quirinal.\nDesde 1929 o Outeiro Vaticano foi o lugar da xefatura da Cidade do Vaticano. \u00c9 conveniente aclarar que a catedral do bispo de Roma, o Papa, non \u00e9 San Pedro, no Vaticano, sen\u00f3n a Bas\u00edlica de San Xo\u00e1n de Latr\u00e1n, que est\u00e1 nunha do sete outeiros de Roma (o Celio), \u00e9 unha localizaci\u00f3n da cidade de Roma que actualmente pertence \u00e1 Cidade do Vaticano. Esta situaci\u00f3n \u00e9 o resultado dos Pactos de Latr\u00e1n asinados co estado italiano en 1929, os que devolveron \u00e1 Santa S\u00e9 un estado temporal independente e o seu consecuente status diplom\u00e1tico a trav\u00e9s da cidade-estado do Vaticano, os que foran perdidos en 1860-1870, cando Italia capturou os territorios dos Estados Pontificios."}
{"id": "135973", "revid": "5132", "url": "https://gl.wikipedia.org/wiki?curid=135973", "title": "Outeiro do Vaticano", "text": ""}
{"id": "135974", "revid": "5132", "url": "https://gl.wikipedia.org/wiki?curid=135974", "title": "Monte Vaticano", "text": ""}
{"id": "135975", "revid": "5132", "url": "https://gl.wikipedia.org/wiki?curid=135975", "title": "Monte do Vaticano", "text": ""}
{"id": "135978", "revid": "5467", "url": "https://gl.wikipedia.org/wiki?curid=135978", "title": "G\u00f3ntia", "text": ""}
{"id": "135980", "revid": "98629", "url": "https://gl.wikipedia.org/wiki?curid=135980", "title": "Mr. Vertigo", "text": "Mr. Vertigo \u00e9 unha novela de Paul Auster publicada en 1994. Foi traducida ao galego por Ant\u00f3n L\u00f3pez Dobao e publicada por Sotelo Blanco en 1996.\nO autor combina o fant\u00e1stico coa cr\u00faa realidade sufrida nos Estados Unidos entre a Gran Depresi\u00f3n e a segunda guerra mundial.\nTrama.\nWalter Claireborne Rawley \u00e9 un rapaz orfo, que viv\u00eda en Saint Louis cos seus t\u00edos at\u00e9 que co\u00f1ece ao Mestre Yehudi, un personaxe carism\u00e1tico e misterioso, que lle promete aprenderlle a voar.\nTras un per\u00edodo de aprendizaxe nunha casa rural en Kansas, percorren o Medio Oeste e a costa atl\u00e1ntica co seu espect\u00e1culo de levitaci\u00f3n. Pouco antes de actuar en Nova York, Walt comeza a ter problemas \u00e1 hora do seu espect\u00e1culo, debido a unhas fortes dores de cabeza. Deciden marchar a Hollywood para facer carreira no mundo do cinema, pero ao chegaren a California son atracados polo t\u00edo de Walt, que lle gardaba xenreira dende anos atr\u00e1s. Walt vaga durante tres anos polo pa\u00eds, e recala en Chicago, onde fai negocios ao abeiro da Lei seca. Logo \u00e9 obrigado a alistarse no ex\u00e9rcito durante a segunda guerra mundial. Rematado o conflito, recala en Newark, onde vive felizmente 23 anos. Tras quedar vi\u00favo, pasa por un per\u00edodo de alcoholismo, e nunha viaxe a Denver decide retornar \u00e1 casa de Kansas, onde remata os seus d\u00edas."}
{"id": "135984", "revid": "98629", "url": "https://gl.wikipedia.org/wiki?curid=135984", "title": "Julio Iglesias", "text": "Julio Jos\u00e9 Iglesias de la Cueva, m\u00e1is co\u00f1ecido como Julio Iglesias, nado en Madrid o 23 de setembro de 1943, \u00e9 un exfutbolista de orixe galega, empresario e cantante de sona internacional. \u00c9 o int\u00e9rprete latino que m\u00e1is discos vendeu e segundo Sony Music un dos 10 maiores vendedores de discos en toda a historia da m\u00fasica."}
{"id": "135989", "revid": "23204", "url": "https://gl.wikipedia.org/wiki?curid=135989", "title": "Howth", "text": "Howth (en ingl\u00e9s) ou Binn \u00c9adair (en irland\u00e9s, ambas formas oficiais) \u00e9 \u00e1rea residencial do condado de Dubl\u00edn, Irlanda. Orixinalmente era unha vila pesqueira situada no que hoxe \u00e9 unha pen\u00ednsula chamada Howth Head ou Ceann Binn \u00c9adair, e que antes fora unha illa na ba\u00eda de Dubl\u00edn, preto das poboaci\u00f3ns de Sutton e Portmarnock.\nNa actualidade \u00e9 o extremo norte do ferrocarril dublin\u00e9s co\u00f1ecido como DART.\nExiste unha pequena illa fronte a Howth co\u00f1ecida como Inis Mac Neas\u00e1in ou Ireland's Eye (o ollo de Irlanda) que actualmente \u00e9 unha reserva natural debido \u00e1 gran cantidade de aves que habitan nela.\nMoitos d\u00edas poden verse focas a escasos metros do porto."}
{"id": "135990", "revid": "1888", "url": "https://gl.wikipedia.org/wiki?curid=135990", "title": "II Concilio Bracarense", "text": ""}
{"id": "135991", "revid": "5132", "url": "https://gl.wikipedia.org/wiki?curid=135991", "title": "Pacto de Latr\u00e1n", "text": ""}
{"id": "135992", "revid": "56817", "url": "https://gl.wikipedia.org/wiki?curid=135992", "title": "Demograf\u00eda da Cidade do Vaticano", "text": "A poboaci\u00f3n vaticana est\u00e1 composta por membros da Igrexa Cat\u00f3lica, que debido \u00e1s s\u00faas funci\u00f3n, residen al\u00e1. Ademais do Papa, residen e traballan nela bispos, cardeais, arcebispos e outros funcionarios importantes da Igrexa. A maior\u00eda dos funcionarios estables son italianos, un n\u00famero considerable su\u00edzo (debido sobre todo \u00e1 Garda Su\u00edza, o ex\u00e9rcito do Vaticano) e o restante orixinario de diversos pa\u00edses.\nA relixi\u00f3n oficial \u00e9 o catolicismo, que ten un estatuto oficial. A Cidade do Vaticano non ten lingua oficial, e ag\u00e1s a Santa S\u00e9, que utiliza normalmente o lat\u00edn nos seus documentos oficiais, o Vaticano adoita utilizar o italiano para os seus documentos lexislativos e oficiais."}
{"id": "135993", "revid": "5132", "url": "https://gl.wikipedia.org/wiki?curid=135993", "title": "Demograf\u00eda do Vaticano", "text": ""}
{"id": "135994", "revid": "5132", "url": "https://gl.wikipedia.org/wiki?curid=135994", "title": "Demograf\u00eda de Cidade do Vaticano", "text": ""}
{"id": "135995", "revid": "23204", "url": "https://gl.wikipedia.org/wiki?curid=135995", "title": "Cavan", "text": "Cavan (en irland\u00e9s An Cabh\u00e1n) \u00e9 a principal vila e o centro administrativo do condado de Cavan, na provincia do Ulster (Irlanda). A vila est\u00e1 situada na parte norte das \"midlands\", cerca da fronteira con Irlanda do Norte.\nHistoria.\nA familia O\u2019Reilly (o nome \u00e9 hoxe en d\u00eda moi com\u00fan na rexi\u00f3n) constru\u00edu en Cavan un castelo a finais do s\u00e9culo XIII. Un mosteiro franciscano foi constru\u00eddo tam\u00e9n na zona contra esa \u00e9poca. \nNo s\u00e9culo XV, o se\u00f1or Owen O'Reilly fixo constru\u00edr un mercado que atraeu mercadores de Dubl\u00edn e de Drogheda. \nEn 1610, o rei de Inglaterra Xacobe I dona unha carta \u00e1 vila."}
{"id": "136006", "revid": "98629", "url": "https://gl.wikipedia.org/wiki?curid=136006", "title": "Ra\u00fal Gonz\u00e1lez Blanco", "text": "Ra\u00fal Gonz\u00e1lez Blanco, nado en Madrid o 27 de xu\u00f1o de 1977, \u00e9 un exfutbolista espa\u00f1ol. Xogaba de dianteiro e o seu derradeiro equipo foi o Al Sadd. Tr\u00e1tase dun dos futbolistas m\u00e1is renomeados no panorama internacional e un dos m\u00e1is importantes de t\u00f3dolos tempos.\n\u00c9 o quinto m\u00e1ximo goleador da historia da [[Primeira Divisi\u00f3n de Espa\u00f1a|Primeira divisi\u00f3n espa\u00f1ola]], do mesmo xeito que un dos m\u00e1is prol\u00edficos da historia do f\u00fatbol espa\u00f1ol, e das competici\u00f3ns oficiais de clubs da [[UEFA]].\nIniciou a s\u00faa carreira nas divisi\u00f3ns inferiores do [[Atl\u00e9tico de Madrid]], pero tras a disoluci\u00f3n das s\u00faas filiais foi contratado polo [[Real Madrid CF]], equipo co cal debutou no f\u00fatbol profesional en [[1994]]. Co cadro branco ga\u00f1ou seis campionatos de liga, catro [[Supercopa de Espa\u00f1a de F\u00fatbol|Supercopas de Espa\u00f1a]], tres [[Liga de Campi\u00f3ns da UEFA|Copas de Europa]], unha [[Supercopa de Europa]] e d\u00faas [[Copa Intercontinental|Copas Intercontinentais]]. Pos\u00fae a marca de m\u00e1is partidos disputados e m\u00e1is goles anotados co cadro madridista. Coa [[Selecci\u00f3n de f\u00fatbol de Espa\u00f1a]], da cal \u00e9 o m\u00e1ximo artilleiro con 44 goles, participou en tres edici\u00f3ns de [[Copa Mundial de F\u00fatbol|Copa do Mundo]] e dous [[Eurocopa]]s. Foi o seu capit\u00e1n desde [[2003]] ata [[2006]].\nLigaz\u00f3ns externas.\n[[Categor\u00eda:Nados en 1977]]\n[[Categor\u00eda:Nados en Madrid]]\n[[Categor\u00eda:Futbolistas da Comunidade de Madrid]]\n[[Categor\u00eda:Dianteiros de f\u00fatbol]]\n[[Categor\u00eda:FIFA 100]]\n[[Categor\u00eda:Xogadores do Real Madrid C]]\n[[Categor\u00eda:Xogadores do Real Madrid Castilla]]\n[[Categor\u00eda:Xogadores do Real Madrid CF]]\n[[Categor\u00eda:Xogadores do FC Schalke 04]]\n[[Categor\u00eda:Xogadores do Al-Sadd Sports Club]]\n[[Categor\u00eda:Xogadores da selecci\u00f3n de f\u00fatbol de Espa\u00f1a]]\n[[Categor\u00eda:Medalla de Ouro da Real Orde do M\u00e9rito Deportivo]]\n[[Categor\u00eda:Futbolistas ga\u00f1adores da Liga de Campi\u00f3ns da UEFA]]\n[[Categor\u00eda:Adestradores de f\u00fatbol de Espa\u00f1a]]\n[[Categor\u00eda:Adestradores do Real Madrid Castilla]]\n[[Categor\u00eda:Ga\u00f1adores do Trofeo Pichichi]]\n[[Categor\u00eda:Xogadores do Mundial de F\u00fatbol de 1998]]\n[[Categor\u00eda:Xogadores do Mundial de F\u00fatbol de 2002]]\n[[Categor\u00eda:Xogadores do Mundial de F\u00fatbol de 2006]]"}
{"id": "136013", "revid": "1131", "url": "https://gl.wikipedia.org/wiki?curid=136013", "title": "Gorgona, Italia", "text": "Gorgona \u00e9 a illa m\u00e1is setentrional do Arquip\u00e9lago Toscano, un grupo de illas da costa oeste de Italia. Entre C\u00f3rsega e Livorno, esta diminuta illa \u00e9 moi valorada pola s\u00faa fauna, especialmente polas aves mari\u00f1as, e o seu illamento. O resultado deste illamento foi a fundaci\u00f3n da Abad\u00eda de Gorgona na Idade Media. Tras o seu peche os terreos do mosteiro e os seus edificios foron asignados como parte dunha colonia penal agr\u00edcola, que est\u00e1 actualmente en uso.\nXeograf\u00eda.\nGorgona at\u00f3pase a uns 37\u00a0km en li\u00f1a recta desde Livorno. Tr\u00e1tase dunha viaxe en transbordador de aproximadamente 1,5 horas, con todo, o acceso \u00e1 illa est\u00e1 prohibido sen o permiso do Ministerio de Xustiza italiano. Out\u00f3rganse permisos exclusivamente a grupos de viaxes supervisados. Non est\u00e1 permitido o material fotogr\u00e1fico. As embarcaci\u00f3ns privadas non poden achegarse \u00e1 illa a menos de 500 m, ag\u00e1s en casos de emerxencia. Capraia est\u00e1 a 35\u00a0km e C\u00f3rsega a 60\u00a0km..\nO \u00fanico lugar de ancoraxe \u00e9 Cala dello Scalo, unha entrada no lado nord\u00e9s rodeada de cant\u00eds, o sitio \u00e9 s\u00f3 unha praia. Un pobo de pescadores floreceu na praia antes da colonia penal, \u00e9 agora est\u00e1 case abandonado. O goberno alentou \u00e1s familias propietarias da terra a vender e marchar pero a\u00ednda permanecen uns poucos. No cantil e con vistas \u00e1 ba\u00eda at\u00f3pase un sitio hist\u00f3rico, a Torre Nuova \"torre nova\", constru\u00edda como unha torre de vixilancia polo Gran Ducado de Toscana no s\u00e9culo XVII.\nAs d\u00faas alturas m\u00e1is importantes son Punta Gorgona (254 m, no sur) e Punta Zirri (213 m, cara ao norte).\nA ocupaci\u00f3n da illa produciuse principalmente nas empinadas ladeiras e socalcos da costa leste. Al\u00ed foron constru\u00eddos un mosteiro e outros edificios. A prisi\u00f3n, que foi estruturada como unha granxa de traballo, f\u00edxose cargo ou asumiu a responsabilidade do mantemento de toda esta rexi\u00f3n. Os presos traballan na agricultura, na cr\u00eda de animais ou aprenden oficios relacionados coa construci\u00f3n, que son de utilidade para a illa. Eles viven en residencias e non en celas. Todos deben estar nas s\u00faas casas pola noite e a relaci\u00f3n cos forasteiros est\u00e1 controlada ou prohibida.\nEcolox\u00eda.\nA ecolox\u00eda de Gorgona at\u00f3pase baixo a protecci\u00f3n do Parque Nacional Arquip\u00e9lago Toscano, que data de 1996, con sede en Portoferraio, na illa de Elba. A maior parte da illa at\u00f3pase no seu estado natural, o 90 % componse de bosques con Maquis, de 2 a 5 m de alto.\nHistoria.\nCo\u00f1ecida na antig\u00fcidade como Urgon e logo como Gorgona, foi esporadicamente habitada polos etruscos, como o demostran algunhas reliquias. Xa no 416 era fogar de ermit\u00e1ns, como o demostra Rutilio Namaziano en \"De reditu suo\". No 591, o abade Orosio fundou un mosteiro, cuxa igrexa veneraba as reliquias de San Gorgonio. O mosteiro foi visitado por Santa Catarina de Siena. Co beato Bartolomeu Serafini, no 1374 foi habitada polos monxes cartuxos.\nA causa das frecuentes incursi\u00f3ns berberiscas, foi abandonada en 1425 polos poucos catuxos sobreviventes as atrocidades e saqueos. En 1509 d\u00e9uselle en arrendamento ao pisano Griffi, nun esforzo para repoboala e facela m\u00e1is segura cunha gornici\u00f3n. Neste programa, o Gran Duque Cosimo I de M\u00e9dicis en 1567 reconstru\u00edu e reforzou a antiga torre, despois de que no 1564 doara a illa aos monxes Basilianos.\nEn 1704 foi devolta por Cosimo III \u00e1 Certosa di Calci, que constru\u00edu unha nova torre de defensa da Cala Maestra. A pesar de varios intentos de cultivo da terra, os homes, desanimados, restituirona en 1777 ao Gran duque Pietro Leopoldo, quen intentou volver enchela con pescadores, eximindoos de impostos. Frustrada a posibilidade de rendemento agr\u00edcola, a \u00fanica industria local foi a produci\u00f3n de anchoas salgadas, que eran intercambiadas cos comerciantes ingleses por bacallau de Terra Nova. A igrexa de San Gorgonio, foi reconstru\u00edda e consagrada polo prior da Cartuxa de Calci en 1723 e converteuse nunha parroquia.\nA principios de 1771 Pedro Leopoldo II, Gran Duque de Toscana, comprou Gorgona aos Cartuxos de Pisa coa intenci\u00f3n de facela parte dun plan de reactivaci\u00f3n econ\u00f3mica. En marzo dese ano aprobouse unha lei de apertura da illa ao asentamento de pescadores coa condici\u00f3n de que as anchoas capturadas se venderan en Livorno. O pobo pesqueiro data desta \u00e9poca.\nCoa unificaci\u00f3n de Italia en 1861, inclu\u00eddo o ex Gran Ducado de Toscana, a propiedade de Gorgona pasou \u00f3 novo Reino de Italia. Gorgona converteuse nunha nova e experimental colonia penal agr\u00edcola en 1869.\nEconom\u00eda.\nNo s\u00e9culo XIX a illa foi famosa polas s\u00faas anchoas. O goberno italiano, reduciu toda a econom\u00eda \u00e1 da prisi\u00f3n."}
{"id": "136014", "revid": "1131", "url": "https://gl.wikipedia.org/wiki?curid=136014", "title": "Illa de Montecristo", "text": "A Illa de Montecristo, antigamente co\u00f1ecida como Oglassa, (en lingua grega antiga: \u1f68\u03b3\u03bb\u03ac\u03c3\u03c3\u03b1 \"\u014cglassa\"), \u00e9 unha illa situada no mar Tirreno no Arquip\u00e9lago Toscano. Administrativamente est\u00e1 inclu\u00edda na comuna de Portoferraio na provincia de Livorno. \u00c9 un Reserva Natural Nacional Integral e \u00e9 parte do Parque Nacional do Arquip\u00e9lago Toscano.\nGran parte da fama da illa der\u00edvase do feito de ser o escenario de parte da novela O Conde de Monte Cristo de Alexandre Dumas.\nLocalizaci\u00f3n.\nMontecristo est\u00e1 situado ao sur da Illa de Elba, ao oeste da illa del Giglio e do monte Argentario, ao sueste de Pianosa.\nXeograf\u00eda.\nA illa \u00e9 monta\u00f1osa e componse case exclusivamente de granito. Os edificios est\u00e1n situados nos asentamentos de Cala Mestra e a s\u00faa construci\u00f3n data de mediados do s\u00e9culo XIX. A m\u00e1is importante \u00e9 a vila \"real\" chamada as\u00ed por acoller a Vittorio Emanuele III. Ten unha superficie de 10\u00b439\u00a0km\u00b2, ten aproximadamente 4\u00b41\u00a0km longo e 3\u00b44\u00a0km de largo. As costas son empinadas e te\u00f1en 16\u00a0km de per\u00edmetro.\nA illa \u00e9 unha reserva natural e forma parte do Parque Nacional do Arquip\u00e9lago Toscano.\nNatureza.\nA illa estivo deshabitada pero agora viven al\u00ed permanentemente dous gardi\u00e1ns que se alternan de semana a semana, son axentes do Departamento Forestal do Estado. As condici\u00f3ns que impediron a poboaci\u00f3n estimularon o florecimiento da plantas e animais. En particular, en Montecristo, viven especies animais e plantas, que unha vez estendianse por todo o Mediterr\u00e1neo pero que agora s\u00f3 resisten aqu\u00ed como a Viper Montecristo (unha variedade \u00fanica da illa) e Discoglossid Sarde\u00f1a (anfibio presente s\u00f3 na illa e en Sarde\u00f1a). A illa \u00e9 tam\u00e9n o lugar privilexiado de descanso para miles de aves migratorias. A illa de Montecristo \u00e9 tam\u00e9n o fogar dun raba\u00f1o de cabras salvaxes. O medio mari\u00f1o \u00e9 moi rico: hai prader\u00edas de Posidonia, anemones mari\u00f1as, Gorgonia, coral, o sunfish, e , ata finais dos 70, houbo focas monxes, unha especie que est\u00e1 practicamente desaparecido no Mediterr\u00e1neo.\nClima.\nA illa de Montecristo, como todas as illas do arquip\u00e9lago, ten un clima t\u00e9pedo, vento constante e moi asollado, con moi poucas precipitaci\u00f3ns (valores medios anuais moi por baixo de 500\u00a0mm), cos seus invernos nunca demasiado fr\u00edos e ver\u00e1ns calorosos pero non sufocantes.\nHistoria e lenda.\nA illa \u00e9 das illas m\u00e1is solitarias e salvaxes da Toscana. Os intentos de colonizaci\u00f3n rem\u00f3ntanse aos etruscos. A historia de Montecristo comeza coa fundaci\u00f3n do mosteiro de San Mamiliano un retiro constru\u00eddo encima dunha cova mari\u00f1a polos seguidores de San Mamiliano, quen viviu al\u00ed como un ermit\u00e1n no s\u00e9culo V. M\u00e1is adiante na \u00e9poca lombarda chegaron monxes da abad\u00eda de Santa Columba de Bobbio, que tam\u00e9n ocuparon a illa Gorgona.\nA metade do s\u00e9culo XVI os sarracenos asaltaron o mosteiro, o que significou o final. A illa foi comprada polo goberno italiano o 3 de xu\u00f1o de 1869, pola suma de 100.000 liras. Logo de varios intentos de colonizaci\u00f3n no 1878 logo da Unificaci\u00f3n de Italia estableceuse al\u00ed unha colonia penal. En 1899 a illa converteuse nun couto de caza real exclusivamente para Vittorio Emanuele III de Italia, e permaneceu aberta ata o establecemento da reserva natural en 1971.\nNa illa sucede alg\u00fan dos m\u00e1is importantes cap\u00edtulos da celebre novela \"O conde de Montecristo \", do escritor franc\u00e9s Alexandre Dumas. En particular, o protagonista atopa o lendario tesouro da espada da familia, co que logra a s\u00faa temible vinganza.\nO tesouro que menci\u00f3nase na novela xa era unha lenda existente, relacionada cun hipot\u00e9tico tesouro que os monxes esconderon antes da destruci\u00f3n do mosteiro polos sarracenos, na Cova de San Mamiliano.\nA illa foi, en 1896 o lugar da l\u00faa de mel entre Vittorio Emanuele III de Italia e Elena de Montenegro.\nAs visitas \u00e1 illa.\nPara visitar a illa d\u00e9bese solicitar un permiso ao Servizo Forestal de Follonica. S\u00f3 se admiten 1.000 visitantes ao ano e o tempo medio de espera para a s\u00faa aprobaci\u00f3n \u00e9 de tres anos. Non se pode pasar a noite e prohibiron a pesca, a nataci\u00f3n e a navegaci\u00f3n a menos de mil metros da costa. As visitas guiadas te\u00f1en lugar s\u00f3 dentro dos tres carreiros existentes, todos moi esixentes. A conexi\u00f3n faise a trav\u00e9s de barcos especialmente reservados para ser controlados polo Servizo Forestal ao chegar a Cala Mestra, o \u00fanico punto de desembarco, con fondos de area, situado preto da Cala est\u00e1 a Vila Reale do s\u00e9culo XIX, cun xard\u00edn bot\u00e1nico interesante e un pequeno museo de Historia natural.\nNa parte superior da illa, na cima do Monte Forte, at\u00f3panse as ru\u00ednas do XVI da Fortaleza de Montecristo.\nHai tam\u00e9n as ru\u00ednas do Mosteiro de San Mamiliano e do \"Eremita San Mamiliano\" coa subxacente Cova de San Mamiliano."}
{"id": "136015", "revid": "1131", "url": "https://gl.wikipedia.org/wiki?curid=136015", "title": "Galer\u00eda de imaxes de Covas, Ferrol", "text": "San Marti\u00f1o de Covas \u00e9 unha parroquia rural que se localiza no norte do concello de Ferrol"}
{"id": "136024", "revid": "65337", "url": "https://gl.wikipedia.org/wiki?curid=136024", "title": "Peter Watkins", "text": "Peter Watkins, nado en Norbiton (Surrey) o 29 de outubro de 1935, \u00e9 un director de cine ingl\u00e9s. \u00c9 un dos pioneiros do docudrama. As s\u00faas pel\u00edculas, pacifistas e radicais, raian o l\u00edmite entre o documental cl\u00e1sico e a pel\u00edcula de ficci\u00f3n. Adoita concentrar a s\u00faa obra e as s\u00faas ideas arredor dos mass media e a s\u00faa relaci\u00f3n e participaci\u00f3n nunha pel\u00edcula ou documental.\nA maior\u00eda das s\u00faas obras combinan elementos dram\u00e1ticos e documentais para amosar eventos hist\u00f3ricos ou futuribles. Malia o seu reco\u00f1ecemento a finais da d\u00e9cada de 1960, en parte polo esc\u00e1ndalo polo boicot da BBC a unha das s\u00faas obras, caeu no ostracismo polo pouco acad\u00e9mico da s\u00faa obra, tanto polo seu anovador punto de vista, como pola infrecuente duraci\u00f3n das s\u00faas pel\u00edculas e o uso de actores non profesionais.\nTraxectoria.\nLogo de estudar na Royal Academy of Dramatic Art, Watkins empezou a s\u00faa carreira na televisi\u00f3n e no cine coma axundante de produtor de curtas para televisi\u00f3n e anuncios. A comezos da d\u00e9cada de 1960 foi asistente de edici\u00f3n e director de documentais na BBC. Todas as s\u00faas pel\u00edculas eran ben documentais, ben dramas presentados con t\u00e9cnicas documentais, \u00e1s veces describindo aparici\u00f3ns hist\u00f3ricas e \u00e1s veces posibles acontecementos pr\u00f3ximos no futuro coma se reporteiros contempor\u00e1neos e directores estivesen al\u00ed para entrevistar os participantes. Watkins instaurou esta t\u00e9cnica na s\u00faa primeira longametraxe para TV, \"Culloden\", que describ\u00eda o levantamento xacobino de 1745 nun estilo similar ao do cin\u00e9ma verit\u00e9 ou aos informes que chegaban nese momento da Guerra de Vietnam, con entrevistas aos campesi\u00f1os antes de entraren en combate, e reflectindo a brutalidade do combate. Isto valeulle o Jacob's Award en 1965.\nA innovaci\u00f3n de alcance e forma de \"Culloden\" acadou o \u00e9xito inmediato da cr\u00edtica malia ser un director desco\u00f1ecido, e a BBC encargoulle outra produci\u00f3n ambiciosa, o docudrama de guerra nuclear \"The War Game\", pero finalmente a produci\u00f3n foi boicoteada pola BBC e presentada nos cinemas. A canle non a proxectou at\u00e9 o 31 de xullo de 1985. \"The War Game\" foi filmado ao estilo documental, e mira os posibles efectos da guerra nuclear en Inglaterra. A pel\u00edcula \u00e9 notable pola intensa forza das imaxes. Valeulle un Oscar ao mellor documental e o Premio ao mellor documental en 1967 en Gran Breta\u00f1a.\n\"The Peace Game\" amosa a guerra coma un acontecemento deportivo futurista onde parece que o xogo est\u00e1 a ser disputado ante unha audiencia de televisi\u00f3n. Segue en certa medida os postulados situacionistas de Guy Debord, considerando o espect\u00e1culo coma un sistema de representaci\u00f3n para crear novas relaci\u00f3ns do individuo coas instituci\u00f3ns da violencia.\n\"Privilexio\" amosa un cantante que act\u00faa situado nun estado totalitario futurista. O personaxe principal, Steven Shorter (interpretado por Paul Jones), \u00e9 unha persoa intensa que compadece a mocidade da s\u00faa naci\u00f3n. V\u00f3lvese moi popular, pero dec\u00e1tase de que a s\u00faa vida est\u00e1 tam\u00e9n controlada polo goberno. En 1978, Patti Smith gravou unha das canci\u00f3ns da pel\u00edcula, \"Set Me Free\" no seu \u00e1lbum \"Easter\".\nA s\u00faa reputaci\u00f3n como provocador pol\u00edtico aumentou con \"Punishment Park\", unha historia de conflito pol\u00edtico violento nos Estados Unidos que coincid\u00eda co Masacre do Estado de Kent. A oposici\u00f3n \u00e1 guerra \u00e9 un tema com\u00fan do seu traballo, pero as mensaxes pol\u00edticas das pel\u00edculas son decote ambiguas, normalmente permitindo \u00e1s personaxes principais presentar violentamente puntos de vista, a mi\u00fado opostos, que en moitos casos son improvisados. En \"Punishment Park\", os soldados e disidentes eran interpretados por actores non-profesionais cuxas opini\u00f3ns pol\u00edticas emparellaban tanto coas dos caracteres que representaban tan ben, que o director dic\u00eda que tem\u00eda que en calquera momento estoupase a violencia no grupo.\n\"Punishment Park\" est\u00e1 baseada na \"mentalidade de sitio\" das forzas de polic\u00eda durante a d\u00e9cada de 1970. Ante a sentenza de reclusi\u00f3n nun penal federal, d\u00e1selle aos activistas a posibilidade de ir ao parque de castigo, onde deber\u00e1n levar a cabo unha competici\u00f3n de tres d\u00edas nun deserto ermo sen comida, mentres son perseguidos por Gardas Nacionais armados.\n\"Edvard Munch\" fala da vida de Munch, especialmente dos seus primeiros anos.\nFixo unha aproximaci\u00f3n similar na s\u00faa revisi\u00f3n acerca da comuna de Par\u00eds, utilizando anuncios de xornal para recrutar actores conservadores que ter\u00edan unha antipat\u00eda aut\u00e9ntica cara aos rebeldes da Comuna. Watkins \u00e9 tam\u00e9n co\u00f1ecido por declaraci\u00f3ns pol\u00edticas sobre os medios de comunicaci\u00f3n de cine e televisi\u00f3n, escribindo extensamente sobre os defectos dos telexornais e a dominancia do estilo narrativo derivado de Hollywood que el atrib\u00fae a como \"a monoforma\".\nDespois da prohibici\u00f3n de \"The War Game\" e da pobre recepci\u00f3n da s\u00faa primeira obra non televisiva, \"Privilege\", Watkins deixou Inglaterra e sacou as s\u00faas seguintes pel\u00edculas no estranxeiro: \"The Gladiators\" en Suecia, \"Punishment Park\" nos EUA, \"Edvard Munch\" en Noruega, \"Resan\" (un ciclo de 14 horas sobre a ameaza da guerra nuclear) en dez pa\u00edses diferentes, e \"La Commune\" en Francia.\nEn 2004 escribiu o libro \"Media Crisis\", un ensaio c\u00f3mico sobre a crise dos medios, acerca do debate sobre a construci\u00f3n da nova forma dos media audiovisuais."}
{"id": "136027", "revid": "5132", "url": "https://gl.wikipedia.org/wiki?curid=136027", "title": "Prefixos radiof\u00f3nicos", "text": ""}
{"id": "136028", "revid": "131329", "url": "https://gl.wikipedia.org/wiki?curid=136028", "title": "Sarna", "text": "A escabiose, ra\u00f1a ou sarna \u00e9 unha enfermidade da pel causada polo \u00e1caro parasito \"Sarcoptes scabiei\", chamado comunmente \"arador da sarna\". \u00c9 unha ectoparasitose de distribuci\u00f3n mundial en todas as razas. \u00c9 unha afecci\u00f3n cosmopolita, extremadamente contaxiosa. Alcanza a todas as capas da poboaci\u00f3n e constit\u00fae unha dermatose moi frecuente e de f\u00e1cil tratamento.\nSarcoptes scabiei.\n\"Sarcoptes scabiei\" \u00e9 un artr\u00f3podo de corpo non segmentado, ovoide, con 4 pares de patas. A femia mide 300-450 micr\u00f3metros e o macho 150-250 micr\u00f3metros.\nA fecundaci\u00f3n ocorre na superficie da pel, logo da c\u00f3pula o macho morre.\nA femia introd\u00facese na capa c\u00f3rnea da pel e vai escavando galer\u00edas, e deixando os ovos a medida que penetra na pel (2 a 3 ovos por d\u00eda) ata un total de 30 a 50 ovos. Finalmente morre no t\u00fanel \u00f3 cabo de 4 a 6 semanas.\nOs ovos eclosionan e as larvas emerxen \u00e1 superficie da pel, transf\u00f3rmanse en ninfas \u00f3s 3-8 d\u00edas e posteriormente en adultos en 12-15 d\u00edas. As formas contaxiosas son a ninfa e os adultos.\nCl\u00ednica.\nO principal s\u00edntoma \u00e9 o pro\u00eddo, que aumenta o seu efecto durante as noites e coa calor. O pro\u00eddo est\u00e1 causado pola reacci\u00f3n al\u00e9rxica do corpo ante o parasito, que se manifesta con pequenos grans, bochas e pequenas \u00falceras con bostelas. Non causa febre, a menos que exista infecci\u00f3n.\nAs lesi\u00f3ns m\u00e1is t\u00edpicas son os sucos, li\u00f1as agrisadas e sinuosas de 1 a 15\u00a0mm de longo, que son o reflexo exterior da galer\u00eda escavada na epiderme pola femia co fin de desovar, e as ves\u00edculas perladas, do grosor dunha cabeza de alfinete, producidas pola secreci\u00f3n do parasito. As lesi\u00f3ns predominan nos pulsos, as caras laterais dos dedos e das mans, os c\u00f3bados e as n\u00e1degas, est\u00e9ndense a todo o corpo. Algunhas localizaci\u00f3ns son electivas, e non necesariamente presentes: no home, o prepucio e a glande (chancro escabioso); na muller, a ar\u00e9ola (f\u00f3ra da lactaci\u00f3n, as lesi\u00f3ns bilaterais de ambas as mamas fan pensar na sarna); no neno e o lactante, a planta dos p\u00e9s.\nA escabiose pode ir acompa\u00f1ada por lesi\u00f3ns inducidas por microbios (piodermite, linfanxite etc.). Pola s\u00faa banda, nas persoas limpas non se traduce m\u00e1is que por un m\u00ednimo de s\u00edntomas e non \u00e9 prurixinosa. Por\u00e9n, \u00e9 igualmente contaxiosa.\nTratamento.\nA sarna \u00e9 tratada con escabicidas, que deben aplicarse por todo o corpo, non s\u00f3 nas partes infectadas xa que non se sabe exactamente a localizaci\u00f3n do parasito, posto que se son adultos poden estar presentes en todo o corpo. D\u00e9bese ter especial coidado \u00e1 hora de aplicar o tratamento, evitando as mucosas e esparexendo o produto por todos os pregos da pel, os espazos interdixitais e a zona que queda entre as u\u00f1as e a pel, dado que o parasito pode usar estas zonas como reservorios. O tratamento dura de 3 a 5 d\u00edas se \u00e9 realizado de maneira adecuada.\nAlg\u00fans accidentes graves ocorreron trala aplicaci\u00f3n de Lindano. Este acaricida e pesticida s\u00f3 pode aplicarse baixo unha diluci\u00f3n e posolox\u00eda fornecida por un facultativo ."}
{"id": "136029", "revid": "22570", "url": "https://gl.wikipedia.org/wiki?curid=136029", "title": "Lexicon Recentis Latinitatis", "text": "O Lexicon recentis latinitatis \u00e9 unha publicaci\u00f3n do Vaticano feita pola Fundaci\u00f3n Latinitas, que actualiza a lingua latina con definici\u00f3ns de novos neoloxismos."}
{"id": "136030", "revid": "5132", "url": "https://gl.wikipedia.org/wiki?curid=136030", "title": "Lexicon recentis Latinitatis", "text": ""}
{"id": "136032", "revid": "23204", "url": "https://gl.wikipedia.org/wiki?curid=136032", "title": "Radio 3", "text": "Radio 3 \u00e9 unha emisora de radio espa\u00f1ola de \u00e1mbito nacional pertencente \u00e1 cadea p\u00fablica Radio Nacional de Espa\u00f1a (RNE). Os contidos da cadea c\u00e9ntranse fundamentalmente na actualidade dos x\u00e9neros de pop e rock afastados do \"mainstream\" e das listas de \u00e9xitos, tales como o indie, o rock alternativo, a m\u00fasica electr\u00f3nica ou o hip hop. Tam\u00e9n conta con programas tem\u00e1ticos doutras m\u00fasicas que non te\u00f1en cabida nas radios comerciais, como a m\u00fasica folk espa\u00f1ola, o flamenco, as m\u00fasicas do mundo, o jazz, o country, o blues, a m\u00fasica brasileira, o heavy metal, ou a new age.\nAdemais de m\u00fasica, Radio 3 tam\u00e9n conta con seriais de radioteatro e recolle as novidades de diferentes expresi\u00f3ns culturais: literatura, cine, teatro e artes pl\u00e1sticas, apoiando as propostas m\u00e1is innovadoras e inquedas de cada disciplina.\nHistoria.\nA emisora naceu en 1953 baixo os auspicios de RNE. Inicialmente tivo unha cobertura exclusiva para Madrid a trav\u00e9s da Onda Media. A finais dos anos sesenta, grazas a unha programaci\u00f3n educativa e cultural, a s\u00faa cobertura estendeuse a toda Espa\u00f1a a trav\u00e9s da FM como \"El Tercer Programa\".\nRadio 3 naceu o 1 de xullo de 1979 como unha secci\u00f3n nocturna de \"El Tercer Programa\". Ti\u00f1a unha duraci\u00f3n de cinco horas semanais, a partir das dez da noite. Nesta primeira etapa, dirixida por Alfonso Gallego, xa estaban presentes moitos dos sinais de identidade que se mantiveron vixentes durante a historia da emisora.\nD\u00e9cada 1980.\nEn 1981 creouse unha emisora propia de \u00e1mbito nacional ampliando os contidos do per\u00edodo anterior. Durante os seus primeiros meses de vida, a nova emisora estivo dirixida polo xornalista e escritor Fernando Garc\u00eda Delgado, quen creou a primeira programaci\u00f3n de Radio 3, cuxo esp\u00edrito foi o modelo seguido desde ent\u00f3n, a\u00ednda que reformado cos anos.\nEsta programaci\u00f3n consist\u00eda nunha axenda cultural \u00e1 primeira hora da ma\u00f1\u00e1, que inclu\u00eda eventos dos que non informaban outras emisoras, para pasar a unha programaci\u00f3n participativa durante o resto da ma\u00f1\u00e1. Ao mediod\u00eda emit\u00edase o programa musical \"Di\u00e1logos\", ao que segu\u00edan coloquios e faladoiros con participaci\u00f3n dos o\u00edntes, algo pouco frecuente na radio daquela. Durante o ser\u00e1n programouse unha revista cultural de corte m\u00e1is cl\u00e1sico, seguida do \"Diario Hablado Cultural\", que aplicaba a estrutura dos informativos \u00e1 actualidade da cultura. No bloque nocturno emit\u00edanse programas musicais conducidos por especialistas reco\u00f1ecidos, dedicados a diferentes x\u00e9neros musicais da \u00e9poca. A literatura tam\u00e9n estaba presente en Radio 3 mediante pequenos espazos de opini\u00f3n repartidos durante todo o d\u00eda.\nEn 1982, xa con Eduardo Garc\u00eda Matilla como director, naceu \"Diario Pop\", un dos programas m\u00e1is emblem\u00e1ticos da emisora. Conducido por Jes\u00fas Ordov\u00e1s, era un informativo diario sobre m\u00fasica pop que utilizaba correspondentes e unidades m\u00f3biles desprazados aos lugares de interese. A s\u00faa emisi\u00f3n terminou a finais de 2007.\nDurante esta \u00e9poca, en plena Transici\u00f3n espa\u00f1ola e co conservador Carlos Robles Piquer como director de RTVE, Radio 3 fixo unha radio militante e comprometida, moi pr\u00f3xima \u00e1 esquerda pol\u00edtica. Tras a primeira vitoria do PSOE nas elecci\u00f3ns, a cadea incorporou bolet\u00edns informativos cada hora e pasou a emitir durante as vinte e catro horas do d\u00eda, pasando a tratar nos programas nocturnos temas terror\u00edficos ou de misterio.\nA emisora foi de grande importancia neste per\u00edodo na cultura espa\u00f1ola, apoiando as novas propostas -especialmente as musicais- que xurd\u00edan en todo o pa\u00eds e desempe\u00f1ando un papel clave na popularizaci\u00f3n da Movida madrile\u00f1a. Artistas como Kaka de Luxe, Alaska y los Pegamoides, Almod\u00f3var e MacNamara, Radio Futura, Kiko Veneno, Siniestro Total, Golpes Bajos ou Loquillo y los Trogloditas soaron por primeira vez en Radio 3 antes que en calquera outra emisora.\nD\u00e9cada 1990.\nEn 1990 RTVE aprobou a reconversi\u00f3n de Radio 3 nunha emisora eminentemente musical, idea exposta polo ent\u00f3n director da emisora, Pedro H. Mu\u00f1oz. Ademais de manter os contidos culturais e outros temas como a ecolox\u00eda, drogas, a Universidade ou o mundo laboral, deuse unha maior cota \u00e1s m\u00fasicas non anglosaxoas e buscouse a especializaci\u00f3n musical dos programas. A diferenza das emisoras comerciais, comezaron a evitarse os elementos que estivesen en contacto coas multinacionais discogr\u00e1ficas para evitar o sometemento de Radio 3 a estas, as\u00ed como para ofrecer un produto diferenciado do resto de radiof\u00f3rmulas musicais de Frecuencia Modulada (FM). Con todas estas medidas, persegu\u00edase atraer unha nova audiencia xuvenil, ademais da dos o\u00edntes m\u00e1is veteranos.\nNesta \u00e9poca produciuse a fusi\u00f3n de Radio Cadena Espa\u00f1ola con Radio Nacional de Espa\u00f1a, pasando moitos dos seus profesionais a formar parte de Radio 3. Entre eles destacaron Julio Ruiz, que continuou co seu programa \"Disco Grande\", xa iniciado en R.C.E., Paco P\u00e9rez Bryan, quen conduciu o programa \"De catro a tres\", dedicado ao rock alternativo, Antonio Fen\u00e1ndez, con \"\u00c1rea Reservada\", dedicado \u00e1 fusi\u00f3n e ao jazz e Carlos Garrido, \u00e1 fronte da direcci\u00f3n de Programas.\nOutro profesional que se incorporou nesta etapa foi Diego A. Manrique, un dos xornalistas musicais con m\u00e1is longa traxectoria e m\u00e1is respectados de Espa\u00f1a. O seu programa \"El Ambig\u00fa\" foi unha mostra da s\u00faa extensa e ecl\u00e9ctica cultura musical.\nAs reformas continuaron coa creaci\u00f3n dun programa musical xen\u00e9rico chamado \"M\u00fasica x 3\" que se emit\u00eda de 9 a 20, e no que se programaba m\u00fasica elixida semanalmente por unha mesa formada por doce profesionais da emisora. \"M\u00fasica x 3\" desapareceu en 1996, dando paso de novo a contidos culturais e a programas musicais especializados.\nActualidade.\nA selecci\u00f3n musical da mencionada comisi\u00f3n tivo o seu final en 1998 coa chegada \u00e1 direcci\u00f3n de Paco P\u00e9rez Bryan, que pretendeu dar maior liberdade aos profesionais da cadea, sentando as bases que seguiu a emisora at\u00e9 a actualidade. Durante este per\u00edodo asumiuse a programaci\u00f3n anterior, facendo fincap\u00e9 na calidade musical, creando para iso novos espazos que recoll\u00edan as novas tendencias xurdidas na m\u00fasica. Alg\u00fans destes programas foron \"Siglo21\" dedicado \u00e1 m\u00fasica electr\u00f3nica, \"El Rimadero\", programa de hip hop, \"Flu\u00eddo rosa\", que conxuga a actualidade musical coa creaci\u00f3n pl\u00e1stica, ou \"Bulevar\" baseado no indie e mais no rock alternativo. Tam\u00e9n se creou o programa \"Los conciertos de Radio 3\", retransmitido tanto por radio como por La 2 de TVE, no que grupos nacionais e internacionais act\u00faan en directo. Por el pasaron primeiras figuras da m\u00fasica como Lou Reed, Smashing Pumpkins ou Manic Street Preachers. Tam\u00e9n comezou a apoiar e retransmitir en directo os principais festivais xurdidos en Espa\u00f1a, como o Primavera Sound, o Sonar ou o Summercase."}
{"id": "136033", "revid": "82922", "url": "https://gl.wikipedia.org/wiki?curid=136033", "title": "Opus Fundatum Latinitas", "text": "A Fundaci\u00f3n Latinitas (en lat\u00edn e oficialmente: \"Opus Fundatum Latinitas\") \u00e9 unha instituci\u00f3n da Igrexa Cat\u00f3lica adicada ao estudo e mantemento dos est\u00e1ndares da lingua latina.\nHistoria.\nA Fundaci\u00f3n Latinitas foi creada no ano 1976 polo papa Paulo VI. Actualmente, ademais de prover dun est\u00e1ndar para a lingua escrita e falada en lat\u00edn, promove dende diversos sectores o estudo do lat\u00edn cl\u00e1sico, o lat\u00edn medieval e o chamado lat\u00edn eclesi\u00e1stico.\nPublicaci\u00f3ns.\nCo obxectivo da promoci\u00f3n da lingua latina, ten diversos modos de difusi\u00f3n:"}
{"id": "136034", "revid": "5132", "url": "https://gl.wikipedia.org/wiki?curid=136034", "title": "Fundaci\u00f3n Latinitas", "text": ""}
{"id": "136041", "revid": "1410", "url": "https://gl.wikipedia.org/wiki?curid=136041", "title": "Giovanni Lajolo", "text": "Giovanni Lajolo, nado o 3 de xaneiro de 1935 en Novara, \u00e9 un cardeal e arcebispo italiano, que foi Presidente da Comisi\u00f3n Pontificia para o Estado da Cidade do Vaticano e Presidente da Gobernaci\u00f3n do Estado da Cidade do Vaticano de 2006 a 2011.\nTraxectoria.\nEstudou no Seminario de Novara, no Seminario Pontificio Romano e na Universidade Pontificia Gregoriana, onde obtivo unha licenciatura en filosof\u00eda en 1955 e unha licenciatura en teolox\u00eda en 1959. Logo entrou na Universidade de M\u00fanic, onde fixo un doutoramento sobre a lei can\u00f3nica, polo cal foi premiado en 1965. Dende ent\u00f3n entrou na elite da Academia Pontificia Eclesi\u00e1stica para estudar diplomacia, acabando en 1968.\nEntrou ao servizo da Secretar\u00eda de Estado do Vaticano en 1970. Traballando na nunciatura de Alema\u00f1a, colaborando con Corrado Bafile, futuro cardeal, de 1970 a novembro de 1974. Foi membro do equipo do Consello de Asuntos P\u00fablicos da Igrexa de novembro de 1974 e conselleiro de nunciatura o 1 de xaneiro de 1983, seguindo despois as negociaci\u00f3ns que levaron \u00e1 sinatura, en 1984, da revisi\u00f3n da concordata entre Italia e a Santa S\u00e9.\nO 3 de outubro de 1988, foi nomeado secretario da Administraci\u00f3n do Patrimonio da S\u00e9 Apost\u00f3lica polo Papa Xo\u00e1n Paulo II e ordenado Bispo de Caesariana o 6 de xaneiro de 1989. Serviu na Curia Romana, nese cargo, at\u00e9 ser nomeado nuncio en Alema\u00f1a o 7 de decembro de 1995, actuando como tal at\u00e9 ao seu nomeamento como secretario para as Relaci\u00f3ns cos Estados.\nO 22 de xu\u00f1o de 2006, o Papa Bieito XVI nomeouno Arcebispo Lajolo no nomeamento como presidente da Pontificia Comisi\u00f3n para o Estado da Cidade do Vaticano e presidente do Goberno da Cidade do Vaticano o 15 de setembro de 2006. O 17 de outubro de 2007, o Papa Bieito XVI anunciou que ir\u00eda adherir a Lajolo no Colexio dos Cardeais, sucedendo isto finalmente o 24 de novembro de 2007."}
{"id": "136043", "revid": "43749", "url": "https://gl.wikipedia.org/wiki?curid=136043", "title": "Estado da Cidade do Vaticano", "text": ""}
{"id": "136045", "revid": "98629", "url": "https://gl.wikipedia.org/wiki?curid=136045", "title": "Punishment Park", "text": "Punishment Park (\"parque de castigo\") \u00e9 unha pel\u00edcula de 1971 escrita e dirixida por Peter Watkins. \u00c9 un falso documental dun grupo de rodaxe brit\u00e1nico e de Alema\u00f1a Occidental que seguen a Gardas Nacionais, soldados e polic\u00edas dos EUA, mentres perseguen a un grupo de activistas da contracultura a trav\u00e9s do deserto.\nArgumento.\nA acci\u00f3n ten lugar en 1970. A Guerra de Vietnam est\u00e1 a intensificarse, e Richard Nixon, Presidente dos Estados Unidos, acabe de decidir levar a cabo unha campa\u00f1a de bombardeo \"secreta\" en Camboxa. Enfrontado cun crecente movemento anti-guerra, o Presidente decreta un estado de emerxencia baseada na Acta de Seguridade Interna McCarran de 1950, que autoriza a autoridades federais para deter persoas consideradas coma un \"risco para a seguridade interna\" sen necesidade de avisar o Congreso. Membros do movemento anti-guerra, movemento polos dereitos civ\u00eds, movemento feminista, obxectores de conciencia e membros do Partido Comunista, na s\u00faa maior\u00eda estudantes universitarios, son detidos e enfr\u00f3ntase a un tribunal de emerxencia constitu\u00eddo por membros da comunidade. Coas prisi\u00f3ns do estado e federais cheas ata arriba, ofr\u00e9ceselle aos convictos a opci\u00f3n de cumprir a pena completa nunha prisi\u00f3n federal, ou pasar tres d\u00edas en \"Punishment Park\". Al\u00ed, no deserto de California, deber\u00e1n atravesar en tres d\u00edas 60 millas baixo unha calor abafante, sen auga e comida, mentres son perseguidos por Gardas Nacionais e oficiais de aplicaci\u00f3n de lei como parte da s\u00faa formaci\u00f3n de campo. Se logran chegar a unha bandeira americana situada ao final da ruta, ser\u00e1n liberados. Se fallan por ser \"detidos\", pasar\u00e1n o resto da condena nunha prisi\u00f3n federal.\nOs grupos europeos de rodaxe seguen a dous grupos de presos como parte do seu documental. Mentres o grupo 637 comeza a s\u00faa viaxe de tres d\u00edas e aprende as regras do \"xogo\", o tribunal civil comeza a tomar declaraci\u00f3n ao grupo 638. Os reporteiros entrevistan aos membros do grupo 637 e os seus perseguidores, documentando o modo en que os membros de cada grupo se volven crecentemente host\u00eds cara ao outro. Mentres tanto, volvendo \u00e1 tenda onde est\u00e1 o tribunal, os reporteiros filman o xu\u00edzo do grupo 638, con argumentos en contra da guerra de Vietnam considerados vans polos membros do tribunal. No deserto, o primeiro grupo esc\u00edndese por unha banda nun grupo que se nega a aceptar as regras do xogo e intenta resistir con violencia, e outro grupo que contin\u00faa cara ao obxectivo. No grupo violento, malia que logran matar a varios militares, son todos asasinados polas forzas represoras. E cando o outro grupo est\u00e1 a piques de chegar \u00e1 bandeira, atopan un grupo de polic\u00eda que os espera, vendo as\u00ed que non hai xeito alg\u00fan de rematar o curso en \"Punishment Park\", pois est\u00e1 controlado polo sistema de principio a fin.\nProduci\u00f3n.\n\"Punishment Park\" foi rodado en 16\u00a0mm cun equipo de 8 persoas e un c\u00e1mara Eclair. O conxunto era sumamente m\u00ednimo, usando soamente unha tenda de campa\u00f1a pechada dentro dunha tenda m\u00e1is grande para as escenas interiores. O resto foi gravado no deserto de El Mirage Dry Lake, en California. Gravouse en d\u00faas semanas e media. Para lograr a impresi\u00f3n de \"noticiario\", a pel\u00edcula foi realzada por desaturaci\u00f3n da cor e a eliminaci\u00f3n do bordo duro tradicional da imaxe mediante o uso de filtros de difusi\u00f3n Harrison. O orzamento da produci\u00f3n foi de 66.000 $, m\u00e1is outros 25.000 adicionais cando a pel\u00edcula foi convertida a 35\u00a0mm.\nInt\u00e9rpretes.\nTanto os soldados coma os disidentes foron interpretados por actores non-profesionais cuxas opini\u00f3ns pol\u00edticas emparellaban ata tal punto coas dos caracteres que representaban, que o director dic\u00eda que tem\u00eda que en calquera momento estoupase a violencia no grupo.\nT\u00e9cnica.\nA pel\u00edcula \u00e9 unha ucron\u00eda ou historia alternativa, e un psicodrama. Foi rodado ao estilo do cin\u00e9ma v\u00e9rit\u00e9, con c\u00e1maras levadas a man e improvisaci\u00f3n, recollendo o aut\u00e9ntico xenio e a realidade dos actores que se enfurecen. Inicialmente Watkins ti\u00f1a un gui\u00f3n coidadosamente detallado, pero como nas s\u00faas outras pel\u00edculas, mentres preproduci\u00f3n progresaba, decidiu permitir improvisar ao elenco base\u00e1ndose nos seus propios sentimentos instintivos. Nas s\u00faas pel\u00edculas anteriores, Watkins soamente utilizara improvisaci\u00f3n nunha pequena cantidade. En \"Punishment Park\" foi a primeira vez que Watkins deu o control case total do di\u00e1logo aos actores. O seu \u00fanico requisito era seguir un contorno aproximado das secuencias preparadas polo director.\nNunha ocasi\u00f3n os participantes identific\u00e1banse coa situaci\u00f3n tan completamente que as v\u00edtimas empezaron realmente a atacar os perseguidores tirando rochas que dan lugar a un lume inicial a cambio. A reacci\u00f3n de p\u00e1nico do equipo de pel\u00edcula, que cre que os actores que se deixan caer abaixo foran disparados de verdade, \u00e9 aut\u00e9ntica. Watkins aumentaba o realismo utilizando actores de afeccionados, improvisaci\u00f3n, e t\u00e9cnicas de c\u00e1maras de noticiario, pero tam\u00e9n ti\u00f1a un r\u00edxido control \u00e1 hora da edici\u00f3n para garantir que a s\u00faa visi\u00f3n individual fose expresada con claridade, e lograr a participaci\u00f3n de audiencia. A\u00ednda que a pel\u00edcula en si \u00e9 ficticia, moitos dos elementos atopados dentro son met\u00e1foras de acontecementos sociais e pol\u00edticos do tempo, como o xu\u00edzo dos Sete de Chicago, os disparos do Estado de Kent, a brutalidade policial ou a polarizaci\u00f3n pol\u00edtica.\nReacci\u00f3ns.\nUnha das intenci\u00f3ns de Watkins para a pel\u00edcula era provocar respostas emocionais e intelectuais fortes, e certamente pouca xente tivo reacci\u00f3ns imparciais ante a pel\u00edcula. Como Watkins prev\u00eda, o filme produc\u00eda debates despois das proxecci\u00f3ns similares aos debates que te\u00f1en lugar na pel\u00edcula. Hab\u00eda moitas reacci\u00f3ns sumamente negativas, en gran parte debido \u00e1 forma orixinal da rodaxe ou porque era visto como un sumario contra os EUA. Hab\u00eda mesmo quen vencellaba a pel\u00edcula co comunismo, afirmando que a pel\u00edcula expresa unha filosof\u00eda comunista. Por outra parte, moita xente escandaliz\u00e1base porque un director brit\u00e1nico rodase unha pel\u00edcula sobre problemas pol\u00edticos americanos nun tempo de crise.\nA pel\u00edcula foi fortemente atacada na s\u00faa estrea no Festival de Cinema de Nova York de 1971, e os estudios de Hollywood neg\u00e1ronse a distribu\u00edla."}
{"id": "136046", "revid": "5132", "url": "https://gl.wikipedia.org/wiki?curid=136046", "title": "Sanmari\u00f1\u00e9s", "text": ""}
{"id": "136047", "revid": "5132", "url": "https://gl.wikipedia.org/wiki?curid=136047", "title": "Sanmarin\u00e9s", "text": ""}
{"id": "136048", "revid": "15490", "url": "https://gl.wikipedia.org/wiki?curid=136048", "title": "Mauro de Anjou", "text": "Mauro de Anjou, nado en Roma no ano 511 e finado o 15 de xaneiro de 584, abade de Glanfevil, chamado despois san Mauro do Loira ou de Anjou, foi un relixioso cristi\u00e1n do s\u00e9culo VI.\nTraxectoria.\nNaceu nunha familia nobre, fillo do senador Equitius. Foi o primeiro disc\u00edpulo de San Bieito e enviado a Francia, segundo a tradici\u00f3n, no ano 543 para fundar mosteiros. Gobernou como abade durante moitos anos o convento fundado por el, e no 582 retirouse \u00e1 clausura, morrendo o 15 de xaneiro de 584. O santoral da Igrexa Cat\u00f3lica celebra nesa data o d\u00eda de San Mauro.\nTradici\u00f3ns.\nDeterminadas tradici\u00f3ns falan dos seus poderes de taumaturgo. Nos relatos dos milagres de San Bieito de Nursia, recollidos por Gregorio I Magno, f\u00e1lase de como rescatou ao rapazolo Pl\u00e1cido dun lago sen saber nadar. Relato que ten a ensinanza de estimular ao monxe a entregar a vida polo irm\u00e1n confi\u00e1ndose na providencia e non nas propias capacidades. Atrib\u00faeselle a curaci\u00f3n de doentes e necesitados, polos que sempre se preocupaba, de a\u00ed que a devoci\u00f3n popular estea moi espallada por Galicia. As mesmas tradici\u00f3ns falan das s\u00faas conversas co conde Gaidulfo, inimigo declarado dos monxes.\nReliquias.\nDocumentos dun S\u00ednodo diocesano de 1501 afirman que as s\u00faas reliquias estaban gardadas en Almendral, na rexi\u00f3n de Estremadura. Estas reliquias foron trasladas \u00e1 catedral de Badaxoz polo bispo bieito Frei Jos\u00e9 de la Zerda o ano 1643. Quedaron parte das reliquias en Almendral, existindo tradici\u00f3ns de que algunhas se encontraban en Montecasino, Fosano e Marsella e, por suposto, na propia Glanfeuil.\nEn Francia o culto desprazouse no s\u00e9culo XVIII a Saint-Germain-des-Pr\u00e9s, onde os revolucionarios franceses dispersaron as reliquias polas r\u00faas de Par\u00eds.\nSignificaci\u00f3n.\nDeu nome \u00e1 congregaci\u00f3n de San Mauro. No s\u00e9culo IX aparece unha \"Vida de San Mauro\" atribu\u00edda aos seus disc\u00edpulos que tivo moita sona en Francia. A abad\u00eda de Glanfeuil foi unha meta de peregrinaci\u00f3n local, ao igual que as veci\u00f1as Fleury e Mans, que dic\u00edan ter reliquias de San Bieito e da irm\u00e1 deste Santa Escol\u00e1stica, respectivamente\nAdoita representarse cunha muleta e unha balanza. \u00c9 patr\u00f3n dos zapateiros e dos artes\u00e1ns do cobre, as\u00ed como das illas dos Azores. O culto popular atrib\u00faelle longas viaxes al\u00e9n do fin da terra e est\u00e1 considerado como un santo especialmente milagreiro."}
{"id": "136050", "revid": "5132", "url": "https://gl.wikipedia.org/wiki?curid=136050", "title": "Sanmari\u00f1ense", "text": ""}
{"id": "136051", "revid": "1410", "url": "https://gl.wikipedia.org/wiki?curid=136051", "title": "Bandeira de San Marino", "text": "A Bandeira de San Marino (en italiano: \"Bandiera di San Marino\") est\u00e1 composta por d\u00faas franxas horizontais do mesmo tama\u00f1o, de cor branco a superior e azul claro a inferior. A bandeira do Estado incorpora o Escudo Nacional no centro.\nDese\u00f1o.\nNo bras\u00f3n figuran tres torres (as Tres Torres de San Marino) sobre tres picos, rodeados por unha p\u00f3la de loureiro e outra de aci\u00f1eira rematado cunha coroa pechada como s\u00edmbolo da s\u00faa soberan\u00eda. Na parte inferior do escudo figura, nunha cinta branca, o lema nacional: \"LIBERTAS\" (do lat\u00edn: \"liberdade\"). Tam\u00e9n \u00e9 frecuente que se omita o escudo en bandeiras civ\u00eds."}
{"id": "136052", "revid": "43327", "url": "https://gl.wikipedia.org/wiki?curid=136052", "title": "Gorgona", "text": "Gorgona pode referirse a:"}
{"id": "136054", "revid": "22570", "url": "https://gl.wikipedia.org/wiki?curid=136054", "title": "Escudo de San Marino", "text": "No escudo de armas de San Marino figuran, nun campo de azur, tres picos de s\u00ednople que representan as tres rochas do Monte Titano da capital de San Marino: Cesta, Guaita e Montale. Sobre as tres rochas, tres torres de prata e sobre as torres, colocadas en pau, tres plumas de prata.\nO escudo ten forma de coraz\u00f3n e est\u00e1 bordeado de ouro. Aparece rodeado por d\u00faas ramas, unha de loureiro e outra de aci\u00f1eira e est\u00e1 timbrado cunha coroa forrada de goles, pechada por catro diademas, vistos tres, decorados con perlas e rematados cun orbe e unha cruz. A coroa representa a soberan\u00eda da Rep\u00fablica de San Marino.\nNa parte inferior figura unha cinta de prata coa lema nacional: LIBERTAS (do lat\u00edn: \"liberdade\")."}
{"id": "136055", "revid": "57023", "url": "https://gl.wikipedia.org/wiki?curid=136055", "title": "Inno Nazionale della Repubblica", "text": "O Inno Nazionale della Repubblica (do italiano: \"Himno Nacional da Rep\u00fablica\" ou simplemente \"Inno Nazionale\", \u00e9 o himno de San Marino. Foi composto por Federico Consolo, e adoptado polo Consello Grande e Xeral como himno nacional o 11 de setembro de 1894, cando foi inaugurado o Palazzo Pubblico.\nLetra.\nOficialmente o himno non ten letra. Giosu\u00e8 Carducci chegou a escribir un texto, pero o Goberno de San Marino nunca chegou a adoptalo."}
{"id": "136056", "revid": "5132", "url": "https://gl.wikipedia.org/wiki?curid=136056", "title": "Kong Christian stod ved h\u00f8jen mast", "text": ""}
{"id": "136058", "revid": "1131", "url": "https://gl.wikipedia.org/wiki?curid=136058", "title": "Mar\u00eda Pilar Jim\u00e9nez Aleixandre", "text": ""}
{"id": "136059", "revid": "98629", "url": "https://gl.wikipedia.org/wiki?curid=136059", "title": "Gaster\u00f3podos", "text": "A dos gaster\u00f3podos (\"Gasteropoda\"), ou gastr\u00f3podos (\"Gastropoda\"), \u00e9 unha clase de animais pertencentes ao filo dos moluscos, de vida acu\u00e1tica ou terrestre, que xurdiron a principios do c\u00e1mbrico e que hoxe est\u00e1n estendidos por todos os continentes e oc\u00e9anos ocupando tam\u00e9n charcas, correntes de auga doce e lugares onde hai unha cantidade suficiente de humidade.\nEste grupo cont\u00e9n un moi extenso n\u00famero de especies descritas, ocupando o segundo lugar neste aspecto tras os insectos. Hai 611 familias de gaster\u00f3podos, das que 202 est\u00e1n extintas e s\u00f3 aparecen no rexistro f\u00f3sil.\nA clase dos \"Gastropoda\" (anteriormente co\u00f1ecida como univalvos, e \u00e1s veces denominada \"Gasteropoda\") constit\u00fae unha parte moi importante do filo dos moluscos, e \u00e9 a clase m\u00e1is diversificada deste filo, con de 60 000 a 80 000 especies. A clase comprende cerca dunhas 15 000 especies f\u00f3siles e ao redor de 40 000 vivas, das cales as m\u00e1is co\u00f1ecidas son os caracois, os cornos, as bucinas, as lapas, as lesmas, as patelas, as borrachas, os caramuxos e as peneiras.\nO tama\u00f1o dos membros deste grupo \u00e9 moi variable, xa que vai dende formas microsc\u00f3picas ata especies de gran tama\u00f1o como \"Pleuroploca gigantea\" duns 60\u00a0cm de longo, ou alg\u00fans dos individuos do x\u00e9nero \"Aplysia\" que poden chegar a acadar 1 m de lonxitude. A meirande parte dos gaster\u00f3podos miden entre 1 e 8\u00a0cm de lonxitude, e existen f\u00f3siles que acadan os 2 m.\nPresentan cefalizaci\u00f3n cunha verdadeira cabeza, un p\u00e9 musculoso ventral e unha cuncha dorsal, polo mi\u00fado pol\u00edcroma que pode reducirse ou at\u00e9 perderse nos gaster\u00f3podos m\u00e1is evolucionados.\nCaracter\u00edsticas xerais.\nUnha caracter\u00edstica t\u00edpica dos gaster\u00f3podos \u00e9 a organizaci\u00f3n asim\u00e9trica do corpo xa que, a\u00ednda que presentan simetr\u00eda bilateral, na fase de larva velixer sofren unha torsi\u00f3n e a s\u00faa masa visceral conv\u00e9rtese en asim\u00e9trica. \nPolo tanto, en xeral, o corpo dos gaster\u00f3podos aparece asim\u00e9trico, coa cabeza diferenciada. Dorsalmente \u00e1 boca existen de ordinario un ou m\u00e1is pares de \"tent\u00e1culos cef\u00e1licos\" e, en posici\u00f3n lateral \u00e1 boca, pode haber \"palpos labiais\". O p\u00e9, musculoso e situado ventralmente, presenta morfolox\u00edas diferentes segundo os grupos: alongado, aplanado ou moi reducido. Entre as pregaduras marxinais do manto e o p\u00e9 persiste un suco (\"suco paleopedio\"), que \u00e9 m\u00e1is ou menos profundo en correspondencia cos \u00f3rganos respiratorios, o orificio anal e os orificios nefridiais. A cavidade paleal (ausente nos nudibranquios) comunica m\u00e1is ou menos amplamente co exterior. Nalg\u00fans prosobranquios o bordo da cavidade paleal que cont\u00e9n as branquias prol\u00f3ngase e forma unha l\u00e1mina enrolada, a xeito de cornete, que se denomina \"sif\u00f3n\". \nA cuncha.\nDun xeito xeral a estrutura da cuncha p\u00f3dese dividir en 3 capas:\nA cuncha dos gaster\u00f3podos cando existe \u00e9 sempre univalva, a diferenza do que acontece con outros grupos como os bivalvos que presentan d\u00faas.\nOs primeiros gaster\u00f3podos que xurdiron no noso planeta ti\u00f1an a cuncha c\u00f3nica, como se fose un sombreiro chin\u00e9s. Estes seres pertenc\u00edan a orde dos \"Cinostracos\" e s\u00f3 temos f\u00f3siles deles. A medida que a punta da cuncha foi crecendo esta foi enrol\u00e1ndose, posiblemente para poder manter o equilibrio e formaron os individuos da orde dos \"Cocleostracos\". Estes gaster\u00f3podos ti\u00f1an simetr\u00eda bilateral xa que a\u00ednda non sufriron a torsi\u00f3n. En conxunto estes dous grupos pertencen ao grupo dos Protogaster\u00f3podos e sobreviviron at\u00e9 o p\u00e9rmico.\nNos que seguiron a estes gaster\u00f3podos primitivos a cuncha formar\u00e1 un t\u00edpico cono enrolado arredor dun eixe central en forma de espiral. As maior\u00eda das cunchas adoitan estar enroladas cara \u00e1 dereita e por iso levan o nome de \"dextroxiras\", s\u00f3 algunhas poucas est\u00e1n enroladas cara \u00e1 esquerda outorg\u00e1ndoselle o nome de \"levoxiras\".\nA cuncha forma un longo tubo enrolado que ten un eixe central chamado columela. A apertura da cuncha est\u00e1 delimitada por dous labios : o externo e o interno que polo mi\u00fado est\u00e1n decorados con \"dentes\" e nalg\u00fans casos coa apertura dunha canle sifonal que interv\u00e9n na entrada e sa\u00edda de auga ao interior da cavidade paleal. \u00b4\u00c9 frecuente que estes animais te\u00f1an unha estrutura a modo de tapadeira chamada op\u00e9rculo que serve para protexelos no interior da cuncha no caso, por exemplo, de que exista a ameaza dun depredador.\nO extremo da parte posterior da cuncha leva o nome de protocuncha que resulta ser a cuncha embrionaria a partir da cal se formou o resto do individuo. A mi\u00fado ten unha forma e un ornamento diferente \u00e1 cuncha dos adultos.\nExteriormente as voltas da espiral (que levan o nome de espiras) est\u00e1n unidas por unha xuntura chamada sutura. \u00c1s veces as paredes do tubo non se tocan e deixan no interior unha canle oca que pode verse na base da cuncha e que leva o nome de embigo ou umbo.\nAs cunhas que te\u00f1en as espiras no mesmo plano ch\u00e1manse planospirais e son caracter\u00edsticas dos gaster\u00f3podos espiralizados m\u00e1is primitivos, pero isto causaba alg\u00fans problemas xa que a \u00faltima volta acadaba un gran tama\u00f1o. Logo xurdiron as conispirais nas que cada espira da cuncha est\u00e1 algo por debaixo da precedente acadando as\u00ed unha estrutura m\u00e1is compacta e un menor tama\u00f1o pero xeraba unha repartici\u00f3n desigual do peso da cuncha. Para solucionar isto balanceouse a cuncha, inclin\u00e1ndoa cara ao lado oposto e cara a atr\u00e1s\nTorsi\u00f3n.\nA caracter\u00edstica m\u00e1is representativa dos gaster\u00f3podos e que ademais serve para diferencialos dos outros grupos de moluscos \u00e9 a de que a masa visceral xirou 180\u00ba dentro da cuncha. Esta torsi\u00f3n prod\u00facese no estado de larva velixer e produce un dr\u00e1stico cambio na disposici\u00f3n das estruturas no interior do corpo. As\u00ed, antes da torsi\u00f3n, a cavidade paleal que cont\u00e9n as s e o ano, \u00e9 posterior, pero logo da torsi\u00f3n pasa a ser anterior. Os nervios das v\u00edsceras e os ganglios que ti\u00f1an unha forma de asa sinxela despois do xiro pasan a ter unha forma de oito produc\u00edndose, polo tanto, un cruzamento dos mesmos.\nA raz\u00f3ns polas que se produce a torsi\u00f3n son complexas e a\u00ednda non existe unha explicaci\u00f3n totalmente satisfactoria, pero probablemente este xiro sup\u00f3n unha vantaxe para estes animais xa que as\u00ed poden retraer o velo dentro da cuncha e deixarse caer ao fondo se \u00e9 perseguido por alg\u00fan depredador.\nPor outra banda, a torsi\u00f3n, tam\u00e9n sup\u00f3n desvantaxes como o feito de que o ano \u00e9 levado xusto enriba da cabeza, co que o animal corre o risco de contaminar os \u00f3rganos respiratorios e alg\u00fans dos \u00f3rganos dos sentidos que hai nela.\nO xiro adoita acontecer en d\u00faas fases: 90 \u00ba e 180 \u00ba. O xiro completo pode durar uns poucos minutos o m\u00e1is tempo. Nalgunhas especies como a \"peneira\" (\"Haliotis sp.\") a torsi\u00f3n faise en dous tempos: a primeira parte do xiro acostuma durar tan s\u00f3 uns minutos e vai at\u00e9 os 90 \u00ba, e logo acontece un segundo xiro moito m\u00e1is lento ata os 180\u00ba \nAnatom\u00eda interna.\nAparato dixestivo.\nO aparato dixestivo dos gaster\u00f3podos foi, ao longo da s\u00faa evoluci\u00f3n, adapt\u00e1ndose a diversos tipos de dietas nos diferentes grupos, as\u00ed temos que existen individuos carn\u00edvoros, herb\u00edvoros, preeiros, depredadores, filtradores, e incluso parasitos.\nAs partes principais dos sistema dixestivo dos gaster\u00f3podos son as seguintes:\nAs d\u00faas caracter\u00edsticas m\u00e1is distintivas do aparello dixestivo destes animais son: a r\u00e1dula e o papel que desenvolve en cada tipo de alimentaci\u00f3n espec\u00edfica, e a torsi\u00f3n que se produciu no animal que fai que o ano se atope xusto enriba da cabeza. As adaptaci\u00f3ns son moi variadas e son dende arp\u00f3ns, branquias para a filtraci\u00f3n, redes de mucus para atrapar presas, ou estruturas para a perforaci\u00f3n ou altamente modificadas para o parasitismo\nA parte anterior do tubo dixestivo pode modificarse nunha prob\u00f3scide extensible que cont\u00e9n a r\u00e1dula. A r\u00e1dula \u00e9 unha cinta dentada de quitina que serve para raspar ou cortar os alimentos e as\u00ed facilitar a s\u00faa entrada no es\u00f3fago.\nSistema nervioso.\nO sistema nervioso est\u00e1 ben desenvolvido. Conta cun \"anel periesof\u00e1xico\" no que hai 3 pares de ganglios conectados por cord\u00f3ns nerviosos principais e con pequenos nervios perif\u00e9ricos ramificados. Os ganglios da \u00e1rea cerebral son os seguintes:\nDos ganglios pleurais e cara a rexi\u00f3n posterior saen 2 cord\u00f3ns nerviosos nos que se pode detectar a pegada deixada pola torsi\u00f3n que sufriu o animal, xa que p\u00f3dense atopar cruzados. Sobre eles encontramos outros dous tipos de ganglios:\n\u00d3rganos dos sentidos.\nOs gaster\u00f3podos carecen do sentido da audici\u00f3n e os seus \u00f3rganos dos sentidos son moi variados. Entre eles podemos distinguir os seguintes:\nSon \u00f3rganos quimiosensoriais situados na base do sif\u00f3n dentro da cavidade palial. Adoitan servir para detectar posibles presas. Nalg\u00fans casos a s\u00faa funci\u00f3n pode ser mecanorreceptora ou \u00e9 desco\u00f1ecida.. \nSituados normalmente na rexi\u00f3n cef\u00e1lica, tam\u00e9n poden adoptar outras localizaci\u00f3ns, usualmente cerca do p\u00e9. O igual que os anteriores tam\u00e9n poden ter funci\u00f3ns tanto mecanorreceptoras como quimiorreceptoras. \nHai unha morfolox\u00eda moi variada. Nos gaster\u00f3podos terrestres pulmonados hai manchas oculares na punta ou na base dos tent\u00e1culos. Estes var\u00edan desde simples \"ocelos\" nos que non se pode proxectar unha imaxe (simplemente distinguir a luz da escuridade), a ollos con lente e c\u00f3rnea m\u00e1is complexos. A visi\u00f3n non \u00e9 un sentido moi importante nos gaster\u00f3podos terrestres, porque son animais principalmente nocturnos. \nT\u00edpica depresi\u00f3n ciliada con estatocistos no seu interior, normalmente est\u00e1 cerca do p\u00e9.\nAparato circulatorio.\nO aparato circulatorio dos gaster\u00f3podos \u00e9 aberto e por el circula o sangue e a linfa que en conxunto recibe o nome de hemolinfa. Est\u00e1 cont\u00e9n hemocianina como pigmento respiratorio que lle outorga unha cor azul. Existen algunhas familias (ex:\"planorbidae\") que te\u00f1en hemoglobina como pigmento en lugar de hemocianina e a s\u00faa hemolinfa \u00e9 vermella.\nNa maior\u00eda dos gaster\u00f3podos o coraz\u00f3n ten s\u00f3 d\u00faas c\u00e1maras: unha aur\u00edcula e un ventr\u00edculo mais nos gaster\u00f3podos primitivos ten 2 aur\u00edculas e un ventr\u00edculo. A aorta \u00e9 curta e div\u00eddese en d\u00faas ramas: unha que vai cara \u00e1 cabeza e o p\u00e9 e a outra que vai cara \u00e1s v\u00edsceras. Durante parte do seu circu\u00edto polo corpo, o sangre sae dos vasos e ba\u00f1a as c\u00e9lulas directamente nos espazos chamados senos paranasais.\nAparato excretor.\nO aparato excretor dos gaster\u00f3podos funciona cun \u00f3rgano chamado nefridio que se encarga de eliminar os desfeitos nitroxenados e de manter a homeostase. Os gaster\u00f3podos primitivos ti\u00f1an dous nefridios, pero nos m\u00e1is modernos, un deles desapareceu quedando un \u00fanico \u00f3rgano excretor.\nO nefridio nos gaster\u00f3podos mari\u00f1os abre na cavidade do manto, e, nos caracois de terra, no lado dereito do corpo ao lado da cavidade do manto e a abertura anal. As especies acu\u00e1ticas excretan amon\u00edaco xa que te\u00f1en acceso \u00e1 auga na que poden dilu\u00edr o t\u00f3xico amon\u00edaco. As especies terrestres excretan \u00e1cido \u00farico insoluble.\nRespiraci\u00f3n.\nDentro do grupo dos gaster\u00f3podos os sistemas respiratorios son moi variados sobre todo dependendo de se o h\u00e1bitat do animal e mari\u00f1o ou terrestre. As\u00ed temos que a maior\u00eda dos gaster\u00f3podos mari\u00f1os realizan a respiraci\u00f3n mediante as branquias t\u00edpicas dos moluscos que levan o nome de ctenidios (\"ctenidium\") situados na cavidade do manto.\nOs gaster\u00f3podos m\u00e1is simples (\"arqueogaster\u00f3podos dibranquios\") te\u00f1en d\u00faas branquias pero a medida que van evolucionando van respirando tan s\u00f3 por unha das branquias mediante unha corrente de auga en forma de U que atravesa a cavidade do manto. A tendencia evolutiva \u00e9 a de reduci\u00f3n do ctenidio esquerdo que chega a adherirse a parede do manto (\"branquia monopectinada\"). A tendencia redutora na branquia contin\u00faa ata que desaparecen os filamentos branquiais convert\u00e9ndose a parede do manto nunha especie de pulm\u00f3n a\u00e9reo ou acu\u00e1tico (como nos \"prosobranquios\" e os \"pulmonados\"). No manto aparece un orificio chamado pneumostoma a trav\u00e9s do cal sae e entra o aire. Nos \"jan\u00e9lidos\" os pulm\u00f3ns forman traqueas que se estenden por todo o corpo para aumentar a eficacia na absorci\u00f3n de os\u00edxeno.\nAlimentaci\u00f3n.\nOs h\u00e1bitos alimenticios dos gaster\u00f3podos son tan variados como as s\u00faas formas e os seus h\u00e1bitats pero todos incl\u00faen diversas adaptaci\u00f3ns da r\u00e1dula como un elemento importante deste proceso. \nAs\u00ed dentro dos gaster\u00f3podos mari\u00f1os ou terrestres temos diversos modos de alimentarse:\nLocomoci\u00f3n.\nOs gaster\u00f3podos son, polo xeral, animais sedentarios, con movementos lentos debido a que moitos deles te\u00f1en que arrastrar as s\u00faas pesadas cunchas. Case todos te\u00f1en un p\u00e9 aplanado que adoita ser ciliado e est\u00e1 cuberto de c\u00e9lulas glandulares que producen un \"muco\" que utiliza para arrastrarse polo substrato. Alg\u00fans usan os cilios para impulsarse polo cami\u00f1o mucoso que van creando. Un gran n\u00famero de gaster\u00f3podos utiliza ondas de contracci\u00f3n muscular para o movemento do p\u00e9. Noutros casos o p\u00e9 serve para aferrarse as rochas ou o substrato como no caso das lapas (x\u00e9nero \"Patella\") ou para a nataci\u00f3n como no caso dos \"nudibranquios\" ou das \"lebres de mar\" (x\u00e9nero \"Aplysia\").\nAs cunchas son o seu principal mecanismo de defensa, a\u00ednda que tam\u00e9n contrib\u00faen a este feito a camuflaxe que lle d\u00e1 a s\u00faa coloraci\u00f3n. Isto non evita que sexan presas de diversos depredadores como aves, insectos, pequenos mam\u00edferos, peixes e incluso os seres humanos utilizan na s\u00faa dieta os caracois (\"escargots\").\nReproduci\u00f3n e desenvolvemento.\nA\u00ednda que a maior\u00eda dos gaster\u00f3podos mari\u00f1os son dioicos, e dicir, hai seres machos e femias, existen tam\u00e9n individuos monoicos (hermafroditas) a\u00ednda que adoitan ter unha fecundaci\u00f3n cruzada como acontece en moitos dos gaster\u00f3podos terrestres. Existen tam\u00e9n individuos que son \"hermafroditas secuenciais\", e dicir, que os individuos son machos e femias en momentos distintos do seu ciclo vital (exemplo: x\u00e9nero \"Crepidula\")..\nDentro deste extenso grupo dos gaster\u00f3podos existe unha gran variedade tanto de aparatos reprodutores como de comportamentos e estratexias reprodutivas que incl\u00faen en moitos grupos o chamado cortexo chegando nalg\u00fans casos como nos caracois terrestres a empregar estruturas como os chamados \"dardos do amor\" (en ingl\u00e9s, \"love darts\").\nA copulaci\u00f3n sup\u00f3n en moitas especies un intercambio de espermatozoides que est\u00e1n nunhas c\u00e1psulas chamadas espermat\u00f3foros que son introducidos no \u00f3rgano sexual feminino durante a c\u00f3pula (fecundaci\u00f3n interna).\nOs ovos fecundados poden colocarse en c\u00e1psulas e flotar na auga o no caso dos caracois terrestres en ambientes h\u00famidos e a partir deles poden xurdir larvas troc\u00f3foras a\u00ednda que en xeral esta fase acontece antes da eclosi\u00f3n, polo que a maior\u00eda dos novos individuos comezan como larvas velixer ou pasan esta etapa na c\u00e1psula e logo emerxen como caracois pequenos trala metamorfose como no caso dos \"neogaster\u00f3podos\".\nTaxonom\u00eda.\nDescrici\u00f3n.\nA clase dos moluscos foi descrita en 1797 polo naturalista franc\u00e9s Georges Cuvier na p\u00e1xina 448 da s\u00faa obra \"Second m\u00e9moire sur l'organisation et les rapports des animaux \u00e0 sang blanc, dans lequel on traite de la structure des Mollusques et de leur division en ordres, lu \u00e0 la Soci\u00e9t\u00e9 d'histoire naturelle de Paris, le 11 Prairial, an III\". \"Magazin Encyclop\u00e9dique\", ou \"Journal des Sciences, des Lettres et des Arts\" 2: 433-449.\nEtimolox\u00eda.\nO termo \"Gastropoda\" formouno Cuvier cos elementos do lat\u00edn cient\u00edfico \"gastro-\", tirado da palabra do grego antigo \u03b3\u03b1\u03c3\u03c4\u03ae\u03c1 \"gast\u1e17r\", 'cavidade', 'ventre', e \"-poda\", plural de \"-podo\", derivado do grego \u03c0\u03bf\u03cd\u03c2 \u03c0\u03bf\u03b4\u03cc\u03c2 \"po\u00fas, pod\u00f3s\", 'p\u00e9'. Literalmente: 'os que te\u00f1en o p\u00e9 no ventre'.\nClasificaci\u00f3n.\nDesde Darwin, a taxonom\u00eda biol\u00f3xica intentou reflectir a filoxenia dos organismos, \u00e9 dicir, a \u00e1rbore da vida. As clasificaci\u00f3ns utilizadas en taxonom\u00eda intentan, por tanto, representar as interrelaci\u00f3ns entre os distintos taxons. Por\u00e9n, a taxonom\u00eda dos gaster\u00f3podos est\u00e1 continuamente sendo revisada e, debido a isto, as versi\u00f3ns que se mostran en diversos textos poden diferir de maneira importante.\nTradicionalmente, a clase dos gaster\u00f3podos subdivid\u00edase en tres subclases:\n\u00c1s que alg\u00fans engad\u00edan a dos \"Gymnomorpha\" (os gaster\u00f3podos sen cuncha)\nA taxonom\u00eda dos gaster\u00f3podos est\u00e1 a\u00ednda hoxe suxeita a revisi\u00f3n, e cada vez m\u00e1is a vella taxonom\u00eda est\u00e1 sendo abandonada a medida que os resultados dos estudos de ADN van, pouco a pouco, sendo m\u00e1is conclu\u00edntes. Por\u00e9n, alg\u00fans dos vellos termos como \"opistobranquios\" e \"prosobranquios\" a\u00ednda moitas veces se utilizan dunha maneira descritiva.\nA clasificaci\u00f3n m\u00e1is moderna \u00e9 a seguinte:\nClase Gastropoda (Cuvier, 1797)\nIncertae sedis\nSubclase \"Eogastropoda\" (Ponder &amp; Lindberg, 1996) (as lapas, antes en \"Prosobranchia\")\nSubclase \"Orthogastropoda\" Ponder &amp; Lindberg, 1996 (todos os gaster\u00f3pdos quitando as lapas; antes en \"Prosobranchia\" e \"Opisthobranchia\")\nIncertae sedis\nSuperorde \"Cocculiniformia\" Haszprunar, 1987\nSuperorde \"Hot Vent Taxa\" Ponder &amp; Lindberg, 1997\nSuperorde \"Vetigastropoda\" Salvini-Plawen, 1989 (lapas)\nSuperorde \"Neritaemorphi\" Koken, 1896\nSuperorde \"Caenogastropoda\" Cox, 1960\nSuperorde Heterobranchia J.E. Gray, 1840"}
{"id": "136062", "revid": "54336", "url": "https://gl.wikipedia.org/wiki?curid=136062", "title": "Mari\u00f1o di\u00e1cono", "text": "San Mari\u00f1o di\u00e1cono, chamado \"o Construtor\", foi un canteiro, albanel ou ferreiro (segundo as fontes), que de acordo \u00e1 lenda foi o fundador da m\u00e1is vella rep\u00fablica soberana do mundo que a\u00ednda sobrevive, San Marino, o 3 de setembro do ano 301.\nSegundo a tradici\u00f3n, era un cristi\u00e1n que fuxiu da persecuci\u00f3n de Diocleciano, abandonando a illa de Rab en Dalmacia, en direcci\u00f3n ao outro lado do mar Adri\u00e1tico, onde se refuxiou no alto do monte Titano. A s\u00faa festividade \u00e9 o 21 de novembro."}
{"id": "136065", "revid": "1888", "url": "https://gl.wikipedia.org/wiki?curid=136065", "title": "Smashing Pumpkins", "text": ""}
{"id": "136074", "revid": "23204", "url": "https://gl.wikipedia.org/wiki?curid=136074", "title": "Demograf\u00eda de San Marino", "text": "San Marino \u00e9 un estado de 61,5\u00a0km\u00b2 de superficie, o que o converte no segundo estado m\u00e1is pequeno de Europa. Pos\u00fae preto de 30.000 habitantes (29.973 estimados en 2008), tendo as\u00ed unha densidade de poboaci\u00f3n de 489 hab./km\u00b2.\nA poboaci\u00f3n, composta basicamente por sanmarineses nativos e italianos, segue unha tendencia de crecemento: no primeiro censo de 1864 a poboaci\u00f3n era de 7.080, no segundo (1874) de 7.464, no terceiro (1899) de 9.359, no cuarto (1947) de 12.100 e no quinto (1976), de 12.284. Os sanmarineses que residen no estranxeiro son preto de 17.000 mentres que os estranxeiros que residen en San Marino son 1.000, aproximadamente.\nDatos demogr\u00e1ficos.\nT\u00f3dolos datos demogr\u00e1ficos que se amosan a continuaci\u00f3n corresponden a estimaci\u00f3n do ano 2005.\nF\u00f3ra do territorio.\nExisten hoxe cerca de 17.000 sanmarineses que residen no exterior, a maior\u00eda en Italia, basicamente nas rexi\u00f3ns de Emilia Romagna e As Marcas. Esa cifra eleva, desa maneira, o n\u00famero de cidad\u00e1ns sanmarineses a case 45.231. Toda comunidade de residentes no exterior debe obter o reco\u00f1ecemento xur\u00eddico do Consiglio dei XII. Actualmente son 6.695 os sanmarineses inscritos polas varias comunidades espalladas polo mundo. A maior delas \u00e9 a de Detroit que conta con cerca de mil inscritos.\nEstranxeiros en San Marino.\nOs estranxeiros constit\u00faen 15% da poboaci\u00f3n de San Marino. Deses, o 10% son italianos."}
{"id": "136079", "revid": "1131", "url": "https://gl.wikipedia.org/wiki?curid=136079", "title": "Palacio da \u00d3pera da Coru\u00f1a", "text": "O Palacio da \u00d3pera da Coru\u00f1a \u00e9 un edificio situado na Glorieta de Am\u00e9rica da cidade herculina, situado xunto ao parque de Santa Margarida. \u00c9 a sede da Orquestra Sinf\u00f3nica de Galicia.\nInstalaci\u00f3ns.\nO Auditorio principal disp\u00f3n de asentos para 1.805 persoas. No mesmo recinto, o Palacio da \u00d3pera alberga unha Sala de C\u00e1mara, unha Sala de Relatorios, unha Sala VIP e unha \u00e1rea de exposici\u00f3n.\nHistoria.\nOs terreos da canteira de Santa Margarida foron declarados urbaniz\u00e1beis no plan xeral de 1985 e en 1988 foron adxudicadas as obras a Gin\u00e9s e Machado por 1789 mill\u00f3ns de pesetas. As obras foron paralizadas o 8 de marzo do ano seguinte por unha denuncia da Asociaci\u00f3n de Veci\u00f1os sobre o volume do edificio. O Tribunal Superior de Xustiza de Galicia levantou a paralizaci\u00f3n en xullo e volveuna a aplicar en outubro.\nO edificio, obra do Taller de Arquitectura y Urbanismo foi inaugurado o 2 de decembro de 1989 como Palacio de Congresos-Auditorio. O d\u00eda seguinte celebrouse o III Congreso Nacional de Econom\u00eda. En 1999 sufriu unha remodelaci\u00f3n e reinaugurouse como Palacio de Congresos e da \u00d3pera.\nCoa construci\u00f3n do novo centro de congresos e exposici\u00f3ns no Porto, \"PALEXCO\", denominouse Palacio da \u00d3pera."}
{"id": "136081", "revid": "1131", "url": "https://gl.wikipedia.org/wiki?curid=136081", "title": "Agapito I", "text": ""}
{"id": "136082", "revid": "6505683", "url": "https://gl.wikipedia.org/wiki?curid=136082", "title": "Capit\u00e1n Rexente de San Marino", "text": "O Capit\u00e1n Rexente \u00e9 un posto electo polo Consello Grande e Xeral da Seren\u00edsima Rep\u00fablica de San Marino (en italiano: \"Capitani Reggenti\"). Cada seis meses nom\u00e9anse dous Capit\u00e1ns Rexentes para realizaren as funci\u00f3ns de Xefes de Estado. Os Rexentes son designados por partidos pol\u00edticos adversarios, e ocupan o posto durante seis meses.\nA investidura dos Capit\u00e1ns Rexentes dura cada ano dende o 1 de abril at\u00e9 o 1 de outubro e a menos que se indique o contrario, o mandato semestral dos Capit\u00e1ns Rexentes comeza ese mesmo d\u00eda. A existencia de dous Xefes de Estado en vez dun foi inspirada na tradici\u00f3n da Antiga Rep\u00fablica Romana, que equivaler\u00eda aos c\u00f3nsules de ent\u00f3n."}
{"id": "136084", "revid": "89787", "url": "https://gl.wikipedia.org/wiki?curid=136084", "title": "Uni\u00f3n Europea de Radiodifusi\u00f3n", "text": "A Uni\u00f3n Europea de Radiodifusi\u00f3n, EBU-UER (en ingl\u00e9s: European Broadcasting Union e en franc\u00e9s: Union europ\u00e9enne de radio-t\u00e9l\u00e9vision) \u00e9 unha confederaci\u00f3n de 75 empresas de radiotelevisi\u00f3n de 56 pa\u00edses, e 43 empresas asociadas doutros 25. Non ten relaci\u00f3n ningunha coa Uni\u00f3n Europea. Os membros son empresas de radio e televisi\u00f3n, moitas das cales son p\u00fablicas ou privadas de emisi\u00f3n p\u00fablica. Os membros activos son na s\u00faa maior\u00eda europeos a\u00ednda que tam\u00e9n os hai do norte de \u00c1frica ou Asia. Os membros asociados non est\u00e1n limitados \u00e1 zona europea-mediterr\u00e1nea se non que incl\u00faen empresas do Canad\u00e1, o Xap\u00f3n, M\u00e9xico, a India e Hong Kong, as\u00ed coma moitos outros m\u00e1is.\nHistoria.\nA Uni\u00f3n Europea de Radiodifusi\u00f3n, foi creada o 12 de febreiro de 1950 por 23 organizaci\u00f3ns de radio-televisi\u00f3n de Europa e o Mediterr\u00e1neo nunha conferencia que tivo lugar en Torquay (Devon, Inglaterra). No ano 1993, a Organizaci\u00f3n Internacional de Radio e Televisi\u00f3n (OIRT), unha organizaci\u00f3n equivalente dos pa\u00edses do centro e este de Europa, fusionouse coa UER.\nProduci\u00f3ns.\nA UER \u00e9 a encargada de organizar mediante a Eurovision Network o Festival da Canci\u00f3n de Eurovisi\u00f3n. As\u00ed mesmo o Eurovision Network organiza o Eurovision Dance Contest e o Junior Eurovision Song Contest. Os membros da UER tam\u00e9n traballan xuntos para crear documentais e series animadas para nenos. \nEventos retrasmitidos.\nA maior parte dos membros da UER te\u00f1en un acordo para retransmitir os Xogos Ol\u00edmpicos e a FIFA World Cup (en particular, os partidos dos seus pa\u00edses e a final). Outro evento importante que \u00e9 retrasmitido por toda Europa e o Concerto de Aninovo de Viena.\nTe Deum.\nAntes da retransmisi\u00f3n dun evento por parte da UER, \u00e9 retransmitido o Preludio do Te Deum de Marc-Antoine Charpentier. Esta peza \u00e9 especialmente co\u00f1ecida nos pa\u00edses nos que se retransmite o Festival de Eurovisi\u00f3n. (clic para escoitar).\nRequisitos para acceder.\nOs membros activos da UER son principalmente r\u00e1dioas televisi\u00f3ns p\u00fablicas de Europa e da conca mediterr\u00e1nea, son moi poucas as televisi\u00f3ns de titularidade privada as que son membros activos, entrando todas antes dos anos 90, que \u00e9 cando a UER endureceu as normas de entrada para evitar que as novas televisi\u00f3ns privadas que xurd\u00edan por toda Europa formasen parte de tan selecto club.\nHoxe en d\u00eda, se un organismo quere entrar a formar parte da UER ten que cumprir as seguintes normas:\n1\u00ba- Que o pa\u00eds onde emita sexa membro da ITU (Uni\u00f3n Internacional de Telecomunicaci\u00f3ns) e estea situado no \u00c1rea de Radiodifusi\u00f3n Europea ou que sexa membro do Consello de Europa.\n2\u00ba- Que a s\u00faa cobertura sexa nacional, que supere o 98% do territorio nacional e cunha calidade t\u00e9cnica excelente.\n3\u00ba- A s\u00faa programaci\u00f3n debe ser variada, inclu\u00edndo desde noticias, infant\u00eds, m\u00fasica, programas minoritarios, ata programas culturais, que non deben restrinxirse a horarios minoritarios. En canto \u00e1 programaci\u00f3n deportiva, debe superar as 200 horas anuais e deben inclu\u00edr polo menos retransmisi\u00f3ns de 12 deportes, das cales, polo menos 8 deportes a s\u00faa transmisi\u00f3n dure m\u00e1is de 3 horas ao ano, e sempre en horario entre as 7 da ma\u00f1\u00e1 e a 1 da madrugada.\n4\u00ba- Producen realmente e baixo o seu propio custo e control editorial unha proporci\u00f3n substancial da s\u00faa programaci\u00f3n.\n5\u00ba- Que non estean relacionadas ou te\u00f1an acordos con ning\u00fan outro organismo que compita coa UER polos dereitos de retransmisi\u00f3n de acontecementos deportivos.\nMembros.\nMembros Activos.\nA UER conta con 73 membros activos dentro de Europa, o norte de \u00c1frica e Oriente Pr\u00f3ximo.\nMembros Asociados.\nOs membros asociados a UER son aqueles organismos audiovisuais de car\u00e1cter nacional que te\u00f1en a s\u00faa actividade en pa\u00edses f\u00f3ra da influencia europea. Os membros asociados non te\u00f1en acceso a rede de eurocisi\u00f3n nin as s\u00faas actividades e deben renovar o seu posto cada cinco anos.\nMembros Activos do Pasado.\nOs organismos audiovisuais que no pasado foron membros activos, pero deixaron de selo son:\nParticipantes autorizados.\nParticipantes autorizados son aqueles organismos audiovisuales que por alg\u00fan motivo non cumpren as normas para ser membro activo ou asociado, pero cuxa actividade pode resultar \u00fatil para a UER. Non te\u00f1en acceso \u00e1s redes de eurovisi\u00f3n e euroradio, como tampouco \u00e1s asembleas xerais."}
{"id": "136085", "revid": "88215", "url": "https://gl.wikipedia.org/wiki?curid=136085", "title": "Stefano Palmieri", "text": "Stefano Palmieri, nado en Serravalle o 18 de setembro de 1964, \u00e9 un pol\u00edtico de San Marino.\nTraxectoria.\nPalmieri \u00e9 contable, est\u00e1 casado e \u00e9 pai de dous fillos. Membro da Alianza Popular (\"Alleanza Popolare\"), Palmieri est\u00e1 no Gran e Xeral Consello dende 2006. Foi un dos fundadores do \"Movimento Biancoazzurro\" que se adheriu dentro da Alleanza Popolare en 2005. Foi Capit\u00e1n Rexente de San Marino xunto con Francesco Mussoni no semestre entre o 1 de outubro de 2009 e o 1 de abril de 2010 e por segunda vez xunto con Matteo Ciacci entre o 1 de abril e o 1 de outubro de 2018."}
{"id": "136086", "revid": "98629", "url": "https://gl.wikipedia.org/wiki?curid=136086", "title": "Acusados", "text": "Acusados \u00e9 unha serie de televisi\u00f3n producida por Ida y Vuelta (produtora doutros \u00e9xitos como \"Motivos personales\"), estreada en Telecinco o 28 de xaneiro de 2009 con discretos a\u00ednda que bos resultados de audiencia, batendo a s\u00faa propia marca nos 2 \u00faltimos cap\u00edtulos, excedendo a barreira dos 3 mill\u00f3ns de espectadores.\nA primeira tempada da serie estivo composta por 13 episodios. A segunda tempada estreouse o m\u00e9rcores 13 de xaneiro de 2010. A trama consiste nun novo caso no cal unha nena \u00e9 a \u00fanica testemu\u00f1a dun asasinato. A protagonista segue sendo a xu\u00edza Ballester e conta con novas fichaxes como Alejo Sauras, Tamar Novas e M\u00f3nica L\u00f3pez. O \u00faltimo cap\u00edtulo emitiuse o 22 de abril de 2010.\nSinopse.\n1\u00aa tempada.\nO incendio da discoteca Metr\u00f3polis ser\u00e1 o punto de partida da investigaci\u00f3n levada pola xu\u00edza Rosa Ballester (Blanca Portillo). O seu principal sospeitoso, Joaqu\u00edn de la Torre (Jos\u00e9 Coronado), un importante pol\u00edtico do pa\u00eds, verase involucrado nunha trama de misterios, sospeitas e secretos, que lle levar\u00e1n ao esborralle da s\u00faa reputaci\u00f3n fronte ao seu partido pol\u00edtico. Xunto ao seu fillo Alejandro de la Torre (Alberto Amarilla) e o seu avogado Ricardo D\u00edaz (Aitor Mazo), intentar\u00e1n sa\u00edr do caso, pero a xu\u00edza Ballester e o seu equipo, formado por Jorge Vega (Daniel Grao), Julio Almagro (Joseba Apaolaza) e Isabel Holgado (Isabel Serrano), non perder\u00e1n nin un minuto en demostrar a culpabilidade do pol\u00edtico no caso Metr\u00f3polis, descubrindo que o suceso non vira ao redor dun \"simple\" incendio, sen\u00f3n a ocultar nel o asasinato dunha moza, Ana S\u00e1nchez (Andrea Guasch). Ter\u00e1n que enfrontarse \u00e1 noiva de Jorge, Laura (Silvia Abascal) e \u00e1 irm\u00e1 desta, a xornalista Sonia Nieto (Anna Allen), sen saber que todo o asunto salpicar\u00e1 ao c\u00edrculo familiar da xu\u00edza. As s\u00faas fillas Marina (Natalia S\u00e1nchez) e Patricia Domenech (Carla Nieto) ser\u00e1n a peza clave que permita a resoluci\u00f3n do caso.\n2\u00aa tempada.\nTras a morte do xornalista \"Espinosa\", a xu\u00edza \"Ballester\" (Blanca Portillo) se cerne na investigaci\u00f3n do seu asasinato. A filla de Espinosa, \"Alba\", que se atopaba na escena do crime, poder\u00eda ser moi \u00fatil \u00e9 a resoluci\u00f3n do caso, polo que Ballester e o seu equipo far\u00e1n o posible por dar con ela. Joaqu\u00edn de la Torre (Jos\u00e9 Coronado) volver\u00e1 meterse no medio da investigaci\u00f3n cando algu\u00e9n que se fai chamar \"Job\" intentou matalo e agora m\u00e1ndalle cartas ameazadoras de forma an\u00f3nima. Jorge Vega verase no punto de mira neste caso ao acharse as s\u00faas pegadas na escena do crime. Quen matou a Espinosa? Quen quere matar a Joaqu\u00edn de la Torre? Quen \u00e9 Job?"}
{"id": "136087", "revid": "98629", "url": "https://gl.wikipedia.org/wiki?curid=136087", "title": "Francesco Mussoni", "text": "Francesco Mussoni, nado o 15 de maio de 1971 \u00e9 un pol\u00edtico de San Marino, que foi Capit\u00e1n Rexente de San Marino xunto con Stefano Palmieri no semestre entre o 1 de outubro de 2009 e o 1 de abril de 2010.\nMembro do Partido Democr\u00e1tico Cristi\u00e1 Sanmarin\u00e9s (\"Partito Democratico Cristiano Sammarinese\"), Palmieri est\u00e1 no Gran e Xeral Consello dende 2008, a\u00ednda que xa fora membro entre o per\u00edodo de 2001a 2006. Mussoni \u00e9 avogado logo de rematar os seus estudos na Universidade de Bolo\u00f1a."}
{"id": "136088", "revid": "89787", "url": "https://gl.wikipedia.org/wiki?curid=136088", "title": "Consello Grande e Xeral", "text": "O Consello Grande e Xeral de San Marino (en italiano: \"Consiglio Grande e General di San Marino\") \u00e9 unha instituci\u00f3n sanmarinesa que est\u00e1 composta por sesenta membros elixidos cada cinco anos mediante un sistema de representaci\u00f3n proporcional nos nove castelli.\nEstas divisi\u00f3ns administrativas corresponden \u00e1s vellas parroquias da Rep\u00fablica, e cada un \u00e9 gobernado por un Consello a cuxa cabeza est\u00e1 un Capit\u00e1n elixido cada cinco anos. O Consello Grande e Xeral aproba o orzamento as\u00ed como elixe aos Capit\u00e1ns Rexentes, como cabezas do Executivo."}
{"id": "136090", "revid": "5132", "url": "https://gl.wikipedia.org/wiki?curid=136090", "title": "Consiglio Grande e General", "text": ""}
{"id": "136091", "revid": "1131", "url": "https://gl.wikipedia.org/wiki?curid=136091", "title": "Illa de Santo Estefano", "text": "Santo Estefano \u00e9 unha pequena illa de Italia localizada no mar Tirreno fronte \u00e1 costa entre Lacio e Campania e forma parte das illas Ponziane. Como o resto do arquip\u00e9lago, a illa ten orixe volc\u00e1nico e ten unha forma circular de menos de 500 metros de di\u00e1metro e unha extensi\u00f3n de preto de 27 hect\u00e1reas. At\u00f3pase a tan s\u00f3 dous quil\u00f3metros da illa de Ventotene da cal depende administrativamente.\nNo per\u00edodo romano a illa tivo diferentes nomes, entre eles \"Partenope\" (do grego \u03a0\u03b1\u03c1\u03b8\u03b5\u03bd\u03cc\u03c0\u03b7), Palmosa, Dommo Stephane e Borca, e foi escasamente poboada. Os cant\u00eds escarpados, de feito, sempre fixeron o desembarco dif\u00edcil, s\u00f3 \u00e9 posible en 4 puntos, accesibles en funci\u00f3n dos ventos.\nPolo momento a illa est\u00e1 deshabitada e \u00e9 de propiedade privada, pero p\u00f3dese visitar cos barcos locais. At\u00f3pase a uns 2\u00a0km ao leste de Ventotene, da que depende administrativamente. O \u00fanico edificio na illa \u00e9 unha prisi\u00f3n (\"edificio circular\") con 99 celas, constru\u00edda durante o per\u00edodo borb\u00f3nico entre 1794 e 1795 por Fernando IV e usada ata 1965.\nA maior\u00eda dos detido m\u00e1is ilustres foron opositores ao r\u00e9xime fascista nos anos 20. Entre eles se recordan ao ex presidente de Italia Sandro Pertini, Giorgio Amendola e Altiero Spinelli.\nNo interior do c\u00e1rcere, o director Tinto Brass rodou unha pel\u00edcula."}
{"id": "136106", "revid": "23204", "url": "https://gl.wikipedia.org/wiki?curid=136106", "title": "Julio Iglesias (hom\u00f3nimos)", "text": ""}
{"id": "136108", "revid": "89787", "url": "https://gl.wikipedia.org/wiki?curid=136108", "title": "Caprera", "text": "Caprera \u00e9 unha pequena illa de 15\u00b45\u00a0km\u00b2 na costa de Sarde\u00f1a, Italia, situada no Arquip\u00e9lago da Maddalena. Situada no Estreito de Bonifacio, \u00e9 un destino tur\u00edstico famoso por ser o lugar en que se atopa a casa e a tumba de Giuseppe Garibaldi.\nCaracter\u00edsticas.\n\u00c9 a segunda illa m\u00e1is grande do arquip\u00e9lago e ten unha superficie de 16\u00a0km\u00b2 e 45 quil\u00f3metros de costa. Monte Teialone \u00e9 o punto m\u00e1is alto (212 m). No lado sur-occidental hai un centro de vela moi importante, as numerosas calas e as ancoraxes que se poden atopar ao longo da costa fan o desmbarco f\u00e1cil. Non hai hoteis, s\u00f3 un complexo con bungalows. Os fondos mari\u00f1os son unha atraci\u00f3n para os naturalistas e os seguidores da arqueolox\u00eda submarina. Foron atopados al\u00ed moitos restos de buques de carga romanos, as\u00ed como a nave de Garibaldi.\nEsta illa foi declarada reserva natural das especies de aves mari\u00f1as que viven nela (a gaivota real, o corvo mari\u00f1o e o falc\u00f3n peregrino). Caprera est\u00e1 unida \u00e1 illa da Maddalena por unha calzada de 600 metros de longo.\nHistoria.\nA illa foi bautizada probablemente debido \u00e1s numerosas cabras salvaxes que viven nela (\"capra\" significa cabra en italiano).\nA historia di que logo da ocupaci\u00f3n romana Caprera permaneceu deserta durante s\u00e9culos antes de ser habitadas por grupos de pastores. M\u00e1is tarde, en 1855 o Heroe de Dous Mundos (Garibaldi) decidiu instalarse al\u00ed e plantou as primeiras \u00e1rbores do bosque de pi\u00f1eiros, que cobre a illa na actualidade. Un s\u00e9culo despois da morte de Garibaldi, a illa foi liberada das numerosas restrici\u00f3ns militares existentes e agora est\u00e1 totalmente aberta ao p\u00fablico.\nGiuseppe Garibaldi.\nA illa est\u00e1 ligada a Giuseppe Garibaldi, un patriota italiano e loitador que viviu no s\u00e9culo XIX e foi un dos pais da independencia italiana. Comprou a illa en 1855 e morreu en 1882. A s\u00faa casa \u00e9 agora un museo, hai unha capela conmemorativa e toda a illa \u00e9 un monumento nacional."}
{"id": "136118", "revid": "1131", "url": "https://gl.wikipedia.org/wiki?curid=136118", "title": "Galer\u00eda de imaxes da Senra, Oroso", "text": "Santa Eulalia da Senra \u00e9 unha parroquia que se localiza no norte do concello de Oroso"}
{"id": "136120", "revid": "1131", "url": "https://gl.wikipedia.org/wiki?curid=136120", "title": "Tavolara", "text": "Tavolara \u00e9 unha pequena illa italiana situada na costa norte de Sarde\u00f1a, na Provincia de Sassari. Tavolara foi unha das m\u00e1is pequenas rep\u00fablicas do planeta, pero agora \u00e9 simplemente parte de Italia, a\u00ednda que nunca foi anexada formalmente.\nXeograf\u00eda.\nA illa \u00e9 un macizo de pedra calcaria de 5 quil\u00f3metros de longo e 1 quil\u00f3metro de ancho, con cant\u00eds escarpados excepto nos seus extremos. O seu punto m\u00e1is alto est\u00e1 a 565 m sobre nivel do mar. Actualmente, a illa est\u00e1 habitada por unhas poucas familias, ten un cemiterio e un pequeno restaurante.\nA pequena aldea pesqueira sarda de Porto San Paolo est\u00e1 directamente fronte \u00e1s s\u00faas costas, al\u00e9n dun pequeno estreito. A cidade importante m\u00e1is pr\u00f3xima \u00e9 Olbia. As moi pr\u00f3ximas illas de Molara e de Molarotto forman parte do Arquip\u00e9lago de Tavolara.\nA maior parte da poboaci\u00f3n foi desprazada da illa en 1962, cando foi constru\u00edda unha estaci\u00f3n radiogoniom\u00e9trica da OTAN na metade leste da illa. As antenas da estaci\u00f3n p\u00f3dense ver desde certa distancia e esa metade enteira da illa est\u00e1 restrinxida ao persoal militar. Tavolara \u00e9 tam\u00e9n fogar do VLF-transmisor ICV, que traballa en 20\u00b427\u00a0kHz e 20\u00b476\u00a0kHz e que se utiliza para transmitir mensaxes aos submarinos. Poden tam\u00e9n ser recibidos (pero non descifrados) por PC ordinarios, cunha bobina como antena na entrada da tarxeta de son e mediante software de an\u00e1lise de FFT.\nFlora e Fauna.\nUnha rara especie de Centaurea espi\u00f1enta, \"Centaurea horrida\", \u00e9 end\u00e9mica s\u00f3 de Tavolara e algunhas outras zonas marxinais do norte de Sarde\u00f1a. Na s\u00faa \u00abHistoria Natural de Sarde\u00f1a\u00bb (1774), Francesco Cetti informou de que enormes ratas habitan a illa de Tavolara, pero eses exemplares probablemente correspondian \u00e1 agora extinta \"Pica sarda\" (\"Prolagus sardus\"). No s\u00e9culo XVIII, entre os sardos difundiuse a lenda de que as cabras salvaxes de Tavolara ti\u00f1an dentes de ouro. Os raba\u00f1os de cabras foron trasladados a Sarde\u00f1a cando a OTAN constru\u00edu a base e xa non hai cabras na illa. A foca monxe do Mediterr\u00e1neo (\"Monachus monachus\"), en perigo de extinci\u00f3n, ti\u00f1a unha colonia de cr\u00eda aqu\u00ed ata 1960.\n\u00c1 vez que sede dunha pr\u00f3spera industria da lagosta, Tavolara atrae agora aos mergulladores que ve\u00f1en ver os corais, esponxas, anemones de mar, golfi\u00f1os mulares (\"Tursiops truncatus\"), e ata alg\u00fans esp\u00e9cimes de \"Pinna nobilis\", a rara ameixa xigante cuxas fibras de biso foron anteriormente utilizadas na fabricaci\u00f3n de sedas mari\u00f1as para as pezas reais. A illa e as augas circundantes son parte do coto mari\u00f1o de Tavolara e de Punta Coda Cavallo creado en 1997. As protecci\u00f3ns do medio ambiente postas no parque supuxeron restrici\u00f3ns ao uso da \u00e1rea para o turismo.\nHistoria.\nA illa era co\u00f1ecida en \u00e9pocas antigas como Hermea. Segundo a tradici\u00f3n, o Papa San Ponciano morreu en Tavolara logo da s\u00faa abdicaci\u00f3n e exilio no 235. \u00c9 probablemente esta illa a chamada illa Tolar, utilizada polas naves \u00e1rabes en 848-849 como base para atacar as costas pr\u00f3ximas.\nAo final do s\u00e9culo XVIII, Giuseppe Bertoleoni (de suposta orixe xenovesa) chegou \u00e1s inmediaciones do Arquip\u00e9lago da Maddalena, a bordo dunha pequena embarcaci\u00f3n de recreo procedente de X\u00e9nova, en busca dunha terra onde vivir, asent\u00e1ronse na illa de Spargi, e logo trasladouse m\u00e1is ao sur, \u00e1 pequena illa de Mortorio, pero, impulsado pola procura dunha illa m\u00e1is xenerosa e hospitalari, navegou m\u00e1is ao sur, alcanzado a fermosa illa deshabitada (en 1806, de Tavolara. Aqu\u00ed estableceuse coa s\u00faa familia, centr\u00e1ndose na cr\u00eda de cabras salvaxes, moi numerosas na zona e caracterizadas por unha cor dourada particular dos dentes, causada pola alimentaci\u00f3n.\nEn 1836 de rei de Sarde\u00f1a Carlo Alberte de Sarde\u00f1a, que pasaba pola zona (nunha viaxe de caza), viu a desco\u00f1ecida illa e polo tanto pediu informaci\u00f3n, aos seus mari\u00f1eiros, pero ao non obter respostas suficientes, decidiu desembarcar. Presentandose aos residentes como o rei de Sarde\u00f1a, parece que Giuseppe Bertoleoni, rodeado de cabras cos dentes dourados, respondeu: \"E io sono il re di Tavolara!\" (\"E eu son o rei de Tavolara!\")..\nCarlos Alberto de Sarde\u00f1a quedou con el durante unha semana e, ao despedirse, agasallouno cun reloxo de ouro e, segundo Bertoleoni, reco\u00f1eceu a independencia de Tavolara, con Giuseppe Bertoleoni como o seu Rei. De feito, na prefectura de Sassari, at\u00f3pase un verdadeiro pergameo, asinado polo rei, no que Giuseppe e os seus herdeiros foron feudalizados, polo tanto Tavolara non se reco\u00f1eceu como un estado soberano. Polo que o \u00fanico testemu\u00f1o \u00e9 o verbal da familia, xa que a casa Bertoleoni non est\u00e1 inclu\u00edda nas listas oficiais dos nobres do Reino de Italia. En consecuencia a s\u00faa nobreza non foi legalmente reco\u00f1ecida no per\u00edodo mon\u00e1rquico.\nCando Giuseppe morreu na d\u00e9cada de 1840, o seu fillo m\u00e1is vello converteuse no Rei Paolo I. Tavolara non foi inclu\u00edda na unificaci\u00f3n italiana, e o rei Paolo I buscou e obtivo activamente o reco\u00f1ecemento de Tavolara por parte de Italia. Durante o seu reinado, en 1868, o goberno italiano constru\u00edu un faro no extremo nordeste da illa.\nLogo da morte de Paolo en 1886, e de acordo aos seus desexos, a illa converteuse nunha rep\u00fablica, cun presidente e un consello de seis elixidos cada seis anos (consello de seises) mediante votaci\u00f3n de todos os poboadores da illa, homes e mulleres (55 persoas). O seu terceiro presidente foi elixido en 1896.\nA soberan\u00eda de Tavolara foi reconfirmada en 1903, cando V\u00edtor Manuel III de Italia asinou un tratado de amizade coa naci\u00f3n.\nA monarqu\u00eda, con todo, foi reinstalada na primeira d\u00e9cada do s\u00e9culo XX. Desde ent\u00f3n todos os reis proceden da familia Bertoleoni, reco\u00f1ecida como reis tradicionais de Tavolara polos Reis de Sarde\u00f1a. Documentos que datan de 1767 afirman que Tavolara nunca fora parte do reino de Sarde\u00f1a. O terceiro rei de Tavolara foi Carlo I, que morreu en 1928 e foi sucedido polo seu fillo Rei Paolo II. Paolo foise ao estranxeiro, e deixou \u00e1 s\u00faa irm\u00e1, Mariangela, como rexente na s\u00faa ausencia. A ra\u00ed\u00f1a Mariangela morreu solteira en 1934, deixando o reino a Italia.\nO seu sobri\u00f1o Paolo II sempre demandou o reino sen \u00e9xito, ata a s\u00faa morte en 1962, que foi aprobada a instalaci\u00f3n da base da OTAN e o final definitivo da soberan\u00eda de Tavolara. Con todo, tras a s\u00faa morte, outra t\u00eda s\u00faa, Maria Molinas Bertoleoni, tivo \u00e9xito e \u00e1 idade de 100, en 1969, foi reco\u00f1ecida como a titular m\u00e1is vella de Europa nun trono.\nO actual monarca Rei Tonino de Tavolara \u00e9 un cidad\u00e1n italiano que administra e \u00e9 dono de \u00abD\u00e1 Tonino\u00bb, o \u00fanico restaurante na illa. Os intereses da illa son representados nas s\u00faas relaci\u00f3ns externas polo pr\u00edncipe Ernesto-Geremia de Tavolara, natural de La Spezia, que escribiu unha historia da illa. A tumba real do rei Paolo I est\u00e1 no cemiterio da illa, rematada por unha coroa."}
{"id": "136122", "revid": "54336", "url": "https://gl.wikipedia.org/wiki?curid=136122", "title": "Panificadora de Vigo", "text": "A panificadora de Vigo \u00e9 unha antiga f\u00e1brica de pan, fari\u00f1as e outros subprodutos da panificaci\u00f3n, coma pensos para animais e pastas alimenticias. Estivo en actividade produtiva entre 1924 e 1980. At\u00f3pase no centro da cidade, no barrio da Falperra; a media ladeira, entre o cumio do Castro e a ribeira do Berb\u00e9s. A construci\u00f3n caracter\u00edzase polo uso masivo de formig\u00f3n armado, unha soluci\u00f3n de enxe\u00f1er\u00eda novidosa na s\u00faa \u00e9poca.\nHistoria.\nOrixes.\nA Panificadora de Vigo inaugurouse o 26 de outubro de 1924. Obra do arquitecto Manuel G\u00f3mez Rom\u00e1n e o enxe\u00f1eiro Otto Werner. Era propiedade da Compa\u00f1\u00eda Viguesa de Panificaci\u00f3n SA (CVPSA), constitu\u00edda en 1920 por varios empresarios panadeiros. Ata ent\u00f3n a produci\u00f3n de pan en Vigo fac\u00edase en pequenas-medianas tafonas escasamente mecanizadas ou incluso no fogar.\nA Panificadora supu\u00f1a unha decidida aposta pola tecnolox\u00eda e a econom\u00eda de escala. A maior parte da maquinaria importouse de Alema\u00f1a (da casa Werner und Pfleiderer), e o proxecto inicial marc\u00e1base un horizonte produtivo de 50 tm de pan diarias (moito m\u00e1is do que consum\u00eda o conxunto da cidade naquel ent\u00f3n).\nDesenvolvemento de infraestruturas.\nEn orixe a Panificadora s\u00f3 ti\u00f1a unha secci\u00f3n de panificaci\u00f3n automatizada. O edificio de panificaci\u00f3n apenas ocupaba unha s\u00e9tima parte do predio, v\u00edase acompa\u00f1ado dunha serie de obras e edificaci\u00f3ns auxiliares (talleres, garaxes, pozo, b\u00e1scula\u2026) espalladas ao seu redor.\nA partir de 1926 Antonio Valcarce Garc\u00eda quedou como \u00fanico accionista maioritario. En 1930, buscando un novo pulo, o edificio principal foi ampliado en varios andares para acoller a secci\u00f3n de moenda (enxe\u00f1er\u00eda e maquinaria da casa catal\u00e1 Andr\u00e9s Morro). Para soportar esta nova actividade produtiva tam\u00e9n se fixo necesario a construci\u00f3n duns silos na parte norte, e un almac\u00e9n para os sacos de fari\u00f1a e salvados na parte leste.\nOs silos, figura senlleira da vista urbana do Vigo contempor\u00e1neo, pertencen a d\u00faas etapas: unha primeira (rematada antes de 1931) formou 4 silos de secci\u00f3n circular rematados por un miradoiro; e unha segunda (rematada antes de 1940) ampliou con 6 m\u00e1is de secci\u00f3n ovalada. \u00c1mbolos dous constru\u00edronse en formig\u00f3n armado por encofrado escorrente, e est\u00e1n comunicados co edificio principal por unha pasarela e un t\u00fanel. O almac\u00e9n de sacos tam\u00e9n ten unha caracter\u00edstica soluci\u00f3n t\u00e9cnica: unha cuberta inundable de formig\u00f3n armado, que xunto a un sif\u00f3n xigante, funcionaba como termorregulador para a mercanc\u00eda.\nPan, fari\u00f1a, lavadura e outros subprodutos da panificaci\u00f3n eran logo distribu\u00eddos por cami\u00f3ns, da propia empresa, para as localidades e buques do sur da provincia de Pontevedra.\nEn 1958 e en 1962, na cara oeste da Panificadora, no edificio da r\u00faa Falperra, constru\u00eduse unha f\u00e1brica de pensos, dotada con tecnolox\u00eda de Philips Duphar. No baixos habilit\u00e1ronse oficinas e comercios. O proxecto das d\u00faas ampliaci\u00f3ns foi do arquitecto Ant\u00f3n Rom\u00e1n Conde.\nEvoluci\u00f3n empresarial.\nOs primeiros anos a CVPSA, base\u00e1ndose na s\u00faa superioridade t\u00e9cnica e comercial, deu grandes beneficios. Os anos da II Rep\u00fablica xa non foron tan bos, en parte polas consecuencias da Gran Depresi\u00f3n, pero sobre todo, porque moitos antigos socios pasaron a ser competencia. A guerra civil implicou algunhas pequenas dificultades no abastecemento, pero a CVPSA e o Ex\u00e9rcito Nacional chegaron axi\u00f1a a un acordo. Nos anos de posguerra a Panificadora perdeu marxe de beneficio, xa que o comercio de pan quedou estritamente regulado, pero pola contra viu asegurado o seu mercado coa asignaci\u00f3n de 30.000 cartillas de racionamento, (cerca dos 150.000 consumidores, entre 40 e 50 tm de pan, cantidade que fora marcada como horizonte produtivo).\nCara aos anos sesenta, coa paulatina superaci\u00f3n da posguerra, o pan perdeu peso na cesta da compra. A Panificadora, virou o seu fronte de interese comercial e investimento cara aos subprodutos do pan. Foi ent\u00f3n cando Pescanova, coa s\u00faa li\u00f1a de peixe empanado e ultraconxelado, converteuse no principal cliente.\nEn 1967, a CVPSA constitu\u00edu a empresa Galega de Nutrici\u00f3n Animal S.A.(GANASA), e despois, continuando coa concentraci\u00f3n vertical, participa na formaci\u00f3n de Productora Av\u00edcola do Noroeste S.A. (ProANoSA).\nPeche.\nGANASA resultou ser unha empresa deficitaria: devorou o escaso marxe de beneficio da CVPSA. En 1978 morreu o fundador da Panificadora, Antonio Valcarce. En 1979 quebrou GANASA e os acredores recibiron a propiedade do edificio da Falperra, que ao mesmo tempo era parte do capital da CVPSA. Tam\u00e9n en 1979 Pescanova deixou de ser cliente da Panificadora. Finalmente, en 1980, a CVPSA quebrou, e o seu capital, fundamentalmente o inmoble, entrou en concurso de acredores.\nA Panificadora na actualidade.\nNa actualidade a propiedade da Panificadora enc\u00f3ntrase repartida entre d\u00faas empresas inmobiliarias, INVOGA e Promociones Montelouro S.A., e a CVPSA. Dende 1988 estas promotoras fecharon un convenio co concello de Vigo para a demolici\u00f3n e reedificaci\u00f3n, pero este convenio, integrado no PEPRI, inda non puido ser executado por cuesti\u00f3ns legais.\nNamentres a Panificadora est\u00e1 sufrindo un proceso de ru\u00edna, con espolios e incendios inclu\u00eddos, tan s\u00f3 os baixos comerciais da Falperra mante\u00f1en un certo nivel de uso.\nPor outra banda, a ru\u00edna non est\u00e1 impedindo o seu crecente reco\u00f1ecemento coma senlleira testemu\u00f1a da industrializaci\u00f3n e coma s\u00edmbolo da cidade viguesa. A leira da Panificadora foi promovida polo COAG coma Ben de Interese Cultural, catalogado pola fundaci\u00f3n DoCoMoMo (Documentaci\u00f3n y conservaci\u00f3n del Movimiento Moderno en Espa\u00f1a y Portugal) e parcialmente integrado no Conxunto Hist\u00f3rico-Art\u00edstico do Vigo Vello. Amais, arquitectura, historia e imaxe da Panificadora ten sido obxecto de multitude de documentais, reportaxes televisivas, unha novela (\"Panificadora\", de Xos\u00e9 Cid Cabido), artigos de prensa e iconograf\u00edas, sempre en moi estreita relaci\u00f3n coa identidade viguesa."}
{"id": "136125", "revid": "1131", "url": "https://gl.wikipedia.org/wiki?curid=136125", "title": "Panarea", "text": "Panarea \u00e9 a segunda illa m\u00e1is pequena (logo de Basiluzzo) das oito Illas Eolias, un cadea de illas volc\u00e1nicas ao norte de Sicilia. Tr\u00e1tase dunha \"fracci\u00f3n\" da \"comuna\" de Lipari. Hai ao redor de 280 residentes que viven na illa durante todo o ano, con todo a poboaci\u00f3n aumenta considerablemente no ver\u00e1n coa afluencia de turistas. Nos \u00faltimos anos, a illa \u00e9 co\u00f1ecida internacionalmente polos seus visitantes famosos.\nXeograf\u00eda.\nA illa \u00e9 un volc\u00e1n inactivo cunha superficie total de tan s\u00f3 3\u00b44\u00a0km\u00b2. O punto m\u00e1is alto da illa, Punta del Corvo, de 421 metros sobre o nivel do mar. Hai termas preto da aldea de Punta di Peppe e Maria. O Mergullo \u00e9 unha excursi\u00f3n popular nesta pequena illa, e ata se pode nadar nun naufraxio entre as rocas da costa de Lisca Bianca e Bottaro.\nHistoria.\nNa antig\u00fcidade, a illa foi nomeada \"Euonymus\" (Illa de bos presaxios), debido \u00e1 rica fauna e flora. O illote pr\u00f3ximo de Basiluzzo, administrado desde Panarea, foi nomeado \"Hycesia\".\nOs achados arqueol\u00f3xicos demostran que desde ao redor de 1400 aC, as persoas asentadas en Panarea, comerciaban con Sicilia. Marcas de queimaduras indican que foi repentina e probablemente destru\u00edda con violencia, logo a illa foi colonizada por Roma.\nNo s\u00e9culo XVI o corsario Turgut Reis (tam\u00e9n chamado Dragut) atopou varias veces refuxio na costa leste de Panareas.\nNos tempos modernos, Panarea converteuse nun lugar de vacaci\u00f3ns de moda. En 2011, foi descrito pola revista \"W\" como \"o epicentro da escena do ver\u00e1n m\u00e1is chic no Mediterr\u00e1neo\".\nPanarea e toda a cadea e\u00f3lica declarouse Patrimonio da Humanidade pola UNESCO en 2000. En gran parte debido a isto, a construci\u00f3n e o desenvolvemento son estritamente regulados e a comunidade conserva a s\u00faa lendaria insularidade. A maior\u00eda das residencias admiten s\u00f3 ocupaci\u00f3ns temporais, e as poucas casas dispo\u00f1ibles todo o ano son moi caras e dif\u00edciles de obter."}
{"id": "136126", "revid": "56817", "url": "https://gl.wikipedia.org/wiki?curid=136126", "title": "Siege", "text": "Siege foi unha banda de grindcore/trashcore estadounidense que existiu entre os per\u00edodos de 1983 a 1985 e de 1991 a 1992. Inicialmente foi das primeiras bandas de hardcore punk da \u00e9poca, cunha sonoridade m\u00e1is r\u00e1pida e m\u00e1is dura que as demais bandas do x\u00e9nero, sendo clasificada m\u00e1is tarde como thrashcore, co que serviron de influencia para bandas do escenario grindcore, e que m\u00e1is tarde desenvolver\u00edan paralelamente o metal extremo. A\u00ednda que a banda foi pouco co\u00f1ecida durante a s\u00faa curta existencia, o certo e que bandas como Napalm Death citaron ao grupo como unha das s\u00faas influencias e at\u00e9 mesmo a banda Dropdead p\u00faxose ese nome como honra ao primeiro traballo que Siege lanzou."}
{"id": "136127", "revid": "1131", "url": "https://gl.wikipedia.org/wiki?curid=136127", "title": "Lampedusa", "text": "Lampedusa \u00e9 unha illa italiana fronte a costa de Tunisia, \u00e9 a illa principal do grupo das illas Pel\u00e1xicas, parte da rexi\u00f3n de Sicilia e da provincia de Agrigento. O seu nome latino foi \"Lopadussa\" (grego: \u039b\u03bf\u03c0\u03b1\u03b4\u03c5\u1fe6\u03c3\u03c3\u03b1).\nEtimolox\u00eda.\nO nome Lampedusa deriva do nome grego antigo da illa, \u039b\u03bf\u03c0\u03b1\u03b4\u03bf\u03cd\u03c3\u03c3\u03b1 ou \u039b\u03b1\u03c0\u03b1\u03b4\u03bf\u03cd\u03c3\u03c3\u03b1 (\"Lopado\u00fassa/Lapado\u00fassa\"). Suxeriuse que o nome deriva da palabra \u03bb\u03ad\u03c0\u03b1\u03c2 (\"l\u00e9pas\"), que significa 'rocha', debido \u00e1 paisaxe rochoso da illa. Esta palabra tam\u00e9n utilizarona os gregos para unha especie de ostra e a illa p\u00f3dese chamar as\u00ed debido \u00e1 abundancia deste tipo de ostra. Outros estudosos cren que o nome deriva de \u03bb\u03b1\u03bc\u03c0\u03ac\u03c2 (\"lamp\u00e1s\"), que significa 'facho', debido \u00e1s luces que foron colocadas na illa para os mari\u00f1eiros.\nXeograf\u00eda.\nLampedusa \u00e9 o punto m\u00e1is meridional da Rep\u00fablica de Italia. Tam\u00e9n \u00e9 a illa m\u00e1is austral de Italia. Pol\u00edtica e administrativamente Lampedusa \u00e9 parte de Italia, pero xeoloxicamente pertence a \u00c1frica, xa que o mar que as separa non non ten unha profundidade de m\u00e1is de 120 metros. Lampedusa \u00e9 unha illa \u00e1rida, dominada por unha paisaxe de garriga, sen outras fontes de auga que non sexan as choivas irregulares. A fauna e a flora de Lampedusa son similares aos do norte de \u00c1frica.\nEst\u00e1 a uns 40\u00a0km da illa de Linosa e a uns 15\u00a0km da illa de Lampione, e as tres forman as illas Pel\u00e1xicas. A s\u00faa superficie \u00e9 de 20\u00a0km\u00b2 e a poboaci\u00f3n de 6.300 habitantes. A principal altura \u00e9 o Monte Albero na vertente noroccidental con 133 metros. En xeral a illa ten d\u00faas ladeiras, de oeste a leste, e de norte a sur da illa. O lado sur-occidental est\u00e1 dominado por profundas gargantas, mentres que a parte sueste est\u00e1 dominada por vales pouco profundos e praias de area. Toda a costa norte est\u00e1 dominada por cantils: cantils suavemente inclinados na costa leste e cantils verticais na costa oeste.\nTen un clima africano caloroso e h\u00famido. \u00c9 lugar tur\u00edstico e balneario, e ultimamente centro de acollida de emigrantes ilegais do Magreb.\nA capital \u00e9 Lampedusa, no sueste, con tres calas delimitadas polas puntas Giutgia e Maccaferri.\nHistoria.\nHistoricamente, Lampedusa era un lugar de desembarco e base mar\u00edtima para os antigos fenicios, gregos, romanos e b\u00e9rberes. Os romanos estableceron unha industria de produci\u00f3n da estimada salsa de peixe co\u00f1ecida como \"garum\" e utiliz\u00e1rona de base naval. En 812 (ou 813), durante o dominio Aglab\u00ed a illa foi saqueada polos sarracenos durante as guerras \u00e1rabes-bizantinas en curso. En 1553 Piratas berberiscos do Norte de \u00c1frica baixo o mando do Imperio Otom\u00e1n, atacaron Lampedusa e levaron a 1.000 cativos \u00e1 escravitude. Como resultado dos ataques de piratas, a illa quedou deshabitada e foi considerada dependencia de Sicilia.\nO primeiro pr\u00edncipe de \"Lampedusa e Linosa\" foi Ferdinand Tommasi, antepasado do famoso escritor Giuseppe Tomasi di Lampedusa, que recibiu o t\u00edtulo de Carlos II en 1667 . Un s\u00e9culo m\u00e1is tarde, a familia Tomassi comezou un programa de repoboaci\u00f3n.\nNo 1760 seis franceses obtiveron un permiso da Porta otom\u00e1 a trav\u00e9s do val de Malta, que lles permit\u00eda instalarse en Lampedusa e a poboaci\u00f3n chegou ent\u00f3n a 40 persoas. No 1783 unha epidemia de peste portada de Tripolitana afectou aos poboadores. Seis malteses instal\u00e1ronse no 1791 enviados polos franceses desde Malta. Cara ao 1800 os americanos consideraron anexionar a illa, e os ingleses reclamarona tam\u00e9n en virtude do tratado de Amiens, en cuxo tempo naufragaron as mozas palermitanas Rosina e Clelia, que despois casaron con Guido e Sinibaldi, que as rescataran.\nO 24 de xu\u00f1o de 1800 o malt\u00e9s Salvatore Gatt fixo un contrato de enfiteuse co pr\u00edncipe de Lampedusa. Gatt concedeu despois unha parte da illa ao ingl\u00e9s Alessandro Fernandes, que formou unha colonia dunhas 400 persoas, pero a colonia fracasou e quedou abandonada en 1813. Pouco despois os herdeiros de Gatt volveron \u00e1 illa co seu parente de Malta Fortunato Frendo, e finalmente instalaron unha colonia o 22 de setembro de 1843. O goberno das D\u00faas Sicilias enviou un comandante, un s\u00edndico, un chanceler, cura, m\u00e9dico, sanitarios, gardas, tropa e todo o necesario, e a\u00ednda que unha parte dos colonos emigraron cara a Sfax, a colonia empezou a prosperar.\nA partir de 1860, cando pasou a Italia, converteuse en colonia penal. \nNa segunda guerra mundial a illa foi ocupada polos brit\u00e1nicos en 1943, \u00e1 operaci\u00f3n Corkscrew, que precedeu \u00e1 invasi\u00f3n de Sicilia. Nos anos sesenta a parte occidental converteuse en base da OTAN. O 15 de abril de 1986 Libia disparou tres m\u00edsiles Scud contra a estaci\u00f3n americana en represalia polo bombardeo americano de Tr\u00edpoli e Bengasi.\nInmigraci\u00f3n do norte de \u00c1frica.\nDesde principios dos anos 2000, Lampedusa, o territorio europeo m\u00e1is pr\u00f3ximo a Libia, converteuse nun importante punto de tr\u00e1nsito para os inmigrantes irregulares de \u00c1frica, Oriente Medio e Asia que queren entrar en Europa. En 2004, os gobernos libio e italiano chegaron a un acordo segredo que obrigaba a Libia a aceptar inmigrantes africanos deportados desde territorios italianos. Isto resultou na repatriaci\u00f3n masiva de moitas persoas de Lampedusa a Libia entre 2004 e 2005, unha medida criticada polo Parlamento Europeo.\nEn 2006, moitos inmigrantes africanos pagaban a contrabandistas de persoas en Libia para axudarlles a levalos a Lampedusa en barco. \u00c1 s\u00faa chegada, a maior\u00eda transfer\u00edanse polo goberno italiano aos centros de recepci\u00f3n en Italia continental. Moitos foron postos en liberdade debido a que as s\u00faas ordes de deportaci\u00f3n non aplic\u00e1ronse.\nEn 2009, as condici\u00f3ns de hacinamento no centro de acollida de inmigrantes temporais da illa foron criticadas polo Alto Comisionado das Naci\u00f3ns Unidas para os Refuxiados (ACNUR). A unidade, que orixinalmente foi constru\u00edda para unha capacidade m\u00e1xima de 850 persoas, albergaba case 2.000 refuxiados. Un n\u00famero significativo de persoas durmian ao aire libre baixo pl\u00e1sticos. Un incendio que comezou durante un disturbio entre os refuxiados destru\u00edu unha grande porci\u00f3n da instalaci\u00f3n o 19 de febreiro de 2009.\nEn 2011, chegaron moitos m\u00e1is inmigrantes a Lampedusa durante as rebeli\u00f3ns de Tunicia e Libia. En maio de 2011, m\u00e1is de 35.000 inmigrantes chegaran \u00e1 illa desde Tunicia e Libia. A finais de agosto, chegaron 48.000 persoas. A maior\u00eda eran homes novos de entre 20 e 30 anos. A situaci\u00f3n causou a divisi\u00f3n dentro da Uni\u00f3n Europea, o goberno franc\u00e9s considera \u00e1 maior\u00eda das chegadas como inmigrantes econ\u00f3micos en lugar de refuxiados pol\u00edticos.\nDe xaneiro a abril de 2015, uns 1600 inmigrantes morreron na ruta de Libia a Lampedusa, polo que \u00e9 a ruta de migrantes m\u00e1is mortal do mundo."}
{"id": "136129", "revid": "23204", "url": "https://gl.wikipedia.org/wiki?curid=136129", "title": "Dropdead", "text": "Dropdead \u00e9 unha banda do x\u00e9nero Power Violence de Providence, Rhode Island. A banda exp\u00f3n letras anarquistas e o seu son descr\u00edbese como crust punk, D-beat, grindcore, thrashcore, e powerviolence. Dropdead leva en activo na escena hardcore dende 1991.\nO seu nome deriva do \u00e1lbum \"Drop Dead\" da banda tam\u00e9n estadounidense de Siege."}
{"id": "136133", "revid": "23204", "url": "https://gl.wikipedia.org/wiki?curid=136133", "title": "Last Days", "text": "Last Days \u00e9 unha filme do director Gus Van Sant. \u00c9 un relato ficticio dos \u00faltimos d\u00edas do cantante de Nirvana Kurt Cobain. Foi exhibido nos teatros de Estados Unidos o 22 de xu\u00f1o de 2005 e producido por HBO. O actor Michael Pitt interpreta o personaxe protagonista. Ademais, a pel\u00edcula conta con aparici\u00f3ns de Kim Gordon (de Sonic Youth e co\u00f1ecida de Cobain), Lukas Haas, Asia Argento, e Thadeus A. Thomas. Tam\u00e9n, o autor e amigo de Van Sant, Harmony Korine, aparece nunha breve escena, facendo un papel similar ao de na pel\u00edcula \"Kids\".\n\"Last Days\" \u00e9 a terceira pel\u00edcula do que o director chamou a s\u00faa \"Trilox\u00eda da morte\", que empezou con \"Gerry\" (2002) e continuou con \"Elephant\" (2003).\nProxecto.\nVan Sant xa ti\u00f1a pensado facer este proxecto dez anos anos, a\u00ednda que as ideas iniciais variar\u00edan por temor a demandas da vi\u00fava Cobain, Courtney Love, sa\u00edndo ao final un filme cuxo parecido \u00e1 realidade \u00e9 casualidade. A actriz Asia Argento, que interpretaba \u00e1 muller do protagonista dixo que \"non fixera de Courtney Love\"\".\nM\u00fasica.\n\"Last Days\" pos\u00fae d\u00faas composici\u00f3ns do actor principal Michael Pitt: unha canci\u00f3n ac\u00fastica titulada \"Death to Birth\", un tema el\u00e9ctrico chamado \"That Day\". Hai outra peza, \"Untitled\", de Lukas Haas. Nunha escena o personaxe de Scott escoita \"Venus in Furs\" de Velvet Underground.\nLocalizaci\u00f3n da rodaxe.\nA pel\u00edcula foi rodada en Hudson Valley, rexi\u00f3n do Estado de Nova York. Un tratamento feito polo cinemat\u00f3grafo Harris Savides escurece a imaxe e fai recordar a atmosfera da rexi\u00f3n noroeste dos Estados Unidos."}
{"id": "136134", "revid": "22570", "url": "https://gl.wikipedia.org/wiki?curid=136134", "title": "Pagoda (\u00e1lbum)", "text": "Pagoda \u00e9 o primeiro disco que sacan Pagoda, unha banda estadounidense. Gravouse en Mil\u00e1n e lanzouse no 2007."}
{"id": "136136", "revid": "23204", "url": "https://gl.wikipedia.org/wiki?curid=136136", "title": "Steppenwolf", "text": "\"Para o artigo sobre a novela de Herman Hesse, vexa\" Der Steppenwolf\nSteppenwolf foi un grupo de rock dos anos 1960 e anos 1970. \u00c9 famoso polas s\u00faas canci\u00f3ns \"Magic Carpet Ride\" e \"Born to Be Wild\". Alg\u00fans dos seus membros eran de ascendencia alem\u00e1, e tomaron o nome da novela \"Der Steppenwolf\" de Herman Hesse.\nO grupo formouse en 1967 nos \u00c1nxeles polo vocalista John Kay, polo guitarrista Michael Monarch, o baixista Rushton Moreve, o teclista Goldy McJohn e o bater\u00eda Jerry Edmonton. Menos os dous primeiros, o resto pertenc\u00edan \u00e1 banda de Toronto The Sparrows."}
{"id": "136137", "revid": "1400592", "url": "https://gl.wikipedia.org/wiki?curid=136137", "title": "Herman Hesse", "text": ""}
{"id": "136138", "revid": "25871", "url": "https://gl.wikipedia.org/wiki?curid=136138", "title": "A Tafona", "text": "A Tafona \u00e9 un top\u00f3nimo galego, un arabismo de incorporaci\u00f3n temper\u00e1, que fai referencia a lugares onde se fai ou vende pan.\nDenom\u00ednanse as\u00ed os seguintes lugares:"}
{"id": "136142", "revid": "5132", "url": "https://gl.wikipedia.org/wiki?curid=136142", "title": "Mari\u00f1o o Dalmata", "text": ""}
{"id": "136143", "revid": "17467", "url": "https://gl.wikipedia.org/wiki?curid=136143", "title": "Terceira Divisi\u00f3n de Espa\u00f1a", "text": ""}
{"id": "136145", "revid": "5132", "url": "https://gl.wikipedia.org/wiki?curid=136145", "title": "Democristi\u00e1n", "text": ""}
{"id": "136146", "revid": "5132", "url": "https://gl.wikipedia.org/wiki?curid=136146", "title": "Rep\u00fablica de Italia", "text": ""}
{"id": "136147", "revid": "1131", "url": "https://gl.wikipedia.org/wiki?curid=136147", "title": "Estadio Santiago Bernab\u00e9u", "text": "O Estadio Santiago Bernab\u00e9u \u00e9 un recinto deportivo, situado no distrito de Chamart\u00edn, \u00f3 norte da cidade de Madrid, Espa\u00f1a. Inaugurouse o 14 de decembro de 1947, sendo propiedade do Real Madrid Club de F\u00fatbol. Ten unha capacidade de 80.354 espectadores e en 2007 o Estadio foi nombrado \"estadio elite\" pola UEFA.\nHistoria.\nO estadio inaugurouse o d\u00eda 14 de decembro de 1947 nun partido entre o Real Madrid e o CF Os Belenenses de Portugal, baixo o nome de Nuevo Estadio Chamart\u00edn. A capacidade do estadio era de 75.145 espectadores, 27.645 sentados e o resto de p\u00e9.\nO 19 de xu\u00f1o de 1954 inaugurouse a s\u00faa primeira ampliaci\u00f3n, aumentando a s\u00faa capacidade ata os 125.000 espectadores, creando o estadio m\u00e1is grande de Europa.\nO 4 de xaneiro de 1955 cambiouse o nome polo actual Santiago Bernab\u00e9u, en honra \u00f3 seu presidente.\nDado que en 1982 acoll\u00eda a Copa do Mundo de F\u00fatbol, volveuse a remodelar o estadio, mellorando os accesos e a comodidade das localidades, cun investimento de 704 mill\u00f3ns de pesetas. A capacidade do estadio reduciuse de 125.000 a 90.800 espectadores.\nA finais da d\u00e9cada de 1980, a UEFA aplicou novas normas de seguridade nos estadios, suprimindo as localidades que non ti\u00f1an asento, e creando m\u00e1is accesos. Isto levou a unha nova remodelaci\u00f3n cun custo final de m\u00e1is de 5 mill\u00f3ns de pesetas sen ningunha axuda institucional. As obras finalizaron en 1998, creando unha capacidade final de 75.328 espectadores.\nCoa chegada do presidente Florentino P\u00e9rez, mellorouse o confort e a calidade do estadio, investindo 127 mill\u00f3ns de euros durante cinco anos. A capacidade actual \u00e9 de 80.354 espectadores."}
{"id": "136151", "revid": "65337", "url": "https://gl.wikipedia.org/wiki?curid=136151", "title": "Lira sanmarinesa", "text": "A lira sanmarinesa (en italiano: \"lira sammarinese\", plural: \"lire sammarinesi\") foi a divisa oficial de San Marino desde 1865 at\u00e9 a introduci\u00f3n do euro en 2002. O seu valor estaba ligado ao da lira italiana.\nA lira sanmarinesa ti\u00f1a valor legal en San Marino xunto coa lira italiana e a lira vaticana, ademais de ser de curso legal en toda Italia e na Cidade do Vaticano. San Marino, a\u00ednda non formando parte da Uni\u00f3n Europea, grazas aos acordos financeiros con Italia, pasou ao euro no ano 2002. O pa\u00eds pode, por tanto, acu\u00f1ar as s\u00faas propias moedas de euro."}
{"id": "136153", "revid": "5132", "url": "https://gl.wikipedia.org/wiki?curid=136153", "title": "Patrimonio Mundial da Humanidade", "text": ""}
{"id": "136155", "revid": "1131", "url": "https://gl.wikipedia.org/wiki?curid=136155", "title": "Iker Casillas", "text": "Iker Casillas Fern\u00e1ndez, nado en M\u00f3stoles (Madrid) o 20 de maio de 1981, \u00e9 un exfutbolista espa\u00f1ol que xogaba na posici\u00f3n de porteiro.\nFoi capit\u00e1n da selecci\u00f3n espa\u00f1ola, coa que ga\u00f1ou a Copa Mundial de F\u00fatbol en 2010 e as Eurocopas de 2008 e 2012, un triplete in\u00e9dito na historia do f\u00fatbol.\nTraxectoria.\nDe orixe abulense, a\u00ednda que se considera de M\u00f3stoles, pois viviu sempre neste municipio madrile\u00f1o, naceu na capital. Xoga (2010) de Porteiro no Real Madrid da Primeira Divisi\u00f3n de Espa\u00f1a e na Selecci\u00f3n de f\u00fatbol de Espa\u00f1a, onde ademais \u00e9 o capit\u00e1n.\nIker Casillas foi designado como o \"mellor porteiro do mundo\" de 2008 e 2009 na clasificaci\u00f3n que elabora a Federaci\u00f3n Internacional de Historia e Estat\u00edstica do F\u00fatbol ou IFFHS e o FIFPro. Desde o ano 2000 foi inclu\u00eddo habitualmente na lista dos mellores porteiros segundo a IFFHS."}
{"id": "136160", "revid": "10599", "url": "https://gl.wikipedia.org/wiki?curid=136160", "title": "Iker Casillas Fern\u00e1ndez", "text": ""}
{"id": "136161", "revid": "1131", "url": "https://gl.wikipedia.org/wiki?curid=136161", "title": "Galer\u00eda de imaxes de Donramiro, Lal\u00edn", "text": "Santa Mar\u00eda de Donramiro \u00e9 unha parroquia que se localiza no concello de Lal\u00edn."}
{"id": "136162", "revid": "98629", "url": "https://gl.wikipedia.org/wiki?curid=136162", "title": "Lira italiana", "text": "A lira italiana (en italiano: \"lire\") foi a moeda oficial de Italia desde 1861 ata o ano 2002. Entre 1999 e 2002 coexistiu co euro, sendo substitu\u00edda definitivamente por este. A taxa de cambio fixa final foi de 1 euro = 1 936,27 liras italianas (ITL). \nA lira tam\u00e9n foi a moeda oficial do Reino Napole\u00f3nico de Italia entre 1806 e 1814. O termo prov\u00e9n do valor do peso f\u00edsico dunha libra de prata de alta pureza, gardando unha directa relaci\u00f3n coa libra esterlina; nalg\u00fans pa\u00edses, como Chipre e Malta, as palabras liras e libra foron empregadas como se fosen sin\u00f3nimos, antes de que o euro fose aprobado no 2008 naqueles pa\u00edses.\nHistoria.\nA lira data desde antes de Carlomagno. Ao igual que a libra esterlina, representaba unha libra peso de prata, e equival\u00eda a 20 \"soldi\" o 240 \"denari\". Antes da unificaci\u00f3n italiana, moitos dos estados italianos xa empregaban a lira coma a s\u00faa moeda oficial.\nNo ano 1807, o Reino Napole\u00f3nico de Italia, que ocupaba o norte da actual Italia, presentou \u00e1 lira como a s\u00faa moeda. Ao igual que o franco franc\u00e9s, estaba dividida en 20 \"soldi\" ou 100 \"centesimi\". Esta lira estivo en circulaci\u00f3n ata que o reino caeu en 1814.\nTrala creaci\u00f3n do Reino de Italia baixo o goberno de V\u00edtor Manuel II en 1861, unha lira estableceuse en, 4,5 gramos de prata ou 290,322 miligramos de ouro. Isto foi unha continuaci\u00f3n directa das liras empregadas no Reino de Sarde\u00f1a. Outras moedas que substitu\u00edron \u00e1 lira italiana foron o flor\u00edn da Lombard\u00eda, a piastra de D\u00faas Sicilias, o flor\u00edn de Toscana, o escudo do Vaticano, e as liras de Parma. No 1865, Italia formou parte da Uni\u00f3n Monetaria Latina, establec\u00e9ndose unha igualdade entre o seu valor e o do franco franc\u00e9s, o franco su\u00edzo e o franco belga.\nA primeira guerra mundial acabou coa Uni\u00f3n Monetaria Latina, traduc\u00edndose isto nun aumento dos prezos en toda Italia. A inflaci\u00f3n foi freada polo xefe do estado e ditador Benito Mussolini, quen o 18 de agosto de 1926, estableceu que o tipo de cambio entre as liras e a libra esterlina ser\u00eda de \u00a31 = 90 liras, a\u00ednda que a taxa de cambio real estivera pr\u00f3xima \u00e1s 140-150 liras por libra. En 1927 un d\u00f3lar estadounidense equival\u00eda a 19 liras. Este cambio perdurou ata 1934, cunha taxa de cambio separada para os turistas, de US$1 = 24,89 liras. No ano 1939, o cambio oficial foi de 19,8 liras por d\u00f3lar. \nLogo da invasi\u00f3n dos aliados a Italia en xu\u00f1o do 1943, o tipo de cambio fixouse en US$1 = 120 liras (1 libra esterlina = 480 liras), reducido a 100 liras ao mes seguinte. Nas zonas ocupadas por Alema\u00f1a, o tipo de cambio fixouse en 1 marco = 10 liras. Ao rematar a guerra, o valor da lira flutuou, ata fixarse en US$1 = 575 liras dentro do sistema Bretton Woods en novembro de 1947. O 21 de setembro de 1949 foi depreciada a 625 liras por d\u00f3lar. Esta taxa mant\u00edvose ata o final do sistema Bretton Woods na d\u00e9cada de 1970. Nos anos seguintes suced\u00e9ronse varios episodios inflacionistas at\u00e9 que a lira foi substitu\u00edda definitivamente polo euro."}
{"id": "136163", "revid": "98629", "url": "https://gl.wikipedia.org/wiki?curid=136163", "title": "Jos\u00e9 Mar\u00eda Guti\u00e9rrez Hern\u00e1ndez", "text": "Jos\u00e9 Mar\u00eda Guti\u00e9rrez Hern\u00e1ndez, co\u00f1ecido como Guti, nado o 31 de outubro de 1976 en Torrej\u00f3n de Ardoz, \u00e9 un exfutbolista espa\u00f1ol. Xogaba de centrocampista e foi internacional coa\u00a0selecci\u00f3n espa\u00f1ola.\nTraxectoria.\nInicios.\nGuti chegou con nove anos \u00e1 canteira do Real Madrid. Na tempada 1995-96, chegou ao Real Madrid B (actual Real Madrid Castilla), que ent\u00f3n estaba na Segunda divisi\u00f3n.\nEn Primeira Divisi\u00f3n.\nGuti debutou no Real Madrid, o \u00fanico equipo onde xogou en Primeira Divisi\u00f3n, o 2 de decembro de 1995, da man de Jorge Valdano, no partido Real Madrid-Sevilla, que finalizou co resultado de 4-1 favorable ao equipo local.\nDurante os primeiros anos, Guti foi un xogador de persoal, e non dispuxo de moitos minutos debido a que hab\u00eda outros xogadores que xogaban na s\u00faa mesma demarcaci\u00f3n.\nA s\u00faa situaci\u00f3n cambiou coa chegada ao banco do primeiro equipo de Vicente del Bosque como adestrador branco, na tempada 1999/00, para suplir ao destitu\u00eddo John Benjamin Toshack. Guti empezou a ser importante para del Bosque en parte grazas ao traballo de ximnasio que realizou o xogador, que lle proporcionou unha maior corpulencia e musculatura m\u00e1is forte, favorecendo as s\u00faas calidades t\u00e9cnicas e en consecuencia, o seu xogo. O innegable salto de calidade do xogador tivo como premio o aumento nos minutos de xogo e nas s\u00faas actuaci\u00f3ns como titular, ademais do seu debut coa Selecci\u00f3n de Espa\u00f1a o 5 de maio de 1999 nun partido contra Croacia, que Espa\u00f1a ga\u00f1ou 3-1.\nNa campa\u00f1a seguinte, a tempada 2000-01, Guti asentouse no primeiro equipo. Debido a unha lesi\u00f3n de Fernando Morientes, Guti tivo que ocupar a posici\u00f3n de dianteiro, anotando 14 goles que contribu\u00edron \u00e1 consecuci\u00f3n da liga n\u00famero 28. Nesta campa\u00f1a ga\u00f1ouse o seu segundo sobrenome m\u00e1is co\u00f1ecido (tras 'Guti') durante un partido no Madrigal no que se encarou cuns afeccionados. Guti chamou \"paletos\" a seguidores do Villarreal e dedicoulles un peite mentres se dirix\u00eda ao autocar do seu equipo. O Madrid imp\u00faxolle ao '14' unha multa disciplinaria dun mill\u00f3n de pesetas e no Madrigal fix\u00e9ronlle a 'cruz' (a partir de ent\u00f3n, foi habitual ver como a afecci\u00f3n do Madrigal corea o sobrenome de 'Paleto' en referencia a Guti).\nDesde ent\u00f3n Guti contou sempre con minutos e m\u00e1is tarde ou m\u00e1is cedo os adestradores que foron pasando polo Real Madrid recompens\u00e1ronlle coa titularidade na maior parte dos encontros. \u00c9 parte imprescindible en todos os t\u00edtulos que o Real Madrid conseguiu desde o seu debut.\nCoa chegada de Bernd Schuster ao banco, Guti asentouse como titular case indiscutible na posici\u00f3n de mediocentro ofensivo e peza clave para o equipo. Na primeira tempada do alem\u00e1n como adestrador branco, a tempada 2007-08, Guti converteuse no m\u00e1ximo asistente da competici\u00f3n con 14 pases de gol.\nO 14 de setembro de 2008, durante o partido que enfrontaba ao Real Madrid co Club Deportivo Numancia, Guti marcou o gol 5.000 do Real Madrid en Liga.\nSelecci\u00f3n nacional.\nO seu debut coa selecci\u00f3n absoluta produciuse o 5 de maio de 1999 en Torremolinos (Espa\u00f1a), nun partido que Espa\u00f1a lle ga\u00f1ou 3-1 a Croacia.\nVida persoal.\nCasou coa ex-presentadora de televisi\u00f3n e empresaria dunha axencia de modelos, Arancha de Benito, o 22 de xu\u00f1o de 1999 na Igrexa dos Xer\u00f3nimos de Madrid, da que se divorciou en 2009 segundo un comunicado emitido polo xogador o 14 de abril de 2009.\nTe\u00f1en dous fillos, unha nena, Zaira, nada o 15 de decembro de 2000, e un neno, Aitor Jos\u00e9, nado o 21 de xaneiro de 2001.\nGuti apareceu en d\u00faas pel\u00edculas facendo un cameo: En ', xunto aos seus compa\u00f1eiros do Real Madrid Iker Casillas e por aquel ent\u00f3n Iv\u00e1n Helguera; e tam\u00e9n en ', en ambas as d\u00faas facendo de si mesmo. Tam\u00e9n apareceu na pel\u00edcula/documental \"Real, la pel\u00edcula\".\nGoles.\nEsta t\u00e1boa incl\u00fae os partidos de Primeira Divisi\u00f3n de Espa\u00f1a, Copa do Rei e Liga de Campi\u00f3ns da UEFA.\nPalmar\u00e9s.\nDurante 14 tempadas no Real Madrid, Guti conseguiu os seguintes t\u00edtulos:\nAdemais, como xogador da Selecci\u00f3n nacional de f\u00fatbol de Espa\u00f1a, ga\u00f1ou un Campionato Europeo sub 18 (1995) e un Europeo sub 21 (1998)."}
{"id": "136164", "revid": "89787", "url": "https://gl.wikipedia.org/wiki?curid=136164", "title": "Pazo de Cadro", "text": "O Pazo de Cadro \u00e9 unha casa se\u00f1orial particular situada na parroquia de San Tom\u00e9 de Pi\u00f1eiro, en Mar\u00edn. \u00c9 a construci\u00f3n civil m\u00e1is antiga do concello, e est\u00e1 recollida no inventario de patrimonio hist\u00f3rico-art\u00edstico da Xunta de Galicia. No ano 2012 estaba en mal estado de conservaci\u00f3n.\nHistoria.\nXa exist\u00eda no s\u00e9culo XV como casa grande fortificada. Desde que en 1590 a torre foi aforada polo mosteiro de Oseira a Vasco de Romai, o pazo pertenceu a esa familia durante douscentos anos. Segundo consta nunha inscrici\u00f3n sobre a porta de entrada \u00e1 herdade, en 1710 Xo\u00e1n de Romai realizou diversas obras de acondicionamento. A finais do s\u00e9culo XVIII pasou \u00e1 familia Cea, tralo matrimonio de Juana A\u00f1el Romai con Jos\u00e9 de Cea, dono do Pazo de Cea (Nigr\u00e1n).\nPosteriormente o pazo pasou a ser propiedade municipal, quedando en estado de ru\u00edna. Na d\u00e9cada de 1960 foi mercado pola escritora e xornalista sueca Christina Lilliestierna. Trala s\u00faa morte no ano 2000 os seus herdeiros venderon o mobiliario (inclu\u00eddas unha colecci\u00f3n de cer\u00e1micas e de alfombras persas) e o pazo. Actualmente est\u00e1 abandonado.\nArquitectura.\nA torre, con planta terrea, dous andares e remate ameado, \u00e9 a parte m\u00e1is vella do pazo, posiblemente constru\u00edda no s\u00e9culo XV. A comezos do s\u00e9culo XVIII engad\u00eduselle o corpo residencial, cun balc\u00f3n corrido na parte traseira asentado sobre canzorros, e unha ampla solaina a ras de chan rodeada de balaustres sobre o val de Esperela. No exterior hai varios escudos nobiliarios, inclu\u00eddos os dos Romai e os dos Soutomaior: dous na residencia e outro no portal\u00f3n.\nA capela de Santa B\u00e1rbara \u00e9 de arquitectura barroca-clasicista. Foi constru\u00edda co pazo, e reconstru\u00edda a comezos do s\u00e9culo XIX por Jos\u00e9 Cea A\u00f1el e Romai, segundo as inscrici\u00f3ns no portal\u00f3n e na parede da capela. O templo est\u00e1 acaroado ao pazo, pero acc\u00e9dese a ela por unha porta lateral independente con escalinata. Sobre a porta hai un pequeno roset\u00f3n calado, quizais aproveitado dunha construci\u00f3n anterior, e un nicho coa imaxe de Santa B\u00e1rbara. O presbiterio est\u00e1 cuberto por unha b\u00f3veda de can\u00f3n. A nave ten unha elegante c\u00fapula sobre pendentes decoradas con bras\u00f3ns familiares, rematada por unha lanterna. Hai outro escudo nobiliario no pincho exterior da capela.\nO conxunto incl\u00fae un h\u00f3rreo de dez p\u00e9s na eira e un pombal, amais dunha casa para os caseiros e d\u00faas piscinas engadidos posteriormente."}
{"id": "136165", "revid": "1987", "url": "https://gl.wikipedia.org/wiki?curid=136165", "title": "Adolf Butenandt", "text": "Adolf Friedrich Johann Butenandt, nado o 24 de marzo de 1903 en Lehe, Bremerhaven, (Alema\u00f1a) e finado o 18 de xaneiro de 1995 en M\u00fanic, foi un bioqu\u00edmico e profesor universitario alem\u00e1n galardoado co Premio Nobel de Qu\u00edmica do ano 1939.\nTraxectoria.\nEstudou na Universidade de Marburg e na Universidade de Gotinga, onde se graduou en 1927, tendo como profesor a Adolf Windaus. Desde 1931 impartiu clases na Universidade de Gotinga e desde 1933 na Escola T\u00e9cnica Superior de Danzig.\nEn 1936 foi nomeado director do Instituto de Bioqu\u00edmica de Max Planck (antes chamado Kaiser Wilhelm) en Berl\u00edn-Dahlem.\nDesde 1945 impartiu clases e investigou na Universidade de Tubinga, e posteriormente entre 1956 e 1971, foi profesor de qu\u00edmica fisiol\u00f3xica na Universidade de M\u00fanic e presidente da Sociedade Max Planck para o Progreso da Ciencia entre 1960 e 1972.\nInvestigaci\u00f3ns cient\u00edficas.\nDedicouse a investigar as hormonas sexuais humanas, illando en 1929 o estr\u00f3xeno, a androsterona en 1931 e a proxesterona e testosterona en 1934, determinando, as\u00ed mesmo, as relaci\u00f3ns entre estas e os esteroides.\nFoi galardoado en 1939 co premio Nobel de Qu\u00edmica, que compartiu con Leopold Ruzicka, \"polos seus traballos sobre as hormonas sexuais\", pero o r\u00e9xime nacionalsocialista no poder, obrigoulle a rexeitar tal galard\u00f3n, que finalmente aceptou en 1949.\nAs s\u00faas investigaci\u00f3ns, ademais, trataron sobre as hormonas e os virus dos insectos."}
{"id": "136166", "revid": "6939", "url": "https://gl.wikipedia.org/wiki?curid=136166", "title": "Adolf Friedrich Johann Butenandt", "text": ""}
{"id": "136168", "revid": "92340", "url": "https://gl.wikipedia.org/wiki?curid=136168", "title": "Joseph Heller", "text": "Joseph Heller, nado en Brooklyn, Nova York o 1 de maio de 1923, finado o 12 de decembro de 1999, \u00e9 un escritor estadounidense.\nTraxectoria.\nEstudou na Universidade de Nova York. F\u00edxose famoso coa s\u00faa primeira novela \"Catch-22\" en 1961, onde realizou unha cr\u00edtica \u00e1 \u00e9tica militar norteamericana coincidindo coa Guerra de Vietnam. O heroe (ou antiheroe) desta novela \u00e9 o aviador Yossarian, quen pretende alegar demencia para escapar do servizo militar, contest\u00e1ndolle as autoridades que pretender non levar a cabo misi\u00f3ns a\u00e9reas \u00e9 sinal de sa\u00fade mental."}
{"id": "136169", "revid": "15490", "url": "https://gl.wikipedia.org/wiki?curid=136169", "title": "Marco Popilio Laenas", "text": "Marco Popilio Laenas pode referirse a catro pol\u00edticos da Rep\u00fablica Romana."}
{"id": "136170", "revid": "6939", "url": "https://gl.wikipedia.org/wiki?curid=136170", "title": "George Walker Bush", "text": ""}
{"id": "136171", "revid": "25871", "url": "https://gl.wikipedia.org/wiki?curid=136171", "title": "Sinclair Lewis", "text": "Harry Sinclair Lewis, nado en Sauk Centre, Minnesota o 7 de febreiro de 1885 e finado en Roma o 10 de xaneiro de 1951, foi un escritor estadounidense. As s\u00faas novelas son unha s\u00e1tira da burgues\u00eda e das s\u00faas inquietudes mercant\u00eds e relixiosas. Obtivo o Premio Nobel de Literatura en 1930, sendo o primeiro escritor estadounidense en logralo."}
{"id": "136172", "revid": "1576", "url": "https://gl.wikipedia.org/wiki?curid=136172", "title": "Bandeira de M\u00f3naco", "text": "A bandeira de M\u00f3naco est\u00e1 formada por d\u00faas franxas horizontais do mesmo tama\u00f1o, de cor vermella a superior e branca a inferior, cores her\u00e1ldicas da Casa de Grimaldi dende polo menos o ano 1339. M\u00f3naco usou unha bandeira como a actual bandeira de Estado pero na que figuraban as versi\u00f3ns anteriores do escudo de armas que foi utilizado practicamente dende a fundaci\u00f3n do principado (salvo durante o per\u00edodo en que estivo anexionado a Francia de 1793 a 1814). A versi\u00f3n actual da bandeira nacional foi adoptada o 4 de abril de 1881. Existiu un estandarte composto polo \"losanxe\" coas cores da Casa de Grimaldi (en terminolox\u00eda her\u00e1ldica \"losanxe de prata e goles\") moi usado durante o s\u00e9culo XVII.\nOutras bandeiras.\nBandeira de Estado.\nA bandeira de Estado de M\u00f3naco \u00e9 de cor branca, as proporci\u00f3ns da s\u00faa anchura e lonxitude son de 2:3. No centro da bandeira figura o escudo de M\u00f3naco. Esta bandeira ten poucos usos respecto doutros pa\u00edses: \u00cdzase no palacio do Pr\u00edncipe, nalgunhas dependencias gobernamentais e como estandarte do Pr\u00edncipe cando accede ao seu barco.\nEstandarte do Pr\u00edncipe.\nO estandarte do Pr\u00edncipe \u00e9 de cor branca e as s\u00faas dimensi\u00f3ns son de 3:4 ou 5:6 se se usa con flocos. No centro figuran a coroa do Pr\u00edncipe (que \u00e9 unha coroa real) e d\u00faas letras opostas que reproducen a inicial do nome de cada pr\u00edncipe soberano.\nBandeiras semellantes.\nExcepto polas s\u00faas proporci\u00f3ns, a bandeira de M\u00f3naco \u00e9 id\u00e9ntica \u00e1s bandeiras de Indonesia e do estado alem\u00e1n de Hesse, a\u00ednda que \u00e1mbalas d\u00faas son m\u00e1is longas. Tam\u00e9n \u00e9 semellante \u00e1 bandeira de Singapur, a cal ten ademais unha l\u00faa crecente e cinco estrelas na parte superior esquerda, \u00e1 de Polonia e \u00e1 do estado alem\u00e1n de Turinxia, estando nestas \u00faltimas d\u00faas as cores invertidas."}
{"id": "136175", "revid": "56817", "url": "https://gl.wikipedia.org/wiki?curid=136175", "title": "Escudo de M\u00f3naco", "text": "O escudo de armas de M\u00f3naco \u00e9 o bras\u00f3n dos seus pr\u00edncipes. Consiste nun campo fuselado de prata e goles; rodeado polo colar da Orde de San Carlos e sostido por d\u00faas figuras (tenantes ou soportes en terminolox\u00eda her\u00e1ldica) de monxes brandindo cadans\u00faas espadas. Debaixo da punta do escudo aparece unha cinta de prata cargada con d\u00faas cruces gregas e o lema dos pr\u00edncipes de M\u00f3naco, \"Deo Juvante\" (do lat\u00edn: \"Coa axuda de Deus\"), en letras de goles.\nOs elementos anteriores est\u00e1n situados sobre un manto de p\u00farpura, gornecido de ouro e forrado de armi\u00f1o, alzado con cordas de ouro que terminan en borlas do mesmo metal. Sobre o manto descansa unha coroa real de ouro, forrada de goles.\nA Casa de Grimaldi usou as cores que figuran no campo do escudo desde o ano 1339. As figuras dos monxes aluden \u00e1 conquista de M\u00f3naco por Francisco Grimaldi en 1297, cando penetrou acompa\u00f1ado de soldados disfrazados de monxes que ocultaban as s\u00faas armas baixo os h\u00e1bitos. A versi\u00f3n actual do escudo foi adoptada o 15 de marzo de 1858."}
{"id": "136176", "revid": "89787", "url": "https://gl.wikipedia.org/wiki?curid=136176", "title": "Hymne Mon\u00e9gasque", "text": "O Hymne Mon\u00e9gasque (do franc\u00e9s: \"Himno monegasco\") \u00e9 o himno oficial do Principado de M\u00f3naco. Ten d\u00faas letras, unha en franc\u00e9s, lingua oficial do principado, e outra en monegasco, lingua vern\u00e1cula local.\nTivo varias versi\u00f3ns: unha primeira versi\u00f3n foi composta e escrita en franc\u00e9s por Theophile Bellando en 1841. Foi adoptada como marcha pola Garda Nacional en 1848. En 1896 Charles Albrecht compuxo unha nova versi\u00f3n para piano, da que m\u00e1is tarde se fixo unha versi\u00f3n para orquestra. Deixou de interpretarse cara a 1900 por ser considerada demasiado longa. A actual versi\u00f3n foi creada por L\u00e9on Jehin en 1914 e tocouse por vez primeira nos actos de conmemoraci\u00f3n dos 25 anos de reinado do pr\u00edncipe Alberte. Finalmente, en 1931, Louis Notari escribiu a letra en monegasco. Normalmente, debido \u00e1 rapidez da m\u00fasica, a segunda estrofa entre os dous refr\u00e1ns non se canta.\nLetra en monegasco.\nDespoei tugi\u00f9 sci\u00fc d'u nostru paise\nSe ride au ventu, u meme pavay\u00f9n\nDespoei tugi\u00f9 a cur\u00f9 russa e gianca\nE st\u00e0 l'emblema, d'a nostra libert\u00e0\nGrandi e i piciui, l'an sempre respet\u00e0.\nAmu av\u00fcu sempre r'a meme tradi\u00e7iun; \nAmu av\u00fcu sempre r'a meme religiun; \nAmu av\u00fcu per u nostru un\u00f9 \nI meme Principi tugi\u00f9 \nE d\u00fcsci\u00fcn nun pur\u00e0 ne fa sciangi\u00e0 \nTantu ch'au cielu u suriyu l\u00fcjer\u00e0; \nDiu n'agi\u00fcter\u00e0\nE mai d\u00fcsci\u00fcn nun pur\u00e0 ne fa scangi\u00e0 D\u00fcsci\u00fcn\nDespoei tugi\u00f9 sci\u00fc d'u nostru paise\nSe ride au ventu, u meme pavay\u00f9n\nDespoei tugi\u00f9 a cur\u00f9 russa e gianca\nE st\u00e0 l'emblema, d'a nostra libert\u00e0\nGrandi e i piciui, l'an sempre respet\u00e0.\nLetra en franc\u00e9s.\nDepuis toujours, le m\u00eame pavillon \nFlotte joyeusement au vent de notre Pays \nDepuis toujours les couleurs rouge et blanc \nConstituent le symbole de notre libert\u00e9 \nGrands et Petits l'ont toujours respect\u00e9\nNous avons perp\u00e9tu\u00e9 les m\u00eames traditions \nNous c\u00e9l\u00e9brons la m\u00eame religion \nNous avons l'honneur \nD'avoir toujours eu les m\u00eames Princes \nEt personne ne pourra nous faire changer \nTant que le soleil brillera dans le ciel \nDieu nous aidera \nEt jamais personne ne pourra nous faire changer Personne\nDepuis toujours, le m\u00eame pavillon\nFlotte joyeusement au vent de notre Pays \nDepuis toujours les couleurs rouge et blanc \nConstituent le symbole de notre libert\u00e9 \nGrands et Petits l'ont toujours respect\u00e9.\nTraduci\u00f3n ao galego.\nDende sempre, sobre o noso pa\u00eds\nflota ao vento a mesma bandeira.\nDende sempre, as cores vermella e branca\nconstit\u00faen o s\u00edmbolo da nosa liberdade. \nGrandes e pequenos respect\u00e1rona sempre.\nPerpetuamos as mesmas tradici\u00f3ns \ncelebramos a mesma relixi\u00f3n \ntemos a honra \nDe termos sempre os mesmos Pr\u00edncipes \nE ningu\u00e9n poder\u00e1 facernos cambiar \nMentres o sol brille no ceo \nDeus axudaranos \nE ningu\u00e9n endexamais poder\u00e1 facernos cambiar, Ningu\u00e9n\nDende sempre, sobre o noso pa\u00eds\nflota ao vento a mesma bandeira.\nDende sempre, as cores vermella e branca\nconstit\u00faen o s\u00edmbolo da nosa liberdade. \nGrandes e pequenos respect\u00e1rona sempre."}
{"id": "136177", "revid": "98629", "url": "https://gl.wikipedia.org/wiki?curid=136177", "title": "Leopold Ru\u017ei\u010dka", "text": "Lavoslav (Leopold) Ru\u017ei\u010dka nado o 13 de setembro de 1887 en Vukovar (Croacia) e finado o 26 de setembro de 1976 en Z\u00fcrich (Su\u00edza)), foi un qu\u00edmico e profesor universitario galardoado co Premio Nobel de Qu\u00edmica do ano 1939.\nBiograf\u00eda.\nCursou os seus primeiros estudos en Osijek (Croacia), cambiando a s\u00faa idea inicial de converterse en sacerdote polo estudo de materias t\u00e9cnicas. Elixiu a qu\u00edmica, probablemente porque esperaba atopar traballo na refinar\u00eda de azucre recentemente aberto en Osijek. Asistiu \u00e1 Escola T\u00e9cnica Superior de Karlsruhe, onde estudou qu\u00edmica org\u00e1nica e f\u00edsico-qu\u00edmica baixo a titor\u00eda de Fritz Haber. Posteriormente asistiu \u00e1 Universidade de Basilea e impartiu clases de qu\u00edmica org\u00e1nica no Instituto Federal de Tecnolox\u00eda de Z\u00fcrich.\nInvestigaci\u00f3ns cient\u00edficas.\nIniciou as s\u00faas investigaci\u00f3ns acerca da industria do perfume, entrando en contacto co terpeno.\nEntre 1934 e 1935 descubriu que a androsterona e testosterona (hormonas masculinas) poden ser producidas a partir dun esterol neutro, como o colesterol, descubrimento que solucionou o problema da produci\u00f3n sint\u00e9tica de hormonas.\nFoi galardoado en 1939 co premio Nobel de Qu\u00edmica, compartido con Adolf Butenandt, \"polos seus traballos con polimetileno e terpenos\"."}
{"id": "136178", "revid": "5132", "url": "https://gl.wikipedia.org/wiki?curid=136178", "title": "Hymne mon\u00e9gasque", "text": ""}
{"id": "136179", "revid": "5688990", "url": "https://gl.wikipedia.org/wiki?curid=136179", "title": "Iv\u00e1n IV de Rusia", "text": "Iv\u00e1n IV Vas\u00edlievich (en ruso \u0418\u0432\u0430\u043d IV \u0412\u0430\u0441\u0438\u043b\u044c\u0435\u0432\u0438\u0447), nado en Kolomenskoe o 25 de agosto de 1530 e finado en Moscova o 18 de marzo de 1584, foi un soberano ruso co\u00f1ecido como Iv\u00e1n o Terrible, o primeiro en adoptar o t\u00edtulo de Tsar.\nO seu reinado vai desde 1547 ata 1584. \u00c9 considerado como un dos creadores do estado ruso. Chegou a casar unhas sete veces, pero o seu matrimonio m\u00e1is importante foi con Anastasia Rom\u00e1novna Zakh\u00e1rina no 1547. Entre os feitos sucedidos durante o seu reinado, destacan a conquista de Siberia, a creaci\u00f3n dun novo c\u00f3digo legal, o Sudi\u00e9bnik, a centralizaci\u00f3n do poder na capital, a creaci\u00f3n de instituci\u00f3ns con participaci\u00f3n popular, a conquista dos khanatos t\u00e1rtaros de Kaz\u00e1n e Astrak\u00e1n, a destruci\u00f3n da Orde Teut\u00f3nica e a reforma do ex\u00e9rcito.\nTraxectoria.\nNeto do Gran Duque Iv\u00e1n Vas\u00edlievich III o Grande e Sof\u00eda Pale\u00f3loga e fillo de Basilio III de Moscova e Elena Gl\u00ednskaya, pertence \u00e1 li\u00f1axe varega de R\u00farik e princesa de Lituania. Foi coroado \"Gran Pr\u00edncipe de Moscova\" con s\u00f3 tres anos ao morrer o seu pai. Por\u00e9n, o reino foi administrado pola s\u00faa nai, que foi envelenada cinco anos despois da coroaci\u00f3n polos clans boiardos que disputaban o poder. Foi sometido a humillaci\u00f3ns dos boiardos, o que ensombreceu o seu car\u00e1cter. Foi reclu\u00eddo no palacio do Kremlin vivindo case coma un mendigo. Isto xerou en Iv\u00e1n un grande odio cara aos boiardos, e tivo como consecuencia as constantes persecuci\u00f3ns e matanzas que organizou contra estes clans. Nestes primeiros anos de vida, Iv\u00e1n sufriu desvar\u00edos mentais, irreversibles, o que o levou a liberar a s\u00faa ira torturando e lanzando cans desde as torres. \u00c9 sabido que tivo un irm\u00e1n xordomudo do que non se co\u00f1ece m\u00e1is nada.\nAos 13 anos comezaron a respectalo e ordenou a un grupo de leais que capturasen o pr\u00edncipe Andrei Sh\u00faiski para lanzalo aos cans, que o despedazaron. Con 16 anos xa destacaba na escritura e foi un gran lector, ademais de ser un mozo corpulento e musculoso. Estudou ret\u00f3rica a mans do bispo de Moscova, Makario. Durante esta \u00e9poca era xa profundamente relixioso.\nReinado.\nO 16 de xaneiro de 1547, Iv\u00e1n, que por aquel ent\u00f3n rondaba os 16 anos, foi coroado na Catedral da Dormici\u00f3n polo bispo Makario. De p\u00e9 e fronte a Makario, Iv\u00e1n foi proclamado \"Tsar coroado por Deus e soberano de toda a Gran Rusia\" e logo recibiu as insignias reais, entre as que estaban a coroa de Mon\u00f3maco (gorro de pel e pedrer\u00eda empregado como coroa) e mailo cetro. A cerimonia estivo marcada polo protocolo de Constantinopla. De feito, o mesmo t\u00edtulo de tsar ten resonancias bizantinas, pois na Idade Media os rusos chamaban \"c\u00e9sar\" -en ruso, \"Tsi\u00e9zar\"- \u00f3s emperadores de Bizancio \nO 3 de febreiro de 1547, casa na Catedral da Asunci\u00f3n con Anastasia Romanovna Zakharina coa que ter\u00e1 cinco fillos: Ana Ivanova (1548-1550), Mar\u00eda Ivanova (1551-?), Dimitri Ivanovich (1552-1553) primeiro tsar\u00e9vich, Iv\u00e1n Ivanovich (1554-1581) segundo tsarevich e Teodoro Ivanovich terceiro tsarevich. \nOs primeiros anos do seu reinado ad\u00edcaos a modernizaci\u00f3n de Rusia. Colocou nos postos importantes a xente m\u00e1is modesta do que eran os boiardos. Estableceu un c\u00f3digo de leis en 1550. Reorganizou o clero no 1551, crea un novo corpo de infanter\u00eda, os Streltsy que constit\u00faen a s\u00faa garda persoal. Logo da chegada do chanceler ingl\u00e9s Richard Chancelor e de varios navegantes ingleses a Moscova en 1553, establece v\u00ednculos comerciais con Inglaterra. \nO tsar comezou a guerra con Livonia (actuais Estonia e Letonia), unha comunidade polaco-lituana no 1558, para conseguir unha sa\u00edda \u00f3 Mar B\u00e1ltico. Estaba defendido polos Irm\u00e1ns Livonios da Espada. A conquista proporcionoulle a Rusia o porto de Narva, abrindo o comercio cos pa\u00edses do norte. Ademais con esta guerra derrotou e destru\u00edu a Orde Teut\u00f3nica. Pese a s\u00faa vitoria, Polonia, Lituania e Suecia atacaron a Rusia, prolong\u00e1ndose a guerra ata o 1583.\nNo ano 1560 morre a s\u00faa esposa Anastasia Romanova e Iv\u00e1n IV conv\u00e9rtese nun gobernante psic\u00f3pata, fan\u00e1tico da relixi\u00f3n e autoritario. Este cambio na s\u00faa personalidade non s\u00f3 se debe a morte da s\u00faa esposa sen\u00f3n que tam\u00e9n a cando estivo a piques de morrer no 1553 por unha fatal enfermidade. Cando se recuperou, engadiu m\u00e1is desconfianza \u00f3s boiardos a causa de que cr\u00eda que estes envelenaran a s\u00faa esposa. Estes pensamentos derivaron nunha gran represalia contra estes e os seus aliados.\nTrasladou a s\u00faa corte \u00f3 seu refuxio de Alexandrovskaia Sloboda, onde adicaba a maior parte do d\u00eda a rezar. Ap\u00f3s a traiz\u00f3n do pr\u00edncipe Kurbski (comandante do ex\u00e9rcito occidental), creou os oprichnik, a s\u00faa garda persoal e polic\u00eda estatal, a cal deu un uso represivo e de acci\u00f3n militar. Os oprichnik foron recrutados da pequena nobreza das rexi\u00f3ns nororientais de Rusia, onde escaseaban os clans boiardos. Estas rexi\u00f3ns tiveron administraci\u00f3ns separadas e foron chamadas Oprichnina. Con esta garda executou a moitos boiardos e membros do clero entre 1564 e 1572, impedindo que se formase un r\u00e9xime feudal en Rusia.\n\u00c9 a partir deste momento cando comeza a ser chamado \"o Terrible\". En 1570, coa axuda dos oprichnik atacou a cidade de N\u00f3vgorod, crendo que se \u00eda sublevar na s\u00faa contra, acus\u00e1ndoa de traiz\u00f3n por unha suposta alianza con Lituania. Cun ex\u00e9rcito de 15000 homes devastou esta cidade, torturando, decapitando e empalando a moitos dos seus habitantes.\nO 16 de novembro de 1580, golpeou mortalmente co seu bast\u00f3n o seu fillo, o tsarevich Iv\u00e1n Ivanovich. Chorou amargamente a s\u00faa morte e tivo remordementos ata a s\u00faa morte, provocando que se tirase dos cabelos e da barba ou esgadu\u00f1ase as paredes.\nMatou, ademais, a varios dos seus amigos e inimigos, o que agraviou a s\u00faa tolemia, chegando a refuxiarse en crenzas pag\u00e1s. Cara \u00e1 fin da s\u00faa vida conquistou Siberia (1581-1583), para rematar de conquistar a cunca do r\u00edo Obi, ocupando o khanato de Sibir, que lle deu \u00f3 nome.\nIv\u00e1n IV morreu a ma\u00f1\u00e1 do 18 de marzo de 1584, cando \u00eda xogar unha partida de xadrez. Os seus restos foron soterrados na catedral de San Miguel Arcanxo. Foi sucedido polo seu fillo Teodoro I de Rusia."}
{"id": "136183", "revid": "89787", "url": "https://gl.wikipedia.org/wiki?curid=136183", "title": "Francesco Totti", "text": "Francesco Totti, nado en Roma o 27 de setembro de 1976, \u00e9 un exfutbolista italiano. Xogaba de dianteiro no AS Roma, equipo no que militou en toda a s\u00faa carreira profesional, retir\u00e1ndose o 17 de xullo de 2017.\nVida privada.\nFrancesco Totti est\u00e1 casado coa modelo italiana Ilary Blasi, coa cal casou o 19 de xaneiro de 2005. A s\u00faa voda foi transmitida en vivo pola canle de televisi\u00f3n SKY TG24 e foi vista por m\u00e1is dun mill\u00f3n de televidentes. Ten dous fillos: Cristian, nado o 6 de novembro de 2005, e Chanel, nada o 13 de maio de 2007.\nDirixe unha escola de f\u00fatbol para cativos chamada \u00abN\u00famero Dez\u00bb, tam\u00e9n pos\u00fae un equipo de motociclismo denominado \u00abTotti Top Sport\u00bb.\n\u00c9 embaixador do Fondo de Naci\u00f3ns Unidas para a Infancia, publicou dous libros de chistes, co obxectivo de recadar cartos para obras ben\u00e9ficas. Algunhas das bromas foron filmadas tendo a Totti como protagonista xunto a outros futbolistas, como Alessandro Del Piero, Gianluigi Buffon, Christian Vieri, Antonio Cassano, Marco Delvecchio, Alessandro Nesta e o t\u00e9cnico Giovanni Trapattoni.\nColecciona camisetas de equipos de todo o mundo en diferentes disciplinas deportivas. No ano 2003, despois do encontro entre Italia e Irlanda no Torneo das Seis Naci\u00f3ns de rugby, os xogadores irlandeses Brian O'Driscoll e Denis Hickie recibiron unha camiseta de Totti a cambio das s\u00faas. No 2004 apareceu na portada do videoxogo Pro Evolution Soccer 4 xunto con Thierry Henry e Pierluigi Collina."}
{"id": "136184", "revid": "43327", "url": "https://gl.wikipedia.org/wiki?curid=136184", "title": "Teorema de Cauchy", "text": "Numerosos teoremas deben o seu nome a Augustin Louis Cauchy:\nOutros resultados debidos a Cauchy son:"}
{"id": "136185", "revid": "1131", "url": "https://gl.wikipedia.org/wiki?curid=136185", "title": "Teorema de Lagrange", "text": "Como teoremas de Lagrange co\u00f1\u00e9cense os seguintes teoremas atribu\u00eddos a Joseph Louis Lagrange:"}
{"id": "136187", "revid": "5863", "url": "https://gl.wikipedia.org/wiki?curid=136187", "title": "The Irish Rovers", "text": "The Irish Rovers \u00e9 unha banda canadense de m\u00fasica tradicional irlandesa formada en 1963 en Toronto."}
{"id": "136189", "revid": "23204", "url": "https://gl.wikipedia.org/wiki?curid=136189", "title": "Rhinoceros", "text": "Rhinoceros (do grego \"rhinos\", nariz + \"kera\" - \"ceros\", corno) \u00e9 un x\u00e9nero de mam\u00edferos perisod\u00e1ctilos da familia Rhinocerotidae, caracterizado pola presenza de s\u00f3 un corno. Actualmente comprende d\u00faas especies: o rinoceronte indiano e o rinoceronte de Xava, ambas ameazadas de extinci\u00f3n.\nEspecies.\nO x\u00e9nero \"Rhinoceros\" incl\u00fae as seguintes especies:"}
{"id": "136191", "revid": "1131", "url": "https://gl.wikipedia.org/wiki?curid=136191", "title": "Lampione", "text": "Lampione ( Siciliano:Lampiuni, que significa \"lanterna\") \u00e9 unha pequena illa rochosa situada no mar Mediterr\u00e1neo, que pertence xeograficamente as illas Pel\u00e1xicas e administrativamente a \"comuna\" de Lampedusa e Linosa, Provincia de Agrigento, na rexi\u00f3n de Sicilia, Italia.\nXeograf\u00eda.\nCon 200 metros de lonxitude e 180 m de ancho, a illa ten unha superficie de s\u00f3 0\u00b4036\u00a0km\u00b2 e alcanza a s\u00faa altura m\u00e1xima de 36 m. A illa est\u00e1, como Lampedusa a unha distancia de 17 quil\u00f3metros da placa continental africana a diferenza de Linosa que se atopa a 70 quil\u00f3metros \u00e9 que tectonicamente est\u00e1 vinculada a Sicilia.\nCrese que a illa se formou durante un terremoto durante o Plioceno por un desprendemento dun pedazo de terra da illa-nai, Lampedusa.\nHistoria.\nSegundo a lenda, Lampione era un bloque de pedra que se escapou das mans de Ciclope.\nA illa sempre seguiu as vicisitudes da historia e a sorte das outras illas Pel\u00e1xicas. Logo de entrar no reino de Italia, o 12 de xu\u00f1o de 1878, seguiu a mesma sorte que as d\u00faas illas principais, a plena participaci\u00f3n da nacente Comuna de Linosa e Lampedusa. En 1897, fronte a Lampione foi descuberto un banco de esponxas, que atraeu a atenci\u00f3n dos pescadores tunisianos e gregos, en particular, o que permitiu a hexemon\u00eda econ\u00f3mica do arquip\u00e9lago. Pero axi\u00f1a a pesca cesou. A illa est\u00e1 agora deshabitada e o \u00fanico signo de restos humanos \u00e9 un faro autom\u00e1tico, do que se deriva o nome da illa. Este faro \u00e9 accesible por un cami\u00f1o a partir dun pequeno embarcadoiro artificial axustado s\u00f3 \u00f3 paso de pequenas embarcaci\u00f3ns\nLampione \u00e9 parte da Reserva Mari\u00f1a Illas Pel\u00e1xicas, a s\u00faa vexetaci\u00f3n e fauna est\u00e1n estritamente protexidas."}
{"id": "136192", "revid": "89787", "url": "https://gl.wikipedia.org/wiki?curid=136192", "title": "Ronnie Drew", "text": "Ronnie Drew (en irland\u00e9s \"R\u00e1nall \u00d3 Draoi\"), nado o 16 de setembro de 1934, finado o 16 de agosto de 2008, foi un cantante e compositor irland\u00e9s de D\u00fan Laoghaire, condado de Dubl\u00edn, famoso internacionalmente durante m\u00e1is de 50 anos xunto ao grupo de m\u00fasica folk \"The Dubliners\".\nTraxectoria.\nNos anos 1950, Drew emigrou a Espa\u00f1a para ensinar ingl\u00e9s e de paso aprender castel\u00e1n e a tocar a guitarra flamenca. Cando regresou a Irlanda, compaxinou actuaci\u00f3ns en \"The Gate Thater\" con diferentes traballos.\nEn 1962, Drew fundou \"The Ronnie Drew Group\" canda Luke Kelly, Barney McKenna e Ciaran Bourke, pero pronto cambiaron o nome do grupo a \"The Dubliners\", ao cal se sumou, John Sheahan. Deseguida \"The Dubliners\" chegou a ser un dos grupos m\u00e1is co\u00f1ecidos en Irlanda de m\u00fasica folk tradicional. As s\u00faas orixes rem\u00f3ntanse a actuaci\u00f3ns no famoso pub irland\u00e9s O'Donoghue en Merrion Row. Posteriormente traslad\u00e1ronse a The Abbey Tavern en Howth e foron increment\u00e1ndose o n\u00famero de actuaci\u00f3ns por todo o centro de Dubl\u00edn. Ronnie Drew abandonou temporalmente o grupo en 1974 pero regresar\u00eda 5 anos despois. Drew deixou definitivamente \"The Dubliners\" para dedicarse \u00e1 s\u00faa carreira en solitario en 1995. No 2002, reuniuse de novo cos \"Dubliners\" para celebrar o 40\u00ba aniversario da formaci\u00f3n.\nA partir de 1995, Ronnie Drew lanzou a s\u00faa carreira en solitario e gravou diversos temas con varios artistas, como Christy Moore, The Pogues, Dropkick Murphys, Eleanor Shanley entre outros.\nO 22 de agosto de 2006, Ronnie Drew foi honrado nunha cerimonia onde as s\u00faas pegadas dactilares foron marcadas no \"\"Walk of Fame\" (paseo da fama) de Dubl\u00edn, na aforas do Dublin's Gaiety Theater.\nA fin.\nEn setembro de 2006 diagnostic\u00f3uselle un cancro de garganta producido por anos de excesos coas bebidas alcoh\u00f3licas e os fumes. Pouco despois, en decembro dese mesmo ano, apareceu nun programa de televisi\u00f3n irlandesa para falar sobre o seu cancro.\nAdemais da s\u00faa enfermidade, tam\u00e9n tivo que sufrir o falecemento da s\u00faa dona Deirdre Drew, coa que levaba m\u00e1is de 40 anos de matrimonio.\nRonnie Drew morreu finalmente en St Vincent's Hospital, Dubl\u00edn, o 16 de agosto de 2008 e foi enterrado 3 d\u00edas despois en Redford Cemetery en Greystones.\nHomenaxe.\nO 19 de febreiro de 2008 unha gran cantidade de artistas irlandeses decidiron unirse para crearen unha canci\u00f3n homenaxe a Ronnie Drew titulada \"The Ballad Of Ronnie Drew\"\", liderado por Bono, o cantante de U2."}
{"id": "136193", "revid": "22570", "url": "https://gl.wikipedia.org/wiki?curid=136193", "title": "Ronnie Drew (\u00e1lbum)", "text": "Ronnie Drew \u00e9 o \u00e1lbum debut de Ronnie Drew lanzado en 1975.\nProducido por John Curran, este \u00e9 o primeiro traballo en solitario de Drew, feito despois de abandonar por primeira vez The Dubliners. Moitas das canci\u00f3ns xa foran anteriormente gravadas ou volv\u00e9ronse a gravar despois con The Dubliners. Este \u00e1lbum cont\u00e9n a gravaci\u00f3n orixinal de \"The Irish Rover\", canci\u00f3n que se fixo senlleira de The Dubliners cando a gravaron con The Pogues."}
{"id": "136196", "revid": "98629", "url": "https://gl.wikipedia.org/wiki?curid=136196", "title": "Dinast\u00eda Grimaldi", "text": "A dinast\u00eda Grimaldi \u00e9 unha casa nobre orixinaria de Italia, foi fundada por Francisco Grimaldi, que tomou en 1099 o se\u00f1or\u00edo de M\u00f3naco xunto aos seus soldados vestidos de franciscanos. Naquel principado reinaron os seus sucesores at\u00e9 a actualidade, se exceptuamos varias descontinuidades. A \u00faltima produciuse co matrimonio da princesa Carlota de M\u00f3naco, nai de Rainiero III, con Pierre de Polignac. Os seus integrantes m\u00e1is destacados na actualidade son:\n\u00c9 obxecto de pol\u00e9mica a orixe de Alexandre Coste e de Xasm\u00edn Grace Rotolo, fillos ilex\u00edtimos de Alberte II de M\u00f3naco con senllas amantes, reco\u00f1ecidos recentemente. No caso de que Alberte de M\u00f3naco morra sen descendencia lex\u00edtima, os fillos de Carolina de M\u00f3naco pasar\u00edan a ocupar os primeiros postos da li\u00f1a sucesoria."}
{"id": "136198", "revid": "5132", "url": "https://gl.wikipedia.org/wiki?curid=136198", "title": "Casa de Grimaldi", "text": ""}
{"id": "136199", "revid": "5132", "url": "https://gl.wikipedia.org/wiki?curid=136199", "title": "Casa Grimaldi", "text": ""}
{"id": "136200", "revid": "5132", "url": "https://gl.wikipedia.org/wiki?curid=136200", "title": "Familia Grimaldi", "text": ""}
{"id": "136201", "revid": "5132", "url": "https://gl.wikipedia.org/wiki?curid=136201", "title": "Grimaldi", "text": ""}
{"id": "136203", "revid": "5863", "url": "https://gl.wikipedia.org/wiki?curid=136203", "title": "Pr\u00edncipe de M\u00f3naco", "text": "O Pr\u00edncipe de M\u00f3naco \u00e9 o monarca e xefe de estado do Principado de M\u00f3naco. At\u00e9 a data, t\u00f3dolos pr\u00edncipes que ocuparon o cargo tomaron o nome da dinast\u00eda Grimaldi, a\u00ednda que seguindo a li\u00f1a masculina pertenceron a outras casas. O pr\u00edncipe actual \u00e9 Alberte II de M\u00f3naco.\nM\u00f3naco \u00e9, xunto con Liechtenstein e a Cidade do Vaticano, un dos tres \u00fanicos estados en Europa onde o monarca segue tendo un papel activo na pol\u00edtica e o goberno.\nPoderes do Pr\u00edncipe.\nAs atribuci\u00f3ns e poderes do Pr\u00edncipe de M\u00f3naco emanan da Constituci\u00f3n e das leis. Como xefe de estado, representa ao Principado nas relaci\u00f3ns internacionais, e calquera revisi\u00f3n total ou parcial do texto constitucional debe realizarse mediante acordo entre o Pr\u00edncipe e o Consello Nacional de M\u00f3naco.\nO poder lexislativo at\u00f3pase dividido entre o Pr\u00edncipe e o Consello Nacional. O Pr\u00edncipe \u00e9 quen realiza as proposici\u00f3ns de lei, mentres que o Consello as aproba ou non mediante votaci\u00f3n.\nO poder executivo, con todo, \u00e9 competencia do Pr\u00edncipe, que o exerce a trav\u00e9s do Ministro de Estado e do Consello de Goberno, que responden o Pr\u00edncipe da s\u00faa administraci\u00f3n do Principado. Tam\u00e9n o poder xudicial se atopa vinculado a el, posto que o Pr\u00edncipe representa a autoridade en virtude da cal os xu\u00edces e tribunais reparten xustiza.\nEntre os seus outras atribuci\u00f3ns cabe destacar o dereito a conceder amnist\u00edas e a cidadan\u00eda, as\u00ed como a de conceder t\u00edtulos nobiliarios e outras distinci\u00f3ns."}
{"id": "136209", "revid": "1131", "url": "https://gl.wikipedia.org/wiki?curid=136209", "title": "Linosa", "text": "Linosa \u00e9 unha das illas Pel\u00e1xicas con 5\u00b443\u00a0km\u00b2, e preto de 490 habitantes esta 42\u00a0km ao nord\u00e9s de Lampedusa, e en conxunto constit\u00faen a comuna de Lampedusa e Linosa (6.304 hab.) na provincia de Agrigento.\nA illa \u00e9 mencionada polo grego Estrab\u00f3n e por Plinio o Vello na Naturalis Historia como Aethusa, \"\u0391\u03b9\u03b8\u03bf\u03c5\u03c3\u03c3\u03b1\" e Algusa \"\u0391\u03bb\u03b3\u03bf\u03c5\u03c3\u03c3\u03b1\" en grego. O nome 'Lenusa' aparece no s\u00e9culo XVI polo Dominico Thomas Fazzello. O nome \"Linosa\" naceu en 1845 utilizado polo xinete Bernardo Mar\u00eda Sanvinsente.\nXeograf\u00eda.\nLinosa ten unha extensi\u00f3n de 5\u00b44\u00a0km\u00b2 e est\u00e1 situado no centro do Mar Mediterr\u00e1neo a 160 km ao sur de Sicilia e 160\u00a0km ao leste de Tunisia.\n\u00c9 m\u00e1is ou menos circular cunha costa de 11\u00a0km. A diferenza de Lampedusa e Lampione que forman parte da plataforma continental de \u00c1frica (son resultado dunha fractura no propio continente), Linosa \u00e9 de orixe volc\u00e1nico e lev\u00e1ntase desde mil cincocentos metros de profundidade, en realidade, o contrario de Lampedusa e Lampione as profundidades de Linosa afundense rapidamente.\n\u00c9 de orixe volc\u00e1nico e as s\u00faas orixes son relativamente recentes: de acordo cos estudos xeol\u00f3xicos, Linosa xurdiu durante o Cuaternario e ten a s\u00faa orixe nas erupci\u00f3ns producidas ao longo da falla que se estende entre a costa leste de Sicilia e a costa de Tunisia.\nO cr\u00e1ter volc\u00e1nico \u00e9 a\u00ednda moi evidente: no centro da illa, baixo e ancho (600 metros de di\u00e1metro), est\u00e9ndese o cr\u00e1ter principal, a \"Fossa del Cappellano\", moi cultivada. Cor\u00f3ana tres conos: Monte Vulcano (195 m), Monte Rosso (186 m) e Monte Nero (107 m), ademais dun pequeno cr\u00e1ter de 50 m nas ladeiras deste \u00faltimo. A actividade eruptiva deste \u00faltimo cr\u00e1ter (o m\u00e1is pequeno) terminou ao redor de 2.500 anos atr\u00e1s. Na actualidade a illa est\u00e1 dormida.\nHistoria.\nA illa de Linosa, ao longo dos s\u00e9culos, foi nomeada con nomes diferentes. Xa na \u00e9poca de Plinio o Vello inclu\u00eda a palabra \"Aethusa\" para indicar unha illa de orixe volc\u00e1nico no Estreito de Sicilia, despois o termo sufriu diversos cambios pasando \"LENUS\", logo \"Larniusa\" e finalmente \"Algusa\".\nAnte a falta total de fontes de auga e a distancia da terra firme \u00e9 f\u00e1cil ver que a ocupaci\u00f3n da illa \u00e9 bastante recente. Con todo, en tempos antigos era un refuxio para os que navegan o Mare Nostrum e \u00e9 seguro que Roma a utilizou durante as guerras p\u00fanicas como base, permanecen os restos de 150 tanques para a provisi\u00f3n de auga de choiva, ademais o mar que a rodea est\u00e1 cheo de restos de naufraxios que afundiron ao longo dos s\u00e9culos. \u00c1 dominaci\u00f3n cartaxinesa e romana, seguiron os sarracenos / \u00e1rabes, os normandos e os Anjou e despois os Aragoneses. Desde ent\u00f3n, a illa estivo deshabitada e serv\u00eda como un porto \u00e1 pirater\u00eda do Mediterr\u00e1neo.\nEn 1555 parte da frota de Carlos I de Espa\u00f1a ao regresar da vitoria de Tunisia sobre os turcos, foi sorprendida por unha forte tormenta e alg\u00fans barcos foron destru\u00eddos nas rocas de Linosa.\nEn 1630, Carlos II de Espa\u00f1a concede \u00e1 familia Tomasi o t\u00edtulo de Pr\u00edncipe de Lampedusa (e polo tanto o mando de Linosa). En 1776 un dos pr\u00edncipes Tomasi aconsellou ao rei de N\u00e1poles para vender as illas aos ingleses que mostraban moito interese polo seu valor estrat\u00e9xico, pero o rei non cedeu e finalmente comproulla \u00f3 pr\u00edncipe.\nEn 1843, Fernando II das D\u00faas Sicilias, o rei das D\u00faas Sicilias, encargou \u00f3 piloto Bernardo Mar\u00eda Sanvinsente, capit\u00e1n de fragata, colonizar as illas. Iso foi o 22 de setembro de 1843 en Lampedusa. Pero non foi ata o 25 de abril de 1845, cando un primeiro grupo de trinta persoas, composto de varias familias de h\u00e1biles artes\u00e1ns provenientes de Ustica, Agrigento e Pantelleria (inclu\u00eddo un tenente de alcalde, un sacerdote e un m\u00e9dico), desembarcaron na illa. Os colonos foron recrutados polo anuncio p\u00fablico e recibir\u00edan un salario de tres centimos d\u00eda e a libre utilizaci\u00f3n de 240 acres de terra.\nEsquecidos e abandonados polo Goberno do Reino de Italia, os linosanos seguiron vivindo na illa, sendo chamados s\u00f3 durante a Gran Guerra.\nNos anos sesenta do s\u00e9culo XX Linosa comeza a cambiar a cara: primeiro chegaron as innovaci\u00f3ns t\u00e9cnicas que vi\u00f1an acompa\u00f1adas por un desenvolvemento tur\u00edstico. A SIP instala en 1963 a primeira central telef\u00f3nica, en 1967 entrou en funcionamento unha planta de enerx\u00eda, en 1968 inaugurouse o novo edificio da garder\u00eda, dedicada a Pedro Taviani e o de Primaria e Secundaria. En 1983 a construci\u00f3n da potabilizadora asegura unha subministraci\u00f3n continua de auga potable. En 1976 a RAI tam\u00e9n instala un repetidor para a primeira e segunda canle.\nA illa adquiriu ao longo dos anos, unhas condici\u00f3ns de vida decentes, a\u00ednda que moitos servizos s\u00e9guense mellorando."}
{"id": "136211", "revid": "1131", "url": "https://gl.wikipedia.org/wiki?curid=136211", "title": "Lista de Pr\u00edncipes de M\u00f3naco", "text": "Esta \u00e9 unha lista cronol\u00f3xica dos gobernantes do principado do M\u00f3naco. A maior\u00eda pertencen \u00e1 Casa de Grimaldi; as excepci\u00f3ns, que consisten xeralmente en administradores do principado sobre per\u00edodos de ocupaci\u00f3n estranxeira, tam\u00e9n est\u00e1n anotadas."}
{"id": "136214", "revid": "1131", "url": "https://gl.wikipedia.org/wiki?curid=136214", "title": "Demograf\u00eda de M\u00f3naco", "text": "M\u00f3naco ti\u00f1a en 2017 unha poboaci\u00f3n de 37.550 habitantes, residentes en tres distritos. A parte m\u00e1is densamente poboada \u00e9 o barrio de Saint Roman ao norte do pa\u00eds. A poboaci\u00f3n de M\u00f3naco \u00e9 inusitada xa que os monegascos son unha minor\u00eda no seu propio pa\u00eds. A maior parte dos residentes son cidad\u00e1ns franceses, seguidos polos italianos (16%) e os monegascos (16%). O restante 21% pertence a outras 125 nacionalidades que fan que a poboaci\u00f3n de M\u00f3naco sexa internacional."}
{"id": "136216", "revid": "72012", "url": "https://gl.wikipedia.org/wiki?curid=136216", "title": "Jean-Paul Proust", "text": "Jean-Paul Proust, nado en Vaas, Sarthe, o 3 de marzo de 1940 e finado en Marsella, o 8 de abril de 2010, foi o Ministro de Estado de M\u00f3naco.\nExerceu as s\u00faas funci\u00f3ns dende o 1 de xu\u00f1o de 2005, sendo designado tres meses antes polo pr\u00edncipe e o goberno franc\u00e9s. Como t\u00f3dolos ministros do estado de M\u00f3naco, Proust non medrou nin viviu en M\u00f3naco.\nFoi prefecto de Guadalupe entre novembro de 1989 e xullo de 1991 e Xefe da Polic\u00eda de Par\u00eds entre 2001 e o 6 de decembro de 2004."}
{"id": "136217", "revid": "1131", "url": "https://gl.wikipedia.org/wiki?curid=136217", "title": "Favignana", "text": "A illa Flavignana \u00e9 a principal illa do arquip\u00e9lago das Illas \u00c9gadi. Esta a uns 7 quil\u00f3metros da costa oeste de Sicilia entre Trapani e Marsala. Pertence administrativamente ao municipio de Favignana na Provincia de Trapani como as demais illas do arquip\u00e9lago.\nXeograf\u00eda.\nA illa ten unha \u00e1rea de 19 quil\u00f3metros cadrados e unha costa de 33 quil\u00f3metros por moi accidentada, rica en cavidades e covas. O primeiro nome de Favignana foi 'Aegusa' que significa bolboreta, un nome que se deu en relaci\u00f3n coa s\u00faa forma. O seu nome actual deriva de Favonio, un vento c\u00e1lido do oeste, o que provoca un clima moi suave. A altura m\u00e1xima da illa \u00e9 o \"Mont-Catherine\" o cal el\u00e9vase a 314 metros. Na costa sur at\u00f3panse os illotes \"Galera\" e \"Galeotta\".\nHistoria.\nFavignana non ten ning\u00fan rastro prehist\u00f3ricos de presenza humana. \u00c9 mencionada por Tuc\u00eddides como a sede de aprendizaxe fenicio. Cont\u00e9n trazas dun cemiterio paleocristi\u00e1n.\nEn 1081, os normandos constru\u00edron unha aldea e fortificaci\u00f3ns, inclu\u00edndo o Forte de San Giacomo e o forte de Santa Caterina. \nEn 1874, a illa pertence aos Florio que po\u00f1en en valor as almadravas e ordenan a construci\u00f3n dunha vila de estilo libre. Favignana \u00e9 co\u00f1ecido polas s\u00faas cavidades de toba volc\u00e1nica polas s\u00faas covas e a s\u00faa antiga tradici\u00f3n de almadravas de at\u00fan, de inspiraci\u00f3n \u00e1rabe. \nA almadrava de Favignana \u00e9 unha das \u00fanicas que seguen en funcionamento en Italia.\nFlora.\nDurante a antig\u00fcidade a illa era rica en vexetaci\u00f3n, hoxe en d\u00eda e bastante arida, v\u00edtima da deforestaci\u00f3n."}
{"id": "136219", "revid": "98629", "url": "https://gl.wikipedia.org/wiki?curid=136219", "title": "Sin\u00e9ad O'Connor", "text": "Shuhada' Sadaqat, anteriormente Magda Davitt, nada como Sin\u00e9ad Marie Bernadette O'Connor, e co\u00f1ecida profesionalmente como Sin\u00e9ad O'Connor, nada en Dubl\u00edn o 8 de decembro de 1966 e finada o 26 de xullo de 2023, foi unha cantante, compositora e activista irlandesa.\nO seu primeiro \u00e1lbum \"The Lion and the Cobra\" (1987), tivo un grande \u00e9xito internacional. Co seu segundo \u00e1lbum de estudio, \"I Do Not Want What I Haven't Got\" (1990), recibiu moi boas cr\u00edticas tralo seu lanzamento converteuse no seu m\u00e1is grande \u00e9xito, ao vender m\u00e1is de sete mill\u00f3ns de copias en todo o mundo. O seu sinxelo principal titulado \u00abNothing Compares 2 U\u00bb, foi nomeado o sinxelo n\u00famero un mundial en 1990 nos \"Billboard Music Awards\".\u200b\nTraxectoria.\nPrimeiros anos.\nO seu nome prov\u00e9n de Sin\u00e9ad de Valera, esposa do presidente irland\u00e9s \u00c9amon de Valera e nai do doutor que axudou no nacemento de Sin\u00e9ad, e de santa Bernadette Soubirous. Seus pais, Jack O'Connor e Marie O'Connor, casaron moi novos e tiveron grandes problemas matrimoniais. Ela foi a terceira de 5 fillos e foi testemu\u00f1a das inestabilidades no matrimonio de seus pais, que m\u00e1is tarde se reflectiron nunha personalidade rebelde aos dogmas e convenci\u00f3ns. Sinead ti\u00f1a oito anos cando seus pais se divorciaron.\nOs tres fillos maiores foron vivir coa nai, onde os O'Connor foron obxecto de frecuentes abusos f\u00edsicos. A s\u00faa canci\u00f3n \"Fire on Babylon\" trata sobre estas experiencias. En 1979, Sin\u00e9ad deixou \u00e1 s\u00faa nai e foise vivir co seu pai e a s\u00faa nova muller. Non obstante, debido ao seu mal comportamento escolar levouna internada a unha escola-reformatorio aos 15 anos, o Centro de Capacitaci\u00f3n de Grianan, dirixido polas Irm\u00e1s da Nosa Se\u00f1ora da Caridade, que, dalgunha maneira, lle valeu para evolucionar, sobre todo na escritura e na m\u00fasica.\nUnha das voluntarias do Centro de Capacitaci\u00f3n de Grianan era a irm\u00e1 de Paul Byrne, bater\u00eda da banda \"In Tua Nua\", quen escoitou a Sinead cantando \"Evergreen\" de Barbra Streisand. Gravou unha canci\u00f3n con eles chamada \"Take My Hand\", pero alegaron que era demasiado nova para unirse \u00e1 banda, ti\u00f1a 15 anos. En 1983, seu pai mandouna a Newtown School, unha exclusiva escola en Waterford, unha instituci\u00f3n cunha atmosfera moito m\u00e1is permisiva que Grianan. Coa axuda do seu profesor de lingua irlandesa, Joseph Falvy, gravou unha demo de catro canci\u00f3ns, con d\u00faas versi\u00f3ns e d\u00faas composici\u00f3ns propias, que m\u00e1is tarde aparecer\u00edan no seu primeiro \u00e1lbum.\nNo ver\u00e1n de 1984, formou un grupo chamado \"Ton Ton Macoute\", denominado as\u00ed polos zombis dos mitos de Hait\u00ed. No outono, a banda trasladouse a Waterford brevemente, mentres Sin\u00e9ad asist\u00eda a Newtown, pero pronto abandonou a escola e os seguiu a Dubl\u00edn, onde a s\u00faa actuaci\u00f3n recibiu comentarios positivos. O 10 de febreiro de 1985, a nai de Sin\u00e9ad morreu nun accidente de coche. Para Sinead foi devastador, a pesar da tensa relaci\u00f3n que manti\u00f1a con ela. Pouco despois abandonou a banda e trasladouse a Londres.\nCarreira musical.\nA s\u00faa etapa como vocalista en \"Ton Ton Macoute\" atraeu a atenci\u00f3n da Industria Musical e asinou con Ensing Records. Conseguiu un representante con experiencia, Fachtna O'Ceallaigh, un dos creadores de \"Mother Records\". O seu primeiro traballo despois de firmar coa discogr\u00e1fica foi facendo o traballo vocal para a canci\u00f3n \"Heroine\" que escribiu xunto con David Howell Evans (co\u00f1ecido como The Edge), guitarrista de U2, e que formou parte da banda sonora da pel\u00edcula \"Captive\".\nFachtna O'Ceallaigh fora despedido anos atr\u00e1s por U2 por queixarse deles e falar de m\u00e1is cos seus comentarios sobre m\u00fasica e pol\u00edtica, e Sin\u00e9ad seguiu pasos similares. Fixo comentarios controvertidos sobre a s\u00faa simpat\u00eda polo IRA Provisional (Ex\u00e9rcito Republicano Irland\u00e9s Provisional), dos que se retractou pouco despois. M\u00e1is tarde, criticou a U2 polo seu son \u2018bomb\u00e1stico\u2019 e por exercer unha influencia mafiosa sobre a escena rock de Dubl\u00edn; este enfrontamento non ser\u00eda resolto at\u00e9 finais dos anos 90.\nO seu \u00e1lbum debut estaba sendo producido por Mick Glossop, mais Sin\u00e9ad tivo moitas diferenzas con el, dado que Mick estaba facendo un son \"demasiado celta\", polo que catro meses de gravaci\u00f3n tiveron que ser desbotados. O'Connor quedou embarazada do bater\u00eda John Reynolds; e nese momento dende a discogr\u00e1fica aconsell\u00e1banlle que abortara. Tras varias discusi\u00f3ns, e grazas en gran parte a Fachtna O'Ceallaigh, a compa\u00f1\u00eda permitiu a Sin\u00e9ad, de 20 anos e por ent\u00f3n embarazada de sete meses, producir o seu propio e primeiro \u00e1lbum.\n\"The Lion and the Cobra\" foi o nome do primeiro \u00e1lbum de Sin\u00e9ad. Sa\u00edu en 1987 e obtivo boas cr\u00edticas, impresionando pola s\u00faa calidade de voz, forza interpretativa e as s\u00faas canci\u00f3ns orixinais. O disco non tivo o \u00e9xito comercial esperado debido \u00e1 s\u00faa indefinici\u00f3n e incomprensi\u00f3n, a\u00ednda que chegou a ser disco de ouro e Sin\u00e9ad obtivo un nomeamento ao Grammy por Mellor Interpretaci\u00f3n Vocal Rock Feminino. O sinxelo \"Mandinka\" foi un grande \u00e9xito de radio universitaria, ao igual que \"I want your (hands on me)\", que tam\u00e9n tivo unha boa acollida urbana coa mestura feita polo rapeiro MC Lyte e que foi usada para o v\u00eddeo musical. Na s\u00faa primeira aparici\u00f3n na rede de televisi\u00f3n dos Estados Unidos, en 1988, Sin\u00e9ad cantou \"Mandinka\" en \"Late Night with David Letterman\". A canci\u00f3n \"Troy\" foi lanzada como sinxelo en Irlanda e no Reino Unido. Esta canci\u00f3n, que comeza suavemente, pero que aumenta a s\u00faa forza at\u00e9 un final explosivo, foi escrita como unha mensaxe de profunda rabia cara a s\u00faa nai. No 2002 f\u00edxose un \"remix\" deste tema chamado \"Troy (The Phoenix from the flame)\", que se converteu nun \u00e9xito \"dance\" de varios pa\u00edses, como Estados Unidos.\nEn 1989, Sin\u00e9ad fixo un dueto con Matt Johnson, vocalista de The The, na canci\u00f3n \"Kingdom of Rain\" do \u00e1lbum \"Mind Bomb\" da banda. Mais a fama chegar\u00edalle en 1989 co seu maior \u00e9xito, \"Nothing Compares 2 U\", canci\u00f3n que se engadir\u00eda no disco que puxo \u00e1 venda no ano 1990 \"I Do Not Want What I Haven't Got\", moito m\u00e1is comprensible que o anterior. A canci\u00f3n foi escrita por Prince e orixinalmente interpretada a d\u00fao por el mesmo e Rosie Gaines en The Family, unha banda da s\u00faa propia creaci\u00f3n, precisamente para o disco \"Nothing Compares 2 U\", a\u00ednda que non lanzaron a canci\u00f3n como single.\nA versi\u00f3n de Sin\u00e9ad O\u2019Connor toma un aire m\u00e1is nost\u00e1lxico grazas ao arranxo musical e a capacidade vocal de Sin\u00e9ad, o que a converteu nun hit en case todo o mundo. En Irlanda, chegou ao primeiro posto en xullo de 1990 e mant\u00edvose al\u00ed durante 11 semanas; \u00e9 o oitavo maior \u00e9xito \u00fanico da d\u00e9cada. Tivo un \u00e9xito similar no Reino Unido, estivo no n\u00famero 1 durante tres semanas, e na Alema\u00f1a (# 1 durante 11 semanas). Infrecuentemente para unha balada, a canci\u00f3n tam\u00e9n escalou as listas de popularidade de m\u00fasica rock moderna. A isto s\u00famaselle un v\u00eddeo musical de \u00e9xito na MTV e que consist\u00eda basicamente nun acercamento ao rostro de Sin\u00e9ad mentres cantaba e ao final esvaraban un par de l\u00e1grimas polas s\u00faas meixelas. Segundo O\u2019Connor, isto era pola frase \"All the flowers that you planted, Mama/All died when you went away\" (Todas as flores que plantaches, mam\u00e1, morreron cando te fuches), debido \u00e1 complexa relaci\u00f3n que tivera coa s\u00faa nai.\nO \u00e1lbum \"I Do Not Want What I Haven't Got\" vendeu mill\u00f3ns de copias en todo o mundo e recibiu varios discos de platino. Sin\u00e9ad obtivo catro nomeamentos ao Grammy, inclu\u00edndo Gravaci\u00f3n do Ano e Mellor Interpretaci\u00f3n Vocal Pop Feminino, e ga\u00f1ou o Grammy por Mellor \u00c1lbum de M\u00fasica Alternativa, sendo a primeira artista en ga\u00f1ar ese premio (1991 foi o primeiro ano da categor\u00eda). Mais Sin\u00e9ad negouse a aceptar os nomeamentos e o premio argumentando: \u201cNon acepto premios que se me concederan polo meu \u00e9xito material. Os Grammy d\u00e1nse ao disco que m\u00e1is vendeu, pero non ao mellor artisticamente falando. Non me interesan. Non quero tomar parte en nada que anime \u00e1 xente a crer que o \u00e9xito material \u00e9 importante, especialmente se iso representa que te tes que sacrificar persoalmente para obtelo.\u201d\nEn 1990, uniuse a moitos outros m\u00fasicos \u00e1 masiva interpretaci\u00f3n de The Wall, concerto de Roger Waters celebrado en Berl\u00edn; Sin\u00e9ad cantou \"Mother\". Ese mesmo ano, tam\u00e9n contribu\u00edu na versi\u00f3n de \"You Do Something to Me\" do \u00e1lbum \"Red Hot + Blue\". En 1991, participou no \u00e1lbum tributo \"\" coa canci\u00f3n \"Sacrifice\", que foi considerada unha das mellores do disco.\nEn 1992, lanza o seu terceiro \u00e1lbum, \"Am I Not Your Girl?\". Tr\u00e1tase dunha colecci\u00f3n de versi\u00f3ns de jazz, que Sin\u00e9ad describiu como \"as canci\u00f3ns coas que crec\u00edn escoitando e que me fixeron querer converterme en cantante\". Este disco non recibiu tan boas cr\u00edticas como os anteriores debido ao cambio de x\u00e9nero musical, e que sumado ao incidente de Saturday Night Live (detallado m\u00e1is adiante), provocou que o disco vendera s\u00f3 1,5 mill\u00f3ns de unidades. Tam\u00e9n en 1992 compartiu a s\u00faa voz nos temas \"Blood of Eden\" e \"Come talk to me\" do \u00e1lbum de estudio \"Us\" de Peter Gabriel.\nDespois de dividir o seu tempo entre Londres e Os \u00c1nxeles, Sin\u00e9ad regresou \u00e1 s\u00faa cidade natal de Dubl\u00edn a finais de 1992 para vivir cerca da s\u00faa irm\u00e1 e centrarse no seu fillo Jake, de seis anos de idade. Pasou os seguentes meses estudando \"bel canto\" co profesor Frank Merriman na Escola de M\u00fasica Parnell. Nunha entrevista publicada o 3 de maio de 1993, informou que a s\u00faa experiencia co profesor de canto Merriman era a \u00fanica terapia que estaba recibindo, describindo a Merriman como \"o mestre m\u00e1is incrible no universo\".\nEn 1993, canta \"You Made Me the Thief of Your Heart\" para a banda sonora da pel\u00edcula \"In the Name of the Father\", en colaboraci\u00f3n con Bono, de U2. En 1994, lanza o seu cuarto \u00e1lbum, \"Universal Mother\", dun estilo m\u00e1is convencional que o disco anterior. O primeiro sinxelo foi \"Thank You For Hearing\", que tivo un \u00e9xito moderado no Reino Unido, pero non as\u00ed en Estados Unidos, onde fora boicoteada pola prensa. Os seguintes sinxelos \"Fire on Babylon\" e \"Famine\" / \"All Apologies\" non tiveron moito \u00e9xito e o disco en xeral fallou en devolverlle a Sin\u00e9ad o \u00e9xito comercial dos seus primeiros traballos.\nEse mesmo ano actuou en \"A Celebration: The Music of Pete Townshend and The Who\". Este foi un concerto de d\u00faas noites no Carnegie Hall, producido por Roger Daltrey de The Who na celebraci\u00f3n do seu 50\u00ba aniversario. Un CD e un v\u00eddeo VHS do concerto publicouse en 1994, seguido dun DVD en 1998. Participou na xira de Lollapalooza en 1995, pero abandonouna cando soubo que estaba embarazada.\nEn 1997, Sin\u00e9ad lanza ao mercado o seu quinto \u00e1lbum \"Gospel Oak\", que empezaba a recordar novamente \u00e1 primeira Sin\u00e9ad O\u00b4Connor ao inclu\u00edr canci\u00f3ns baseadas nunha posta en concerto ac\u00fastico. Este mesmo ano prod\u00facese un reencontro entre Sinead e U2 tras aclarar as cousas, polo que gravan a canci\u00f3n \"I am not your baby\" para a banda sonora da pel\u00edcula \"End of the Violence\". Tam\u00e9n en 1997 lanza un disco de \u00e9xitos que vendeu 2 mill\u00f3ns de copias. \"Faith and Courage\", o seu sexto \u00e1lbum, foi lanzado en 2000, inclu\u00edndo o sinxelo \"No Man's Woman\", onde destacan as contribuci\u00f3ns de Wyclef Jean dos Fugees e Dave Stewart de Eurythmics. En v\u00e9speras do lanzamento do disco, Sin\u00e9ad declarou que era lesbiana, a\u00ednda que logo retractouse da declaraci\u00f3n.\nNo seu \u00e1lbum de 2002, \"Sean-N\u00f3s Nua\", Sin\u00e9ad interpreta canci\u00f3ns do folk tradicional irland\u00e9s, inclu\u00edndo varias en lingua irlandesa; o t\u00edtulo en irland\u00e9s significa \"vello novo estilo\". Neste disco incl\u00faese unha co\u00f1ecida canci\u00f3n popular irlandesa, \"Peggy Gordon\", interpretada como unha canci\u00f3n de amor l\u00e9sbico, en vez de heterosexual. No seu documental, \"Song of Hearts Desire\", dixo que a s\u00faa inspiraci\u00f3n para a canci\u00f3n f\u00f3ra unha amiga lesbiana.\nEn 2003, contribu\u00edu cunha canci\u00f3n Dolly Parton (\"Dagger Through the Heart\") para o disco homenaxe \"\". Ese mesmo ano, tam\u00e9n publicou un \u00e1lbum dobre, \"She Who Dwells in the Secret Place of the Most High Shall Abide Under the Shadow of the Almighty\". O \u00e1lbum conti\u00f1a un disco de demos e temas in\u00e9ditos e un disco en vivo dun concerto da gravaci\u00f3n. Directamente despois do lanzamento do \u00e1lbum, Sin\u00e9ad anunciou o seu retiro da m\u00fasica.\n\"Collaborations\", un \u00e1lbum de invitados, deuse a co\u00f1ecer en 2005 con pistas gravadas con Peter Gabriel, Massive Attack, Moby, Bomb The Bass, The Edge, U2, e The The. Numerosas outras colaboraci\u00f3ns ao longo da s\u00faa carreira a\u00ednda non se recompilaron. Recentemente, despois dun breve per\u00edodo de inactividade e de padecer fibromialxia, Sin\u00e9ad afirmou nunha entrevista que a s\u00faa intenci\u00f3n era a de retirarse das correntes comerciais m\u00e1is populares da m\u00fasica pop/rock, e despois decidiu meterse noutros estilos musicais. O \u00e1lbum de reggae \"Throw Down Your Arms\" apareceu a finais de 2005 e foi recibido con moitos comentarios entusiastas, as cr\u00edticas consid\u00e9rano un dos mellores \u00e1lbums de Sin\u00e9ad. Est\u00e1 baseado na cultura e no estilo de vida rastafari, imbu\u00edda ela polo tempo que pasou en Xamaica no 2004. Interpretou \"Throw Down Your Arms\" no \"Late Show\", en novembro. Tam\u00e9n fixo comentarios cr\u00edticos da guerra de Iraq neses tempos.\nO 8 de novembro de 2006, Sin\u00e9ad interpretou sete canci\u00f3ns do seu pr\u00f3ximo \u00e1lbum \"Theology\" en \"The Sugar Club\" en Dubl\u00edn. Trinta afeccionados tiveron a oportunidade de ga\u00f1ar entradas para asistir xunto cos cr\u00edticos da industria da m\u00fasica, onde o disco foi moi ben recibido. A actuaci\u00f3n foi gravada e filmada para a futura versi\u00f3n da s\u00faa p\u00e1xina web. O 18 de xu\u00f1o de 2007 lanza \"Theology\". O \u00e1lbum consta de dous discos: o ac\u00fastico \"Dublin Sessions\" e o pleno \"London Sessions\". Este incl\u00fae unha colecci\u00f3n de canci\u00f3ns tanto orixinais como tradicionais da tradici\u00f3n Rastafari. O primeiro sinxelo \u00e9 a canci\u00f3n cl\u00e1sica \"I Don't Know How to Love Him\" da obra \"Xesucristo SuperStar\", de Rice/Lloyd Webber, interpretada na versi\u00f3n cinematogr\u00e1fica por Yvonne Elliman.\nRecentemente, Sin\u00e9ad escribiu e gravou d\u00faas canci\u00f3ns para bandas sonoras: \"Back Where You Belong\" para \"The Water Horse: Legend of the Deep\" e \"A New Born Child\", para a pel\u00edcula francesa \"Le Premier Cri\". Sin\u00e9ad foi candidata na categor\u00eda \"Mellor muller irlandesa\" nos \"Meteor Awards\" 2008 celebrados en Irlanda. Tam\u00e9n colaborou coa banda irlandesa de funk rock Republic Of Loose nunha versi\u00f3n de \"We People (Who Are Darker Than Blue)\" de Curtis Mayfield. Interpretaron a canci\u00f3n nos Meteor Awards o 15 de febreiro de 2008.\nO'Connor publicou d\u00faas canci\u00f3ns do seu \u00e1lbum \"Theology\" que pod\u00edan descargarse gratis da s\u00faa p\u00e1xina web: \"If You Had a Vineyard\" e \"Jeremiah (Something Beautiful)\". O \u00e1lbum, unha colecci\u00f3n de versi\u00f3ns e canci\u00f3ns orixinais espirituais rastafaris, publicouse en xu\u00f1o de 2007. O primeiro single do \u00e1lbum, o Rice/Lloyd Webber cl\u00e1sico \"I Don't Know How to Love Him\", publicouse o 30 de abril do 2007. Para promocionar o \u00e1lbum, O'Connor realizou unha xira por Europa e Am\u00e9rica do Norte. Tam\u00e9n colaborou en dous temas do novo disco de Ian Brown \"The World Is Yours\", inclu\u00edndo o single anti-b\u00e9lico \"Illegal Attacks\".\nRealizou unha xira por Europa durante o 2008, tocando principalmente material de \"Theology\" de maneira \u00edntima e ac\u00fastica. Tocou tam\u00e9n \"Troy\" en vivo por primeira vez dende 1990, xunto con \"Nothing Compares 2 U\" e \"Dark I Am Yet Lovely\" como parte dos concertos de Night of the Proms en Antuerpen, B\u00e9lxica.\nO'Connor esta traballando actualmente con Marco Pirroni gravando o seu novo \u00e1lbum, descrito como \"un disco baseado en guitarra el\u00e9ctrica (..) con canci\u00f3ns sobre amor\".\nEn 2023, recibira o premio a un Disco Cl\u00e1sico Irland\u00e9s nos Premios de la M\u00fasica de RT\u00c9.\nControversia.\nSaturday Night Live.\nA carreira de Sin\u00e9ad O\u00b4Connor recibiu un golpe importante -sobre todo nos Estados Unidos- o 3 de outubro de 1992, cando apareceu en \"Saturday Night Live\" como invitada musical, durante un episodio da temporada 18 (temporada 1992-1993), conducido por Tim Robbins. Ela cantou a capella a canci\u00f3n \"War\" de Bob Marley, que pretend\u00eda ser unha protesta polos abusos sexuais de sacerdotes da Igrexa Cat\u00f3lica, cambiando a letra \"racism\" (\"racismo\") por \"child abuse\" (\"abuso de menores\"). Logo amosou unha foto do papa Xo\u00e1n Paulo II \u00e1 c\u00e1mara mentres cantaba a palabra \"evil\" (\"maldade\"); rompeu a foto e pronunciou a frase \"Fight the Real Enemy\" (\"loita contra o verdadeiro inimigo\") e tirou os anacos da foto \u00e1 c\u00e1mara. Case de inmediato, os tel\u00e9fonos da NBC satur\u00e1ronse con miles de queixas.\nNos medios de comunicaci\u00f3n produciuse unha conmoci\u00f3n, sendo Sin\u00e9ad abouxada numerosas veces para que se retirara de escenarios. Tam\u00e9n se produciron numerosas queimas e destruci\u00f3ns p\u00fablicas dos seus discos, as\u00ed como moitas estaci\u00f3ns de radio que se negaron a transmitir as s\u00faas canci\u00f3ns. A secuencia est\u00e1 dispo\u00f1ible no volume 4 do DVD \"Saturday Night Live, 25 Years of Music\", cunha introduci\u00f3n de Lorne Michaels, e a NBC a\u00ednda hoxe non volveu a repetir a actuaci\u00f3n. Como unha desculpa para os televidentes, durante o mon\u00f3logo de apertura da seguinte semana, o actor Joe Pesci mostrou unha foto do papa, dicindo que a unira con fita adhesiva. Tam\u00e9n explicou que, se fora no seu show, \"I would have gave her such a smack\" (\"Ter\u00edalle dado unha boa lapada\").\nEsta acci\u00f3n de Sin\u00e9ad tam\u00e9n foi motivo de parodias posteriormente. En 1993, Madonna presentouse neste mesmo programa, nun episodio conducido por Harvey Keitel, interpretou \"Bad Girl\" e, ao final da s\u00faa presentaci\u00f3n, mostrou unha foto de Joey Buttafuoco, dicindo, ao igual que Sin\u00e9ad, \"Fight the Real Enemy\" (\"loita contra o verdadeiro inimigo\") e rompeuna en pedazos.\nO 22 de setembro de 1997, Sin\u00e9ad foi entrevistada polo semanario italiano \"Vita\". Na entrevista pediulle ao papa que a perdoara. Dixo que romper a foto foi \"un acto rid\u00edculo, o xesto dunha nena rebelde\" (\"a ridiculous act, the gesture of a girl rebel\"). Afirmou ent\u00f3n telo feito \"because I was in rebellion against the faith, but I was still within the faith\" (\"pois estaba en rebeli\u00f3n contra a fe, mais estando con ela\"); tam\u00e9n citou a Santo Agosti\u00f1o, dicindo \"Anger is the first step towards courage\" (\"a ira \u00e9 o primeiro paso cara \u00e1 coraxe/valor\"). Mais nunha entrevista con \"Salon.com\" no 2002 pregunt\u00e1ronlle se cambiar\u00eda algo da s\u00faa aparici\u00f3n en \"Saturday Night Live\", e ela contest\u00f3: \"Hell, no!\".\nConcerto de Tributo a Bob Dylan.\nD\u00faas semanas despois do incidente en \"Saturday Night Live\", Sinead O'Connor participou nun concerto tributo a Bob Dylan no Madison Square Garden, onde se sup\u00f3n que cantar\u00eda \"I believe in you\". O p\u00fablic\u00f3 recibiuna con berros durante varios minutos e imped\u00edndolle comezar a s\u00faa presentaci\u00f3n; Kris Kristofferson acercouse e d\u00edxolle: \"Don't let the bastards get you down\" (\"Non deixes que os cabr\u00f3ns te depriman\"), ao que ela respondeu \"I'm not down\" (\"Non estou deprimida\").\nO ru\u00eddo era tal que O'Connor non puido cantar a canci\u00f3n programada. Pediulle aos m\u00fasicos que se detiveran e que subisen o volume do micr\u00f3fono e, en lugar de cantar, Sin\u00e9ad p\u00faxose a gritar a s\u00faa versi\u00f3n de \"War\" (de Bob Marley), cortando a canci\u00f3n xusto despois de cando esta fala sobre o abuso a menores, para salientar o que quixo dar a entender na anterior presentaci\u00f3n. Despois foise case chorando.\nPresentacion no Garden State Arts Center.\nO 24 de agosto de 1990, Sin\u00e9ad ti\u00f1a previsto levar a cabo un concerto no Garden State Arts Center (agora Banco PNC) en Holmdel, Nova Jersey, Estados Unidos. A pr\u00e1ctica da sede era reproducir unha gravaci\u00f3n do Himno Nacional dos Estados Unidos antes do concerto. Sin\u00e9ad dixo que non sab\u00eda nada diso at\u00e9 pouco antes de comezar e negouse a cantar se se tocaba o himno.\nOrdenaci\u00f3n.\nA finais da d\u00e9cada de 1990, un bispo cism\u00e1tico dun grupo independente da Igrexa Cat\u00f3lica realiza a cerimonia de ordenaci\u00f3n sacerdotal de Sin\u00e9ad. A Igrexa Cat\u00f3lica considera que a ordenaci\u00f3n da muller \u00e9 imposible, e que unha persoa que simula o sacramento da ordenaci\u00f3n incorre en excomu\u00f1\u00f3n. Despois da s\u00faa ordenaci\u00f3n indicou que desexaba que se lle chamara Madre Bernadette Mary.\nVida persoal.\nSin\u00e9ad casou catro veces. O seu primeiro matrimonio foi con John Reynolds, produtor e m\u00fasico a quen co\u00f1eceu en Londres cando estaba coa banda TonTon Macoute e que coproduciu alg\u00fans dos seus discos, como \"Universal Mother\". Divorci\u00e1ronse e contin\u00faan traballando xuntos. O seu segundo matrimonio foi co xornalista Nicol\u00e1s Sommerlad no 2002. Sin\u00e9ad antes tam\u00e9n sa\u00edu con Anthony Kiedis, l\u00edder de Red Hot Chili Peppers. A canci\u00f3n da banda \"I Could Have Lied\" foi escrita acerca da s\u00faa repentina ruptura con Sin\u00e9ad.\nNunha entrevista no 2000, O'Connor declarou que era lesbiana: \"I'm a dike ... although I haven't been very open about that and throughout most of my life I've gone out with blokes because I haven't necessarily been terribly comfortable about being a big lesbian mule. But I actually am a dike\". Non obstante, pouco despois, en entrevista co peri\u00f3dico \"The Independent\", afirmou: \"I believe it was overcompensating of me to declare myself a lesbian. It was not a publicity stunt. I was trying to make someone else feel better. And have subsequently caused pain for myself. I am not in a box of any description\". Nun artigo de revista e nun programa en RT\u00c9 (Ryan Confidential, 29 de maio do 2003), afirmou que, a\u00ednda que a maior parte das s\u00faas relaci\u00f3ns sexuais foron con homes, tivera tres relaci\u00f3ns con mulleres. Nun n\u00famero de maio do 2005 de \"Entertainment Weekly\" declarou: \"I'm three-quarters heterosexual, a quarter gay. I lean a bit more towards the hairy blokes\".\nTen catro fillos: Jake Reynolds, co seu primeiro home; R\u00f3is\u00edn Waters, con John Waters, columnista de \"The Irish Times\"; Shane, fillo de D\u00f3nal Lunny, m\u00fasico folk e produtor irland\u00e9s, e que morreu o 8 de xaneiro do 2022 logo de estar desaparecido, e Yeshua Francis Neil, nado o 19 de decembro do 2006, fillo da s\u00faa ex parella Frank Bonadio.\nEn 2018 cambiou o seu nome polo de Shuhada'Davitt tras anunciar a s\u00faa conversi\u00f3n ao islam."}
{"id": "136220", "revid": "1410", "url": "https://gl.wikipedia.org/wiki?curid=136220", "title": "George de Hevesy", "text": " \nGeorge de Hevesy, nado o 1 de agosto de 1885 en Budapest (Hungr\u00eda) e finado o 5 de xullo de 1966 e Friburgo (Alema\u00f1a), foi un qu\u00edmico-f\u00edsico sueco de orixe h\u00fangaro galardoado co Premio Nobel de Qu\u00edmica do ano 1943.\nTraxectoria.\nNaceu na cidade de Budapest, naqueles momentos parte do Imperio austroh\u00fangaro e que hoxe en d\u00eda \u00e9 a capital de Hungr\u00eda. O seu pai, Louis, foi conselleiro da Corte e a s\u00faa nai Eug\u00e9nie, era a baronesa de Schosberger. Realizou os seus estudos de f\u00edsica e qu\u00edmica na Universidade de Budapest e a Universidade T\u00e9cnica de Berl\u00edn, en 1903, obtendo finalmente o seu doutoramento pola Universidade de Friburgo, en 1908. Posteriormente traballou durante dous anos como asistente no instituto de f\u00edsica e qu\u00edmica na Universidade T\u00e9cnica de Su\u00edza, antes de realizar unha estancia co profesor Fritz Haber, atra\u00eddo polo traballo de Haber e Carl Bosch sobre a s\u00edntese de amon\u00edaco. En 1910 comezou unha estancia na Universidade de Manchester onde traballou xunto a Ernest Rutherford, ata que en 1913 interrompeu ditos estudos para efectuar conxuntamente con Frederic Paneth o primeiro experimento sobre trazadores radioactivos na Instituci\u00f3n de Viena para a investigaci\u00f3n do radio. Durante a s\u00faa estancia en Viena obtivo o Venia Legendi pola Universidade de Budapest.\nEn 1915 foi recrutado polo ex\u00e9rcito austroh\u00fangaro, e co final da primeira guerra mundial deu clases como profesor na Universidade de Budapest, ata que se trasladou a Copenhaguen (Dinamarca) na primavera de 1919, para planificar as s\u00faas futuras responsabilidades no Instituto Niels Bohr. En 1920 estableceuse en Copenhaguen, para seis anos m\u00e1is tarde volver a Friburgo como profesor de f\u00edsica e qu\u00edmica.\nGeorge de Hevesy casou con Pia Riis en 1924 e tiveron un fillo e tres fillas. En 1930 foi nomeado conferenciante Baker na Universidade Cornell de Ithaca (Nova York, Estados Unidos), antes de regresar a Copenhaguen en 1934 para retomar o seu traballo no Instituto Bohr de F\u00edsica Te\u00f3rica , instituci\u00f3n onde permaneceu ata 1952. En 1943 trasladouse a vivir a Estocolmo (Suecia), onde era socio da Instituci\u00f3n de investigaci\u00f3n en qu\u00edmica org\u00e1nica. En 1949 foi elixido Franqui Professor na Universidade de Gante, (Bruxelas, B\u00e9lxica) e tras a s\u00faa xubilaci\u00f3n mant\u00edvose como socio cient\u00edfico activo da Universidade de Estocolmo.\nInvestigaci\u00f3ns cient\u00edficas.\nAs s\u00faas primeiras investigaci\u00f3ns centr\u00e1ronse no estudo do comportamento qu\u00edmico dos sales fundidos e a s\u00faa introduci\u00f3n \u00e1 radioqu\u00edmica pr\u00e1ctica produciuse nos laboratorios Rutherford, en Manchester. O seu traballo al\u00ed, e logo en Viena e Budapest, dirixiuse principalmente cara \u00e1 investigaci\u00f3n e o uso do radio e outros is\u00f3topos pesados. Tam\u00e9n se dedicou a problemas de bioqu\u00edmica. Axudado polo f\u00edsico holand\u00e9s Dirk Coster, emprendeu en 1922 as investigaci\u00f3ns mediante raios X que o hab\u00edan de conducir, xunto con Coster, ao descubrimento do hafnio nun mineral de circonio. Tam\u00e9n fixo un estudo completo das propiedades dos compostos do hafnio e interesouse polos elementos das terras raras.\nDurante a invasi\u00f3n de Dinamarca pola Alema\u00f1a nazi durante a segunda guerra mundial Hevesy disolveu con auga rexia a medalla de ouro dos Premios Nobel Max von Laue e James Franck para evitar que os nazis as roubas\u00e9n. Gardou a soluci\u00f3n obtida nun estante do seu laboratorio do Instituto Niels Bohr e recuperouno tras a guerra, retornando as medallas ao Instituto Nobel, o cal transmitiunas aos seus ga\u00f1adores.\nFoi un dos pioneiros en desenvolver os usos dos indicadores isot\u00f3picos tanto nas ciencias org\u00e1nicas como nas inorg\u00e1nicas, e m\u00e1is tarde, en Friburgo, participou nas primeiras experiencias sobre o uso cl\u00ednico de is\u00f3topos radioactivos. Tras o seu regreso a Copenhaguen, demostrou a posibilidade de formar artificialmente novos is\u00f3topos radioactivos e posteriormente introduciu un m\u00e9todo de an\u00e1lise de activaci\u00f3n baseado no bombardeo neutr\u00f3nico sobre o elemento investigado. Este m\u00e9todo serviu para substitu\u00edr as an\u00e1lises mediante raios X por raios X fluorescentes, que el mesmo introduciu durante a s\u00faa estancia en Friburgo. No ano 1934 comezou as s\u00faas numerosas investigaci\u00f3ns no campo da fisiolox\u00eda animal e das plantas, usando \u00e1tomos marcados. Estas investigaci\u00f3ns foron apoiadas por xenerosos subsidios achegados pola Fundaci\u00f3n Carlsberg, a Fundaci\u00f3n Rask-\u00d8rsted, a Fundaci\u00f3n Rockefeller e outras instituci\u00f3ns. O seu traballo en Suecia continuou na mesma li\u00f1a, e estudou, entre outras cousas, o efecto dos raios X na formaci\u00f3n de \u00e1cido nucleico en tumores e en \u00f3rganos sans, e o transporte de ferro en organismos saudables e cancerosos; este traballo foi apoiado polo Consello sueco de investigaci\u00f3n e a Fundaci\u00f3n Wallenberg.\nEn 1943 foi galardoado co premio Nobel de Qu\u00edmica polos seus traballos sobre os is\u00f3topos como trazadores no estudo das propiedades qu\u00edmicas das substancias. En 1958 foi galardoado co de \u00c1tomos para a Paz.\nSociedades cient\u00edficas.\nFoi membro da Royal Society (Londres), da Real Academia das Ciencias de Suecia, da Academia Gothenburg, e doutras once academias cient\u00edficas. Foi tam\u00e9n membro honorario da Sociedade Qu\u00edmica (Londres), a Royal Institution (Londres), a Instituci\u00f3n Brit\u00e1nica de Radiolox\u00eda, a Sociedade Qu\u00edmica Finesa, a Sociedade Bunsen Alem\u00e1, a Sociedade de Fisiol\u00f3gica Alem\u00e1, a Sociedade Qu\u00edmica do Xap\u00f3n, e a Sociedade estadounidense de Medicina Nuclear.\nReco\u00f1ecementos.\nCannizaro Aprecia (Academia de Ciencias, Roma) en 1929.\nMedalla Copley (Sociedade Real, Londres) en 1949.\nMedalla Faraday en 1950.\nMedalla Baily en 1951.\nMedalla Silvanus Thompson en 1955.\nEn 1959 recibiu a Medalla de \u00c1tomos para a paz da Fundaci\u00f3n Ford.\nEn 1961 a medalla Niels Bohr e a medalla Rosenberger da Universidade de Chicago.\nAs titulaci\u00f3ns honor\u00edficas conferidas ao profesor de Hevesy incl\u00faen a de Doutor en Filosof\u00eda, polas universidades de Uppsala, Friburgo, e Copenhaguen; Doutor en Ciencias, polas universidades de Gante, Lieja, Londres, e Cidade do Cabo; e Doutor en Medicamento polas universidades de S\u00e3o Paulo, R\u00edo de Janeiro, Tur\u00edn, e Friburgo."}
{"id": "136221", "revid": "5132", "url": "https://gl.wikipedia.org/wiki?curid=136221", "title": "Econom\u00eda do Liechtenstein", "text": ""}
{"id": "136226", "revid": "1987", "url": "https://gl.wikipedia.org/wiki?curid=136226", "title": "Bardaio, Cores, Ponteceso", "text": "Bardaio \u00e9 un lugar da parroquia de Cores no concello coru\u00f1\u00e9s de Ponteceso na comarca de Berganti\u00f1os. Ti\u00f1a 39 habitantes no ano 2018 segundo datos do Instituto Nacional de Estad\u00edstica dos cales 15 eran homes e 24 mulleres."}
{"id": "136228", "revid": "85894", "url": "https://gl.wikipedia.org/wiki?curid=136228", "title": "Os Barreiros, Cores, Ponteceso", "text": "Os Barreiros \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 7 habitantes no ano 2018 segundo datos do Instituto Nacional de Estad\u00edstica dos cales 3 eran homes e 4 mulleres."}
{"id": "136229", "revid": "5132", "url": "https://gl.wikipedia.org/wiki?curid=136229", "title": "Sin\u00e9ad O'Conner", "text": ""}
{"id": "136230", "revid": "5132", "url": "https://gl.wikipedia.org/wiki?curid=136230", "title": "Sinead O'Connor", "text": ""}
{"id": "136231", "revid": "23204", "url": "https://gl.wikipedia.org/wiki?curid=136231", "title": "The Times of Harvey Milk", "text": "The Times of Harvey Milk \u00e9 un documental do ano 1984 dirixido por Rob Epstein. O gui\u00f3n est\u00e1 escrito por Judith Coburn e Carter Wilson. Recibiu o \u00f3scar \u00f3 mellor documental en 1985.\nTrama.\nO documental presenta a carreira pol\u00edtica de Harvey Milk, que foi o primeiro concelleiro de distrito abertamente gai de San Francisco, California. O documental c\u00e9ntrase principalmente na cala da s\u00faa vida que vai dende que chega a San Francisco e a s\u00faa elecci\u00f3n como concelleiro do \"Distrito 5\", no cal se encontra The Castro, senlleiro barrio gai da cidade, at\u00e9 o seu asasinato no propio Concello do que corporaba."}
{"id": "136234", "revid": "23204", "url": "https://gl.wikipedia.org/wiki?curid=136234", "title": "Buck-O-Nine", "text": "Buck-O-Nine \u00e9 un grupo musical de ska punk de Estados Unidos, formado en San Diego (California) en 1991."}
{"id": "136235", "revid": "89787", "url": "https://gl.wikipedia.org/wiki?curid=136235", "title": "Primus inter pares", "text": "Primus inter pares (en grego: \u03a0\u03c1\u1ff6\u03c4\u03bf\u03c2 \u03bc\u03b5\u03c4\u03b1\u03be\u1f7a \u1f34\u03c3\u03c9\u03bd (\"protos metaxy ison\"), \u00e9 unha locuci\u00f3n latina que significa literalmente \"O primeiro entre iguais\". Xeralmente, empr\u00e9gase como un xeito de t\u00edtulo honor\u00edfico para algu\u00e9n que, formalmente, \u00e9 igual a outros membros do seu grupo, pero a que se lle outroga un respecto oficial, normalmente por mor da antig\u00fcidade no cargo.\nEnc\u00e1drase, en principio, no campo da pol\u00edtica, facendo referencia orixinalmente \u00e1 figura do emperador nas primeiras fases do Imperio romano, buscando aplacar aqueles que quer\u00edan un retorno da Rep\u00fablica Romana.\nHistoria e caracter\u00edsticas.\nEn Espa\u00f1a, no pasado, fac\u00eda referencia \u00f3 status dun caudillo ou rei en relaci\u00f3n a un estrato inferior de vasalos, nobres polo xeral, que manti\u00f1an fortes cotas de poder, especialmente militar. Este status ou forma de goberno adoitaba darse cando o rei, polo motivo que fose, non era capaz de impo\u00f1er un poder absoluto.\nEncontramos casos de goberno de Primus inter pares na Antiga Grecia ou nas Tribos xerm\u00e1nicas, que deixar\u00edan a s\u00faa impronta na posterior formaci\u00f3n do feudalismo durante a Alta Idade Media europea, en concreto, durante a Monarqu\u00eda visigoda na pen\u00ednsula ib\u00e9rica.\nPosteriormente, o termo comezar\u00eda a ser usado para indicar que unha persoa \u00e9 o maior ou o m\u00e1is importante dentro dun grupo de xente que comparte o mesmo nivel ou responsabilidade. O concepto adoita utilizarse tam\u00e9n frecuentemente no orixinal latino: \u201cPrimus inter pares\u201d. Cando non \u00e9 utilizado en referencia a un t\u00edtulo espec\u00edfico, pode indicar que a persoa as\u00ed descrita \u00e9 tecnicamente igual, pero mirada como autoridade ou con importancia especial polos seus pares.\nNalg\u00fans casos pode tam\u00e9n utilizarse para indicar que mentres a persoa descrita aparece como un igual, en realidade \u00e9 o l\u00edder extraoficial ou reservado dun grupo. Como exemplos de \u201cprimeiro entre os seus iguais\u201d p\u00f3dense mencionar: O Primeiro Ministro de moitas naci\u00f3ns con r\u00e9xime pol\u00edtico Parlamentario na Mancomunidade Brit\u00e1nica de Naci\u00f3ns, o Presidente da Comisi\u00f3n Europea, o Chief Justice dos Estados Unidos de Am\u00e9rica, e a algunhas figuras relixiosas tales como o Decano do Colexio cardenalicio da Igrexa Cat\u00f3lica, o Patriarca Ecum\u00e9nico da Igrexa Ortodoxa, ou o Arcebispo do Canterbury, l\u00edder espiritual da Comu\u00f1\u00f3n Anglicana. O termo tam\u00e9n se utilizou polos Emperadores Romanos (v\u00e9xase \"Princeps\") como unha forma de disimular o aspecto de ditadura do seu goberno (isto era particularmente importante durante a etapa inicial do Imperio, para calmar os que desexaban o retorno da vella Rep\u00fablica romana).\nActualmente en Su\u00edza (Confederaci\u00f3n Helv\u00e9tica) un dos sete ministros preside como \"primus inter pares\". O cargo rota cada ano."}
{"id": "136236", "revid": "6939", "url": "https://gl.wikipedia.org/wiki?curid=136236", "title": "Teorema do valor medio", "text": "En matem\u00e1ticas, o teorema do valor medio (tam\u00e9n co\u00f1ecido como Teorema de Lagrange) afirma que dada unha funci\u00f3n continua \"f\" definida nun intervalo fechado [\"a\",\"b\"] e diferenci\u00e1bel en (\"a\",\"b\"), existe polo menos un punto \"c\" en (\"a\",\"b\") tal que :formula_1\nXeometricamente, isto significa que a tanxente \u00e1 gr\u00e1fica de \"f\" nun punto de abscisa \"c\" \u00e9 paralela \u00e1 secante que pasa polos puntos de abscisas \"a\" e \"b\"\nO teorema do valor medio tam\u00e9n ten unha interpretaci\u00f3n en termos f\u00edsicos: se un obxecto est\u00e1 en movemento e se a s\u00faa velocidade media \u00e9 formula_2, ent\u00f3n durante un intervalo [\"a\",\"b\"], hai un instante (punto \"c\") no que a velocidade \u00e9 formula_2.\nO teorema do valor medio \u00e9 un dos m\u00e1is importantes do c\u00e1lculo diferencial, a\u00ednda que se usa non tanto para resolver problemas sen\u00f3n para demostrar outros teoremas. \u00c9 unha xeneralizaci\u00f3n do teorema de Rolle."}
{"id": "136237", "revid": "22570", "url": "https://gl.wikipedia.org/wiki?curid=136237", "title": "Teorema do valor medio de Cauchy", "text": "En an\u00e1lise matem\u00e1tica, e m\u00e1is concretamente en c\u00e1lculo diferencial, o teorema do valor medio de Cauchy \u00e9 unha xeneralizaci\u00f3n do teorema do valor medio (de Lagrange). As\u00ed, Augustin Louis Cauchy dixo: sexan formula_1 e formula_2 continuas en formula_3 e deriv\u00e1beis en formula_4. Se formula_5 e formula_6 non se anulan simultaneamente, ent\u00f3n existe formula_7 tal que:\nformula_8\nConsecuencias.\nO teorema de Cauchy empr\u00e9gase para a demostraci\u00f3n doutros teoremas. Perm\u00edtenos, entre outros, demostrar a regra de L'H\u00f4pital:\nusada en an\u00e1lise matem\u00e1tica para o c\u00e1lculo de l\u00edmites da forma de formula_9 e formula_10."}
{"id": "136238", "revid": "56817", "url": "https://gl.wikipedia.org/wiki?curid=136238", "title": "Semirrecta", "text": "Unha semirrecta \u00e9 cada unha das d\u00faas partes nas que fica dividida unha recta por calquera dos seus puntos. P\u00f3dese definir como unha recta con punto de orixe, considerando unha continuaci\u00f3n de puntos que parten dunha orixe e se estenden cara ao infinito, mentres que a recta existe no infinito como li\u00f1a de puntos en sentidos contrarios.\nConsiderando a bixecci\u00f3n entre unha recta e os n\u00fameros reais, temos unha recta num\u00e9rica, onde os reais positivos corresponden a unha semirrecta e os reais negativos corresponden a outra semirrecta e o cero corresponde ao punto com\u00fan entre as d\u00faas semirrectas, tam\u00e9n chamado orixe."}
{"id": "136239", "revid": "56817", "url": "https://gl.wikipedia.org/wiki?curid=136239", "title": "Segmento", "text": "Un segmento, na xeometr\u00eda, \u00e9 un fragmento de recta que est\u00e1 comprendido entre dous puntos.\nAs\u00ed, dados dous puntos A e B, ch\u00e1mase segmento AB \u00e1 intersecci\u00f3n da semirrecta de orixe A que cont\u00e9n ao punto B, e a semirrecta de orixe B que cont\u00e9n o punto A. Os puntos A e B denom\u00ednanse extremos do segmento, e os puntos da recta \u00e1 que pertence o segmento (recta sost\u00e9n), ser\u00e1n interiores ou exteriores ao segmento segundo pertenzan ou non a este, e dicir, sexan co\u00f1ecibles ou non."}
{"id": "136240", "revid": "89787", "url": "https://gl.wikipedia.org/wiki?curid=136240", "title": "Jadranka Kosor", "text": "Jadranka Kosor, nada en Pakrac o 1 de xullo de 1953 \u00e9 unha pol\u00edtica e antiga periodista croata, que foi primeira ministra de Croacia dende 2009, despois da dimisi\u00f3n de Ivo Sanader, ata 2011.\nBiograf\u00eda.\nEstudou dereito na Universidade de Zagreb. En 1972 traballou como xornalista para o diario \"Ve\u010dernji list\" (\"Diario da tarde\", en lingua croata). \nDurante a guerra de independencia de Croacia (1991-1995), Kosor traballou como periodista de Radio Zagreb, ocup\u00e1ndose sobre todo de temas dos refuxiados e os mutilados de guerra. Tam\u00e9n fixo cr\u00f3nicas para a BBC.\nPublicou dous libros de poes\u00eda e dous sobre a independencia de Croacia."}
{"id": "136241", "revid": "85894", "url": "https://gl.wikipedia.org/wiki?curid=136241", "title": "A Campara, Cores, Ponteceso", "text": "A Campara \u00e9 un lugar da parroquia de Cores no concello coru\u00f1\u00e9s de Ponteceso na comarca de Berganti\u00f1os. Ti\u00f1a 121 habitantes no ano 2018 segundo datos do Instituto Nacional de Estad\u00edstica dos cales 65 eran homes e 56 mulleres."}
{"id": "136242", "revid": "85894", "url": "https://gl.wikipedia.org/wiki?curid=136242", "title": "O Castro, Cores, Ponteceso", "text": "O Castro \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 43 habitantes no ano 2018 segundo datos do Instituto Nacional de Estad\u00edstica dos cales 24 eran homes e 19 mulleres."}
{"id": "136243", "revid": "85894", "url": "https://gl.wikipedia.org/wiki?curid=136243", "title": "Cores, Cores, Ponteceso", "text": "Cores \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 68 habitantes no ano 2018 segundo datos do Instituto Nacional de Estad\u00edstica dos cales 40 eran homes e 28 mulleres."}
{"id": "136244", "revid": "85894", "url": "https://gl.wikipedia.org/wiki?curid=136244", "title": "Figueiroa, Cores, Ponteceso", "text": "Figueiroa \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 58 habitantes no ano 2018 segundo datos do Instituto Nacional de Estad\u00edstica dos cales 26 eran homes e 32 mulleres."}
{"id": "136245", "revid": "85894", "url": "https://gl.wikipedia.org/wiki?curid=136245", "title": "A Lamela, Cores, Ponteceso", "text": "A Lamela \u00e9 un lugar da parroquia de Cores no concello coru\u00f1\u00e9s de Ponteceso na comarca de Berganti\u00f1os. Segundo o IGE, en 2018 ti\u00f1a 17 habitantes (9 homes e 8 mulleres).\nToponimia.\nO or\u00f3nimo Lamela \u00e9 un top\u00f3nimo que prov\u00e9n do lat\u00edn , e indica un lugar con lama ou lodo."}
{"id": "136246", "revid": "1987", "url": "https://gl.wikipedia.org/wiki?curid=136246", "title": "Limi\u00f1oa, Cores, Ponteceso", "text": "Limi\u00f1oa \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 36 habitantes no ano 2018 segundo datos do Instituto Nacional de Estad\u00edstica dos cales 18 eran homes e 18 mulleres."}
{"id": "136252", "revid": "22570", "url": "https://gl.wikipedia.org/wiki?curid=136252", "title": "Ministro de Estado de M\u00f3naco", "text": "O Ministro de Estado de M\u00f3naco ou \"Primeiro Ministro de M\u00f3naco\" \u00e9 o t\u00edtulo do xefe de goberno de M\u00f3naco, a\u00ednda que \u00e9 nomeado e est\u00e1 subordinado ao Pr\u00edncipe de M\u00f3naco. Durante o seu mandato, \u00e9 o responsable de dirixir a acci\u00f3n do goberno e est\u00e1 ao cargo das relaci\u00f3ns internacionais. Como representante do Pr\u00edncipe, tam\u00e9n dirixe os servizos executivos, est\u00e1 ao mando da polic\u00eda e preside (con poder de voto) o Consello de Goberno.\nO cargo foi creado en 1911, a trav\u00e9s da Constituci\u00f3n de M\u00f3naco. At\u00e9 a reforma constitucional de 2002 esix\u00edase que a persoa que ocupase o cargo tivese cidadan\u00eda francesa, e era seleccionado de entre distintos candidatos propostos polo goberno franc\u00e9s. Desde 2002, o Ministro de Estado pode ser franc\u00e9s ou monegasco, e \u00e9 elixido polo Pr\u00edncipe tras consultar ao goberno franc\u00e9s."}
{"id": "136254", "revid": "43327", "url": "https://gl.wikipedia.org/wiki?curid=136254", "title": "Ministro de Estado", "text": "O termo Ministro de Estado pode referirse a:"}
{"id": "136261", "revid": "1131", "url": "https://gl.wikipedia.org/wiki?curid=136261", "title": "Galer\u00eda de imaxes de Goi\u00e1s, Lal\u00edn", "text": "San Miguel de Goi\u00e1s \u00e9 unha parroquia que se localiza no concello de Lal\u00edn."}
{"id": "136273", "revid": "1131", "url": "https://gl.wikipedia.org/wiki?curid=136273", "title": "Levanzo", "text": "Levanzo (Sicilia: L\u00e8vanzu) \u00e9 a m\u00e1is pequena das tres principais Illas \u00c9gadi no Mediterr\u00e1neo ao oeste de Sicilia, Italia. Forma parte da municipalidade (\"comune\") de Favignana na Provincia de Trapani.\nLevanzo ten unha superficie de 5\u00b482\u00a0km\u00b2. O punto m\u00e1is alto \u00e9 Pizzo M\u00f3naco cunha altura de 278 m. A illa ti\u00f1a ao redor de 200 habitantes no ano 2011. A poboaci\u00f3n c\u00e9ntrase principalmente ao redor do pequeno porto, que d\u00e1 moi pouco refuxio das tormentas.\nO nome antigo da illa era \"Phorbantia\", que \u00e9 unha especie de plantas que crecen al\u00ed.\nLevanzo \u00e9 famoso pola \"Grotta do Genovese\", con arte rupestre Neol\u00edtico e do Paleol\u00edtico.\nAdemais, nas augas de Cala Minnola, no lado oriental da illa de Levanzo, at\u00f3pase un dos sitios arqueol\u00f3xicos m\u00e1is importantes de Sicilia baixo a auga na que un buque de carga romano, cargado de \u00e1nforas de vi\u00f1o, a uns 27 metros de profundidade."}
{"id": "136274", "revid": "22570", "url": "https://gl.wikipedia.org/wiki?curid=136274", "title": "Miraflores, Cores, Ponteceso", "text": "Miraflores \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales 8 eran homes e 7 mulleres."}
{"id": "136275", "revid": "1131", "url": "https://gl.wikipedia.org/wiki?curid=136275", "title": "Ourada, Cores, Ponteceso", "text": "Ourada \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 36 habitantes (15 homes e 21 mulleres)."}
{"id": "136276", "revid": "85894", "url": "https://gl.wikipedia.org/wiki?curid=136276", "title": "Riotorto, Cores, Ponteceso", "text": "Riotorto \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 45 habitantes no ano 2018 segundo datos do Instituto Nacional de Estad\u00edstica dos cales 20 eran homes e 25 mulleres."}
{"id": "136277", "revid": "1131", "url": "https://gl.wikipedia.org/wiki?curid=136277", "title": "A Rocha, Cores, Ponteceso", "text": "A Rocha \u00e9 un lugar da parroquia de Cores no concello coru\u00f1\u00e9s de Ponteceso na comarca de Berganti\u00f1os. A Rocha \u00e9 un lugar que se sit\u00faa no Castro de Cores, en Cores. No ano 2022, viv\u00edan na Rocha uns 19 habitantes: 8 mulleres e 11 homes."}
{"id": "136278", "revid": "85894", "url": "https://gl.wikipedia.org/wiki?curid=136278", "title": "Santa Cruz, Cores, Ponteceso", "text": "Santa Cruz \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 28 habitantes no ano 2018 segundo datos do Instituto Nacional de Estad\u00edstica dos cales 15 eran homes e 13 mulleres."}
{"id": "136279", "revid": "85894", "url": "https://gl.wikipedia.org/wiki?curid=136279", "title": "Viladesuso, Cores, Ponteceso", "text": "Viladesuso \u00e9 un lugar da parroquia de Cores no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 13 habitantes no ano 2018 segundo datos do Instituto Galego de Estat\u00edstica dos cales 6 eran homes e 7 mulleres."}
{"id": "136281", "revid": "1131", "url": "https://gl.wikipedia.org/wiki?curid=136281", "title": "Illa de Marettimo", "text": "A illa de Marettimo \u00e9 unha parte das illas \u00c9gadi, da fracci\u00f3n de Marettimo, da comuna Favignana na Provincia de Trapani. A illa el\u00e9vase a 686 m no monte Falcone.\nNome.\nO antigo nome grego da illa citado por Polibio foi Hier\u00e0 N\u00e9sos que significa \"Illa Sacra\". O seu nome actual deriva de \"Mar\u00edtima\", o nome latino da illa que aparece no \"Itinerario Antonino\" no s\u00e9culo III. Algunhas persoas suxeriron que a orixe do nome se atopaba na abundancia tomi\u00f1o silvestres (en italiano, timo). Esta non \u00e9 a \u00fanica vexetaci\u00f3n que crece espontaneamente na illa, o clima da illa, contribu\u00edu ao desenvolvemento dunha flora extraordinaria.\nXeograf\u00eda.\nMarettimo \u00e9 a segunda illa m\u00e1is grande das Illas \u00c9gadi. O punto m\u00e1is alto \u00e9 o \"Monte Falcone\" cunha altura de 686 m.. A illa ten ao redor de 300 habitantes no inverno e 700 no ver\u00e1n (sen inclu\u00edr os turistas), que viven principalmente da pesca, o turismo e a artesan\u00eda tradicional. A pesca real\u00edzase predominantemente nos meses de ver\u00e1n.\nHistoria.\nOs pobos antigos desta zona do Mediterr\u00e1neo (fenicios \u00c9limos Sicanos) atrib\u00faen a esta illa un car\u00e1cter sacro do que a\u00ednda goza hoxe en d\u00eda. Segundo a teor\u00eda Trapanese da \"'Odisea \", \"Marettimo coincide, desde o punto de vista xeogr\u00e1fico, con \u00cdtaca, o fogar de Ulises\".\nVarios autores citan \"Hier\u00e0\" ( antigo nome da illa) como o lugar onde se asinou o tratado de paz entre Roma e os cartaxineses \"logo da dram\u00e1tica batalla das illas \u00c9gadi\" no 10 de marzo de -241, que viu a Am\u00edlcar Barca e os seus barcos derrotados polas trirremes dos romanos ao mando de Lutazio Catulo.\nA illa era un importante punto de observaci\u00f3n durante a \u00e9poca romana, de a\u00ed a Casa Romana, onde era f\u00e1cil observar o paso do tr\u00e1fico mar\u00edtimo. As rutas mar\u00edtimas entre Italia e Norte de \u00c1frica e Italia e Espa\u00f1a (v\u00eda Sarde\u00f1a) pasar\u00edan por Marettimo.\nAbu Abd Allah Muhammad al-Idrisi (1099\u20131165 ou 1166), o xe\u00f3grafo musulm\u00e1n marroqu\u00ed, cart\u00f3grafo, exipt\u00f3logo e viaxeiro que viviu en Sicilia na corte do rei Roger II, mencionou esta illa, cham\u00e1ndoa \u062c\u0632\u064a\u0631\u0629 \u0645\u0644\u064a\u0637\u0645\u0629 (\"jaz\u012brat Mal\u012b\u1e6dma\", \"a illa de Malitma\") na p\u00e1xina 583 do seu libro \"Nuzhat al-mushtaq fi ihtiraq ghal afaq\", tam\u00e9n co\u00f1ecido como O libro de Roger, considerada unha enciclopedia xeogr\u00e1fica do mundo medieval.\nO castelo \"Punta Troia\", constru\u00eddo durante o per\u00edodo Normando (c. 1140) sobre os restos dunha antiga torre m\u00e1is tarde foi utilizado como prisi\u00f3n. A dinast\u00eda Borb\u00f3n, estivo detida no interior do castelo Guglielmo Pepe.\nHai unha igrexa bizantina-normanda ben restaurada adxacente \u00e1 Casa Romana. Hai varias grutas impresionantes ao redor da costa da illa e innumerables lugares para a nadar en augas pr\u00edstinas na costa occidental accesible soamente por barco.\nPaisaxe.\nA diferenza doutras illas do arquip\u00e9lago (Levanzo e Favignana), Marettimo separouse da parte continental miles de anos antes, o que provocou o desenvolvemento de plantas end\u00e9micas como a \"Brassica Macrocarpa\" ou a \"Seseli Bocconi\", plantas arbustivas que crecen nas rochas.\nAs gu\u00edas internacionais describen a illa como a \"Perla do Mediterr\u00e1neo\" polo azul profundo e augas cristalinas. Covas, os fen\u00f3menos Karst e os ricos fondos axudan a definir a beleza extrema.\nHoxe en d\u00eda, a illa \u00e9 parte da \"Reserva Natural das illas \u00c9gadi\". A vila de Marettimo, constru\u00edda segundo as formas tradicionais de arquitectura mediterr\u00e1nea, est\u00e1 unida a Trapani a trav\u00e9s de hidroplano nunha viaxe de preto dunha hora ou en transbordador en aproximadamente tres horas.\nNa illa, existen alg\u00fans pequenos comercios, unha igrexa e unha pousada, un tel\u00e9fono p\u00fablico, e unha pequena pero ben surtida biblioteca."}
{"id": "136283", "revid": "1131", "url": "https://gl.wikipedia.org/wiki?curid=136283", "title": "Strombolicchio", "text": "Strombolicchio () \u00e9 unha gran rocha de orixe volc\u00e1nica a 2\u00a0km ao nord\u00e9s da illa de Stromboli nas Illas Eolias en Italia.\nCaracter\u00edsticas.\nXeoloxicamente, Strombolicchio \u00e9 un colo volc\u00e1nico de basalto moi duro e compactado resistente \u00e1 erosi\u00f3n, \u00e9 o resto do volc\u00e1n orixinal que formou a illa de Stromboli, cuxas erupci\u00f3ns cesaron aproximadamente hai 200.000 anos, cando a actividade volc\u00e1nica se desprazou 3\u00a0km. cara ao suroeste. \u00c9 a \u00fanica parte a\u00e9rea dunha plataforma submarina que se estende entre ela e a illa principal. Est\u00e1 totalmente desprovista de auga e terras de cultivo, polo que est\u00e1 deshabitada.\nUn faro alimentado por enerx\u00eda solar at\u00f3pase na s\u00faa cima, comunicado por unha escaleira de formig\u00f3n de m\u00e1is de 200 pasos. A illa \u00e9 unha atracci\u00f3n tur\u00edstica de Stromboli.\nO nome \u00e9 un diminutivo de Stromboli. Unha lenda, transmitida polos habitantes de Stromboli, di que Strombolicchio non \u00e9 m\u00e1is que a tapa do volc\u00e1n, lanzada ao mar durante unha violenta erupci\u00f3n."}
{"id": "136285", "revid": "1131", "url": "https://gl.wikipedia.org/wiki?curid=136285", "title": "Filicudi", "text": "Filicudi \u00e9 unha das oito illas que compo\u00f1en as Illas Eolias, situada a 20-30 quil\u00f3metros ao nord\u00e9s da illa de Sicilia. Tr\u00e1tase dunha \"fracci\u00f3n\" da \"comuna\" de Lipari.\nXeograf\u00eda.\nA s\u00faa superficie total \u00e9 de 9,5 quil\u00f3metros cadrados. Hai varias pequenas aldeas na illa, que incl\u00faen Pecorini Mare e Valdichiesa. As terras de Filicudi son capaces de produciren vi\u00f1o, aceite de oliva, grans e hortalizas. En 1997, tres cuartas partes (7\u00a0km\u00b2) de Filicudi converteronse nunha Reserva Natural.\nO punto m\u00e1is alto \u00e9 Monte Fossa Felci (774 m). Outros puntos incl\u00faen \"Monte Montagnola\" (349 m) e \"Monte Terrione\" (278 m). \nEn Capo Graziano at\u00f3panse restos dunha vila da Idade de Bronce que data do s\u00e9culo VIII a. C. Fronte \u00e1 costa, unha roca volc\u00e1nica en forma de dedo La Canna de (74 m.) el\u00e9vase desde o mar.\nHistoria.\nO nome moderno de \"Filicudi\" \u00e9 unha corrupci\u00f3n do antigo nome grego da illa, \"Phoenicusa\" (Illa fenicia). A illa, como as outras Illas Eolias, foi habitada desde o Neol\u00edtico, ao redor de 3.000 antes de Cristo. Como o demostran os achados arqueol\u00f3xicos, a illa foi ocupada por un novo pobo na Idade de Bronce. A illa estivo deshabitada durante moitos s\u00e9culos ata a s\u00faa ocupaci\u00f3n polos gregos. Restos Romanos e bizantinos tam\u00e9n se poden atopar na illa."}
{"id": "136286", "revid": "5132", "url": "https://gl.wikipedia.org/wiki?curid=136286", "title": "Se\u00f1or de M\u00f3naco", "text": ""}
{"id": "136287", "revid": "1131", "url": "https://gl.wikipedia.org/wiki?curid=136287", "title": "Alicudi", "text": "Alicudi \u00e9 a m\u00e1is occidental das oito illas que forman as Illas Eolias, unha cadea volc\u00e1nica de illas ao norte de Sicilia. A illa est\u00e1 a uns 40\u00a0km ao oeste de Lipari, ten unha superficie total de 5,2\u00a0km\u00b2, e \u00e9 m\u00e1is ou menos de forma circular.\nHistoria.\nA illa foi formada polo agora extinto volc\u00e1n \"Montagnola\", aproximadamente hai uns 150.000 anos. Est\u00edmase que o a \u00faltima erupci\u00f3n tivo lugar hai uns 28.000 anos.\nA illa foi poboada xa no s\u00e9culo XVII a. C., como demostran algunhas probas arqueol\u00f3xicas atopadas deste per\u00edodo. Fragmentos de cer\u00e1mica da Roma antiga, que datan de moitos s\u00e9culos m\u00e1is tarde, p\u00f3dense atopar na costa oriental da illa.\nO nome actual de \"Alicudi\" \u00e9 unha corrupci\u00f3n do nome grego antiga de \"Ericusa\" (Illa de Erica), derivado da planta co\u00f1ecida como Erica, m\u00e1is co\u00f1ecida como o brezo, que a\u00ednda crece nas abas da illa. Durante moitos s\u00e9culos, Alicudi foi o branco de frecuentes incursi\u00f3ns de piratas. En consecuencia, a poboaci\u00f3n da illa viuse obrigada a buscar refuxio en pequenas casas constru\u00eddas en socalcos altos, e tam\u00e9n significa ter unha agricultura moi simple e xunto o cultivo de pexegos foron os fundamentos da modesta econom\u00eda da illa.\nDemograf\u00eda.\nHoxe en d\u00eda hai ao redor de 120 habitantes, que na s\u00faa maior\u00eda viven da pesca ou da pequena agricultura da illa. S\u00f3 hai un restaurante na illa, e o men\u00fa depende en gran medida do peixe que pescan os pescadores locais, ou o que a subministraci\u00f3n de alimentos que trae o hidroplano."}
{"id": "136288", "revid": "89787", "url": "https://gl.wikipedia.org/wiki?curid=136288", "title": "R\u00edo Andarax", "text": "O r\u00edo Andarax est\u00e1 situado na provincia de Almer\u00eda, Espa\u00f1a. Nace na zona oriental de Serra Nevada, no Cerro del Almirez. O seu curso \u00edntegro transcorre no interior da provincia de Almer\u00eda. Atravesa o val do Andarax, ao sur do Deserto de Tabernas, onde recibe os intermitentes corgos de auga de Tabernas, derradeiro curso de auga con achegas significativas \u00f3 r\u00edo. \u00d3 seu paso polos municipios de Rioja, Viator e Benahadux alimenta a numerosas leiras de c\u00edtricos. Finalmente acada a s\u00faa desembocadura nas aforas de Almer\u00eda, formando un amplo delta, sobre o que se asenta unha f\u00e9rtil veiga, hoxe en proceso de desaparici\u00f3n a causa do crecemento da cidade.\nEn tempos hist\u00f3ricos posu\u00eda un caudal case permanente, sendo navegable ata o municipio de Pechina. "}
{"id": "136289", "revid": "98629", "url": "https://gl.wikipedia.org/wiki?curid=136289", "title": "Otto Hahn", "text": "Otto Hahn, nado o 8 de marzo de 1879 en Frankfurt (Alema\u00f1a) e finado o 28 de xullo de 1968, foi un qu\u00edmico alem\u00e1n que ga\u00f1ou o Premio Nobel de Qu\u00edmica en 1944.\nBiograf\u00eda.\nNaceu en Frankfurt e estudou qu\u00edmica en Marburg e en M\u00fanic. Tras recibir o seu doutoramento en filosof\u00eda en 1901, traballou na universidade de Marburg; en 1904 pasou a Londres e ao ano seguinte a Montreal, para finalmente establecerse en Berl\u00edn en 1906. Recibiu o Premio Nobel de Qu\u00edmica en 1944 polos seus traballos pioneiros no campo da radioactividade.\nInvestigaci\u00f3ns cient\u00edficas.\nXunto a Lise Meitner e Otto von Baeyer, desenvolveu unha t\u00e9cnica para medir os espectros da desintegraci\u00f3n beta de is\u00f3topos radioactivos; para a s\u00faa fortuna este logro foi reco\u00f1ecido e aseguroulle o posto de profesor no Instituto de Qu\u00edmica Kaiser-Wilhelm de Berl\u00edn en 1912. En 1918, xunto con Meitner, descubriu o protactinio. Cando Meitner fuxiu da Alema\u00f1a nazi en 1938, el continuou o traballo con Fritz Strassmann na dilucidaci\u00f3n do resultado de bombardeo do uranio cos neutr\u00f3ns t\u00e9rmicos. Comunicou os seus resultados a Meitner quen, en colaboraci\u00f3n co seu sobri\u00f1o Otto Roberto Frisch, interpretounos correctamente como evidencia da fisi\u00f3n nuclear (unha frase acu\u00f1ada por Frisch). Unha vez que a idea da fisi\u00f3n foi aceptada, Hahn continuou os seus experimentos e demostrou as cantidades enormes de enerx\u00eda que a fisi\u00f3n inducida con neutr\u00f3ns poder\u00eda xerar para uso pac\u00edfico ou para a guerra.\nAo transcorrer a segunda guerra mundial, Otto Hahn estivo entre os cient\u00edficos alem\u00e1ns postos baixo vixilancia polo programa aliado ALSOS, que o inclu\u00edu no proxecto alem\u00e1n de enerx\u00eda nuclear para desenvolver unha bomba at\u00f3mica (a s\u00faa soa conexi\u00f3n era o descubrimento da fisi\u00f3n, el non traballou no programa). A Hahn foille concedido o premio Nobel de Qu\u00edmica en 1944, pero na cerimonia de entrega o presidente do comit\u00e9 Nobel para Qu\u00edmica anunciou: \"O profesor Hahn informounos que estima deplorable asistir a esta cerimonia.\" Foi apresado polos brit\u00e1nicos, quen buscaban informaci\u00f3n sobre o esforzo alem\u00e1n, errado, de desenvolver unha bomba at\u00f3mica.\nNa era da posguerra Hahn destacou como un firme opositor ao uso de armas nucleares. Prop\u00faxose en diversas ocasi\u00f3ns que os elementos 105 e 108 da t\u00e1boa peri\u00f3dica se chamasen Hahnium en honra de Hahn, pero ningunha destas propostas foi aprobada. Con todo, un dos poucos buques mercantes de propulsi\u00f3n nuclear do mundo, o Otto Hahn, foi bautizado as\u00ed na s\u00faa honra."}
{"id": "136290", "revid": "1131", "url": "https://gl.wikipedia.org/wiki?curid=136290", "title": "Illas do Grande Estanque de Marsala", "text": "As illas do Grande Estanque de Marsala (\u00abIsole dello Stagnone di Marsala\u00bb) son un pequeno grupo de illas do Mediterr\u00e1neo, localizadas moi pr\u00f3ximas \u00e1 costa occidental de Sicilia, no municipio de Marsala (Provincia de Trapani).\nEn italiano \u00abstagno\u00bb significa estanque e \u00abstagnone\u00bb, grande estanque. E \u00e9 debido a que a \"Illa Grande\" forma, no tramo de mar entre o Cabo de San Teodoro e o Cabo Boeo (o Lilybaeum), unha especie de gran lagoa de augas superficiais (de 1 a 2 m de profundidade a\u00ednda que nalgunhas zonas apenas chega aos 50\u00a0cm), a maior lagoa siciliana, cunhas 2.000 hect\u00e1reas, na que se localizan as outras catro illas de San Pantale\u00f3n (Mozia), Illa Grande, La Schola e Santa Maria.\nA lagoa formouse en tempos relativamente recentes (non exist\u00eda no momento da colonizaci\u00f3n fenicia de Mozia), tras o movemento de area debido ao actual porto se creou a Illa Grande, por acumulaci\u00f3n ao redor de dous antigos illotes. A creaci\u00f3n dunha parte resgardada do mar aberto, sen correntes, converteu o mar en auga estancada, cunha temperatura por encima da normal.\nA actividade principal de Stagnone foi a dunha salina, coa evaporaci\u00f3n da auga canalizada en estanques especiais para, a continuaci\u00f3n, recoller o sal. O bombeo de auga e a moenda do sal lev\u00e1ronse a cabo mediante mu\u00ed\u00f1os de vento, con alg\u00fans deles a\u00ednda conservados.\nAs illas, desde o ano 1984 forman parte da \u00abRiserva naturale regionale delle Isole dello Stagnone di Marsala\u00bb."}
{"id": "136292", "revid": "1131", "url": "https://gl.wikipedia.org/wiki?curid=136292", "title": "Mozia", "text": "Mozia (; ; ; ), a d\u00eda de hoxe San Pantaleo, \u00e9 unha illa da lagoa de Marsala na provincia de Trapani. Na illa estaba situada a antiga cidade fenicia do mesmo nome. A illa est\u00e1 situada fronte \u00e1 costa oeste de Sicilia, entre a Illa Grande e o continente, e pertence \u00e1 Fundaci\u00f3n Whitaker.\nXeograf\u00eda.\nA illa est\u00e9ndese por case corenta e cinco hect\u00e1reas e mostra unha forma case circular, est\u00e1 no centro do Grande Estanque de Marsala, que desde 1984 \u00e9 reserva natural rexional das illas do Grande Estanque de Marsala. O nivel do mar incrementouse en preto de dous metros por encima da \u00e9poca fenicia, e polo que parte dos restos arqueol\u00f3xicos est\u00e1 mergullado. O subsolo componse de pedra calcaria branda, coroada por unha fina capa de dura pedra calcaria.\nO acceso \u00e1 illa s\u00f3 se permite en dous peiraos privados, que ademais de uniren a mesma coa parte continental permiten visitar as outras illas da lagoa. A illa pertence \u00e1 Fundaci\u00f3n Whitaker, o p\u00fablico pode visitala durante as horas de apertura, est\u00e1 en vigor a prohibici\u00f3n de desembarco non autorizada. Na antig\u00fcidade, unha estrada un\u00eda a parte continental coa illa, hoxe en d\u00eda est\u00e1 mergullada, e xa non \u00e9 viable debido \u00e1 erosi\u00f3n das algas.\nHistoria.\nFoi colonia fenicia, probablemente s\u00f3 un centro comercial que se converteu en cidade co tempo. Os gregos dic\u00edan que fundouna lendariamente por unha muller chamada \"Motia\", e conect\u00e1rona con Hercules.\nSobre o s\u00e9culo VII a.C. pasou a depender de Cartago. A medida que os gregos establec\u00edan colonias, os cartaxineses concentr\u00e1ronse nas tres principais: Sos (\"Solus\"), Panormo (\"Panormus\") e Mozia (\"Motya\"), esta \u00faltima a m\u00e1is pr\u00f3xima a Cartago, polo que se converteu en capital das posesi\u00f3ns cartaxinesas na illa.\n\u00c9 mencionada como colonia cartaxinesa no 415 a.C. durante a expedici\u00f3n ateniense. No 409 a.C., cando o xeneral An\u00edbal Mag\u00f3n desembarcou en Sicilia deixou a s\u00faa frota en Mozia mentres avanzaba por terra para atacar Selinunte. Nesta \u00e9poca foi saqueada (como tam\u00e9n Panormo) por Herm\u00f3crates, o exiliado siracusano establecido na zona. Durante a expedici\u00f3n cartaxinesa ao mando de Am\u00edlcar Barca (407 a.C.), os cartaxineses us\u00e1rona como base da s\u00faa frota.\nNo 397 a.C., Dionisio I de Siracusa atacouna e a asediou. A resistencia foi \u00e9pica; logo de ga\u00f1aren as murallas e as torres, os habitantes resistiron r\u00faa a r\u00faa, casa por casa; os que sobreviviron e non puideron escapar, foron executados por Dionisio como castigo. Biton foi nomeado gobernador por Dionisio, e o seu irm\u00e1n Leptines converteuna en base da frota siracusana.\nNo 396 a.C. desembarcou en Panormo o xeneral cartaxin\u00e9s Himilc\u00f3n e reconquistou a cidade, onde non atopou case resistencia. Himilc\u00f3n fundou ent\u00f3n Lilibea, que ti\u00f1a unha mellor situaci\u00f3n, e trasladou al\u00ed aos habitantes de \"Motya\" que sobreviviran. A vella \"Motya\" desapareceu da historia e o illote foi habitado s\u00f3 por pescadores.\nNo s\u00e9culo XI a illa foi doada polos normandos \u00e1 abad\u00eda de Santa Maria della Grotta di Marsala dos monxes Basilianos, e que logo deron a illa o mome de San Pantale\u00f3n (desde o s\u00e9culo XI) en honra ao seu santo fundador da orde.\nNa segunda metade do s\u00e9culo XVI, xunto cos mosteiros de Palermo e Marsala, pasou aos Xesu\u00edtas, e o final do Settecento - coa expulsi\u00f3n da orde de Sicilia - pasou a mans de pequenos propietarios que cultivaban principalmente os vi\u00f1edos, e de feito fano a\u00ednda hoxe en d\u00eda.\nA comezos do s\u00e9culo S\u00e9culo XX toda a illa foi comprada por Joseph Whitaker, arque\u00f3logo e herdeiro dunha familia inglesa que se trasladou a Sicilia enriquecido coa produci\u00f3n de vi\u00f1o de Marsala. Foi o primeiro en promover a escavaci\u00f3n arqueol\u00f3xica real. P\u00f3dense ver algunhas ru\u00ednas, fragmentos das murallas e das d\u00faas portas, tam\u00e9n se acharon algunhas moedas e cer\u00e1mica."}
{"id": "136294", "revid": "1131", "url": "https://gl.wikipedia.org/wiki?curid=136294", "title": "Ustica", "text": "Ustica, \u00e9 unha illa de Italia, situada no Mar Tirreno a 67\u00a0km ao N.O. de Palermo (Sicilia). Ten unha superficie de preto de 8\u00b465\u00a0km\u00b2 cunha circunferencia de 12\u00a0km, e mide 3\u00b45\u00a0km de longo por 2\u00b45\u00a0km de ancho.\nXeoloxicamente af\u00edn \u00e1s Illas Eolias e de orixe volc\u00e1nico; presenta un relevo de outeiros, vestixio de antigos volc\u00e1ns (\"Punta Maggiore\", 244 m. \"Garda di Turchi\", 238 m.) que dividen \u00e1 illa en d\u00faas.\nA illa, ademais, \u00e9 unha das vinte que forman parte da \"Reserva Natural Mari\u00f1a\" de Italia, o que a converte nun verdadeiro para\u00edso para o mergullo. \nHistoria.\nOs fenicios habitaron a illa cara ao 1.500 A.C. Na antiga Grecia, foi chamada \"Osteodes\" (osario) en memoria dos miles de amotinados cartaxineses al\u00ed abandonados para morreren de fame no s\u00e9culo IV A.C. Os romanos rebautiz\u00e1rono como Ustica, do lat\u00edn \"ustum\" que significa \"queimada\", por mor das s\u00faas rocas negras caracter\u00edsticas.\nNo s\u00e9culo VI establ\u00e9cese na illa unha comunidade Beneditina, que foi rapidamente forzada a trasladarse por mor das inminentes guerras entre cristi\u00e1ns e \u00e1rabes. No Medievo fallaron as tentativas de colonizala por causa de frecuentes incursi\u00f3ns piratas, que utilizaron a illa como o seu refuxio.\nS\u00f3 a partir do s\u00e9culo XVIII os Borb\u00f3ns asentaron, esta vez de modo estable, a familias provenientes das Eolias e de Sicilia xunto cun centenar de soldados.\nDurante o r\u00e9xime fascista e ata 1950 Ustica foi utilizada como prisi\u00f3n.\nAmbiente.\nA caracter\u00edstica natural m\u00e1is destacada e peculiar e a presenza de numerosas grutas que se abren ao longo das altas costas. Cabe mencionar a: \"Grotta Verde\", \"Grotta Azzurra\", \"Grotta della Pastizza\", \"Grotta dell'Ouro\", \"Grotta delle Colonne\". Con todo, ao escasear a auga e os recursos h\u00eddricos na illa, ata a vexetaci\u00f3n natural \u00e9 escasa."}
{"id": "136295", "revid": "1131", "url": "https://gl.wikipedia.org/wiki?curid=136295", "title": "Illas Pel\u00e1xicas", "text": "O arquip\u00e9lago das Pel\u00e1xicas (\"Isole Pelagie\" en Italiano) sit\u00faase no Mar Mediterr\u00e1neo, a medio cami\u00f1o entre a illa de Sicilia e a costa africana de Tunisia, ao oeste de Malta. Est\u00e1 formado por tres illas maiores, Lampedusa, Linosa e Lampione.\nO nome Pel\u00e1xico deriva da voz grega \u00abpelaghia\u00bb, que significa \u00abalta mar\u00bb. O arquip\u00e9lago \u00e9 a parte m\u00e1is austral de Italia (Illa de lampedusa) e pertence \u00e1 provincia de Agrigento, da rexi\u00f3n siciliana. \nXeograf\u00eda.\nSon tres pequenas illas volc\u00e1nicas, de baixa altura sendo a altitude m\u00e1xima o monte \"Vulcano\" (186 m), na illa Linosa. As s\u00faas costas son especialmente altas e dentadas. Xeoloxicamente, pertencen ao continente africano, xa que son unha prolongaci\u00f3n da s\u00faa plataforma continental. A poboaci\u00f3n do arquip\u00e9lago \u00e9 duns 6.450 habitantes.\nA illa m\u00e1is grande \u00e9 Lampedusa, con preto de 20\u00a0km\u00b2 de superficie, e \u00e9 tam\u00e9n a m\u00e1is poboada (6025 habitantes). Est\u00e1 situada a 124\u00a0km de \u00c1frica (Punta de Chebba) e a 210 de Sicilia (Golfo de Gela). A segunda illa en superficie \u00e9 Linosa, situada a uns 40\u00a0km ao nord\u00e9s de Lampedusa, que ten 5,43\u00a0km\u00b2 e contaba con 433 habitantes (2001). A m\u00e1is pequena \u00e9 Lampione (1,2\u00a0km\u00b2), situada a uns 20\u00a0km ao oeste de Lampedusa, e a 110 do continente africano, que permanece deshabitada.\nSen considerar pequenos puntos de agricultura, as illas at\u00f3panse deforestadas debido \u00e1 talla indiscriminada e a desaparici\u00f3n dos cultivos ancestrais de oliveiras, cimbros e alfarrobeiras. Hai cincuenta anos, a maior parte do terreo dedic\u00e1base ao cultivo, e estaba cercada por muros de pedra. Actualmente, a econom\u00eda local depende da pesca (esponxas de mar e industria conserveira), e o turismo en Lampedusa. \nReserva natural das illas Pel\u00e1xicas.\nCreada en 2002, est\u00e1 considerada como espazo de interese natural pola Uni\u00f3n Europea. Alberga unha poboaci\u00f3n aut\u00f3ctona de \"tartaruga boba\" (\"caretta caretta\"), que est\u00e1 en perigo de extinci\u00f3n por mor da pesca indiscriminada e o turismo. \u00c9 o \u00fanico sitio onde pon ovos regularmente no Mediterr\u00e1neo."}
{"id": "136296", "revid": "89787", "url": "https://gl.wikipedia.org/wiki?curid=136296", "title": "Escala de Palermo", "text": "A Escala T\u00e9cnica de Ameaza de Impacto de Palermo (en ingl\u00e9s \"Palermo Technical Impact Hazard Scale\") \u00e9 unha escala de tipo logar\u00edtmica (base 10) cuxa funci\u00f3n \u00e9 medir o risco de impacto dun obxecto pr\u00f3ximo \u00e1 terra (NEO, do ingl\u00e9s \"Near Earth Object\"). Serve para comparar a probabilidade de impacto potencial dun obxecto detectado co risco medio doutro obxecto de igual ou superior tama\u00f1o segundo o tempo que falta ata o impacto potencial previsto.\nExiste outra escala similar chamada Escala de Tur\u00edn, que toma valores discretos (niveis 0-12) co que facilita a s\u00faa comprensi\u00f3n ao ser menos t\u00e9cnica e que est\u00e1 orientada cara a xente con menos co\u00f1ecementos te\u00f3ricos.\nOs valores que pode tomar a escala de Palermo son de car\u00e1cter continuo a diferenza da escala de Torino. O valor -2 significa que s\u00f3 existe un 1% do risco medio de impacto. O valor 0 indica que a probabilidade de impacto \u00e9 a mesma que a probabilidade do risco medio. O valor 2 indicar\u00eda que a probabilidade de impacto \u00e9 100 veces superior ao risco medio.\nF\u00f3rmula.\nA f\u00f3rmula de c\u00e1lculo da escala de Palermo \u00e9: \nformula_1"}
{"id": "136302", "revid": "1402126", "url": "https://gl.wikipedia.org/wiki?curid=136302", "title": "Baldr", "text": ""}
{"id": "136303", "revid": "23204", "url": "https://gl.wikipedia.org/wiki?curid=136303", "title": "Forseti", "text": "Forseti (en n\u00f3rdico antigo \"o que preside\", actualmente \"presidente\" en island\u00e9s moderno e fero\u00e9s) \u00e9 o \u00c6sir (deus) da xustiza, a paz e a verdade na mitolox\u00eda n\u00f3rdica. \u00c9 fillo de Baldr e Nanna. O seu fogar era Glitnir, significando \"brillante\", refer\u00edndose ao teito prateado do vest\u00edbulo e os seus dourados piares, dos cales irradiaban luz que pod\u00eda ser vista dende unha gran distancia.\nForseti era considerado o m\u00e1is sabio e elocuente dos deuses de Asgard. En contraste co seu deus compa\u00f1eiro Tyr, quen presid\u00eda os sanguentos asuntos da lei carnal, Forseti presid\u00eda as disputas resolv\u00e9ndoas mediante a mediaci\u00f3n. Sentaba no seu vest\u00edbulo, dispensando xustiza a aqueles que a buscaban, e dic\u00edase que sempre pod\u00eda prover unha soluci\u00f3n que todas as partes consideraran xusta. Como o seu pai Balder, Forseti era un deus doce e favorec\u00eda a paz de modo que todos os xulgados por el pod\u00edan vivir en seguridade en tanto cumprisen a s\u00faa sentenza. Forseti era tan respectado que s\u00f3 os m\u00e1is solemnes xuramentos eran pronunciados no seu nome."}
{"id": "136304", "revid": "6157998", "url": "https://gl.wikipedia.org/wiki?curid=136304", "title": "Tsar\u00e9vich", "text": "Tsar\u00e9vich, (en ruso: \u0426\u0430\u0440\u0435\u0432\u0438\u0447), \u00e9 un termo eslavo para referirse \u00f3 fillo do tsar. O t\u00edtulo de tsar\u00e9vich era s\u00f3 utilizado para referirse \u00f3 herdeiro \u00f3 trono, o resto dos fillos do tsar ti\u00f1an o t\u00edtulo de Gran Pr\u00edncipe. \nO \u00faltimo tsar\u00e9vich de Rusia foi Aleksei Nikolaevich Romanov, fillo de Nicolao II de Rusia, nado en 1904 e asasinado en 1918 xunto \u00f3 resto da s\u00faa familia na casa Ipatiev de Ekaterinburgo durante a Revoluci\u00f3n rusa.\nEn tempos anteriores, o t\u00edtulo tam\u00e9n se empregaba para os descendentes dos khanes (tsares) de Kaz\u00e1n, Kasimov, e Siberia logo de que estes fosen anexionados por Rusia."}
{"id": "136305", "revid": "23204", "url": "https://gl.wikipedia.org/wiki?curid=136305", "title": "Nanna", "text": "Nanna \u00e9 unha deusa na mitolox\u00eda n\u00f3rdica, filla de Nep e esposa de Baldr. Canda el formaba parte dos \u00c6sir e viv\u00eda en Brei\u00f0ablik, localizado en Asgard. Era a nai de Forseti xunto con Baldr. Cando Baldr foi asasinado por H\u00f6\u00f0r, foi vencida pola pena e tirouse \u00e1 pira funeraria do seu esposo dentro do seu bote, Hringhorni."}
{"id": "136309", "revid": "1131", "url": "https://gl.wikipedia.org/wiki?curid=136309", "title": "Pianosa", "text": "A pequena illa de Pianosa, con arredor de 10\u00a0km\u00b2, forma parte do Arquip\u00e9lago Toscano en Italia A efectos administrativos, Pianosa forma parte da comuna de Elba. Nos d\u00edas claros, Desde Elba p\u00f3dese ver Pianosa como unha li\u00f1a azul escura sobre o mar azul m\u00e1is claro. Pianosa non ten residentes permanentes, pero foi o lugar dunha prisi\u00f3n de m\u00e1xima seguridade (1858-1998) especialmente para os perigosos criminais da Mafia.\nXeograf\u00eda.\nNa \u00e9poca dos romanos a illa cham\u00e1base Planasia. O seu nome expresa a idea da palabra italiana \"pianura\" (terra ch\u00e1): o seu punto m\u00e1is alto at\u00f3pase s\u00f3 29 m. sobre o nivel do mar. \u00c9 unha masa de terra de forma triangular a 14\u00a0km ao sueste de Elba, e \u00e9 unha frazione do municipio de Campo nell'Elba .\nPianosa \u00e9 a quinta illa m\u00e1is grande do Arquip\u00e9lago toscano e a \u00fanica que se formou a partir de roca sedimentaria do Neoxeno e do Cuaternario.F\u00f3siles como equinodermos, moluscos e briozoos do Plioceno at\u00f3panse con frecuencia.\nHistoria.\nA illa habitouse por primeira vez no Paleol\u00edtico Superior, a Idade de Pedra Posterior, pero cando no ano 5.000 aC o nivel do mar aumentou e alcanzou o actual, os poucos habitantes refuxi\u00e1ronse no pr\u00f3ximo illote Scola onde se atoparon pegadas da s\u00faa estancia. Atop\u00e1ronse ferramentas de pesca e cer\u00e1mica do mesol\u00edtico as\u00ed como artefactos de cuarzo e pedernal probablemente chegados de Elba.\nA antiga Planasia ti\u00f1a edificios e foi amplamente cultivada. F\u00edxose notar na historia cando o \"princeps\" Augusto desterrou ao seu neto e ex-herdeiro Agripa P\u00f3stumo no ano 6 ou 7. Postumo permaneceu al\u00ed ata a s\u00faa execuci\u00f3n por un asasino enviado por Tiberius, na \u00e9poca da morte de Augusto no 14. Postumus viviu en Pianosa en \"Vila Agrippa\" descuberta polo abade Gaetano Chierici na segunda parte de 1800 e inclu\u00eda un teatro, un ba\u00f1o termal (\"Bagni di Agrippa\") e unha vila romana, con chans de mosaico branco e negro e con decoraci\u00f3ns mitol\u00f3xicas mari\u00f1as.\nNo s\u00e9culo IV unha pequena comunidade cristi\u00e1 viviu en Pianosa e deixou pegadas da s\u00faa presenza nas catacumbas escavadas desde ent\u00f3n. Estas est\u00e1n en dous niveis e son as m\u00e1is grande ao norte de Roma. Descubr\u00edronse 700 catacumbas, o que indica un bo n\u00famero de residentes.\nPisa tivo a illa baixo custodia despois de que unha vitoria nunha batalla naval nesas augas ocorrera no 874. Na Idade Media a propiedade da illa foi disputada por Pisa e X\u00e9nova debido \u00e1 s\u00faa posici\u00f3n estrat\u00e9xica. En 1238 X\u00e9nova enviou tropas \u00e1 illa supo\u00f1endo que os habitantes exerc\u00edan a pirater\u00eda. Destru\u00edron a vila e as fortificaci\u00f3ns constru\u00eddas polos pisanos e fixeron prisioneiros aos 150 habitantes. Pianosa regresou pouco despois a Pisa, pero X\u00e9nova logrou a supremac\u00eda do Mar Tirreno logo da Batalla de Meloria. A illa volveu ao control de Pisa baixo un acordo que requiriu que os pisanos deix\u00e1rena inculta e deshabitada, pero o pacto non foi honrado. A familia de Appiano, que gobernaba Pisa, deu a illa en alugueiro \u00e1 familia De Leis e logo aos Landi en 1344. Os Appiano venderon Pisa a Gian Galeazzo Visconti en 1399 e estableceron o pequeno Principado de Piombino que inclu\u00eda Suvereto, Scarlino, Vignale, Populonia e as illas de Elba, Montecristo e Pianosa. O 15 de agosto de 1552, Carlos V, Sacro Emperador Romano-Xerm\u00e1nico consignou a Cosimo I de Medici, o Principado de Piombino a cambio dun pr\u00e9stamo de 200.000 escudos italianos.\nPianosa sufriu numerosas incursi\u00f3ns dos piratas, pero a peor de todas foi que tivo lugar en 1553 por unha frota turco francesa comandada por Dragut, que aniquilou \u00e1 poboaci\u00f3n, desde ent\u00f3n a illa cambiou varias veces de propiedade e poboouse s\u00f3 de forma estacional polos labregos procedentes de Elba para cultivar. O 27 de agosto de 1802 Napole\u00f3n estableceu que Elba, Capraia, Gorgona, Pianosa, Palmarola e Montecristo formaban parte do territorio franc\u00e9s. E en 1805 asignou \u00e1 s\u00faa irm\u00e1 Elisa Bonaparte a rexi\u00f3n de Piombino, Elba e Pianosa que foi fortificada. O 9 de abril de 1809 o arquip\u00e9lago volveu \u00e1 Toscana, gobernada polos franceses. O 10 de maio, os infantes de mari\u00f1a brit\u00e1nicos e os mari\u00f1eiros do HMS Seahorse e o HMS Halcyon desembarcaron en Pianosa e Giannutri. Os grupos de desembarco destru\u00edron os fortes e capturaron preto de 100 prisioneiros durante catro horas de loita. As perdas brit\u00e1nicas foron un marine morto e outro ferido. Os grupos de desembarco tam\u00e9n enviaron aos labregos de regreso a Elba e deixaron a illa deserta. Napole\u00f3n foi a Pianosa de Elba d\u00faas veces, reconstru\u00edu a torre, emprazou unha gornici\u00f3n para defender a illa, e constru\u00edu algunhas casas para asentar aos labregos. O Congreso de Viena asignou Elba e o Arquip\u00e9lago Toscano ao Gran Duque de Toscana.\nA\u00ednda que os documentos do s\u00e9culo XVIII informan que estivo densamente arborada, os seres humanos e os animais que trouxeron destru\u00edron as \u00e1rbores da illa, que agora son no seu maior parte prader\u00edas, ag\u00e1s algunhas zonas costeiras.\nColonia penal.\nEn 1856, Leopoldo II, Gran Duque de Toscana estableceu unha colonia penal en Pianosa porque se consideraba un lugar perfecto para illar, segregar e vixiar aos detidos. Na proclamaci\u00f3n do Reino de Italia en 1861, hab\u00eda 149 prisioneiros na illa. En 1864 constru\u00eduse unha estrutura capaz de albergar 350 presos, pero en 1872 a illa foi dividida en numerosas granxas organizando aos reclusos en pequenas comunidades. En 1880 hab\u00eda 960 presos. Os cativos cultivaban cereais, produc\u00edan aceite e vi\u00f1o como Sangiovese e Procanico, hab\u00eda aves de curral, porcos e granxas de gando. Desde 1884 ata 1965 Pianosa, debido ao seu clima seco, acolleu a presos, procedentes de toda Italia, afectados pola tuberculose. A principios dos anos 1900, a poboaci\u00f3n da illa era de 21 civ\u00eds, 80 gardas da prisi\u00f3n, 40 soldados e 800 prisioneiros. O expresidente da Rep\u00fablica de Italia Sandro Pertini converteuse nun preso en 1932 por raz\u00f3ns pol\u00edticas. Durante a segunda guerra mundial, o 17 de setembro de 1943, as tropas alem\u00e1s invadiron Pianosa e ocup\u00e1rona. O 19 de marzo de 1944 os comandos franceses desembarcaron na illa, e logo dun curto tiroteo retir\u00e1ronse, lev\u00e1ndose a 40 gardas da prisi\u00f3n como ref\u00e9ns. O mes seguinte un bombardeiro aliado atacou a illa, matando a seis persoas.\nNa posguerra a colonia volveu ao seu papel orixinal. Estableceuse un posto de Carabinieri, do mesmo xeito que un destacamento da Guardia di Finanza, e constru\u00edronse casas para acomodar \u00e1s familias dos soldados. Na d\u00e9cada de 1970, por orde do xeneral Carlo Alberto Dalla Chiesa, o antigo sanatorio nomeado Agrippa Branch, transformouse nunha prisi\u00f3n de m\u00e1xima seguridade para confinar aos xefes e terroristas da mafia e as Brigadas Vermellas, como Giovanni Senzani, Renato Curcio, Alberto Franceschini, e Bruno Seghetti. En maio de 1977 avi\u00f3ns e helic\u00f3pteros transferiron a 600 presos de toda Italia a Pianosa en s\u00f3 dous d\u00edas.\nEn 1970 constru\u00eduse un muro de formig\u00f3n armado, de seis metros de altura e 3\u00a0km. de longo, para separar a vila da penitenciar\u00eda. O asasinato dos xu\u00edces Giovanni Falcone e Paolo Borsellino en 1992 levou \u00e1 reapertura da rama de Agrippa e durante a noite do 20 de xullo, cincuenta e cinco xefes da mafia presos na prisi\u00f3n de Ucciardone en Palermo, entre eles Michele Greco`, foron trasladados en avi\u00f3n de transporte militar ao aeroporto de Pisa e logo a Pianosa en helic\u00f3ptero.\nA illa converteuse nunha fortaleza impenetrable e inaccesible ata o 17 de xullo de 1997, cando Gaetano Murana, \u00faltimo preso do r\u00e9xime penitenciario de alta seguridade, foi trasladado a outra prisi\u00f3n. Ata esa data Pianosa acollera a xefes da mafia como Pippo Cal\u00f2, Nitto Santapaola e Giovanni Brusca e f\u00edxose co\u00f1ecido pola brutalidade inflixida aos prisioneiros.\nO goberno de Prodi decidiu pechar a penitenciar\u00eda permanentemente o 28 de xu\u00f1o de 1998. Pianosa foi evacuada nun s\u00f3 d\u00eda polos restantes presos e residentes, e s\u00f3 uns poucos gardas permaneceron na illa para a s\u00faa vixilancia.\nA\u00ednda hai outra illa m\u00e1is pequena, chamada \"Pianosa\" at\u00f3pase na costa do Adri\u00e1tico, o norte do Monte Gargano."}
{"id": "136311", "revid": "89787", "url": "https://gl.wikipedia.org/wiki?curid=136311", "title": "Hringhorni", "text": "Hringhorni (\"Anel-Barco\") era o nome do barco do deus Baldr na mitolox\u00eda n\u00f3rdica, o m\u00e1is grande endexamais constru\u00eddo. En \"Gylfaginning\" rel\u00e1tase que el, a s\u00faa esposa Nanna e o anano Litr, foron queimados dentro do barco logo de que Baldr fose asasinado por H\u00f6\u00f0r a trav\u00e9s dos enganos de Loki.&lt;ref name=\"Edda prosaica/49\"&gt;&lt;/ref&gt;"}
{"id": "136316", "revid": "1131", "url": "https://gl.wikipedia.org/wiki?curid=136316", "title": "Galer\u00eda de imaxes do castelo de San Felipe", "text": "O castelo de San Felipe foi unha das fortalezas m\u00e1is importantes da r\u00eda de Ferrol e est\u00e1 localizado na parroquia de Bri\u00f3n."}
{"id": "136320", "revid": "1131", "url": "https://gl.wikipedia.org/wiki?curid=136320", "title": "Galer\u00eda de imaxes da Gra\u00f1a, Ferrol", "text": "Santa Rosa de Viterbo da Gra\u00f1a \u00e9 unha parroquia que se localiza no sur do concello de Ferrol."}
{"id": "136325", "revid": "25871", "url": "https://gl.wikipedia.org/wiki?curid=136325", "title": "\u00c9mile Friant", "text": "\u00c9mile Friant (Dieuze, 16 de abril de 1863 - Par\u00eds, 6 de agosto de 1932) foi un pintor realista franc\u00e9s. Friant foi un profesor de arte na \u00c9cole des Beaux-Arts en Par\u00eds. En 1931 recibiu a Lexi\u00f3n de Honor francesa e era membro do Instituto de Francia (Institut de France)."}
{"id": "136326", "revid": "1888", "url": "https://gl.wikipedia.org/wiki?curid=136326", "title": "Diario de Anne Frank", "text": ""}
{"id": "136328", "revid": "56817", "url": "https://gl.wikipedia.org/wiki?curid=136328", "title": "Vea (hom\u00f3nimos)", "text": "Co termo vea pod\u00e9monos referir a:\nToponimia.\nO top\u00f3nimo Vea p\u00f3dese referir a:"}
{"id": "136330", "revid": "23204", "url": "https://gl.wikipedia.org/wiki?curid=136330", "title": "The Diary of Anne Frank (serie de televisi\u00f3n)", "text": "The Diary of Anne Frank \u00e9 unha adaptaci\u00f3n da BBC, en asociaci\u00f3n con France 2, do libro \"The Diary of a Young Girl\", escrito por Deborah Moggach.\nComezouse a gravar no outubro de 2007, no Reino Unido, e emitiuse do 5 ao 9 de xaneiro do 2009 en cinco episodios de media hora."}
{"id": "136331", "revid": "5863", "url": "https://gl.wikipedia.org/wiki?curid=136331", "title": "Benito Zambrano", "text": "Benito Zambrano Tejero, nado en Lebrija o 20 de marzo de 1965, \u00e9 un guionista e director de cine andaluz.\nTraxectoria.\nEn Lebrija, a s\u00faa localidade natal, \u00e9 popular e o seu alcume \u00e9 Benito \"el Gamba\". Foi estudante de Arte Dram\u00e1tica en Sevilla e graduouse na Escola Internacional de Cine e Televisi\u00f3n de San Antonio de los Ba\u00f1os, Cuba. A s\u00faa pel\u00edcula \"Solas\" obtivo cinco premios Goya: mellor direcci\u00f3n novel, mellor interpretaci\u00f3n feminina secundaria, mellor actor revelaci\u00f3n, mellor actriz revelaci\u00f3n e mellor gui\u00f3n orixinal."}
{"id": "136332", "revid": "5863", "url": "https://gl.wikipedia.org/wiki?curid=136332", "title": "Gay Club", "text": "Gay club \u00e9 unha pel\u00edcula espa\u00f1ola dirixida por Ram\u00f3n Fern\u00e1ndez que se estreou o 12 de marzo de 1981.\nSinopse.\nUn grupo de amigos homosexuais intenta montar un club gai nunha aldea de Andaluc\u00eda, encontrando a oposici\u00f3n do cacique local, que tratar\u00e1 de impedilo cos seus medios."}
{"id": "136333", "revid": "72012", "url": "https://gl.wikipedia.org/wiki?curid=136333", "title": "Tito Fern\u00e1ndez (director de cine)", "text": "Ram\u00f3n Fern\u00e1ndez \u00c1lvarez, co\u00f1ecido como Tito Fern\u00e1ndez, nado en San Esteban de Pravia, Asturias, o 26 de setembro en 1930 e finado en Ronda (M\u00e1laga) o 9 de setembro de 2006, foi un director de cinema espa\u00f1ol.\nO director retratou nas s\u00faas pel\u00edculas as obsesi\u00f3ns dos espa\u00f1ois dos anos 1960 e 70 no m\u00e1is puro cine comercial da \u00e9poca. Na s\u00faa \u00faltima etapa traballou principalmente dirixindo series para a televisi\u00f3n."}
{"id": "136334", "revid": "1131", "url": "https://gl.wikipedia.org/wiki?curid=136334", "title": "Tito Fern\u00e1ndez", "text": "O nome de Tito Fern\u00e1ndez pode referirse a varias persoas:"}
{"id": "136335", "revid": "1987", "url": "https://gl.wikipedia.org/wiki?curid=136335", "title": "Godfrey Kneller", "text": "Sir Godfrey Kneller, nado o 8 de agosto de 1646 e finado o 19 de outubro de 1723, foi un artista que traballou como pintor da corte para varios reis ingleses.\nTraxectoria.\nGottfried Kniller naceu en L\u00fcbeck, Alema\u00f1a. Seu irm\u00e1n, John Zacharias, tam\u00e9n se dedicou \u00e1 pintura establec\u00e9ndose en Gran Breta\u00f1a. Ferdinand Bol e Rembrandt foron mestres seus, e Kneller converteuse no principal pintor de retratos de finais do s\u00e9culo XVII e principios do XVIII, tendo retratado a dez monarcas europeos (inclu\u00edndo a Lu\u00eds XIV de Francia).\nEn 1680 foi nomeado Pintor da Coroa polo rei Carlos II de Inglaterra e armado cabaleiro por Guillerme III de Orange. Ademais conced\u00e9uselle o t\u00edtulo de baronet (entre bar\u00f3n e cabaleiro) polo rei Xurxo I e dirixiu a \"Academia de Pintura e Debuxo de Kneller\" (1711-1716) en Great Queen Street, en Londres.\nDa s\u00faa man sa\u00edron outros corenta e oito retratos de pol\u00edticos destacados e homes de letras, membros do Club Kit-Cat.\nMorreu en 1723 a causa dunhas febres. Os seus restos descansan na igrexa de Twickenham, onde traballaba como coadxutor cando a nave central (do s\u00e9culo XIV) derrubouse en 1713 e tivo que tomar parte nos plans de reconstruci\u00f3n da mesma."}
{"id": "136337", "revid": "23204", "url": "https://gl.wikipedia.org/wiki?curid=136337", "title": "El S\u00edndrome del Martes", "text": "El S\u00edndrome del Martes \u00e9 un grupo musical catal\u00e1n formado en 2001. A banda \u00e9 orixinaria de Badalona (Barcelona). O seu estilo de m\u00fasica \u00e9 pop-rock.\nEurovisi\u00f3n.\nNo ano 2007, TVE organizou a elecci\u00f3n do candidato por Espa\u00f1a en Eurovisi\u00f3n, present\u00e1ndose 700 artistas de todos os puntos do Estado, moitos deles xa co\u00f1ecidos, con representaci\u00f3n e traballos discogr\u00e1ficos xa publicados. El S\u00edndrome del Martes foi un dos grupos entre os 57 semifinalistas, aparecendo na televisi\u00f3n dentro do programa \"Misi\u00f3n Eurovisi\u00f3n' o 3 de febreiro de 2007 interpretando a canci\u00f3n \"Mucho mejor\" de Los Rodr\u00edguez.\nNo ano 2008, a elecci\u00f3n para o representante espa\u00f1ol en Eurovisi\u00f3n foi levada a cabo mediante votaci\u00f3ns populares en MySpace e patrocinado por Televisi\u00f3n Espa\u00f1ola. El S\u00edndrome del Martes foi un dos 536 participantes, quedando no posto 89 da votaci\u00f3n coa canci\u00f3n \"Tiempo al tiempo\"."}
{"id": "136338", "revid": "839", "url": "https://gl.wikipedia.org/wiki?curid=136338", "title": "R\u00edo Monongahela", "text": "O Monongahela (pronunciado , tam\u00e9n co\u00f1ecido localmente como \"the Mon\", \u00e9 un r\u00edo que se acha na Allegheny Plateau, na parte norte de Virxinia Occidental e o oeste de Pensilvania nos EUA. En Pittsburgh, \u00fanese ao r\u00edo Allegheny para formar o r\u00edo Ohio."}
{"id": "136339", "revid": "23204", "url": "https://gl.wikipedia.org/wiki?curid=136339", "title": "Eir", "text": "Eir (\"axuda\" ou \"piedade\") \u00e9, na mitolox\u00eda n\u00f3rdica, unha \u00c1synjur. Co\u00f1ec\u00eda as propiedades medicinais das herbas e era capaz da resurrecci\u00f3n. S\u00f3 as mulleres pod\u00edan aprender a arte da curaci\u00f3n en Escandinavia. Era boa amiga de Frigg.\nEra unha das deusas na monta\u00f1a Lyfia (\"curar con maxia\"). P\u00f3dese relacionar cos Vanir polo feito de co\u00f1ecer as propiedades curativas de plantas e herbas.\n\u00c9 mencionada brevemente nas Eddas de Snorri Sturluson e nalgunhas \"kenningar\"."}
{"id": "136350", "revid": "5863", "url": "https://gl.wikipedia.org/wiki?curid=136350", "title": "Trikala 2000 B.C.", "text": "O Athlitikos Syllogos Trikala 2000 KAE ou simplemente AS Trikala 2000 BC (en grego \u0391.\u03a3. \u03a4\u03c1\u03af\u03ba\u03b1\u03bb\u03b1 2000), foi un equipo profesional de baloncesto grego da cidade de Trikala, Grecia. O Trikala chegou a competir na m\u00e1xima categor\u00eda do baloncesto grego. Non se debe confundir o club co Trikala Aries, equipo da mesma cidade.\nHistoria.\nA Asociaci\u00f3n Atl\u00e9tica de Trikala 2000 foi fundada o 13 de setembro de 1999 da fusi\u00f3n dos dous equipos locais de Trikala, o Danaos e o Sporting. Dende a s\u00faa creaci\u00f3n, o club ascendeu rapidamente nas ligas gregas. No 2002, tres anos despois da s\u00faa fundaci\u00f3n, o Trikala acadou o ascenso \u00e1 liga B do baloncesto grego. En 2006, acadou un novo ascenso \u00e1 A2 Ethniki. Dous anos despois completaron o seu percorrido ascensor ao ga\u00f1ar a A2 Ethniki na tempada 2007-08 e ascender \u00e1 m\u00e1xima categor\u00eda do baloncesto grego, a A1 Ethniki. O club superou o r\u00e9cord de vit\u00f3rias nunha tempada (acadou 24), ao bater o r\u00e9cord anterior, en posesi\u00f3n do Makedonikos BC.\nA s\u00faa primeira tempada na m\u00e1xima competici\u00f3n grega tivo un relativo \u00e9xito, ao acadar a permanencia nun \u00faltimo partido de liga dram\u00e1tico o 22 de abril de 2009."}
{"id": "136352", "revid": "89787", "url": "https://gl.wikipedia.org/wiki?curid=136352", "title": "Kolossos Rodou B.C.", "text": "O A.O. Kolossos Rodou (en grego: \u0391.\u039f. \u039a\u03bf\u03bb\u03bf\u03c3\u03c3\u03cc\u03c2 \u03a1\u03cc\u03b4\u03bf\u03c5), co\u00f1ecido en ingl\u00e9s como Colossus Rhodes B.C., e por motivos de patrocinio como Kolossos H Hotels, \u00e9 un equipo profesional de baloncesto grego da localidade de Rodas, Grecia. O club compite actualmente na m\u00e1xima categor\u00eda do baloncesto grego, a A1 Ethniki. Foi fundado en 1963 dando cabida a outros deportes coma o voleibol e o judo a principios da d\u00e9cada de 1980.\nHistoria.\nFoi o primeiro equipo da rexi\u00f3n do Mar Exeo, mais debido ao seu illamento xeogr\u00e1fico non puido disputar competici\u00f3ns a nivel oficial ata o ano 2000, data na que entra como presidente Kostas Kostaridis, quen o inscribe na Divisi\u00f3n B, a terceira en importancia do pa\u00eds, ascendendo en 2003 \u00e1 A2 Ethniki, e en 2005 finalmente \u00e1 A1 Ethniki, onde xoga na actualidade."}
{"id": "136353", "revid": "23204", "url": "https://gl.wikipedia.org/wiki?curid=136353", "title": "Teodoro I de Rusia", "text": "Teodoro I Ivanovich (en , \"Fedor I Ivanovich\"), nado o 31 de maio de 1557 e finado o 7 de xaneiro\u00a0de 1598, foi tsar de Rusia desde 1584 ata 1598.\nFoi fillo do tsar Iv\u00e1n o Terrible e de Anastasia Romanovna Zakharina. No ano 1580\u00a0contrae matrimonio con Irene God\u00fanovna irm\u00e1 de Boris Godunov. Ti\u00f1a un car\u00e1cter piadoso e pasou a maior parte do seu tempo rezando.\n\u00d3 morrer o seu pai, herdou unha terra destru\u00edda polas atrocidades deste, non moi interesado nas tarefas de goberno, deixou esta tarefa \u00f3 seu irm\u00e1n pol\u00edtico Boris Godunov. \u00d3 morrer a s\u00faa \u00fanica filla, o tsar caeu nunha gran depresi\u00f3n.\nTras a morte de Teodoro I, remata o goberno da dinast\u00eda R\u00farika."}
{"id": "136354", "revid": "89787", "url": "https://gl.wikipedia.org/wiki?curid=136354", "title": "Ilisiakos B.C.", "text": "O Ilisiakos BC (en grego: \u0397\u03bb\u03c5\u03c3\u03b9\u03b1\u03ba\u03cc\u03c2 \u039a.\u0391.\u0395.), \u00e9 un equipo profesional de baloncesto grego da cidade de Atenas, que compite na Gamma Ethniki, cuarta categor\u00eda helena. Disputa os seus partidos como local no Pavill\u00f3n de Ilissia, con capacidade para 1.700 espectadores.\nHistoria.\nForma parte dun club polideportivo creado en 1927, a\u00ednda que a secci\u00f3n de baloncesto non se fundou ata 1968. Xogou na A1 Ethniki ata 1988, cando descendeu \u00e1 A2 Ethniki, onde permaneceu 10 tempadas, descendendo \u00e1 Divisi\u00f3n B en 1999. Tres anos m\u00e1is tarde regresou \u00e1 segunda categor\u00eda do baloncesto grego, acadando o ascenso \u00e1 A1 Ethniki esa mesma tempada, a\u00ednda que ao ano seguinte volveu descender. En 2009 recuperou de novo a m\u00e1xima categor\u00eda, tras quedar segundo na clasificaci\u00f3n final.\nO seu mellor resultado nas diferentes competici\u00f3ns foi en 1995, cando chegou \u00e1s semifinais da Copa de Grecia, acabando na cuarta posici\u00f3n."}
{"id": "136355", "revid": "5132", "url": "https://gl.wikipedia.org/wiki?curid=136355", "title": "Kavala B.C.", "text": "O Kavala B.C. (en grego: \u0388\u03bd\u03c9\u03c3\u03b7 \u039a\u03b1\u03bb\u03b1\u03b8\u03bf\u03c3\u03c6\u03b1\u03af\u03c1\u03b9\u03c3\u03b7\u03c2 \u039a\u03b1\u03b2\u03ac\u03bb\u03b1, \"Enosi Kalathosfairisis Kavalas\"), \u00e9 un equipo profesional de baloncesto grego da cidade de Kavala, que compite na A2 Ethniki, segunda categor\u00eda do baloncesto heleno. Disputa os seus partidos no Pavill\u00f3n Kalamitsa, recinto con capacidade para 1\u00a0650 espectadores.\nHistoria.\nO club foi fundado en 2003 coa denominaci\u00f3n \"Panorama BC\", fusion\u00e1ndose en 2008 co EK Kavala, asumindo o nome deste \u00faltimo. Na tempada 2008-09 rematou a fase regular da A1 Ethniki na d\u00e9cima posici\u00f3n."}
{"id": "136357", "revid": "98629", "url": "https://gl.wikipedia.org/wiki?curid=136357", "title": "Boris Godunov", "text": "Boris Fedorovich Godunov (en ), nado en 1551 e finado o 23 de abril\u00a0de 1605, foi un nobre ruso, rexente \"de facto\" de Rusia desde 1584 ata 1598 e posteriormente converteuse no primeiro tsar non pertencente a dinast\u00eda Rurik, exercendo o poder desde 1598 ata a s\u00faa morte no 1605.\nPrimeiros anos.\nBoris Godunov era un famoso membro dunha antiga, agora extinguida, familia rusa de orixe t\u00e1rtara, que chegou de Kostroma a comezos do s\u00e9culo XIV d.C, a trav\u00e9s do pr\u00edncipe t\u00e1rtaro Chet, que fundou o mosteiro Ipatiev en Kostroma. Boris era fillo de Feodor Ivanovich Godunov e da s\u00faa esposa Stepanida. O seu irm\u00e1n m\u00e1is vello Vasili morreu de neno. A carreira de Godunov comezou na corte de Iv\u00e1n IV. No ano 1571 entrou a formar parte da opr\u00edchnina.\nNo 1571 consolidou a s\u00faa posici\u00f3n na corte mediante a uni\u00f3n con Mar\u00eda, filla de Maliuta Skur\u00e1tov. En 1580\u00a0o tsar, elixe a Irene, irm\u00e1 de Boris, para que sexa a esposa do seu fillo o tsar\u00e9vich Teodoro de 14 anos de idade. No seu leito de morte, Iv\u00e1n IV designou un consello formado por Boris, Fiodor Nik\u00edtich Romanov e Vasili Shuiski xunto a outros Romanov, como gardas e conselleiros do seu fillo e sucesor, quen a pesar de ter 27 anos, non era moi intelixente e moi enfermizo.\nAo morrer Iv\u00e1n, deixa a outro fillo de tres anos Dmitri Iv\u00e1novich, que nacera do seu \u00faltimo matrimonio. Posto que a Igrexa Ortodoxa reco\u00f1ec\u00eda s\u00f3 os tres primeiros matrimonios, e os fillos destes como lex\u00edtimos, Dmitri e a familia da s\u00faa nai non tiveron dereito dobre o trono.\nA\u00ednda as\u00ed, o consello, pouco despois da morte de Iv\u00e1n, trasladan a Dmitri e a s\u00faa nai a Uglich a 150\u00a0km de Moscova. \u00c1 morte de Dmitri \u00f3s 10 anos de idade, a vi\u00fava de Iv\u00e1n denunciou que o seu fillo f\u00f3ra asasinado por axentes que respond\u00edan ante Godunov. Nunca se puido establecer a culpabilidade de Godunov e pouco despois a nai de Dmitri foi obrigada a tomar os h\u00e1bitos.\nRexente de Rusia.\nCon ocasi\u00f3n da coroaci\u00f3n do tsar Teodoro I de Rusia\u00a0o 31 de maio\u00a0de 1584, Boris obtivo honores como parte do consello de cinco homes, con todo, levou a cabo o segundo lugar durante o curso da vida do t\u00edo do tsar Nikita Romanovich, quen \u00f3 finar, en agosto, o deixou sen un serio rival.\nTras unha conspiraci\u00f3n contra el na que varios boiardos e o metropolitano Dionisio II, buscaban o divorcio do tsar e a irm\u00e1 de Boris para acabar co poder deste \u00faltimo. Boris resultou fortalecido e a direcci\u00f3n e os asuntos do reino pasaron \u00f3 seu control, establecendo relaci\u00f3ns con pr\u00edncipes estranxeiros coma se el f\u00f3ra un igual.\nNo ano 1595 recupera os pobos que Suecia conquistara a Rusia durante o reinado do anterior tsar.\nBoris fomentou o comercio cos comerciantes ingleses en Rusia, \u00f3 exceptualos do pago de impostos. Civilizou as fronteiras do noroeste e sueste de Rusia constru\u00edndo numerosas cidades fortalezas. Fomentou a re-colonizaci\u00f3n de Siberia, e fundou cidades como Tobolsk.\nA reforma dom\u00e9stica m\u00e1is importante foi o decreto de 1587 co que prohib\u00eda que os campesi\u00f1os cambiasen de se\u00f1or, de xeito que quedaban ligados \u00e1 terra. O obxecto desta reforma foi o de asegurar os impostos, pero causou molestias entre a servidume.\nTsar de Rusia.\n\u00d3 morrer o tsar Teodoro I o 7 de xaneiro de 1598, sen descendencia, a ambici\u00f3n de Boris o levou a apoderarse do trono. Probablemente se non o houbera feito houbera acabado os seus d\u00edas nun mosteiro. A s\u00faa elecci\u00f3n como tsar foi proposta p\u00f3lo patriarca de Moscova, quen ti\u00f1a a convicci\u00f3n de que Boris ti\u00f1a as cualidades apropiadas para gobernar na dif\u00edcil situaci\u00f3n do momento. Por\u00e9n. Boris, s\u00f3 acepta o trono cando llelo ofrece a Zemsky Sobor, ou asemblea nacional, que se re\u00fane o 17 de febreiro e o elixe por unanimidade o 21 de febreiro. O d\u00eda 1 de setembro \u00e9 coroado Tsar de Rusia nunha cerimonia solemne.\nDurante os primeiros anos do seu reinado gozou de moita popularidade, gobernou sabiamente e estableceu un clima de prosperidade. Estendeu a necesidade que ti\u00f1a Rusia de crecer e alcanzar un progreso semellante \u00f3 do resto de Europa, e por iso fomentou as reformas sociais e educativas. Foi o primeiro tsar en importar unha gran cantidade de mestres estranxeiros, o primeiro en enviar a mozos rusos a recibir a s\u00faa educaci\u00f3n a outros pa\u00edses, e o primeiro en permitir que se constru\u00edran igrexas luteranas en Rusia. \u00d3 ga\u00f1ar a guerra ruso-sueca de 1590-1595, viu a necesidade de crear un acordo sobre o mar B\u00e1ltico, e tratou de anexionar Livonia mediante a diplomacia.\nA pesar de ser un dos mellores tsares de Rusia. O seu medo a posibles pretendentes \u00f3 trono, o induciu a prohibir os matrimonios dalg\u00fans dos m\u00e1is importantes boiardos. Tam\u00e9n promoveu a existencia de informantes e perseguiu \u00f3s sospeitosos baseado na suposta \"informaci\u00f3n\" obtida por ditos medios. A familia Romanov sufriu especialmente este feito. Tampouco aceptou a uni\u00f3n persoal que lle propuxo no ano 1600 unha misi\u00f3n diplom\u00e1tica encabezada por Lew Saieha da Mancomunidade de Polonia-Lituania.\nBoris morreu o 13 de abril de 1605, dun paro card\u00edaco, e o seu fillo Teodoro II o sucedeu uns meses e foi asasinado, ao igual que a s\u00faa vi\u00fava por inimigos dos Godunovs en Moscova."}
{"id": "136374", "revid": "75439", "url": "https://gl.wikipedia.org/wiki?curid=136374", "title": "Funci\u00f3n identidade", "text": "Nas matem\u00e1tica, unha funci\u00f3n identidade \u00e9 unha funci\u00f3n que d\u00e1 como imaxe de cada elemento o propio elemento.\nDefinici\u00f3n.\nA funci\u00f3n identidade do conxunto formula_1 \u00e9 a funci\u00f3n definida por:\nformula_2\nExemplos.\nO gr\u00e1fico da funci\u00f3n identidade formula_3 de formula_4 en formula_5 \u00e9 unha recta bisectriz do primeiro e terceiro cuadrante (x=y). Por esa mesma raz\u00f3n \u00e9 unha funci\u00f3n linear.\nA funci\u00f3n identidade en formula_6 (o plano dos reais tomando as coordenadas polares) \u00e9 a funci\u00f3n determinada pola ecuaci\u00f3n formula_7: unha espiral que se afasta da orixe uniformemente no sentido contrario \u00e1s agullas do reloxo.\nA funci\u00f3n identidade en formula_8 \u00e9 a dobre negaci\u00f3n, expresada por formula_9."}
{"id": "136377", "revid": "22795", "url": "https://gl.wikipedia.org/wiki?curid=136377", "title": "L\u00edmite", "text": "L\u00edmite pode referirse a:"}
{"id": "136381", "revid": "1131", "url": "https://gl.wikipedia.org/wiki?curid=136381", "title": "A Picota", "text": "Unha picota \u00e9 unha columna de pedra nun lugar p\u00fablico. O top\u00f3nimo galego A Picota pode referirse a:"}
{"id": "136382", "revid": "89787", "url": "https://gl.wikipedia.org/wiki?curid=136382", "title": "L\u00edmite matem\u00e1tico", "text": "Nas matem\u00e1ticas, o l\u00edmite \u00e9 un concepto que describe a \"tendencia\" dunha sucesi\u00f3n ou unha funci\u00f3n, cando os par\u00e1metros desa sucesi\u00f3n ou funci\u00f3n se acercan a determinado valor. No c\u00e1lculo (especialmente en an\u00e1lise real e matem\u00e1tica) este concepto util\u00edzase para definir a converxencia, continuidade, derivaci\u00f3n, integraci\u00f3n etc.\nL\u00edmite dunha funci\u00f3n.\nDefinici\u00f3n.\nInformalmente, dise que o l\u00edmite da funci\u00f3n f(\"x\") \u00e9 \"L\" cando \"x\" tende a \"p\", e escr\u00edbese:\nse se pode encontrar para cada ocasi\u00f3n un \"x\" suficientemente pr\u00f3ximo de \"p\" tal que o valor de f(\"x\") sexa tan pr\u00f3ximo a L como se desexe. Formalmente, utilizando termos l\u00f3xico-matem\u00e1ticos:\nEsta definici\u00f3n denom\u00ednase frecuentemente definici\u00f3n \u00e9psilon-delta de l\u00edmite, e lese como segue:\nL\u00edmites dunha funci\u00f3n de d\u00faas ou m\u00e1is variables.\nNas funci\u00f3ns de d\u00faas ou m\u00e1is variables a definici\u00f3n de l\u00edmite \u00e9 a mesma que en todas as funci\u00f3ns num\u00e9ricas, mais nestas non sempre \u00e9 f\u00e1cil de calcular e moitas veces \u00e9 mesmo dif\u00edcil afirmar que exista ou non un l\u00edmite.\nUnha funci\u00f3n de d\u00faas variables ser\u00eda:\nformula_3\nformula_4\nA funci\u00f3n de d\u00faas variables ten \"dous graos de liberdade\" (nas funci\u00f3ns dunha variable s\u00f3 existe verdadeiramente un \"grao de liberdade\" que \u00e9 a recta real, onde os valores poden ir cara a dereita, no sentido de maiores n\u00fameros reais, ou cara a esquerda, no sentido de menores n\u00fameros reais) por consecuencia \u00e9 dif\u00edcil achar o l\u00edmite.\nOra, para que exista un valor de l\u00edmite, \u00e9 necesario que o \"independa\" do cami\u00f1o tomado para que o(s) valor(es) da(s) variable(s) independentes sexan alcanzados. Iso pasa no caso unidimensional, cando os dous l\u00edmites laterais coinciden. No caso contrario, o l\u00edmite non existe.\nDe forma parecida, cando se ten unha funci\u00f3n bidimensional como:\nformula_3\nformula_6\no l\u00edmite pode comprobarse a trav\u00e9s de varios cami\u00f1os. Supo\u00f1amos que queremos verificar o l\u00edmite L desta funci\u00f3n cando tende a (0,0):\nformula_7\nPodemos aproximarnos ao valor (0,0) a trav\u00e9s de varias posibilidades:\nformula_8\nNeste caso, o l\u00edmite L \u00e9 cero\nformula_9\nNeste caso, o l\u00edmite L \u00e9 tam\u00e9n cero\nPoder\u00edase ficar enumerando todas as posibilidades, mais ser\u00eda ocioso. No caso desta funci\u00f3n, o l\u00edmite neste punto \u00e9 sempre cero.\nL\u00edmite dunha sucesi\u00f3n.\nA definici\u00f3n do l\u00edmite matem\u00e1tico no caso dunha sucesi\u00f3n \u00e9 moi semellante \u00e1 definici\u00f3n do l\u00edmite dunha funci\u00f3n cando formula_10 tende a formula_11. Dicimos que a sucesi\u00f3n formula_12 tende at\u00e9 o seu l\u00edmite formula_13, ou que converxe ou \u00e9 converxente (a formula_13), o que denotamos como:\nse podemos achar un n\u00famero formula_16 tal que todos os termos da sucesi\u00f3n a formula_13 cando formula_18 crece sen cota. Formalmente:\nPropiedades dos l\u00edmites.\nOs l\u00edmites cumpren as seguintes propiedades xerais, que son usadas moitas veces para simplificar o c\u00e1lculo dos mesmos.\nIndeterminaci\u00f3ns.\nHai l\u00edmites que calcul\u00e1ndoos directamente se obt\u00e9n algunha das seguintes expresi\u00f3ns:\nDenom\u00ednanse indeterminaci\u00f3ns a estas expresi\u00f3ns, xa que non te\u00f1en soluci\u00f3n co\u00f1ecible. Nalg\u00fans casos, simplificando as expresi\u00f3ns iniciais ou obtendo expresi\u00f3ns equivalentes \u00e1s iniciais p\u00f3dese resolver a indeterminaci\u00f3n e calcular o l\u00edmite. Outros casos requiren do uso doutras ferramentas como poden ser desigualdades ou a regra de l'Hopital.\nUn exemplo de indeterminaci\u00f3n do tipo formula_27 \u00e9 o que se d\u00e1 nestes tres casos:\nformula_28\nformula_29\nformula_30"}
{"id": "136383", "revid": "98629", "url": "https://gl.wikipedia.org/wiki?curid=136383", "title": "Coupe de l'Esp\u00e9rance", "text": "A Copa da Esperanza, \"Coupe de l'Esp\u00e9rance\" en franc\u00e9s, foi unha competici\u00f3n francesa de rugby creada pola Union des Soci\u00e9t\u00e9s Fran\u00e7aises de Sports Athl\u00e9tiques en 1915. A causa da primeira guerra mundial, o Campionato de Francia de Rugby non es puido disputar, xa que moitos xogadores v\u00edronse directamente implicados no conflito. A Copa da Esperanza xog\u00e1rona xa que logo os xogadores novos que non foran chamados a filas.\nA Copa da Esperanza non se debe confundir co Challenge de l'Esp\u00e9rance creado en 1953."}
{"id": "136384", "revid": "98629", "url": "https://gl.wikipedia.org/wiki?curid=136384", "title": "Section Paloise", "text": "O Section Paloise \u00e9 un equipo de rugby franc\u00e9s da cidade bearnesa de Pau, nos Pireneos Atl\u00e1nticos, que compite na Pro D2, a segunda categor\u00eda do rugby franc\u00e9s. Ademais da secci\u00f3n de rugby consta doutras secci\u00f3ns deportivas: boxeo, esgrima, karate, kendo, tenis de mesa e pelota vasca.\nHistoria.\nO club foi fundado en 1902 como Section Paloise de Ligue Girondine e foi renomeado Section Paloise en 1905. Xoga os seus partidos como local no Stade du Hameau cunha capacidade para 13.819 espectadores. Visten de branco e verde e est\u00e1 patrocinado por \"Total\".\nNa d\u00e9cada de 1920, o rugby converteuse no deporte rei en Francia, e o Section Paloise conseguiu ga\u00f1ar o campionato dese pa\u00eds en 1928. Mais o Section Paloise tivo que esperar ata a fin da segunda guerra mundial para po\u00f1er de novo a s\u00faa pegada no palmar\u00e9s do Campionato (1946).\nLogo de anos de seca, o club volveu ser campi\u00f3n ao erguer o Escudo de Brennus en 1964.\nGrazas a unha nova xeraci\u00f3n de adestradores e xogadores, o Section Paloise conseguiu devir unha referencia do rugby franc\u00e9s e europeo entre 1996 e 2000.\nAo final da tempada 2004-05, o Pau superou o play-off fronte ao Aurillac, conseguindo permanecer no Top 14 unha tempada m\u00e1is. Actualmente o club compite no Top 14."}
{"id": "136385", "revid": "88215", "url": "https://gl.wikipedia.org/wiki?curid=136385", "title": "C\u00e9sar Portillo de la Luz", "text": "C\u00e9sar Portillo de la Luz, nado na Habana o 31 de outubro de 1922 e finado na mesma cidade o 4 de maio de 2013, foi un guitarrista e compositor cubano.\nTraxectoria.\nSendo novo, na d\u00e9cada de 1940, canda a outros artistas cubanos da s\u00faa xeraci\u00f3n foi o pioneiro dun novo ritmo ao que deron en chamar filin, que \u00e9 unha mestura da canci\u00f3n trobadoresca cubana coa estrutura sint\u00e1ctica do bolero."}
{"id": "136386", "revid": "72012", "url": "https://gl.wikipedia.org/wiki?curid=136386", "title": "Luis Mariano", "text": "Mariano Eusebio Gonz\u00e1lez Garc\u00eda, co\u00f1ecido artisticamente como Luis Mariano, nado en Ir\u00fan (Guip\u00fascoa) o 13 de agosto de 1914 e finado en Par\u00eds o 15 de xullo de 1970, foi un cantante de orixe vasca. Acadou gran notoriedade como tenor e cantante de operetas e filmes musicais durante das d\u00e9cadas de 1950 e 1960, especialmente en Francia, onde se exiliara coa familia durante a guerra civil espa\u00f1ola."}
{"id": "136387", "revid": "1403295", "url": "https://gl.wikipedia.org/wiki?curid=136387", "title": "Tormes", "text": ""}
{"id": "136388", "revid": "23204", "url": "https://gl.wikipedia.org/wiki?curid=136388", "title": "Benetton Rugby", "text": "O Benetton Rugby \u00e9 un equipo de rugby italiano con sede na cidade de Treviso (V\u00e9neto). O nome do club \u00e9, desde 1979, debido ao seu partrocinador, a compa\u00f1\u00eda de moda Benetton. O equipo participa actualmente no Pro14, unha competici\u00f3n profesional que agrupa equipos de Gales, Escocia, Irlanda, Italia e Sur\u00e1frica. At\u00e9 o ano 2010 o equipo competiu no Super 10, a m\u00e1xima categor\u00eda do rugby transalpino. Nesta \u00faltima competici\u00f3n, o Benetton conseguiu desde a s\u00faa fundaci\u00f3n en 1932 quince t\u00edtulos nacionais.\nO equipo de Treviso ten achegado unha gran cantidade de xogadores \u00e1 , como por exemplo Alessandro Zanni e Leonardo Ghiraldini. Por outra banda, o erquipo ten utilizado moitos xogadores estranxeiros, inclu\u00eddo os campi\u00f3ns do mundo Craig Green, John Kirwan e Michael Lynagh. O club xoga os seus partidos como local no Stadio Comunale di Monigo, un recinto inaugurado en 1973 con capacidade para 6.700 espectadores.\nHistoria.\nO Treviso Rugby foi fundado en 1932. Ga\u00f1ou o seu primeiro t\u00edtulo en 1956, cando ga\u00f1ou a liga italiana, este foi o primeiro dos moitos \u00e9xitos do club. Durante a d\u00e9cada dos '70, o club ga\u00f1ou a s\u00faa primeira Copa en 1970, e outra liga en 1978. O ano anterior Benetton convert\u00e9rase no principal esp\u00f3nsor, cham\u00e1ndose o club dende aquela Benetton Rugby Treviso. Ga\u00f1ou a competici\u00f3n dom\u00e9stica d\u00faas veces nos anos '80, unha no 83 e outra no 89, e dous anos despois se proclamar\u00eda novamente campi\u00f3n (1992).\nEn 1995 o rugby converteuse nun deporte profesional. O Benetton Treviso competiu na Heineken Cup 1995/96, a tempada inaugural das competici\u00f3ns europeas de rugby. O Benetton Treviso xogou dous partidos na competici\u00f3n, ga\u00f1ando un e perdendo o outro. A seguinte campa\u00f1a xogaron catro partidos na Copa de Europa de rugby, ga\u00f1ando unicamente un partido. Volveron ga\u00f1ar a Liga Italiana en 1997. Na tempada 1998/99 da Heineken Cup o equipo conseguiu ga\u00f1ar tres partidos, todo un \u00e9xito para eles.\nO Benetton Treviso dominou as ligas italianas en t\u00edtulos. Ga\u00f1aron a Copa de Italia en 1998, ao igual que a liga, que tam\u00e9n ga\u00f1aron en 1999, 2001, 2003, 2004, 2006, 2007 e 2009. O Benetton Treviso competiu na European Challenge Cup nas tempadas 2000-01 e 2002-03. Ga\u00f1ou a metade dos seus partidos na Copa de Europa de rugby 2004-2005, mais na Copa de Europa de rugby 2007-2008 unicamente puideron ga\u00f1ar un partido fronte aos Newport Gwent Dragons. Conseguiu a s\u00faa vitoria europea m\u00e1is importante na tempada 2009\u201310 da Heineken Cup, ao derrotar ao campi\u00f3n do Top 14 franc\u00e9s, o Perpignan por 9\u20138 en Treviso.\nElenco.\nOs seguintes son os xogadores dos Treviso para o Pro14 de 2019\u221220."}
{"id": "136390", "revid": "56817", "url": "https://gl.wikipedia.org/wiki?curid=136390", "title": "Salvador Garc\u00eda Ruiz", "text": "Salvador Garc\u00eda Ruiz, nado en 1963 en Madrid e un guionista e director de cine espa\u00f1ol. Est\u00e1 licenciado en Ciencias da Informaci\u00f3n (Imaxe e Son) pola Universidade Complutense de Madrid."}
{"id": "136391", "revid": "88215", "url": "https://gl.wikipedia.org/wiki?curid=136391", "title": "Feijoada Acidente?", "text": "Feijoada Acidente? \u00e9 o nome dun par de \u00e1lbums dos brasileiros Ratos de Por\u00e3o sobre versi\u00f3ns de temas do Rock.\nLanzado pola Roadrunner Records, o \u00e1lbum cont\u00e9n d\u00faas versi\u00f3ns, unha con covers de bandas punks brasileiras e outra con bandas punks internacionais. A versi\u00f3n nacional tam\u00e9n cont\u00e9n canci\u00f3ns dos propios Ratos.\nO t\u00edtulo \u00e9 unha parodia de \"The Spaghetti Incident?\", disco do Guns N' Roses, lanzado na \u00e9poca, que tam\u00e9n conti\u00f1a versi\u00f3ns doutros grupos."}
{"id": "136392", "revid": "6939", "url": "https://gl.wikipedia.org/wiki?curid=136392", "title": "Cine negro", "text": ""}
{"id": "136394", "revid": "6939", "url": "https://gl.wikipedia.org/wiki?curid=136394", "title": "Hattrick.org", "text": ""}
{"id": "136395", "revid": "22570", "url": "https://gl.wikipedia.org/wiki?curid=136395", "title": "Codominio", "text": "Nas matem\u00e1ticas, o codominio ou contradominio \u00e9 o conxunto final ou conxunto de chegada dunha funci\u00f3n formula_1; \u00e9 o conxunto formula_2 que participa na funci\u00f3n, e an\u00f3tase como formula_3 , formula_4 ou formula_5.\nSexa formula_6 a imaxe dunha funci\u00f3n formula_7, ent\u00f3n formula_8."}
{"id": "136397", "revid": "98629", "url": "https://gl.wikipedia.org/wiki?curid=136397", "title": "Salto de trampol\u00edn", "text": "O salto \u00e9 unha forma de deporte ou entretemento de alto risco, que consiste en se lanzar \u00e1 auga dunha piscina, lago, r\u00edo ou do mar desde alg\u00fan punto fixo ou vibr\u00e1til. O punto fixo pode ser \u00e1 beira da auga, unha rocha, mont\u00edculo, pena, acantilado ou incluso unha ponte moi pr\u00f3ximos \u00e1 auga ou sobre ela, no caso de sitios naturais ou non adaptados para o deporte, pode realizarse desde unha plataforma ou \u00e1 beira da piscina no caso de sitios si adaptados para iso. O punto vibr\u00e1til pode ser un trampol\u00edn no caso dun sitio adaptado, incluso p\u00f3dese deixar caer desde unha corda tendida entre as inmediaci\u00f3ns da superficie acu\u00e1tica.\nO salto para a auga \u00e9 o nome dado ao conxunto de habilidades que envolve saltar dunha plataforma elevada en direcci\u00f3n \u00e1 auga, executando movementos est\u00e9ticos durante a ca\u00edda. Al\u00e9n de ser unha tradici\u00f3n en moitas comunidades, tanto humanas como animais, que viven pr\u00f3ximas dunha masa de auga, o salto ornamental \u00e9 un deporte de grande t\u00e9cnica, plasticidade e flexibilidade.\nNa natureza, o saltador xeralmente ponse en rochedos localizados \u00e1 beira de r\u00edos, lagos ou mares, e de al\u00ed salta \u00e1 auga. A entrada na auga debe ser feita en vertical, principalmente se as alturas de salto son altas \u2014 unha entrada horizontal pode provocar serias lesi\u00f3ns.\nNa modalidade deportiva, as condici\u00f3ns lim\u00edtanse por unha plataforma fixa, que pode ter at\u00e9 10 metros de altura en relaci\u00f3n \u00e1 piscina, que debe ter un m\u00ednimo 4 metros de profundidade; ou por un trampol\u00edn a tres metros da auga, unha plataforma flex\u00edbel (no sentido vertical), que esixe maior pericia do saltador e permite a execuci\u00f3n de saltos que envolvan unha subida razo\u00e1bel.\nPuntuaci\u00f3n.\nSon avaliadas a creatividade do saltador, a s\u00faa destreza, o rigor na execuci\u00f3n do salto previsto, a simetr\u00eda (o saltador non se pode desviar para os lados), a cadencia dos movementos (non pode executar moitos movementos nun espazo curto de tempo, reservando o restante da ca\u00edda para poucos movementos) e a entrada na auga debe ser perfectamente vertical e debe espallar o m\u00ednimo de auga pos\u00edbel (efecto co\u00f1ecido como \"splash\").\nIntres ef\u00e9meros pero de gran beleza que esixen, como a ximnasia, altos graos de precisi\u00f3n, s\u00f3 se conseguen cunha f\u00e9rrea disciplina, moitas horas de adestramento e a afouteza necesaria para se lanzar un ao baleiro de 10 metros. Os xu\u00edces ao calificaren o salto toman en conta seis aspectos:\nNos saltos sincronizados terase en conta, \u00e1 parte do devandito, que ambos os dous saltadores te\u00f1an unha elevaci\u00f3n, coordinaci\u00f3n dos movementos e \u00e1ngulos de entrada na auga o m\u00e1is parecida pos\u00edbel.\nDespois de cada salto o \u00e1rbitro fai un sinal aos xu\u00edces. Estes, sen se comunicar entre eles, inmediatamente mostran as s\u00faas puntuaci\u00f3ns. Un salto est\u00e1 acoutado entre cero e dez puntos:\nLogo de ter presentado as notas, a m\u00e1is alta e a m\u00e1is baixa om\u00edtense. O restante \u00e9 sumado e multiplicado polo grao de dificultade do salto."}
{"id": "136399", "revid": "1131", "url": "https://gl.wikipedia.org/wiki?curid=136399", "title": "Ponte de Biscaia", "text": "A ponte de Biscaia (\"Bizkaiko Zubia\" en \u00e9uscaro, \"Puente de Vizcaya\" en castel\u00e1n) \u00e9 unha ponte con barca transbordadora que une as d\u00faas ribeiras da r\u00eda do Nervi\u00f3n en Biscaia.\nA ponte enlaza a vila de Portugalete co barrio de Areeta de Getxo, as\u00ed como as d\u00faas beiras da r\u00eda de Bilbao. A s\u00faa construci\u00f3n debeuse \u00e1 necesidade de unir os balnearios existentes en ambos lados da r\u00eda, destinados \u00e1 burgues\u00eda industrial e aos turistas de finais do s\u00e9culo XIX.\nA xente da zona, e mesmo o sitio web oficial, adoita chamalo Puente Colgante (literalmente \"ponte colgante\"), a\u00ednda que a s\u00faa estrutura \u00e9 bastante diferente dunha ponte colgante.\nHistoria.\nA ponte de Biscaia constru\u00eduse para conectar as d\u00faas marxes que est\u00e1n situadas na desembocadura do r\u00edo Nervi\u00f3n. \u00c9 a ponte de transporte de estrutura met\u00e1lica m\u00e1is antiga do mundo e inaugurouse o 28 de xullo de 1893, dese\u00f1ouna Alberto Palacio, un dos disc\u00edpulos de Gustave Eiffel. O Enxe\u00f1eiro Ferdinand Joseph Arnodin estaba ao mando, e o principal financiador do proxecto foi Santos L\u00f3pez de Letona. Foi a soluci\u00f3n que deu o enxe\u00f1eiro ao problema de conectar as localidades de Portugalete e Getxo sen perturbar o tr\u00e1fico mar\u00edtimo do Porto de Bilbao e sen ter que constru\u00edr unha maciza estrutura con longas ramplas. Palacio quer\u00eda dese\u00f1ar unha ponte que puidese transportar pasaxeiros e carga, e que permitise o paso dos barcos. A ponte lanzadeira de Palacio era axeitada e pod\u00eda constru\u00edrse a un prezo razoable.\nO servizo s\u00f3 se interrompeu unha vez, durante catro anos, durante a Guerra Civil Espa\u00f1ola, cando se dinamitou o tramo superior. Desde a s\u00faa casa de Portugalete, Palacio viu parcialmente destru\u00edda a s\u00faa obra mestra xusto antes da s\u00faa propia morte.\nPatrimonio Universal.\nO 13 de xullo de 2006, a Ponte de Biscaia declarouse Patrimonio da Humanidade da UNESCO, sendo elixida entre un total de 37 candidaturas. En Espa\u00f1a, \u00e9 o \u00fanico monumento da categor\u00eda de Patrimonio Industrial. A UNESCO considera que a ponte \u00e9 unha combinaci\u00f3n perfecta de beleza e funcionalidade. Foi o primeiro en utilizar unha combinaci\u00f3n de tecnolox\u00eda de ferro e novos cables de aceiro que comezou unha nova forma de constru\u00edr pontes que m\u00e1is tarde foi imitada en todo o mundo.\nOperaci\u00f3n.\nA ponte, a\u00ednda en uso, ten 164 metros de lonxitude, e a s\u00faa g\u00f3ndola pode transportar seis coches e varias ducias de pasaxeiros en minuto e medio.\nFunciona cada 8 minutos durante o d\u00eda (cada hora pola noite), durante todo o ano, con diferentes tarifas para os servizos de d\u00eda e de noite, e est\u00e1 integrado no sistema tarxeta Barik. Est\u00edmase que catro mill\u00f3ns de pasaxeiros e medio mill\u00f3n de veh\u00edculos usan a ponte ao ano.\nHai dous novos ascensores de visitantes instalados nos alicerces de 50 metros de altura da ponte que permiten percorrer a plataforma da ponte, desde onde se contempla o porto e a ba\u00eda de Abra.\nArquitectura.\nA estrutura est\u00e1 formada por catro torres de 61 metros que son os piares e que se alzan nas ribeiras do r\u00edo. As torres est\u00e1n arriostradas con cables de ferro ao traveseiro e son paralelas ao r\u00edo e por cables que seguen a li\u00f1a da ponte ata o outeiro de detr\u00e1s (polo lado de Portugalete) e o chan (polo lado das Areas). O traveseiro superior, que se sit\u00faa horizontalmente, descansa entre d\u00faas torres mediante 70 cables de suspensi\u00f3n. Tam\u00e9n axudan a soportar unha gran cantidade de peso e est\u00e1n apoiados nas m\u00e9nsulas, o que axuda a equilibrar o peso. A g\u00f3ndola transporta veh\u00edculos e colgan dun cati de 36 rodas e mide 25 m. de longo. Despr\u00e1zase ao longo dos carr\u00eds a trav\u00e9s do traveseiro horizontal.\nConstruci\u00f3n.\nA estrutura ten unha altura de 45 metros e unha lonxitude de 160 metros. No proxecto definitivo decidiuse utilizar dous traveseiros horizontais para soportar os carr\u00eds, e estes est\u00e1n sostidos por catro piares que se erguen sobre catro torres que se sit\u00faan nas ribeiras do r\u00edo. Est\u00e1 feito de ferro. Das minas de Biscaia extra\u00edase moito ferro, o que aumentou a industria mineira e navieira. Por iso, a Ponte de Biscaia tam\u00e9n representa o crecemento e o triunfo dunha nova era."}
{"id": "136402", "revid": "89787", "url": "https://gl.wikipedia.org/wiki?curid=136402", "title": "All-Ireland League", "text": "A AIB League ou All Ireland League \u00e9 a liga nacional de rugby de \u00c9ire, que incl\u00fae a 48 equipos s\u00e9niors divididos en tres divisi\u00f3ns da Rep\u00fablica de Irlanda e Irlanda do Norte. Actualmente \u00e9 a m\u00e1xima categor\u00eda do rugby irland\u00e9s. A primeira divisi\u00f3n \u00e9 semiprofesional. Os clubs son representados polos equipos provinciais de rugby, que compiten contra os equipos galeses e escoceses na Magners League.\nOs clubs da provincia de Munster dominaron historicamente esta competici\u00f3n, principalmente da man dos equipos de Limerick con 13 de 19 t\u00edtulos.\nHistoria.\nA liga foi inaugurada na tempada 1990-91, ao igual que Gales, que tam\u00e9n adoptou o modelo dun campionato de clubs segundo o modelo franc\u00e9s ese mesmo ano. Escocia foi o pa\u00eds precursor, disputando a s\u00faa primeira liga de clubs en 1974, e Inglaterra o fixo en 1987. O obxectivo era poder formar aos novos xogadores en mellores condici\u00f3ns de cara \u00e1 Copa do Mundo de Rugby 1987.\nNa tempada inaugural a liga non estaba patrocinada, mais durante seis anos foi patrocinada por Insurance Corporation, e dende 1998 por Allied Irish Banks. Por motivos de patrocinio actualmente \u00e9 denominada AIB League.\nNa primeira tempada, a primeira divisi\u00f3n estaba composta por nove clubs e a segunda por 10. En 1993 p\u00e1sase a catro divisi\u00f3ns (3 de 12 equipos e unha de 10). Logo da reforma de 1999 o n\u00famero de divisi\u00f3ns pasa a 3, cada unha formada por 16 clubs (48 en total).\nAs finais das tres divisi\u00f3ns son disputadas polo xeral o mesmo d\u00eda no estadio Lansdown Road de Dubl\u00edn.\nA IRFU anunciou que a estrutura de 3 divisi\u00f3ns de 16 equipos continuar\u00eda canto menos as tempadas 2007-08 e 2008-09.\nDivision 1.\nA Division 1 da AIB League foi a m\u00e1xima categor\u00eda do rugby irland\u00e9s ata a tempada 2009-10, na que se divid\u00edu en d\u00faas categor\u00edas, a Division 1A e a Division 1B.\nCampi\u00f3ns por ano da Division One.\nNOTAS:\n[a] O Cork Constitution ga\u00f1ou m\u00e1is puntos, mais perderon a final fronte ao Shannon.\n[b] O Garryowen ga\u00f1ou m\u00e1is puntos, mais perderons a semifinal fronte ao Shannon, que ga\u00f1ar\u00eda a final fronte ao Clontarf RFC.\n[c] O Cork Constitution ga\u00f1ou m\u00e1is puntos, mais caeu fronte ao Clontarf na semifinal, equipo que perder\u00eda a final fronte ao Shannon.\n[d] O Shannon ga\u00f1ou a final ao anotar o primeiro ensaio do tempo suplementario, ao rematar o tempo regulamentario con empate a 19.\nAIB League Division 1A na tempada 2010-11.\nPalmar\u00e9s da Division One A.\n2010 Cork Constitution-St Mary's College 17-10\nAIB League Division 1B na tempada 2010-11.\nPalmar\u00e9s da Division One B.\n2010 Old Belvedere\nDivision 2.\nCampi\u00f3ns por ano da Division Two.\n1991 Old Wesley\n1992 Dungannon\n1993 Lansdowne\n1994 Instonians\n1995 Old Belvedere\n1996 Old Crescent\n1997 Clontarf \n1998 Galwegians\n1999 Dungannon\n2000 Blackrock College\n2001 University College Dublin\n2002 Belfast Harlequins-UL Bohemian 43-29\n2003 Dolphin-Old Crescent 29-19\n2004 Dublin University-UL Bohemian 23-22\n2005 UL Bohemian-St. Mary's College 18-12\n2006 Terenure College-Dolphin non se disputou a final\n2007 Greystones-Old Belvedere 37-21\n2008 UCC-Young Munster 18-8\n2009 UCC-Ballynahinch 21-28\n2010 Lansdowne-Bruff 17-10\nAIB League Division 3 na tempada 2010-11.\nCampi\u00f3ns por ano da Division Trhee.\n1994 University College Dublin\n1995 North of Ireland\n1996 Monkstown\n1997 Buccaneers\n1998 Portadown\n1999 University College Dublin\n2000 Ballynahinch\n2001 Thomond\n2002 Connemara-Dublin University 25-21\n2003 Wanderers-Waterpark 51-5\n2004 Greystones-Ards 18-11\n2005 Greystones-Instonians 39-20\n2006 Clonakilty-Suttonians 19-12\n2007 Bruff RFC-Wanderers 18-12\n2008 Instonians-Bruff RFC 32-23\n2009 Corinthians-Old Wesley 12-30\n2010 Queen's University-Nenagh Ormond 17-16\nDivision 4.\nCampi\u00f3ns por ano da Division Four.\n1994 UL Bohemian R.F.C.\n1995 Suttonians\n1996 Carlow\n1997 Midleton\n1998 Dublin University\nFormato.\nAta 1997, o campi\u00f3n da Primeira Divisi\u00f3n era o campi\u00f3n da Liga Regular. Dende 1998, ao finalizar a liga regular (15 partidos), os catro primeiros clasificados disputan as semifinais nun cruzamento que enfronta ao 1\u00ba fronte ao 4\u00ba e ao 2\u00ba fronte ao 3\u00ba, e o vencedor da final procl\u00e1mase campi\u00f3n de liga.\nActualmente, os dous primeiros clasificados da D1 B ascenden \u00e1 D1 A, os dous \u00faltimos da D1 B descenden \u00e1 D2 e os dous \u00faltimos clasificados da D1 A descenden \u00e1 D1 B. Os dous primeiros clasificados da Segunda e Terceira Divisi\u00f3ns ascenden \u00e1 seguinte divisi\u00f3n. Os dous \u00faltimos clasificados da Primeira e a Segunda divisi\u00f3ns descenden \u00e1 anterior divisi\u00f3n. O \u00faltimo clasificado da Terceira Divisi\u00f3n descende \u00e1 Liga Rexional. Para remplazalo, o pen\u00faltimo clasificado da D3 xoga un minicampionato de promoci\u00f3n cos catro equipos rexionais (Connacht, Leinster, Munster e Ulster Provincial Junior Leagues) \u00e1 Terceira Divisi\u00f3n (Round Robin Competition). O campi\u00f3n deste minicampionato ocupa a \u00faltima praza da liga.\nA vitoria d\u00e1 4 puntos, o empate 2 puntos e a derrota 0. Os puntos de bonus ofensivos (4 ensaios ou m\u00e1is anotados nun partido) e defensivos (perder por menos de 8 puntos) se dan reparten dende 1999.\nSe un partido da final remata con empate ao final dos 80 minutos regulamentarios o seguinte criterio elixe ao vencedor:"}
{"id": "136410", "revid": "6939", "url": "https://gl.wikipedia.org/wiki?curid=136410", "title": "Himno de Suecia", "text": ""}
{"id": "136421", "revid": "1131", "url": "https://gl.wikipedia.org/wiki?curid=136421", "title": "Ponza", "text": "Ponza (en italiano: \"Isola di Ponza\") \u00e9 a m\u00e1is grande do arquip\u00e9lago italiano das Illas Ponziane, localizado a 33\u00a0km ao sur de Cabo Circeo no Mar Tirreno. As\u00ed mesmo, e o nome do municipio da illa, que forma parte da provincia de Latina na rexi\u00f3n do Lacio.\nHistoria.\nA illa foi habitada desde o neol\u00edtico. Segundo as lendas locais, Ponza foi chamada as\u00ed por Poncio Pilato, gobernador romano de Xudea que acusou de herex\u00eda a Xes\u00fas de Nazaret. Esta lenda \u00e9 controvertida entre os historiadores, porque o nome de \"Pontia\" aparece na \"Xeograf\u00eda\" de Estrab\u00f3n.\nPonza sufriu numerosas invasi\u00f3ns, do mesmo xeito que a veci\u00f1a Sicilia e foi conquistada nun momento ou outro por Inglaterra, Espa\u00f1a, Grecia, Francia, musulm\u00e1ns, Cartago, Libia, Exipto, e Fenicia. Ata un lugar en Ponza central ch\u00e1mase \"Campo Inglese\", que significa \"Campamento Ingl\u00e9s\" por ser onde se formaban as tropas. A\u00ednda se poden ver varias fortalezas ao redor da illa.\nPer\u00edodos grego e romano.\nNa antig\u00fcidade, a illa cham\u00e1base Tirrenia. A lenda di que Ponza \u00e9 o que queda da illa perdida de Tirrenia. Dise que Ponza estaba conectada ao continente por unha estreita franxa de terra, que se afundiu no mar coa maior parte da illa. O mesmo fen\u00f3meno ocorreu en Capri. Segundo a lenda, houbo unha gran cidade na antiga illa e avances arqueol\u00f3xicos recentes mostran que isto pode ser certo. Por exemplo, descubriuse que o chan do porto de Pozzuoli afundiuse e rexurdiu varias veces nos \u00faltimos 5.000 anos, revelando templos romanos afundidos.\nPonza foi colonizada polos etruscos. Na antig\u00fcidade a illa era moi boscosa con \u00e1rbores xigantes, pero o bosque e as \u00e1rbores extingu\u00edronse e hoxe en d\u00eda os outeiros est\u00e1n cubertos de socalcos feitos polo ser humano. O cerro m\u00e1is alto da illa, chamado Monte Garda, a\u00ednda ten tocos das extintas \u00e1rbores xigantes (sobre oito p\u00e9s de ancho) en descomposici\u00f3n. Nestes socalcos prod\u00facense cultivos como uvas para vi\u00f1o, cactos e figueiras.\nTam\u00e9n se cre que Ponza \u00e9 a illa de Eea da \"Odisea\" de Homero, illa onde a feiticeira Circe ti\u00f1a a s\u00faa cova. Hoxe en d\u00eda \u00e9 co\u00f1ecida como \"Grotta della Maga Circe\" no lado oeste da illa, entre o Capo Bianco e a praia Chaia di Luna. Dic\u00edase que viv\u00eda nesta cova nos meses de inverno e pasaba o ver\u00e1n na cima do pr\u00f3ximo monte Circe na parte continental de Italia. Aqu\u00ed \u00e9 onde Circe converteu en animais os homes de Ulises e fixo o seu feitizo para seducilo e vivir con el por m\u00e1is dun ano. No lado oeste de Ponza est\u00e1 a Grotta di Ulises O Del Sangue (cova de Ulises do sangue), case directamente debaixo do outeiro/pen\u00ednsula de Il Belvedere, onde se atopa o Giardino Botanico Ponziano un xard\u00edn bot\u00e1nico cunha vila e os restos dun castelo. Estas grutas son populares destinos tur\u00edsticos para visitar soamente en barco.\nDurante a \u00e9poca romana, Ner\u00f3n C\u00e9sar, o irm\u00e1n m\u00e1is vello de Cal\u00edgula, foi deportado a Ponza, no ano 29, e no 30 foi condenado \u00e1 morte na illa. D\u00faas das s\u00faas irm\u00e1s, Agripina (nai do emperador Ner\u00f3n) e Xulia Livia foron exiliadas a Ponza no ano 39 pola s\u00faa complicidade nun complot para derrocar a Cal\u00edgula. Elas foron chamadas a Roma no ano 41. Xulia Livia ti\u00f1a unha mansi\u00f3n chamada Palazzo Giulia (Pazo de Xulia), constru\u00eddo especialmente para ela en Ponza. Os restos son a\u00ednda visibles. Unha mansi\u00f3n similar co mesmo nome tam\u00e9n foi constru\u00edda na pr\u00f3xima Ventotene para a filla exiliada do emperador Augusto, Xulia a Maior. \nIdade Media e Idade Moderna.\nPonza foi abandonada durante a Idade Media debido \u00e1s constantes incursi\u00f3ns de sarracenos e piratas. En 1552, a frota Otom\u00e1 baixo o mando de Turgut Reis (co\u00f1ecido como Dragut no Oeste) derrotou a frota espa\u00f1ola de Carlos I baixo o mando do famoso almirante xenov\u00e9s Andrea Doria preto de Ponza.\nDende o s\u00e9culo XVIII.\nDurante o s\u00e9culo XVIII, o Reino de N\u00e1poles recolonizou a illa. Converteuse en parte do Reino de Italia no s\u00e9culo XIX e agora \u00e9 parte da Rep\u00fablica de Italia. Debido ao seu illamento, foi destinada a servir como colonia penal por diversos r\u00e9ximes. Durante as d\u00faas d\u00e9cadas de fascismo, Ponza e a pr\u00f3xima Ventotene, serviron como prisi\u00f3n para os opositores pol\u00edticos do r\u00e9xime de Benito Mussolini. O l\u00edder de Etiop\u00eda Ras Immiru, quen foi capturado polo ex\u00e9rcito italiano en 1936, foi encarcerado nunha casa en Santa Maria. Mussolini mesmo foi encarcerado na illa durante varias semanas logo de ser derrocado e detido en 1943.\nA illa \u00e9 co\u00f1ecida pola tr\u00e1xica historia de Lucia Rosa, quen no s\u00e9culo XIX se botou ao mar Tirreno, ao verse obrigada a casar cun home contra a s\u00faa vontade. Ela \u00e9 considerada por moitas mulleres de todo o mundo como unha m\u00e1rtir dos dereitos da muller e o s\u00edmbolo dos dereitos humanos. \nHai uns anos, enxe\u00f1eiros que traballaban nun t\u00fanel romano que conectaba a parte do porto de Ponza co barrio de Santa Maria, utilizaron explosivos para cavar unha canle pr\u00f3xima en lugar das ferramentas manuais que deb\u00edan empregar e a explosi\u00f3n destru\u00edu esta galer\u00eda romana de 2.100 anos de idade.\nA finais do ver\u00e1n e principios do outono de 2007, seis \"aquanautas\" pasaron d\u00faas semanas de vida baixo a auga da costa de Ponza, rompendo todos os outros rexistros.\nXeograf\u00eda.\nPonza \u00e9 a maior das Illas Ponziane, xunto a Gavi son os restos do bordo da caldeira dun volc\u00e1ns extinto, cunha superficie de 7\u00b43 quil\u00f3metros cadrados. Ponza ten aproximadamente 7\u00b43 quil\u00f3metros de longo por 2,3\u00a0km na s\u00faa parte m\u00e1is ancha. \u00c9 unha illa con forma de media l\u00faa cunha gran praia chamada Spiaggia di Chiaia di L\u00faa (Praia de Media L\u00faa) e algunhas praias pequenas; ten unha costa rochosa na s\u00faa maior\u00eda de caol\u00edn e rocha de toba. Ten moitas formaci\u00f3ns rochosas naturais estra\u00f1as: unha semella un monxe, outra par\u00e9cese a un par de pantal\u00f3ns de traballo xigantes (Spaccapurpo ou Arco Naturale O Spaccapolpi), unha horta de flores, fungos e outra parece un cabaleiro. Tam\u00e9n hai farall\u00f3ns, columnas xigantes no mar feitas de rocha s\u00f3lida. Conta con varias localidades pequena, entre elas Commune di Ponza, Santa Mar\u00eda e Le Forna. Ponza a mi\u00fado conf\u00fandese coas illas pr\u00f3ximas como Ischia e Capri, ag\u00e1s que Ponza non ten actividade volc\u00e1nica.\nClima.\n \nAdministraci\u00f3n e vilas.\nA illa de Ponza forma con Zannone (deshabitada), Palmarola (habitada s\u00f3 no ver\u00e1n) e Gavi (habitada por unhas poucas persoas no ver\u00e1n) a Comuna de Ponza (9\u00b487\u00a0km\u00b2, con 3107 habitantes).\nA vila principal e o concello at\u00f3panse na cidade de Ponza, situada na parte central sur, na costa leste. Cerca do centro de Ponza at\u00f3panse Guarini, Giancos, I Conti e Santa Maria, mentres que ao norte at\u00f3panse as vilas de Campo Inglese e de Le Forna.\nEconom\u00eda.\nA cidade de Ponza \u00e9 un porto pesqueiro e mercante con grandes peiraos que poden acoller buques de gran tama\u00f1o. A s\u00faa maior industria \u00e9 o turismo seguido da construci\u00f3n e a reparaci\u00f3n de barcos e a pesca. \u00c9 accesible en coche por transbordador e os pe\u00f3ns poden viaxar ao continente en hidroplanos de alta velocidade.\nAs catro minas que se atopan no extremo norte, a zona m\u00e1is bela da illa, pech\u00e1ronse en 1975 pola Axencia de Protecci\u00f3n Ambiental italiana, debido a que extracci\u00f3n mineira destru\u00eda a fauna e a flora, que incl\u00faen especies ameazadas. Eran minas de caol\u00edn e bentonita. Ponza ten unha estrada que vai do norte ao sur, pero \u00e9 v\u00e1lida soamente para coches pequenos. A pista de aterraxe prevista no norte da illa foi cancelada, debido a problemas ambientais."}
{"id": "136422", "revid": "23204", "url": "https://gl.wikipedia.org/wiki?curid=136422", "title": "Teorema de Rolle", "text": "En matem\u00e1ticas, o teorema de Rolle, afirma que dada unha funci\u00f3n continua formula_1 nun intervalo fechado formula_2 e que sexa diferenci\u00e1bel en formula_3, se formula_4 ent\u00f3n existe alg\u00fan punto formula_5 en formula_3 tal que formula_7\nNoutras palabras, se unha curva ten un punto inicial e outro final \u00e1 mesma altura, nalg\u00fan punto ten que existir unha tanxente horizontal. N\u00f3tese tam\u00e9n que formula_5 ser\u00e1 un m\u00e1ximo ou un m\u00ednimo e non ten porque ser \u00fanico.\nHistoria.\nAtrib\u00faese ao matem\u00e1tico indio Bh\u0101skara II (1114\u20131185) o co\u00f1ecemento deste teorema . En 1691, Michel Rolle publicou a primeira demostraci\u00f3n formal co\u00f1ecida. En 1834, o alem\u00e1n Moritz Wilhelm Drobisch e o italiano Giusto Bellavitis en 1846 foron os primeiros en usar o nome de \u00abteorema de Rolle\u00bb."}
{"id": "136425", "revid": "71683", "url": "https://gl.wikipedia.org/wiki?curid=136425", "title": "Regra de l'H\u00f4pital", "text": "A regra de l'H\u00f4pital ou regra de l'H\u00f4pital-Bernoulli util\u00edzase nas matem\u00e1ticas, m\u00e1is especificamente no c\u00e1lculo infinitesimal, para determinar l\u00edmites que doutro xeito ser\u00eda complicado calcular. A regra di que, dadas d\u00faas funci\u00f3ns \"f\"(\"x\") e \"g\"(\"x\") continuas e deriv\u00e1beis en \"x\" = \"c\", se \"f\"(\"x\") e \"g\"(\"x\") tenden ambas a cero ou a infinito cando \"x\" tende a \"c\", ent\u00f3n o l\u00edmite cando \"x\" tende a \"c\" do cociente de \"f\"(\"x\") e \"g\"(\"x\") \u00e9 igual ao l\u00edmite cando \"x\" tende a \"c\" do cociente das derivadas de \"f\"(\"x\") e \"g(\"x\"), sempre que este l\u00edmite exista (\"c\" pode ser finito ou infinito):\nEsta regra recibe o seu nome na honra do matem\u00e1tico franc\u00e9s do s\u00e9culo XVII Guillaume Fran\u00e7ois Antoine, Marqu\u00e9s de l'H\u00f4pital (1661 - 1704), quen deu a co\u00f1ecer a regra na s\u00faa obra \"Analyse des infiniment petits pour l'intelligence des lignes courbes\" (1692), considerado o primeiro texto escrito sobre c\u00e1lculo diferencial, a\u00ednda que actualmente se sabe que a regra se lle debe a Johann Bernoulli, que foi quen a desenvolveu e demostrou."}
{"id": "136427", "revid": "98629", "url": "https://gl.wikipedia.org/wiki?curid=136427", "title": "Intervalo (matem\u00e1ticas)", "text": "Na an\u00e1lise matem\u00e1tica, denom\u00ednase \"intervalo\" a todo subconxunto conexo \"I\" da recta real \"R\" localizado entre dous extremos indicados \"a\" e \"b\", podendo ou non estar os extremos inclu\u00eddos no mesmo \"I\". N\u00f3tese tam\u00e9n que un dos extremos ten que ser inferior ao outro, \"a \u2264 b\". Se \"a=b\", ent\u00f3n o intervalo \u00e9 un conxunto baleiro.\nNotaci\u00f3n.\nPara representar intervalos empregamos os corchetes e os par\u00e9nteses segundo sexan fechados ou abertos, estean inclu\u00eddos os extremos \"a\" e \"b\" ou non:\nP\u00f3dese escoller entre p\u00f3r unha par\u00e9ntese ou un corchete invertido nos intervalos abertos ou semiabertos. Nos fechados s\u00f3 cabe usar os corchetes dereitos. No medio ad\u00f3itase po\u00f1er unha coma.\nN\u00f3tese tam\u00e9n que os intervalos poden ser infinitos se lle miramos a s\u00faa lonxitude, o espazo m\u00e9trico da recta real que diferencian as estremeiras se algunha destas \u00e9 formula_3 ou formula_4. Neste caso os extremos tr\u00e1tanse como abertos.\nUn intervalo aberto ou cerrado (pero non semiaberto) de lonxitude finita p\u00f3dese definir a partir do seu centro e do seu radio. Se formula_7, o seu centro \u00e9 formula_8, e o seu radio \u00e9 formula_9, ent\u00f3n formula_10 \u00e9 un intervalo aberto de centro formula_11 e radio formula_12 que define o intervalo formula_13. Neste caso temos unha b\u00f3la aberta, mais se consider\u00e1semos do intervalo fechado formula_14 un intervalo centrado formula_15, equivalente a formula_16, falamos de b\u00f3la fechada.\nO intervalo centrado de prescinde do centro, denom\u00ednase intervalo reducido a an\u00f3tase formula_17, sendo igual a formula_18.\nClasificaci\u00f3n.\nP\u00f3dense clasificar os intervalos segundo as s\u00faas caracter\u00edsticas topol\u00f3xicas (intervalos abertos, fechados e semiabertos) ou segundo as s\u00faas caracter\u00edsticas m\u00e9tricas (a s\u00faa lonxitude: nula, finita non nula, ou infinita).\nAqu\u00ed est\u00e1n todos os casos posibles, con \"a\" \u2264 \"b\", e \"x\" pertencente ao intervalo, sendo \"l\" a lonxitude:"}
{"id": "136428", "revid": "56817", "url": "https://gl.wikipedia.org/wiki?curid=136428", "title": "Ramiz Alia", "text": "Ramiz Alia, nado en Shkod\u00ebr o 18 de outubro de 1925 e finado en Tirana o 7 de outubro de 2011, foi un pol\u00edtico alban\u00e9s, presidente do pa\u00eds entre 1985 e 1992. Alto dirixente do Partido do Traballo de Albania, chegou a ser membro do seu Politbur\u00f3 e secretario do Comit\u00e9 Central. En 1985 foi escolleito Presidente da Asemblea do Pobo (Parlamento) e polo tanto, Xefe do Estado.\nAo falecer Enver Hoxha en 1985, sucedeuno como secretario xeral do PTA, polo que se converteu no m\u00e1ximo dirixente de Albania. A pesar de afirmar no funeral de Hoxha que \"Albania ser\u00e1 sempre forte, sempre vermella, como ti a deseaches, camarada Enver\", levou a cabo unha serie de reformas que culminaron coa privatizaci\u00f3n da econom\u00eda e a convocatoria de elecci\u00f3ns multipartidistas en 1991.\nTralo triunfo do Partido Socialista de Albania (refundaci\u00f3n do antigo Partido do Traballo de Albania) foi escolleito Presidente da Rep\u00fablica, pero dimitiu en 1992 tras unha folga xeral. Ese mesmo ano foi detido e acusado de xenocidio e crimes contra a humanidade, permanecendo no c\u00e1rcere at\u00e9 1997."}
{"id": "136439", "revid": "12452", "url": "https://gl.wikipedia.org/wiki?curid=136439", "title": "Y Gogledd Hen", "text": ""}
{"id": "136445", "revid": "5132", "url": "https://gl.wikipedia.org/wiki?curid=136445", "title": "Lista de pa\u00edses por densidade de poboaci\u00f3n", "text": ""}
{"id": "136446", "revid": "89787", "url": "https://gl.wikipedia.org/wiki?curid=136446", "title": "Monaco-Ville", "text": "Monaco-Ville (do franc\u00e9s: \"Cidade de M\u00f3naco\") \u00e9 un barrio de M\u00f3naco que abrangue a zona m\u00e1is vella do Principado, onde se atopa o recinto amurallado do Principado, o Palacio do Pr\u00edncipe de M\u00f3naco, a Catedral de San Nicolao e o Museo Oceanogr\u00e1fico. A s\u00faa poboaci\u00f3n est\u00e1 estimada en 1.151 habitantes.\nDescrici\u00f3n.\nMonaco-Ville, tam\u00e9n co\u00f1ecida \"Le Rocher\" (\"A Rocha\"), \u00e9 un dos tres tradicionais barrios de M\u00f3naco, sendo os outros La Condamine e Monte Carlo. Con todo, en termos administrativos actuais, \u00e9 unha do dez circunscrici\u00f3ns.\n\u00c9 unha vella cidade fortificada, situada sobre un promontorio rochoso que se estende cara ao Mar Mediterr\u00e1neo. O antigo nome de Monaco-Ville era \"Monoecus\". Neste barrio at\u00f3pase o Palacio do Pr\u00edncipe, e preto do mesmo a Cath\u00e9drale de Monaco, unha edificaci\u00f3n rom\u00e1nica-bizantina que cont\u00e9n os restos dalg\u00fans pr\u00edncipes. Ademais at\u00f3pase o Museo Oceanogr\u00e1fico de M\u00f3naco, o cal foi fundado en 1910 por Alberte I, chegando a estar baixo a direcci\u00f3n de Jacques-Yves Cousteau. Unha das construci\u00f3ns m\u00e1is antigas do Principado, a Capela da Misericoria, obra de 1639, \u00e9 famosa por ser o punto de partida das procesi\u00f3ns relixiosas por parte dos habitantes na v\u00e9spera do Venres Santo.\nA pesar de estar localizado nun dos pa\u00edses m\u00e1is densamente poboados, Monaco-Ville permanece como unha vila medieval, sendo a maior\u00eda das s\u00faas r\u00faas peon\u00eds."}
{"id": "136448", "revid": "23204", "url": "https://gl.wikipedia.org/wiki?curid=136448", "title": "Celbridge", "text": "Celbridge en ingl\u00e9s ou Cill Droichid en irland\u00e9s, \u00e9 unha vila pr\u00f3xima ao r\u00edo Liffey, na provincia de Leinster, no Condado de Kildare, Irlanda. Est\u00e1 situado a 22 quil\u00f3metros de Dubl\u00edn, e ten unha poboaci\u00f3n aproximada de 20,000 habitantes.\nNos \u00faltimos anos Celbridge experimentou un forte crecemento, a\u00ednda que a meirande parte dos servizos e o entretemento da cidade enc\u00f3ntranse en \u201cmain street\u201d (a r\u00faa principal). De feito, Celbridge \u00e9 o municipio m\u00e1is grande de Irlanda que ten s\u00f3 unha r\u00faa. A\u00ednda que aumentou de tama\u00f1o, non ten novas r\u00faas \"streets\", sen\u00f3n \"roads\", moito m\u00e1is pequenas e de menos importancia.\nO nome de Celbridge deriva do ga\u00e9lico \"Cill Droichid\", algo as\u00ed como \"A igrexa pola ponte\". En ocasi\u00f3ns foi denominada Kildrought en ingl\u00e9s. \nLugares de interese.\nA vila de Celbridge \u00e9 moi co\u00f1ecida porque nela se encontra a casa de Castletown. Castletown House at\u00f3pase en \"main street\", e \u00e9 co\u00f1ecida como a casa m\u00e1is grande de Irlanda, contru\u00edda en 1722. Entroutros, ten unha enorme sala de 80 pes elegantemente decorada e unha impresionante escaleira principal no vest\u00edbulo, de viga voladiza e feita con pedra de Portland.\n\"Connolly's Folly\" ou \"The Obelisk\" (o obelisco) \u00e9 unha estrutura obel\u00edstica achegada a Castletown House, constru\u00edda en 1739. Mide 42 metros de alto e est\u00e1 decorada con formas de piedra.\nPersonaxes p\u00fablicos.\nCelbridge foi lugar de residencia de Vanessa Van Homrigh, a amante de Jonathan Swift, o famoso escritor irland\u00e9s, autor de \"As viaxes de Gulliver\".\nSir Arthur Guinness, fundador da empresa cervexeira que leva o seu nome, tam\u00e9n naceu nesta localidade.\nDamien Rice, gran figura da m\u00fasica irlandesa actual, \u00e9 de Celbridge, ao igual que a banda Bell X1."}
{"id": "136450", "revid": "5132", "url": "https://gl.wikipedia.org/wiki?curid=136450", "title": "Monaco Ville", "text": ""}
{"id": "136451", "revid": "51526", "url": "https://gl.wikipedia.org/wiki?curid=136451", "title": "Montecarlo", "text": "Montecarlo (en franc\u00e9s: \"Monte-Carlo\", en monegasco: \"Monte-Carlu\") \u00e9 un barrio do principado de M\u00f3naco, co\u00f1ecido polo seu casino. A\u00ednda que en moitas ocasi\u00f3ns se pense que Montecarlo \u00e9 a capital de M\u00f3naco, isto non \u00e9 as\u00ed, xa que todo o Principado \u00e9 a s\u00faa propia capital ao ser unha cidade-estado.\nTam\u00e9n \u00e9 co\u00f1ecido o barrio por acoller o Circu\u00edto de M\u00f3naco, no que ten lugar o Gran Premio de M\u00f3naco de F\u00f3rmula 1.\nTam\u00e9n \u00e9 sede desde 1952 do \"Reinsurers Rendez-Vous\", a reuni\u00f3n anual m\u00e1is antiga e famosa da industria reaseguradora que se realiza na primeira semana de setembro.\nMontecarlo desde hai d\u00e9cadas \u00e9 un lugar de reuni\u00f3n de membros da realeza, as\u00ed como de grandes estrelas de cine.\nHistoria.\nFundada en 1866 foi nomeado as\u00ed na honra do pr\u00edncipe reinante da \u00e9poca, Carlos III de M\u00f3naco. Na d\u00e9cada de 1850 a familia reinante de M\u00f3naco estaba case en quebra, como consecuencia da perda de d\u00faas cidades que proporcionaban a maior parte dos ingresos do Principado cos seus cultivos de lim\u00f3n, laranxa e aceite de oliva. Neste \u00e9poca unha serie de pequenas cidades en Europa estaban crecendo en prosperidade con establecementos de xogo, como por exemplo a alem\u00e1 Baden-Baden, as\u00ed que en 1856, Carlos III deu unha concesi\u00f3n a Napole\u00f3n Langlois e Albert Aubert para establecer unha instalaci\u00f3n de ba\u00f1os de mar para o tratamento de diversas enfermidades e constru\u00edr un casino de estilo alem\u00e1n en M\u00f3naco.\nO barrio de Montecarlo foi atendido por tranv\u00edas de 1900 a 1953, que un\u00edan varias partes do Principado. En 2003 foi rematado no barrio un novo peirao de cruceiros."}
{"id": "136452", "revid": "5863", "url": "https://gl.wikipedia.org/wiki?curid=136452", "title": "Monte-Carlo", "text": ""}
{"id": "136454", "revid": "5863", "url": "https://gl.wikipedia.org/wiki?curid=136454", "title": "La Condamine", "text": "La Condamine \u00e9 o segundo distrito m\u00e1is antigo de M\u00f3naco, logo de Monaco-Ville, actualmente \u00e9 un dos dez barrios nos que se atopa dividido o Principado de M\u00f3naco. Est\u00e1 situada ao noroeste do pa\u00eds, ao redor do porto de M\u00f3naco, cuxo verdadeiro nome \u00e9 Porto de H\u00e9rcules.\nXeograf\u00eda.\nLocalizaci\u00f3n en M\u00f3naco.\nPor definici\u00f3n ampla, \u00e9 un dos catro \"barrios\" tradicionais. Pero, m\u00e1is especificamente \u00e9 un dos dez modernos \"Distritos de M\u00f3naco\", a s\u00faa \u00e1rea tradicional inclu\u00eda tam\u00e9n os modernos distritos de Moneghetti, Les R\u00e9voires e La Colle.\nHistoria e caracter\u00edsticas.\nFoi fundada en 1297 e o seu nome prov\u00e9n da Idade Media, facendo referencia \u00e1 \"terra cultivable\" que se atopa aos p\u00e9s dun pobo ou dun castelo. Hoxe en d\u00eda o porto de M\u00f3naco e un pr\u00f3spero distrito financeiro dos que 0.052\u00a0km\u00b2 se atopan na Condamine, logo dunha recente ampliaci\u00f3n do Porto de Hercules que se completou en 2010.\nTen 16.213 habitantes segundo o censo de 2000, e entre os seus atractivos at\u00f3panse o mercado municipal da Praza de Armas ou a r\u00faa Princess Caroline, peonil e con grande actividade comercial. Tam\u00e9n se destaca a capela de Santa Devota, constru\u00edda no s\u00e9culo XI e restaurada no s\u00e9culo XIX, onde se celebran todos os 27 de xaneiro cerimonias na s\u00faa memoria.\nO Gran Premio de M\u00f3naco no Circu\u00edto de M\u00f3naco comeza na Condamine no bulevar Alberte I e entra en Monte Carlo antes de regresar ao distrito.\nO iate que pertence ao Pr\u00edncipe de M\u00f3naco polo xeral atraca no gran porto da Condamine, Porto H\u00e9rcules.\nO complexo deportivo municipal da Condamine, o Estadio N\u00e1utico Rainiero III consiste nunha piscina ol\u00edmpica climatizada de auga salgada, trampol\u00edns, e un escorregadoiro. A piscina conv\u00e9rtese nunha pista de xeo de decembro a marzo.\nA \u00fanica estaci\u00f3n de tren de M\u00f3naco, a Gare de Monaco-Monte-Carlo at\u00f3pase na Condamine. "}
{"id": "136455", "revid": "5132", "url": "https://gl.wikipedia.org/wiki?curid=136455", "title": "UEFA Champions League", "text": ""}
{"id": "136456", "revid": "5132", "url": "https://gl.wikipedia.org/wiki?curid=136456", "title": "UEFA Cup", "text": ""}
{"id": "136457", "revid": "5132", "url": "https://gl.wikipedia.org/wiki?curid=136457", "title": "UEFA Europe League", "text": ""}
{"id": "136458", "revid": "56817", "url": "https://gl.wikipedia.org/wiki?curid=136458", "title": "Fontvieille, M\u00f3naco", "text": "Fontvieille \u00e9 un dos dez barrios do principado de M\u00f3naco. \u00c9 unha \u00e1rea recentemente constru\u00edda sobre uns terreos ga\u00f1ados ao Mediterr\u00e1neo durante os anos 70. Ten unha poboaci\u00f3n de 3.300 habitantes nunha \u00e1rea de 0.32\u00a0km\u00b2.\nEn Fontvieille sit\u00faase o Stade Louis II, que serve como estadio do AS Monaco FC, club de f\u00fatbol que xoga Ligue 1 de Francia; no estadio at\u00f3panse as oficinas da International University of Monaco (IUM). O estadio tam\u00e9n alberga a Supercopa de Europa de f\u00fatbol, un evento anual entre os ga\u00f1adores das d\u00faas principais competici\u00f3ns da UEFA, a Champions League e a UEFA Cup. O distrito disp\u00f3n dun heliporto, provisto de frecuentes ligaz\u00f3ns co aeroporto de Niza na veci\u00f1a Francia, desde a cal se ten conexi\u00f3ns directas a Nova York, Londres e outros importantes destinos de Europa."}
{"id": "136461", "revid": "88560", "url": "https://gl.wikipedia.org/wiki?curid=136461", "title": "Larvotto", "text": "Larvotto \u00e9 un dos dez barrios de M\u00f3naco, as\u00ed como o nome de la principal praia do Principado. \u00c9 unha circunscrici\u00f3n electoral de M\u00f3naco, pos\u00fae 32,84 hect\u00e1reas de superficie e unha poboaci\u00f3n segundo o censo de 2000 de 5.443 habitantes."}
{"id": "136463", "revid": "5132", "url": "https://gl.wikipedia.org/wiki?curid=136463", "title": "Larvotto/Bas Moulins", "text": ""}
{"id": "136464", "revid": "83328", "url": "https://gl.wikipedia.org/wiki?curid=136464", "title": "Saint Michel, M\u00f3naco", "text": "Saint Michel era unha \u00e1rea residencial de Monte Carlo no principado de M\u00f3naco, sendo agora un dos dez barrios do Principado e unha nova circunscrici\u00f3n electoral. Pos\u00fae 14,22 hect\u00e1reas de superficie e ten unha poboaci\u00f3n de 3.907 habitantes segundo o censo de 2000. "}
{"id": "136465", "revid": "56817", "url": "https://gl.wikipedia.org/wiki?curid=136465", "title": "Saint Roman", "text": "Saint Roman (ou \"La Rousse/Saint Roman\") \u00e9 un dos m\u00e1is pequenos e m\u00e1is setentrional distrito do principado de M\u00f3naco. \u00c9 unha circunscrici\u00f3n electoral administativa, e foi unha subdivisi\u00f3n do tradicional distrito de Monte Carlo. \u00c9 o s\u00e9timo distrito de M\u00f3naco, At\u00f3pase pr\u00f3ximo \u00e1 zona da praia Larvotto, pos\u00fae 10,52 hect\u00e1reas e 3.223 habitantes segundo o censo realizado no ano 2000."}
{"id": "136466", "revid": "5132", "url": "https://gl.wikipedia.org/wiki?curid=136466", "title": "La Rousse/Saint Roman", "text": ""}
{"id": "136468", "revid": "56817", "url": "https://gl.wikipedia.org/wiki?curid=136468", "title": "La Colle, M\u00f3naco", "text": "La Colle \u00e9 un dos 10 distritos ou barrios do Principado de M\u00f3naco e unha circunscrici\u00f3n electoral administrativa (o n\u00famero 7), foi parte do distrito de La Condamine, do que se segregou. Pos\u00fae 18,80 hect\u00e1reas (ou o que \u00e9 o mesmo 0,1880 km\u00b2) e 2.822 habitantes segundo o censo do ano 2000."}
{"id": "136469", "revid": "5132", "url": "https://gl.wikipedia.org/wiki?curid=136469", "title": "La Colle", "text": ""}
{"id": "136470", "revid": "65337", "url": "https://gl.wikipedia.org/wiki?curid=136470", "title": "Les R\u00e9voires", "text": "Les R\u00e9voires \u00e9 un distrito do Principado de M\u00f3naco, unha circunscrici\u00f3n electoral administrativa, e parte do distrito de La Condamine. Unha parte no cami\u00f1o situado neste barrio, co\u00f1ecido como o Chemin des R\u00e9voires, \u00e9 con 161 metros o punto m\u00e1is alto do Principado.\nNo distrito sit\u00faase o Xard\u00edn Ex\u00f3tico de M\u00f3naco, creado polo Pr\u00edncipe Alberte II. A inclinaci\u00f3n que caracteriza ao distrito prov\u00e9 de vistas da Rocha de M\u00f3naco e o Mediterr\u00e1neo."}
{"id": "136471", "revid": "43749", "url": "https://gl.wikipedia.org/wiki?curid=136471", "title": "Monte Carlo/Sp\u00e9lugues", "text": ""}
{"id": "136472", "revid": "56817", "url": "https://gl.wikipedia.org/wiki?curid=136472", "title": "Moneghetti", "text": "Moneghetti \u00e9 un dos dez barrios de M\u00f3naco e unha circunscrici\u00f3n electoral e administrativa, sendo nun pasado parte do tradicional distrito de La Condamine. Moneghetti at\u00f3pase situado na fronteira norte-central do pa\u00eds, e delimita coa veci\u00f1a cidade francesa de Beausoleil, ao igual que o barrio monegasco de Fontvieille.\nO distrito destaca pola s\u00faa inclinaci\u00f3n, debido a que est\u00e1 situado nunha \u00e1rea onde os Alpes descenden directamente at\u00e9 o Mediterr\u00e1neo. Nel est\u00e1 a igrexa do Sagrado Coraz\u00f3n e a base da Asociaci\u00f3n de Gu\u00edas e Scouts de M\u00f3naco."}
{"id": "136473", "revid": "56817", "url": "https://gl.wikipedia.org/wiki?curid=136473", "title": "Le Portier", "text": "Le Portier \u00e9 un novo distrito previsto no Principado de M\u00f3naco planificado para o ano 2014. Ter\u00e1 unha extensi\u00f3n de 27 hect\u00e1reas. A superficie do Principado de M\u00f3naco pasar\u00e1 dos actuais 1,97\u00a0km\u00b2 aos previstos 2,24\u00a0km\u00b2. A poboaci\u00f3n do distrito ser\u00e1 de preto de 3.400 habitantes. Construirase entre a zona do Porto de H\u00e9rcules e a praia de Larvotto, xunto ao Forum Grimaldi e nel ir\u00e1n \u00e1 parte de vivendas, edificios administrativos e museos."}
{"id": "136476", "revid": "23204", "url": "https://gl.wikipedia.org/wiki?curid=136476", "title": "Clifden", "text": "Clifden (en irland\u00e9s: \"An Cloch\u00e1n\") \u00e9 unha vila de Connemara, no Condado de Galway, na provincia de Connacht, ao Oeste de Irlanda.\nXeograf\u00eda.\nA cidade m\u00e1is grande de Connemara at\u00f3pase entre a costa do oc\u00e9ano Atl\u00e1ntico e o terreo escabroso das Monta\u00f1as ao lado do R\u00edo Owenglen.\nHistoria.\nClifden \u00e9 unha das \u00faltimas vilas constru\u00eddas en Irlanda. John D\u2019Arcy fundouno no s\u00e9culo XIX nunha tentativa por atraer o comercio \u00e1 zona.\nPola situaci\u00f3n de Clifden ao lado do r\u00edo e o oc\u00e9ano Atl\u00e1ntico, a vila creceu rapidamente ata acadar a prosperidade na pesca. Ademais, a situaci\u00f3n xeogr\u00e1fica da vila perm\u00edtelle ser un lugar de turismo pola s\u00faa paisaxe de auga e monta\u00f1as.\nNa d\u00e9cada de 1840, Clifden sufriu moitas dificultades a causa da fame. Moitas persoas morreron, o negocio perdeuse, e a vila quebrou. Por\u00e9n, a vila puido reedificarse con subvenci\u00f3ns estatais e volveu ser unha \u00e1rea pr\u00f3spera.\nClifden converteuse nunha vila de importancia na d\u00e9cada de 1900, cando Guglielmo Marconi constru\u00edu o primeiro servizo radiof\u00f3nico fixo que conectaba Europa con Am\u00e9rica do Norte.\nRelixi\u00f3n.\nClifden enc\u00f3ntrase dentro da Diocese Cat\u00f3lica de Tuam e da Diocese de Tuam, Killala e Achonry da Igrexa de Irlanda e o seu Omey Union Parroquial. Clifden ten d\u00faas igrexas: St. Joseph's (cat\u00f3lica) e Christ Church (anglicana).\nAcceso.\nSituado a menos de 77\u00a0km dende Galway pola estrada N59, conta con servizos de autob\u00fas que conectan Galway e Clifden.\nTurismo.\nA situaci\u00f3n da vila preto do oc\u00e9ano e as monta\u00f1as atrae a moitos turistas cada ano. A vila ofrece moitas oportunidades para ir de excursi\u00f3n. Tam\u00e9n, ofrece moitas tendas, bares, restaurantes e locais, e hoteis para os turistas.\nA bandeira de M\u00e9xico ondea no centro da vila honrando a John Riley e ao seu Batall\u00f3n de San Patricio, que serviron nas Forzas armadas de M\u00e9xico na Guerra de Intervenci\u00f3n estadounidense."}
{"id": "136479", "revid": "23204", "url": "https://gl.wikipedia.org/wiki?curid=136479", "title": "B\u00e1scones de Ojeda", "text": "B\u00e1scones de Ojeda \u00e9 un concello espa\u00f1ol da provincia de Palencia (Castela e Le\u00f3n). A s\u00faa poboaci\u00f3n \u00e9 de 165 habitantes (INE 2012).\nXeograf\u00eda.\nO concello pertence \u00e1 comarca de Boedo-Ojeda e est\u00e1 situado na parte alta do r\u00edo Boedo, que divide a vila en dous barrios. Ten unha poboaci\u00f3n de 174 habitantes (en 2009).\nHistoria.\nA orixe da vila est\u00e1 relacionada coa primeira das repoboaci\u00f3ns destas terras na Alta Idade Media por xente do norte, probablemente navarros ou guipuzcoanos (vascones), de onde ven o nome. A vila pertenceu ao Mosteiro de San Andr\u00e9s de Arroyo e ao duque de Fr\u00edas.\nFestividades.\nAs festas patronais son as de San Bartolom\u00e9, o 24 e 25 de agosto. Tam\u00e9n se conmemora \u00e1 Virxe do Boedo a terceira fin de semana de agosto, realiz\u00e1ndose un mercado artesanal, medio marat\u00f3n, marat\u00f3n e m\u00e1is carreiras (de bici e para os m\u00e1is pequenos)."}
{"id": "136481", "revid": "56817", "url": "https://gl.wikipedia.org/wiki?curid=136481", "title": "Andorra (hom\u00f3nimos)", "text": "Andorra p\u00f3dese referir a:"}
{"id": "136483", "revid": "16946", "url": "https://gl.wikipedia.org/wiki?curid=136483", "title": "Bandeira de Andorra", "text": "A bandeira de Andorra (en catal\u00e1n: \"Bandera d'Andorra\") foi adoptada en 1866 e oficialmente o 27 de agosto de 1971. Est\u00e1 composta por tres franxas verticais de cores azul, amarela e vermella (en raz\u00f3n 8:9:8). No centro sit\u00faase o escudo de Andorra.\nDescrici\u00f3n.\nA\u00ednda que a versi\u00f3n oficial incl\u00fae o escudo, existe a versi\u00f3n civil sen este, a cal \u00e9 id\u00e9ntica \u00e1s bandeiras de Moldavia, Chad e Roman\u00eda. O dese\u00f1o oficial do escudo e a bandeira foron aprobados polo Consello Xeral de Andorra o 5 de maio de 1999.\nA bandeira pode considerarse como unha fusi\u00f3n entre as bandeiras de Espa\u00f1a (franxas amarela e vermella) e Francia (franxas azul e vermella), pa\u00edses que act\u00faan de protectores do Principado. Esta bandeira foi institu\u00edda en 1866 agregando a franxa azul \u00e1 preexistente bicolor creada en 1806 en base \u00e1s cores do condado de Foix. Durante o intento de Bor\u00eds Sk\u00f3syrev de instaurar unha monarqu\u00eda persoal en Andorra en 1934, a bandeira foi investida e na franxa central instaurou unha coroa de ouro.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "136485", "revid": "89787", "url": "https://gl.wikipedia.org/wiki?curid=136485", "title": "Escudo de Andorra", "text": "O escudo de Andorra existe dende hai s\u00e9culos. Na parte inferior ten escrito a lema do pa\u00eds en lat\u00edn: Virtus Unita Fortior.\nComponse de catro cuarteis: O primeiro son a mitra e o b\u00e1culo do bispado da S\u00e9 de Urgell, o segundo son as armas do Condado de Foix ou \"tres paus de goles\", no terceiro est\u00e1n as armas de Catalu\u00f1a ou \"catro paus de goles\", e no cuarto aparecen as armas do Vizcondado de Bearn. A primeira referencia documental deste emblema procede do selo de Ram\u00f3n Berenguer IV en 1150, sendo o s\u00edmbolo her\u00e1ldico m\u00e1is antigo do mundo en uso e anterior en tres s\u00e9culos \u00e1 bandeira de Dinamarca."}
{"id": "136486", "revid": "23204", "url": "https://gl.wikipedia.org/wiki?curid=136486", "title": "Carlow", "text": "Carlow (en irland\u00e9s Ceatharlach) \u00e9 unha pequena cidade de 20.000 habitantes do Condado de Carlow, en Irlanda. Est\u00e1 situada a 84\u00a0km ao suroeste de Dubl\u00edn, \u00e1 beira do r\u00edo Barrow.\nNome.\nA orixe do nome en irland\u00e9s da cidade \u00e9 a\u00ednda motivo de controversia. A pesar de que a meirande parte pensa que significa \"Catro Lagos\", alg\u00fans din que se trata da uni\u00f3n das palabras \"ceatrha\" (gando bovino) e \"mulclach\" (lugar para porcos).\nHistoria.\nA cidade foi fundada en 1180 por Guillerme o Mariscal, Conde de Pembroke e Rei de Leinster coa finalidade de fortificar un cami\u00f1o frecuentado \u00e1 beira do r\u00edo Barrow. Guillerme o Mariscal fixo constru\u00edr o impo\u00f1ente Carlow Castle.\nO mosteiro de St. Mullins estaba situado na mesma rexi\u00f3n dende o s\u00e9culo VII.\nEn 1650, durante a Conquista da Irlanda, tida en Carlow foi cercada polas forzas dos parlamentares ingleses, a fin de axilizaren o Cerco de Waterford e a capitulaci\u00f3n da cidade.\nDurante a Rebeli\u00f3n Irlandesa de 1798 Carlow viviu un masacre de 600 rebeldes e civ\u00eds nun ataque \u00e1 cidade vencido polos irlandeses Unidos, co\u00f1ecida como Batalla de Carlow. \"A Liberty Tree escultura\" en Carlow, dese\u00f1ada por John Behan, conmemora os acontecementos de 1798. Os rebeldes mortos da cidade de Carlow est\u00e1n enterrados no \"Croppies Grave\", en Graiguecullen, Condado de Carlow.\nNo s\u00e9culo XIV constru\u00edronse m\u00e1is castelos na cidade, coma: Ballyloughan Castle, Ballymoon Castle, Leighlinbridge Castle e Tower House. O Colexio de St. Patrick foi creado en 1793.\nLigaz\u00f3ns externas.\nCarlow RFC"}
{"id": "136487", "revid": "8993", "url": "https://gl.wikipedia.org/wiki?curid=136487", "title": "El gran Carlemany", "text": "El Gran Carlemany (do catal\u00e1n: \"O Gran Carlomagno\") \u00e9 o himno nacional de Andorra. Foi escrito por Joan Benlloch i Viv\u00f3 (1864 - 1926) e composto por Enric Marfany Bons (1871 - 1942). Foi adoptado como himno nacional de maneira oficial en 1921.\nLetra en catal\u00e1n.\nEl gran Carlemany mon Pare, \ndels \u00e0rabs em deslliur\u00e0. \nI del cel vida em don\u00e0, \nde Meritxell la gran Mare,\nPrincesa nasqu\u00ed i Pubilla,\nentre dues nacions, neutral.\nSols resto l'\u00fanica filla,\nde l'imperi Carlemany.\nCreient i lliure onze segles,\ncreient i lliure vull ser.\nSiguin els furs mos tutors,\ni mos Pr\u00ednceps defensors! \nI mos Pr\u00ednceps defensors!\nTraduci\u00f3n ao galego.\nO gran Carlomagno meu pai,\ndos \u00e1rabes ceiboume. \nE do ceo vida deume,\nde Meritxell, a gran Nai,\nPrincesa nac\u00edn e virxe,\nentre d\u00faas naci\u00f3ns, neutral.\nS\u00f3 ficou a \u00fanica filla,\ndo Imperio Carolinxio.\nCrente e ceibe once s\u00e9culos,\ncrente e ceibe quero ser.\nSexan os foros os meus titores,\ne os meus Pr\u00edncipes defensores! \nE os meus Pr\u00edncipes defensores!"}
{"id": "136488", "revid": "56817", "url": "https://gl.wikipedia.org/wiki?curid=136488", "title": "Diocese cat\u00f3lica latina de Urgell", "text": "A diocese de Urgell (en lat\u00edn: \"Dioecesis Urgellensis\") \u00e9 un bispado da Igrexa Cat\u00f3lica, sufrag\u00e1neo da arquidiocese de Tarragona. En 2004 contaba con 178.295 bautizados sobre unha poboaci\u00f3n de 184.395 habitantes. O actual bispo da diocese \u00e9 Joan Enric Vives i Sic\u00edlia.\nTerritorio.\nA diocese comprende parte da provincia de Lleida (Catalu\u00f1a) e o principado de Andorra. A s\u00e9 episcopal est\u00e1 en La Seu d'Urgell. O territorio est\u00e1 dividido en nove arciprestados e 363 parroquias.\nHistoria.\nA diocese erixiuse no s\u00e9culo IV. O primeiro bispo do que se te\u00f1en noticias, San Xusto, participou no concilio de Toledo (531) e no de Lleida e Val\u00e8ncia (546). A sucesi\u00f3n episcopal non se interrompeu durante a invasi\u00f3n \u00e1rabe (714). O bispo F\u00e9lix (783-792) foi acusado de adopcionismo polos te\u00f3logos carolinxios e foi deposto e exiliado a Li\u00f3n. En 1010 na localidade de Ivorra ocorreu un famoso milagre: mentres o p\u00e1rroco Bernat Oliver, que dubidaba sobre a transubstanciaci\u00f3n, estaba a celebrar a consagraci\u00f3n, o vi\u00f1o se transmutou en sangue vivo. O bispo San Ermengol informou inmediatamente do milagre ao papa Serxio IV. Recoll\u00e9ronse reliquias do milagre nun relicario en 1426 e en 1663 constru\u00eduse un santuario.\nA partir do s\u00e9culo X e at\u00e9 o s\u00e9culo XIII os bispos de Urgell acumularon un importante patrimonio de se\u00f1or\u00edo, comport\u00e1ndose plenamente como se\u00f1ores feudais da \u00e9poca. Dende o 8 de setembro de 1278 os bispos de Urgell son tam\u00e9n Copr\u00edncipes de Andorra xunto cos sucesivos condes de Foix primeiro e, por sucesi\u00f3n, cos reis de Navarra, sucedidos polos reis de Francia e, actualmente, polos Presidentes da Rep\u00fablica Francesa."}
{"id": "136489", "revid": "85894", "url": "https://gl.wikipedia.org/wiki?curid=136489", "title": "Miguel Nicol\u00e1s Esperante", "text": "Miguel Nicol\u00e1s Esperante, co\u00f1ecido como Corcheiro, nado en Tarago\u00f1a (Rianxo) o 29 de marzo de 1915 e finado en Siador (Silleda) o 9 de abril de 1948, foi un guerrilleiro antifranquista galego.\nTraxectoria.\nFillo de Alfonso Nicol\u00e1s, da Bandeira, e Dolores Esperante de Tarago\u00f1a. Vi\u00f1eron \u00e1 Bandeira para facerse cargo da f\u00e1brica de cortiza que rexentaban os seus antepasados na parroquia de Chapa. Miguel traballou na f\u00e1brica e ingresou no Partido Comunista en 1935. Co golpe de Estado do 18 de xullo de 1936, foi detido o 21 de xullo, xunto con alg\u00fans integrantes da Fronte Popular na Bandeira. Lev\u00e1rono \u00e1 prisi\u00f3n de Silleda onde permaneceu cinco meses. Logo traslad\u00e1rono ao campo de concentraci\u00f3n da Illa de San Sim\u00f3n xunto cos demais compa\u00f1eiros de Silleda. M\u00e1is tarde foi destinado ao Batall\u00f3n de Tabajadores de Le\u00f3n, axi\u00f1a ao de Ourense e finalmente ao de Miranda de Ebro.\nLiberado a principios dos anos corenta, regresou \u00e1 Bandeira, onde os fascistas e a Garda civil lle fixeron a vida imposible det\u00e9ndoo constantemente e propin\u00e1ndolle malleiras. Decidiu fuxir, farto destes abusos e torturas. O seu paso \u00e1 clandestinidade coincidiu coa liberaci\u00f3n de Eugenio Rueda Perosanz no Destacamento de Minas de Silleda en Fontao (Vila de Cruces), quen o acompa\u00f1ou por negarse \u00e1 obrigatoria incorporaci\u00f3n ao ex\u00e9rcito en Oviedo. As\u00ed creouse o xerme da agrupaci\u00f3n guerrilleira \"Os Corcheiros\" que pasou a actuar baixo a disciplina dos grupos volantes da IV Agrupaci\u00f3n do Ex\u00e9rcito Guerrilleiro de Galicia. En 1946 era membro do destacamento Paco Barreiro activo na zona de Vigo. Logo da morte de Manuel Sim\u00f3n Campos e Avelino Otero Montes, en maio de 1947, volveu \u00e1 comarca de Deza.\nNo remate de 1947 creouse a V Agrupaci\u00f3n de Guerrilleiros fundada por Antonio Seoane, xefe militar do Ex\u00e9rcito Guerrilleiro, integrando a Benigno Andrade \"Foucellas\" como xefe da agrupaci\u00f3n guerrilleira que actuaba no norte da provincia de Pontevedra. Miguel e Eugenio Rueda integr\u00e1ronse nesta V Agrupaci\u00f3n. Nos primeiros meses de 1948 \"Foucellas\" decidiu dividir o grupo e constitu\u00edr d\u00faas partidas: unha comandada por Vicente L\u00f3pez Novo e a outra por Miguel Nicol\u00e1s da que formaban parte Florentino Men\u00e9ndez Palacio e Jos\u00e9 Remui\u00f1\u00e1n Barreiro. As ordes de Seoane eran dar golpes cada vez m\u00e1is soados coa intenci\u00f3n de chamar a atenci\u00f3n e desviar a presi\u00f3n sobre a guerrilla cara outros puntos de Galicia. Seguindo estas ordes, \"Os Corcheiros\" ti\u00f1an intenci\u00f3n de executar os falanxistas Benito Rivas Fondevila e \"Pena de Fonteboa\" de Silleda. O 9 de abril de 1948, no asalto \u00e1 casa de Rivas en Siador, Miguel resultou ferido polos disparos de escopeta de Benito Rivas. A autopsia do cad\u00e1ver presentaba m\u00e1is de cinco feridas de arma curta, m\u00e1is feridas das que pod\u00eda facer Rivas, pois, segundo a fonte oral, foi rematado polos propios compa\u00f1eiros."}
{"id": "136490", "revid": "75439", "url": "https://gl.wikipedia.org/wiki?curid=136490", "title": "Gonzalo Vilas", "text": "Gonzalo Vilas, nado en Prevedi\u00f1os (Touro) en 1964, \u00e9 un cr\u00edtico de cine, ilustrador e humorista gr\u00e1fico galego.\nTraxectoria.\nHabitualmente (2010) asina as s\u00faas colaboraci\u00f3ns s\u00f3 como \"Gonzalo\", e entre as s\u00faas referencias actuais no humor gr\u00e1fico ten sinalado a Xos\u00e9 Lois, Xaqu\u00edn Mar\u00edn e Suso Sanmartin.\nPublicou a s\u00faa primeira vi\u00f1eta para \"A Nosa Terra\", semanario no que colaborou e para o cal coordinou o suplemento infantil \"Bule-Bule\", entre outras tarefas. Habitualmente colabora tam\u00e9n con vi\u00f1etas de humor gr\u00e1fico nas publicaci\u00f3ns GZnaci\u00f3n e \"Novas da Galiza\".\nAnteriormente colaborou con outras publicaci\u00f3ns como \"Can Sen Dono\", \"El Correo Gallego\", \"O Pasquim\" (suplemento do \"Novas da Galiza\" entre 2007 e 2008) ou \"La Voz de Galicia\". Colabora en elDiario.es"}
{"id": "136491", "revid": "89787", "url": "https://gl.wikipedia.org/wiki?curid=136491", "title": "Demograf\u00eda de Andorra", "text": "Andorra conta con 83.137 habitantes e unha densidade de poboaci\u00f3n de 179 hab/km2, segundo o censo de 2007. Debido a unha pol\u00edtica restritiva de concesi\u00f3n da nacionalidade, a poboaci\u00f3n de nacionalidade andorrana s\u00f3 constit\u00fae o 36,6% dos habitantes do pa\u00eds; o resto da poboaci\u00f3n, a\u00ednda sendo maioritaria, non disp\u00f3n de dereitos pol\u00edticos.\nNacionalidades e evoluci\u00f3n demogr\u00e1fica.\nSegundo o censo de 2007, o 36,6% da poboaci\u00f3n do pa\u00eds (30.441 habitantes) \u00e9 de nacionalidade andorrana, o 33,0% (27.476 hab.) \u00e9 de nacionalidade espa\u00f1ola, o 16,3% (13.519 hab.) \u00e9 de nacionalidade portuguesa, o 6,3% (5.200 hab.) \u00e9 de nacionalidade francesa, e o 7,8% restante (6.501 hab.) \u00e9 doutras nacionalidades. A cuarta parte dos andorranos son de orixe galega.\nOs nacionais andorranos son minor\u00eda no seu pa\u00eds, xa que s\u00f3 forman o 36,6% da poboaci\u00f3n. Isto \u00e9 debido a varios factores. Por unha banda, Andorra, situada nunha zona illada, tivo sempre unha densidade de poboaci\u00f3n baixa. Pola s\u00faa condici\u00f3n de para\u00edso fiscal, a partir dos anos 60 formouse unha potente industria comercial que, unido ao desenvolvemento de estaci\u00f3ns de esqu\u00ed, fixo que se necesitase un crecemento demogr\u00e1fico, que foi dado pola inmigraci\u00f3n, principalmente procedente de Espa\u00f1a e, en menor medida e m\u00e1is tarde, de Portugal. Debido \u00e1 bonanza econ\u00f3mica do pa\u00eds, esta corrente inmigratoria segue sendo importante. Doutra banda, Andorra foi durante o s\u00e9culo XX moi restritiva \u00e1 hora de outorgar a nacionalidade aos inmigrantes e aos seus descendentes, polo que a porcentaxe de nacionais foi moi baixo desde os anos 1960.\nSegundo a extremadamente restritiva \"lei de adquisici\u00f3n da nacionalidade\" vixente entre 1939 e 1995, s\u00f3 pod\u00edan dispor de nacionalidade andorrana aquelas persoas nadas en Andorra cuxo pai era de nacionalidade andorrana e residente no pa\u00eds. Esta norma, a parte de ser considerada discriminatoria para as mulleres (pois aos fillos de andorranas e \"estranxeiros\" neg\u00e1baselles a nacionalidade, mentres que aos fillos de andorranos e \"estranxeiras\" permit\u00edaselles adquirila), fixo que a partir dos anos 1950 o n\u00famero de non nacionais superase aos de nacionalidade andorrana.\nDurante os anos 1980 e principios dos anos 1990, a poboaci\u00f3n de nacionalidade andorrana alcanzou as s\u00faas proporci\u00f3ns m\u00e1is baixas, non superando o 20% da poboaci\u00f3n. Unha norma dos anos 1970 creou unha categor\u00eda de habitantes ap\u00e1tridas, eufem\u00edsticamente clasificados como \"nats a Andorra\" (fillos dun proxenitor paterno non andorrano pero nados en Andorra), cuxo n\u00famero cara a 1990 era pr\u00f3ximo ao de nacionais andorranos. As\u00ed, en 1993, o 82,3% da poboaci\u00f3n do pa\u00eds non dispu\u00f1a da nacionalidade andorrana, polo que non dispu\u00f1a de ning\u00fan dereito pol\u00edtico e atop\u00e1banse discriminados administrativamente.\nEn 1995 entrou en vigor unha nova lei de adquisici\u00f3n da nacionalidade, tam\u00e9n moi restritiva a\u00ednda que non at\u00e9 os extremos da norma de 1939. Con esta nova lei, poden adquirir a nacionalidade os nados en Andorra se un dos seus dous pais disp\u00f3n da nacionalidade, naceu no pa\u00eds e ten no pa\u00eds a s\u00faa residencia permanente ou se un dos seus proxenitores pode xustificar a s\u00faa residencia principal e permanente no pa\u00eds no dezaoito anos anteriores ao nacemento (reducido a dez anos nunha modificaci\u00f3n de lei realizada en 2004). Poden, ademais, solicitala o resto de xente nada en Andorra e os \"estranxeiros\" que vivan no pa\u00eds durante m\u00e1is de 25 anos (20 anos desde o 2004) e superen un \"exame de integraci\u00f3n\", onde deben de demostrar os seus co\u00f1ecementos en catal\u00e1n e en cultura, historia, instituci\u00f3ns e tradici\u00f3ns andorranas; ademais, deben de perder a s\u00faa nacionalidade anterior. Por mor disto, a proporci\u00f3n de cidad\u00e1ns con nacionalidade aumentou a finais dos anos 1990, especialmente entre 1998 e 1999. Durante o s\u00e9culo XXI esta porcentaxe estabilizouse en torno ao 36%.\nAos habitantes de Andorra que non dispo\u00f1en da nacionalidade andorrana n\u00e9gaselles o dereito ao voto e o dereito a presentarse a elecci\u00f3ns. Tam\u00e9n te\u00f1en restrinxida a s\u00faa participaci\u00f3n en sindicatos, cuxos \u00f3rganos executivos deben de estar dominados por andorranos, a\u00ednda sendo minor\u00eda no mundo laboral. Ademais, os cidad\u00e1ns que non dispo\u00f1en da nacionalidade andorrana non poden ser presidentes nin posu\u00edren m\u00e1is do 33% do capital dunha compa\u00f1\u00eda. Estas limitaci\u00f3ns nos dereitos b\u00e1sicos seguen afectando a m\u00e1is do 60% da poboaci\u00f3n do pa\u00eds, o que foi criticado polo seu car\u00e1cter discriminatorio e o seu anacronismo.\nPoboaci\u00f3n por parroquias.\nO maior n\u00facleo de poboaci\u00f3n do Principado \u00e9 a capital, Andorra la Vella, con 24.574 habitantes (2007), o que representa o 29,6% da poboaci\u00f3n andorrana. As seguintes parroquias por poboaci\u00f3n son Escaldes-Engordany (16.475 hab.) e Encamp (14.029 hab.).\nLinguas.\nO idioma oficial \u00e9 o catal\u00e1n, lingua habitual do 43,8% da poboaci\u00f3n. O castel\u00e1n \u00e9 a segunda lingua m\u00e1is falada no principado, cun 32,8% da poboaci\u00f3n que a te\u00f1en como lingua habitual. O portugu\u00e9s \u00e9 a lingua habitual do 7,6% da poboaci\u00f3n e o franc\u00e9s do 7,1%.\nCon todo, o castel\u00e1n \u00e9 a lingua materna ou primeira lingua do 35,9% da poboaci\u00f3n, mentres que o catal\u00e1n o \u00e9 para o 31,4%. Debido \u00e1 forte emigraci\u00f3n de galegos cara Andorra a lingua galega ten presenza na radio e hai demandas para a s\u00faa implantaci\u00f3n nas escolas.\nEducaci\u00f3n.\nEn Andorra conviven tres sistemas educativos: o franc\u00e9s, o espa\u00f1ol e o andorrano. Para o curso escolar 2004-2005, o sistema franc\u00e9s era seguido por 3.650 alumnos, o espa\u00f1ol por 3.499 e o andorrano por 3.328.\nEn 1997 fundouse a universidade do pa\u00eds, a Universidade de Andorra. As \u00fanicas carreiras universitarias presentes son a de Inform\u00e1tica e a de Enfermar\u00eda, a\u00ednda que existen convenios de colaboraci\u00f3n con diversas universidades espa\u00f1olas e francesas, que garanten a correcta formaci\u00f3n en todas as \u00e1reas do co\u00f1ecemento."}
{"id": "136492", "revid": "43749", "url": "https://gl.wikipedia.org/wiki?curid=136492", "title": "Bispo de Urgell", "text": ""}
{"id": "136493", "revid": "56482", "url": "https://gl.wikipedia.org/wiki?curid=136493", "title": "Chamilo", "text": "Chamilo \u00e9 unha soluci\u00f3n de software libre, con licenza baixo a GNU/GPLv3, de xesti\u00f3n do E-learning ou aprendizaxe electr\u00f3nico desenvolvido co obxectivo de mellorar o acceso \u00e1 educaci\u00f3n e \u00f3 co\u00f1ecemento global e que nace como directo sucesor do LMS Dokeos 1.8.6. \u00c9 sostido pola Asociaci\u00f3n Chamilo (asociaci\u00f3n sen fin de lucro), que ten como obxectivo a promoci\u00f3n do software para a educaci\u00f3n (e particularmente Chamilo), o mantemento dunha canle de comunicaci\u00f3n clara e a construci\u00f3n dunha rede de fornecedores de servizos e contribu\u00edntes \u00f3 software.\nO proxecto Chamilo pretende asegurar a dispo\u00f1ibilidade e calidade da educaci\u00f3n a un custo reducido a trav\u00e9s da distribuci\u00f3n libre e gratu\u00edta do seu software, da adaptaci\u00f3n da s\u00faa interface para dispositivos do Terceiro Mundo e da provisi\u00f3n dun campus e-learning de acceso libre.\nActualmente Chamilo conta con d\u00faas vertentes:\nEn Galicia, o CESGA, (Centro de Supercomputaci\u00f3n de Galicia), utiliza Chamilo para s\u00faa plataforma de e-learning, Aula Cesga. En decembro de 2011, esta plataforma contaba con m\u00e1is de 20.000 usuarios.. En marzo de 2013 a plataforma conta con m\u00e1is de 35.000 usuarios."}
{"id": "136494", "revid": "98629", "url": "https://gl.wikipedia.org/wiki?curid=136494", "title": "Copr\u00edncipes de Andorra", "text": "Os copr\u00edncipes de Andorra representan a xefatura do estado independente do Principado de Andorra, segundo establece a s\u00faa Constituci\u00f3n aprobada o 14 de marzo de 1993 e promulgada o 28 de abril do mesmo ano. Esta representaci\u00f3n comp\u00e1rtese en igualdade e a t\u00edtulo persoal, entre o bispo de La Seu d'Urgell e o presidente da Rep\u00fablica francesa.\nHistoria.\nA orixe da figura dos copr\u00edncipes rem\u00f3ntase ao s\u00e9culo XI, cando se estableceu un principio de repartici\u00f3n feudatario entre dous vasalos do conde de Urgell: o Bispo de Urgell e o conde de Caboet. Cando este \u00faltimo pasou a ser posesi\u00f3n do vizconde de Castellb\u00f3, a repartici\u00f3n transmitiuse nas mesmas condici\u00f3ns no ano 1186. Posteriormente, os de Castellb\u00f3 integr\u00e1ronse no Condado de Foix dando continuidade a unha nova transmisi\u00f3n no 1226. Os tratados, segundo o c\u00f3digo feudal de \"Pareatges\" de 1278 e 1288, puxeron fin a un per\u00edodo de disputas e confirmaron as prerrogativas de ambos os se\u00f1or\u00edos entre o bispo Pere de Urtx e o conde Roger Bernardo III de Foix.\nO bispado de Urgell permaneceu baixo tutela do condado de Barcelona e a coroa de Arag\u00f3n m\u00e1is tarde integrada na coroa espa\u00f1ola, mentres que o condado de Foix pasou en 1479 a ser posesi\u00f3n dos territorios bearneses do Reino de Navarra, tam\u00e9n chamados de Baixa Navarra, dando orixe a unha serie de transmisi\u00f3ns do t\u00edtulo dentro do \u00e1mbito franc\u00e9s. \u00c9 por ent\u00f3n que o se\u00f1or\u00edo compartido adquire o rango de coprincipado.\nTransmisi\u00f3ns do coprincipado franc\u00e9s.\nA Baixa Navarra integrouse no Reino de Francia en 1589 coa chegada ao trono de Henrique IV, momento a partir do cal os reis sucesivos tam\u00e9n se titularon \"de France et de Navarre\". Lu\u00eds XIII decidiu en 1620 unir o t\u00edtulo de rei de Navarra e os seus dereitos transmitidos do coprincipado de Andorra, na coroa de Francia.\nTras a revoluci\u00f3n francesa de 1789, a I Rep\u00fablica renunciou ao coprincipado ata que en 1806 o emperador Napole\u00f3n Bonaparte volveu exercer de copr\u00edncipe, considerando que o decreto real de 1620 transmitira a parte de soberan\u00eda francesa de Andorra ao estado franc\u00e9s, calquera que fose a s\u00faa forma de r\u00e9xime. Seguindo este principio, os actuais presidentes da rep\u00fablica francesa son copr\u00edncipes de Andorra. A Constituci\u00f3n andorrana de 1993 adoptou esta forma tradicional de representaci\u00f3n.\nConstituci\u00f3n.\nA figura do Coprincipado est\u00e1 recollida no T\u00edtulo III, dos artigos 43 ao 49 da Constituci\u00f3n do Principado de Andorra de 1993. Segundo a Constituci\u00f3n, os copr\u00edncipes son a representaci\u00f3n suprema do Estado e simbolizan a continuidade, independencia e esp\u00edrito de equilibrio nas relaci\u00f3ns cos estados veci\u00f1os de Francia e Espa\u00f1a, desde a tradici\u00f3n medieval dos acordos de \"Pareatge\".\nOs copr\u00edncipes arbitran e moderan as instituci\u00f3ns e poderes p\u00fablicos pero a s\u00faa responsabilidade pol\u00edtica \u00e9 transmitida \u00e1s figuras do Cap de Govern ou a do S\u00edndic Xeral, que confirman os seus documentos, te\u00f1en liberdade para designar membros ao Consell Superior da Just\u00edcia e ao Tribunal Constitucional. Pola s\u00faa banda o copr\u00edncipe episcopal s\u00f3 ten un papel de consulta pois os seus propios atributos eclesi\u00e1sticos impiden a s\u00faa participaci\u00f3n en actividades pol\u00edticas e de goberno."}
{"id": "136495", "revid": "5132", "url": "https://gl.wikipedia.org/wiki?curid=136495", "title": "Copr\u00edncipe de Andorra", "text": ""}
{"id": "136498", "revid": "89787", "url": "https://gl.wikipedia.org/wiki?curid=136498", "title": "Teodoro II de Rusia", "text": "Teodoro II Borisovich Godunov (en ruso: \u0424\u0451\u0434\u043e\u0440 II \u0411\u043e\u0440\u0438\u0441\u043e\u0432\u0438\u0447), nado en Moscova o 10 de xu\u00f1o de 1589 e finado na mesma cidade o 20 de xu\u00f1o de 1605, foi tsar de Rusia. A s\u00faa morte deu comezo ao Per\u00edodo Tumultoso.\nTraxectoria.\nFoi o fillo e sucesor do tsar Boris Godunov. A s\u00faa nai, Mar\u00eda Grigorievna Skuratova-Beslskaya, foi unha das fillas de Malyuta Skuratov, a favorita de Iv\u00e1n o Terrible.\nFisicamente robusto e moi querido polo seu pai, recibiu a mellor educaci\u00f3n posible para os seus d\u00edas, e desde a infancia foi iniciado en todas as minucias do goberno, asistindo regularmente \u00e1 Duma e recibindo a diplom\u00e1ticos estranxeiros. Tam\u00e9n parece que ti\u00f1a unha boa intelixencia, creando el s\u00f3 un mapa de Rusia, que a\u00ednda se conserva.. Este mapa foi editado con algunhas adici\u00f3ns por Hessel Gerritsz en \u00c1msterdam, no ano 1613 e reeditado ata 1665.\nTrala repentina morte do seu pai Boris Godunov, foi proclamado tsar con 16 anos o 13 de abril de 1605. Mentres que o seu pai tomou as precauci\u00f3ns de rodearse de poderosos amigos, Teodoro viviu desde o primeiro momento do seu reinado nunha atmosfera de traiz\u00f3n. O 11 de xu\u00f1o de 1605, os enviados de Demetrio o Falso chegaron a Moscova para reclamar a s\u00faa retirada, e as cartas lidas na Praza Roxa decidiron o seu destino. Un grupo de boiardos fix\u00e9ronse co control do Kremlin e arrestaron o tsar.\nEntre o 10 e o 20 de xu\u00f1o, Teodoro foi esganado coa s\u00faa nai no seu apartamento. Oficialmente, d\u00edxose que foi envelenado, pero o diplom\u00e1tico sueco Peter Petreius, decatouse de que os corpos mostraban sinais dun esganamento violento.."}
{"id": "136499", "revid": "109216", "url": "https://gl.wikipedia.org/wiki?curid=136499", "title": "Jaume Bartumeu", "text": "Jaume Bartumeu Cassany, nado en Andorra la Vella o 10 de novembro de 1954, \u00e9 un avogado e pol\u00edtico andorrano. Est\u00e1 inscrito no Colexio de Avogados de Andorra dende o ano 1982, e \u00e9 o Presidente do Goberno de Andorra dende 2009.\n\u00c9 membro fundador do Partido Socialdem\u00f3crata de Andorra, do cal foi primeiro secretario do 2000 ao 2004. Actualmente \u00e9 o presidente do grupo parlamentario socialdem\u00f3crata no Consello Xeral de Andorra. Durante maio de 2008 foi proclamado polo Partido Socialdem\u00f3crata de Andorra candidato a presidente de goberno de Andorra, para as elecci\u00f3ns xerais do 26 de abril do 2009. Ga\u00f1ounas con 14 escanos de 28 totais.\nDurante o seu goberno, Bartumeu tentou facer unha reforma do IVE que non conseguiu os apoios da c\u00e1mara, e posteriormente, en 2010, tampouco recadou apoios abondos para aprobar os orzamentos, co que convocou elecci\u00f3ns xerais. Nos comicios do 4 de abril de 2011 sufriu unha severa derrota, e o seu partido pasou de 14 a 6 deputados, e foi substitu\u00eddo \u00e1 fronte do goberno andorrano por Antoni Mart\u00ed, \u00e1 cabeza dunha coalici\u00f3n de liberais e conservadores.\nEn 2013 abandonou o Partido Socialdem\u00f3crata para formar Socialdemocracia e Progreso, co que concorreu \u00e1s elecci\u00f3ns andorr\u00e1s do 1 de marzo de 2015."}
{"id": "136501", "revid": "5132", "url": "https://gl.wikipedia.org/wiki?curid=136501", "title": "Jaume Bartumeu Cassany", "text": ""}
{"id": "136502", "revid": "98629", "url": "https://gl.wikipedia.org/wiki?curid=136502", "title": "Miguel I de Rusia", "text": "Miguel I de Rusia ou Miguel III de Rusia (en ruso:\u041c\u0438\u0445\u0430\u0438\u0301\u043b \u0424\u0451\u0434\u043e\u0440\u043e\u0432\u0438\u0447 \u0420\u043e\u043c\u0430\u0301\u043d\u043e\u0432, Mikhail Fiodorovich Romanov), nado en Moscova o 21 de xullo\u00a0de 1596 e finado na mesma cidade o 13 de xullo de 1645, foi un nobre ruso, o primeiro tsar de Rusia da dinast\u00eda Romanov. O seu reinado marcou o final do Per\u00edodo Tumultoso.\nVida e reinado.\nMiguel foi elixido tsar de Rusia de xeito un\u00e1nime por unha asemblea nacional o 21 de febreiro\u00a0de 1613, pero os delegados desta non atoparon \u00f3 novo tsar e a s\u00faa nai ata o 24 de marzo no Mosteiro Ipatiev preto de Kostroma. A nai do novo tsar protestou, argumentando que o seu fillo era demasiado novo para ostentar ese cargo en tempos tan problem\u00e1ticos. Os boiardos declararon que se continuaba rechazando o posto, acusarano ante Deus\u00a0de ser o responsable da destruci\u00f3n de Rusia. Finalmente, Miguel aceptou o trono.\nA situaci\u00f3n na capital era tan estrepitosa naqueles momentos que Miguel tivo que esperar varias semanas no mosteiro de Troitsa, a 121\u00a0km, antes de que lle puideran proporcionar unha boa acomodaci\u00f3n en Moscova. Foi coroado o 22 de xullo de 1613. Comezou o seu reinado nun pa\u00eds devastado polas invasi\u00f3ns suecas e polacas, \u00e1s que puxo fin mediante a \"'Paz de Stolbovo\" con Suecia e a \"Tregua de Deulino\" con Polonia. O resultado m\u00e1is importante da \"Tregua de Deulino\" foi o retorno do exilio do seu pai, quen asume o control do goberno ata a s\u00faa morte en outubro de 1633, quedando Miguel relegado a unha posici\u00f3n totalmente subordinada.\nCasou d\u00faas veces, a primeira delas con Mar\u00eda Vladimirovna Dolgorukova (1624), quen finou catro meses despois da voda. O seu segundo matrimonio foi con Eudoxia Streshneva (1608-1645), coa que tivo dez fillos. Miguel non puido casar a s\u00faa filla Irene co pr\u00edncipe Waldemar de Dinamarca, pois este negouse a aceptar a ortodoxia. Tal evento aflix\u00eduno e contribu\u00edu \u00e1 s\u00faa morte o 12 de xullo\u00a0de 1645.\nDescendencia.\nMiguel foi pai de dez nenos no seu matrimonio con Eudoxia Streshneva:"}
{"id": "136503", "revid": "23204", "url": "https://gl.wikipedia.org/wiki?curid=136503", "title": "Bernhard von B\u00fclow", "text": "Bernhard Heinrich Karl Martin von B\u00fclow, nobre e pol\u00edtico, foi chanceler da Alema\u00f1a entre 1900 e 1909."}
{"id": "136504", "revid": "23204", "url": "https://gl.wikipedia.org/wiki?curid=136504", "title": "Alexis I de Rusia", "text": "Alexis I de Rusia (en , \"Aleksei Mikhailovich Romanov\"), nado o 9 de marzo\u00a0de 1629 (xuliano)\u00a0e finado o 29 de xaneiro\u00a0de 1676 (xuliano), foi Tsar de Rusia\u00a0durante unha das d\u00e9cadas m\u00e1is gloriosas da s\u00faa historia no s\u00e9culo XVII. Foi pai de tres tsares, Teodoro III, Iv\u00e1n V e Pedro o Grande.\nPrimeiros anos.\nAlexis accedeu \u00f3 trono con dezaseis anos de idade, logo da morte do seu pai o 12 de xullo de 1645. A s\u00faa educaci\u00f3n encarg\u00f3uselle \u00f3 boiardo Boris Morozov, un pol\u00edtico astuto e sensible mentor, suficientemente educado para reco\u00f1ecer as necesidades do seu pa\u00eds, e inaccesible \u00e1s ideas de occidente.\nA pol\u00edtica exterior de Morozov foi pacifista. Pechou un tratado con Polonia\u00a0e evitou coidadosamente complicaci\u00f3ns co Imperio Otom\u00e1n. A s\u00faa pol\u00edtica interna procurou ser xusta, tentando aliviar as arcas p\u00fablicas, limitando os privilexios dos comerciantes estranxeiros e abolindo moitas cortes caras e in\u00fatiles. O 17 de xaneiro\u00a0de 1648, Morozov acordou o matrimonio do tsar con Mar\u00eda Miloslavskaya; el mesmo casou coa irm\u00e1 desta, dez d\u00edas despois.\nMorozov foi moi impopular, considerado como o t\u00edpico boiardo\u00a0ambicioso do s\u00e9culo XVII, detestado e acusado de feiticer\u00eda e bruxer\u00eda. En maio de 1648\u00a0o pobo de Moscova alzouse na s\u00faa contra e do tsar no chamado Tumulto da Sal, v\u00edndose o tsar obrigado a exiliar a Morozov \u00f3 mosteiro de Kirilo-Belozersky por alg\u00fans meses. O tsar env\u00edou moitas cartas \u00f3 seu mentor, e instou \u00f3s gardas a que o tratasen de xeito civilizado.\nAsociados e pol\u00edtica.\nNo ano 1653 a debilidade e a desorde de Polonia, que acaba de sa\u00edr da Revolta Khmelnytsky, \u00e9 aproveitada polo tsar Aleixo para intentar xuntar as terras do seu rival da antiga Rus\u00eda. O 1 de outubro de 1653 unha Asemblea Nacional reuniuse en Moscova por mor da guerra e para atopar os medios para a s\u00faa realizaci\u00f3n, e en abril de 1654 bendicido por Nikon. A campa\u00f1a de 1654 foi un triunfo ininterrompido, e ducias de cidades, inclu\u00edndo a importante fortaleza de Smolensk, caeu en mans dos rusos. Foi tam\u00e9n durante esta guerra na que o ucra\u00edno Hetman Bogdan Khmelnitsky acudiu \u00f3 tsar Aleixo pedindo protecci\u00f3n contra os polacos, o que supuxo o dominio ruso da marxe esquerda de Ucra\u00edna.\nEn xaneiro de 1655 a derrota de Akhmatova detivo o progreso do tsar, pero en ver\u00e1n do mesmo ano, a invasi\u00f3n s\u00fabita por Carlos X de Suecia varreu o estado polaco da existencia, e, os rusos, por unanimidade, apropi\u00e1ronse de todo o que non foi ocupado polos suecos. Cando os polacos ofreceron negociar, o tsar reclamou o \"Gran Ducado de Lituania\". Afortunadamente para a Polonia, o tsar e o rei de Suecia xa discutiran sobre a repartici\u00f3n e, a finais de maio 1656 Aleixo, incentivado polo emperador de Habsburgo e os outros inimigos de Suecia, declarou guerra.\nGrandes novas foron esperadas da guerra con Suecia, pero non se obtivo ningunha. Dorpat foi conquistado, pero incontables multitudes foron perdidas en van antes de chegar a Riga. Mentres tanto, Polonia recuperou forzas e poder\u00edo supondo un inimigo m\u00e1is perigoso que Suecia, e como era imposible manter unha guerra cos dous pa\u00edses, Aleixo decidiu librarse primeiro dos suecos. Coa \"Paz de Kard\" (2 de xullo de 1661), Rusia perdeu todas as s\u00faas conquistas na guerra con Suecia.\nCo \"Tratado de Andrusovo\" (1667), Vitebsk, Polotsk e a Livonia polaca foron devoltas a Polonia, pero K\u00ediv\u00a0e Smolensk\u00a0quedaron en mans rusas xunto co resto da cunca do r\u00edo Dnieper. Esta tregua foi obra de Afanasy Ordino-Nashchokin, o primeiro chanceler e diplom\u00e1tico ruso, no sentido moderno, que despois da vergo\u00f1a de Nikon se converteu no primeiro ministro do tsar, ata 1670, cando foi substitu\u00eddo por Artamon Matveyev, cuxa influencia ben\u00e9fica prevaleceu ata a fin do reinado de Aleixo.\nCando Carlos I de Inglaterra foi decapitado polos parlamentarios so as ordes de Oliver Cromwell no 1649, o tsar indignado rompeu as relaci\u00f3ns diplom\u00e1ticas con Inglaterra e aceptou os refuxiados realistas en Moscova. Prohibiu a todos os comerciantes ingleses no seu pa\u00eds e proporcionou asistencia financeira a Henriqueta Mar\u00eda de Francia, vi\u00fava do rei Carlos.\nFamilia e desdendencia.\nO primeiro matrimonio de Alexis con Maria Miloslavskaia foi un \u00e9xito, dando \u00e1 luz a trece beb\u00e9s en vinte e un anos de matrimonio: cinco nenos e oito nenas. Desgraciadamente, Maria morreu semanas despois do \u00faltimo parto. Sobreviviron catro fillos, Alexei, Teodoro, Semion, e Iv\u00e1n, a\u00ednda que dous deles morreron en seis meses, inclu\u00edndo o herdeiro de 16 anos Alexei. \nAleixo volve casar o 1 de febreiro\u00a0de 1671, con Nataliya Kyrillovna Naryshkina (1 de setembro de 1651 - 4 de febreiro de 1694), da nobreza t\u00e1tara. Creceu na casa de Artamon Matveyev e foi pupila da s\u00faa muller Mary Hamilton, de descendencia escocesa. Deste matrimonio tivo tres fillos, un neno e d\u00faas nenas. "}
{"id": "136505", "revid": "1131", "url": "https://gl.wikipedia.org/wiki?curid=136505", "title": "Ventotene", "text": " Ventotene \u00e9 unha illa no Mar Tirreno, na costa de Campania, Italia. Tr\u00e1tase dos restos dun antigo volc\u00e1n, e \u00e9 parte da Illas Ponziane. Na \u00e9poca romana era co\u00f1ecida como Pandataria e Pandateria. \u00c9 tam\u00e9n unha parte do municipio da provincia de Latina (no Lacio).\nA illa \u00e9 alargada, cunha lonxitude de 3 quil\u00f3metros e unha anchura m\u00e1xima duns 800 metros. Santo Stefano at\u00f3pase a 2 quil\u00f3metros ao leste, e Ponza est\u00e1 a 40 quil\u00f3metros cara ao oeste.\nO municipio co mesmo nome contaba con 708 residentes permanentes en 2008. Incl\u00fae a illa de San Stefano, que \u00e9 o sitio dunha enorme prisi\u00f3n, agora pechada.\nA illa est\u00e1 conectada por transbordador e servizo hidrofoil a Formia e Anzio, complementado polos servizos de ver\u00e1n a Ischia. \nXeograf\u00eda.\nA illa, son os restos dun antigo volc\u00e1n, \u00c9 alongada, cunha lonxitude de 3\u00a0km e un largo m\u00e1ximo de aproximadamente 800 m..\nO municipio incl\u00fae a pequena illa de Santo Estefano, situada 2\u00a0km. ao leste, que \u00e9 a sede dunha gran prisi\u00f3n, agora pechada. A illa de Ponza, est\u00e1 a uns 40\u00a0km. ao oeste.\nHistoria.\nCo\u00f1ecida por ser a illa \u00e1 que o emperador Augusto expulsou \u00e1 s\u00faa filla Xulia a Maior no ano 2 aC, como reacci\u00f3n ao seus excesivos adulterios, onde pasou cinco anos, e na que Tiberio expulsou \u00e1 s\u00faa sobri\u00f1a neta Agripina a maior no 29 dC, antes de morrer, probablemente de desnutrici\u00f3n, o 18 de outubro do 33 AD. Cando Caio fillo de Agripina (m\u00e1is co\u00f1ecido como Cal\u00edgula)se converteu en emperador no 37 dC foi a Pandataria para recoller os seus restos e traelos de regreso a Roma. A filla m\u00e1is nova de Agripina, Xulia Livia tam\u00e9n foi exiliada a Pandateria. Ela foi deportada a esta illa \u00e1s ordes do seu t\u00edo, o emperador Claudio, a instancias da s\u00faa esposa, Mesalina, no 41 dC. Alg\u00fan tempo despois, foi discretamente, morto de fame e os seus restos foron probablemente levados de regreso a Roma, cando a s\u00faa irm\u00e1 Agripina se converteu na influente esposa do emperador. Outra distinguida dama da dinast\u00eda Xulia-Claudia, Claudia Octavia, que foi a primeira esposa do emperador Ner\u00f3n, foi desterrada a Pandateria no 62 AD e executados por ordes do seu marido.\nEsta \u00e9 tam\u00e9n a illa \u00e1 que Santa Flavia Domitila, foi desterrada, era a neta do emperador Vespasiano, ela puido morrer al\u00ed.\nNa \u00e9poca dos Borb\u00f3ns foi creado un campo de prisioneiros que foi reestruturado baixo o mandato de Mussolini cun m\u00e1ximo de 700 opositores, entre eles 400 comunistas, entre 1939 e 1943. Un deles foi Altiero Spinelli, quen escribiu un texto que agora se co\u00f1ece como o \"Manifesto Ventotene\", promovendo a idea dunha Europa federal logo da guerra.\nDurante a segunda guerra mundial, a illa tam\u00e9n serviu como o fogar de 114 homes ddunha gornici\u00f3n da Wehrmacht que defend\u00edan unha estaci\u00f3n de radar clave. Na noite do 8 de setembro de 1943, unha lancha PT estadounidense entrou en silencio no porto de Ventotene e desembarcou 46 paracaidistas estadounidenses do 509 Batall\u00f3n de Infanter\u00eda Paracaidista. Os paracaidistas rapidamente reun\u00edronse coa resistencia local, que logo dixeron ao comandante alem\u00e1n que hab\u00eda un rexemento de paracaidistas na illa, depositados por unha frota de barcos aliados. Aterrorizado, o comandante alem\u00e1n destru\u00edu \u00e1s s\u00faas propias posici\u00f3ns e armas, e logo rendeuse \u00e1 forza m\u00e1is d\u00e9bil dos americanos antes de decatarse do seu erro. Ventotene foi liberado sen disparar un s\u00f3 tiro \u00e1s 3 AM do 9 de setembro de 1943."}
{"id": "136506", "revid": "1131", "url": "https://gl.wikipedia.org/wiki?curid=136506", "title": "Palmarola", "text": "Palmarola \u00e9 unha rochosa illa do Mar Tirreno na costa oeste de Italia. \u00c9 a terceira illa m\u00e1is grande das Illas Ponziane logo de Ponza e Ventotene e est\u00e1 situada a uns 10 quil\u00f3metros ao oeste de Ponza. Tam\u00e9n chamado \"la Forcina\" (forcada) debido \u00e1 s\u00faa forma, en realidade, toma o seu nome da palma anana, a \u00fanica palmeira nativa de Europa, que crece salvaxe na s\u00faa superficie.\nA illa era co\u00f1ecida na antig\u00fcidade polo nome de \"Palmaria\".\nDatos.\nA illa \u00e9 principalmente unha reserva natural, grazas ao seu aspecto pr\u00edstino e unha costa moi rochosa salpicada de grutas naturais, ba\u00edas, cant\u00eds e rochas. Habitada s\u00f3 durante o ver\u00e1n, conv\u00e9rtese nun lugar de retiro para os ponzesi que toman refuxio nas casas cova, vivendas t\u00edpicas talladas na rocha de Palmarola, hai un pu\u00f1ado de portos onde os barcos poden atracar e varios restaurantes atenden os turistas durante a tempada de ver\u00e1n. As poucas praias que existen son pequenas.\nO h\u00e1bito de refuxiarse nas vivendas cova \u00e9 moi antigo e ten as s\u00faas ra\u00edces na necesidade de escapar dos piratas, durante o s\u00e9culo XVIII.\nNun texto da Academia Pontaniana relata: \"Giovanni Tagliamonte de Ponza, morreu aos cento tres anos, iba a mi\u00fado de Ponza e Palmarola contoume moitas confrontaci\u00f3ns cos piratas que lle sucederon, similares a outros Ponzesi ao redor desta illa. Ti\u00f1a como casa unha antiga cova cortada no cantil preto do pequeno porto de Palmarola (agora cova Tagliamonte), pero por medo aos piratas pasou moitos das s\u00faas noites na monta\u00f1a nunha cueva sen encender lume para evitar ser descuberto polo fume \"\nO Papa Silverio exiliouse e morreu en Palmarola, o santo patr\u00f3n da cidade de Ponza cel\u00e9brase o 20 de xu\u00f1o. A rocha de San Silverio alberga na s\u00faa parte superior unha pequena capela que a tradici\u00f3n popular di que se constru\u00edu sobre os restos da residencia forzosa do Santo.\nUn punto de interese \u00e9 Cava Mazzella, unha cova natural."}
{"id": "136507", "revid": "1131", "url": "https://gl.wikipedia.org/wiki?curid=136507", "title": "Zannone", "text": "Zannone \u00e9 unha illa no Mar Tirreno na costa oeste da Italia, forma parte das Illas Ponziane, administrativamente pertence \u00e1 \"comuna\" de Ponza. Toda a illa ten aproximadamente 1 quil\u00f3metro cadrado e est\u00e1 a 10 quil\u00f3metros da illa de Ponza.\n\u00c9 parte do Parque Nacional do Circeo debido \u00e1 s\u00faa beleza e varias raras biomas. A illa est\u00e1 deshabitada, pero supervisada polo Servizo Forestal, que mant\u00e9n unha estaci\u00f3n e unha pequena exposici\u00f3n educativa na parte superior do Monte Pellegrino, o punto m\u00e1is alto da illa. Tam\u00e9n hai ru\u00ednas dun convento beneditino que data do s\u00e9culo XIII. Con todo, non hai instalaci\u00f3ns tur\u00edsticas e o c\u00e1mping ou estancias dunha noite est\u00e1n prohibidas, a\u00ednda que non se require permiso especial para visitar a illa."}
{"id": "136508", "revid": "1131", "url": "https://gl.wikipedia.org/wiki?curid=136508", "title": "Gavi", "text": "A Illa de Gavi \u00e9 unha pequena illa inclu\u00edda no arquip\u00e9lago das Illas Ponziane (ou Pontiane) xunto con Ponza , Ventotene, Palmarola, Santo Estefano e Zannone. Situada a tan s\u00f3 a 120 metros de Ponza, ten unha lonxitude duns 700 metros e 350 de ancho , o punto m\u00e1is alto \u00e9 duns 101 metros sobre o nivel do mar.\nA illa ten s\u00f3 dous accesos ao mar, a norte agora agora en desuso ao abrigo dos ventos e os mares dos cuadrantes II e III (Sueste, Sur e Oeste) e o sur, a principal que se utiliza actualmente protexida do vento e mares do I e IV cuadrante (Oeste, Noroeste e Norte). A illa de Gavi desde 1956 \u00e9 propiedade privada, \u00e9 forma parte do municipio de Ponza.\nA illa Gavi non ten praias, s\u00f3 se presenta afloramentos rochosos ao longo da costa escarpada e unha cova chamada a cova de Gavi. S\u00f3 hai animais t\u00edpicos da illa, como o Lagarto di Gavi, que vive s\u00f3 na illa. Xunto con isto tam\u00e9n hai ratos, coellos e escorpi\u00f3ns. Gavi \u00e9 unha sede habitual dos ni\u00f1os de gaivota e do Falc\u00f3n peregrino."}
{"id": "136510", "revid": "89787", "url": "https://gl.wikipedia.org/wiki?curid=136510", "title": "Diner andorrano", "text": "O diner andorrano \u00e9 unha divisa conmemorativa, emitida no Principado de Andorra en forma de moedas para coleccionistas. O \"diner\" est\u00e1 dividido en 100 \"c\u00e8ntims\". O nome diner (moeda en catal\u00e1n ou di\u00f1eiro en galego) der\u00edvase da divisa romana denario.\nO Servizo de Emisi\u00f3ns da Vigair\u00eda Episcopal emitiu, dende 1977, unhas series de moedas sen valor legal cun valor facial de di\u00f1eiro, a\u00ednda que anteriormente se realizaron algunhas emisi\u00f3ns privadas. O seu valor de referencia, sen valor de troco, era de 100 pesetas ou 5 francos franceses. En 1998 \u00e9 o Consello Xeral quen emite por primeira vez unha serie de di\u00f1eiro para conmemorar o 250 aniversario do Manual Digest.\nO seu valor \u00e9 principalmente para coleccionistas, dada a escasa tirada das emisi\u00f3ns. Emitiuse en moedas de prata, ouro e bimet\u00e1licas. O motivo m\u00e1is reproducido \u00e9 a figura de Carlomagno."}
{"id": "136512", "revid": "785", "url": "https://gl.wikipedia.org/wiki?curid=136512", "title": "Foxo de lobo", "text": "Un couso, lobeira ou foxo de lobo (do lat\u00edn \"fossum\", escavado) \u00e9 unha construci\u00f3n tradicional empregada no medio rural para a caza do lobo ou de calquera outro animal considerado dani\u00f1o e perigoso.\nCaracter\u00edsticas.\nUn foxo de lobos consta dunha serie de elementos empregados para conduciren o lobo ata un lugar onde se lle poida dar caza. Habitualmente os seus elementos constitutivos son un par de muros ou valados e un pozo ou foxo propiamente dito. Os valados te\u00f1en altura suficiente para impediren o paso dos lobos, e forman no terreo os dous lados dun tri\u00e1ngulo. No seu v\u00e9rtice hai unha rede entre eles ou un furado escavado no chan, o foxo, no que os lobos eran capturados ou mortos. Os muros pod\u00edan ser de pedra ou madeira, \u00e1s veces de cachoter\u00eda e outras de chantos. Adoitaban ter unha lonxitude total de varios centos de metros.\nOutra variedade consiste nun recinto murado pechado situado en terreo elevado nun lugar de paso obrigado. Nel \u00e9 doado entrar pero imposible sa\u00edr. Tam\u00e9n fai posible capturar ao animal con vida.\nUso.\nAs cacer\u00edas organ\u00edzanse de xeito comunitario. En Galicia a participaci\u00f3n nas cacer\u00edas estaba tradicionalmente regulada polos concellos das parroquias. As \u00e9pocas preferidas para a caza eran a primavera e m\u00e1is o ver\u00e1n. Os cazadores sa\u00edan bater ao monte provistos de todo tipo de obxectos que fac\u00edan ru\u00eddo e encami\u00f1\u00e1banse na s\u00faa fuxida cara ao espazo entre os valados.\nO uso das lobeiras est\u00e1 espallado por todo o noroeste da Pen\u00ednsula Ib\u00e9rica, especialmente nas zonas m\u00e1is monta\u00f1osas ou nas menos humanizadas. A pouquidade crecente de lobos e osos fai que o seu uso estea diminu\u00edndo. Con frecuencia a toponimia indica a existencia de foxos ou dispositivos semellantes , que recib\u00edan o nome de \"calello\", \"caneyo\", \"calecho\", \"xorco\", \"jorco\" ou \"ca\u00f3n\" en Asturias; \"chorco\" en Le\u00f3n. A variedade de recinto pechado era chamada \"couso\" en Asturias, \"corral\" en Le\u00f3n e \"cortello\" en Zamora."}
{"id": "136514", "revid": "23204", "url": "https://gl.wikipedia.org/wiki?curid=136514", "title": "Alexander Mackenzie (pol\u00edtico)", "text": "Alexander Mackenzie, nado en Logierait (Escocia) o 28 de xaneiro de 1822 e finado en Toronto (Ontario) o 17 de abril de 1892, foi un enxe\u00f1eiro, arquitecto, escritor e pol\u00edtico, primeiro ministro do Canad\u00e1 entre 1873 e 1878."}
{"id": "136515", "revid": "56817", "url": "https://gl.wikipedia.org/wiki?curid=136515", "title": "Aplicaci\u00f3n", "text": "A palabra aplicaci\u00f3n p\u00f3dese referir a:"}
{"id": "136516", "revid": "23204", "url": "https://gl.wikipedia.org/wiki?curid=136516", "title": "John Alexander Macdonald", "text": "John Alexander Macdonald, nado en Glasgow o 11 de xaneiro de 1815 e finado en Otava o 6 de xu\u00f1o de 1891, foi un avogado e pol\u00edtico canadense de orixe escocesa.\nTraxectoria.\nA s\u00faa familia emigrou ao Canad\u00e1 en 1820, deputado polo Partido Conservador do Canad\u00e1 dende 1844. Foi o Primeiro ministro do Canad\u00e1 en d\u00faas ocasi\u00f3ns: despois da independencia, entre o entre o 1 de xullo de 1867 e o 5 de novembro de 1873 e de novo entre o 17 de outubro de 1878 ata s\u00faa morte, o 6 de xu\u00f1o de 1891."}
{"id": "136517", "revid": "1405171", "url": "https://gl.wikipedia.org/wiki?curid=136517", "title": "Aplicaci\u00f3n matem\u00e1tica", "text": ""}
{"id": "136518", "revid": "1131", "url": "https://gl.wikipedia.org/wiki?curid=136518", "title": "Galer\u00eda de imaxes da Casa do Home", "text": "Imaxes da Casa do Home (\"DOMUS\"), museo da cidade da Coru\u00f1a."}
{"id": "136519", "revid": "1405229", "url": "https://gl.wikipedia.org/wiki?curid=136519", "title": "Alert", "text": ""}
{"id": "136520", "revid": "22570", "url": "https://gl.wikipedia.org/wiki?curid=136520", "title": "Teorema do valor intermedio", "text": "En an\u00e1lise real, o teorema do valor intermedio \u00e9 unha propiedade das funci\u00f3ns continuas reais nun intervalo. O teorema establece que se unha funci\u00f3n \u00e9 continua nun intervalo, a funci\u00f3n toma todos os valores intermedios comprendidos entre os valores da funci\u00f3n nos extremos do intervalo.\nComo consecuencia do teorema de Weierstrass p\u00f3dese xeneralizar dicindo que a imaxe dun intervalo \u00e9 outro intervalo, sendo os subconxuntos conexos dos n\u00fameros reais.\nEnunciado.\nSexa formula_1 unha funci\u00f3n continua nun intervalo formula_2 e supo\u00f1amos que formula_3. Ent\u00f3n para cada formula_4 tal que\nformula_5, existe un formula_6 pertencente a formula_7 tal que formula_8 . Obtense a mesma conclusi\u00f3n no caso que formula_9.\nDemostraci\u00f3n.\nO teorema pode demostrarse facilmente aplicando o teorema de Bolzano (que se trata dun caso particular do teorema do valor intermedio)."}
{"id": "136521", "revid": "23204", "url": "https://gl.wikipedia.org/wiki?curid=136521", "title": "Dorothy Malone", "text": "Dorothy Eloise Malone, nada en Chicago (Illinois) o 30 de xaneiro de 1925 e finada en Dallas (Texas) o 19 de xaneiro de 2018 foi unha actriz norteamericana."}
{"id": "136522", "revid": "23204", "url": "https://gl.wikipedia.org/wiki?curid=136522", "title": "Edward G. Robinson", "text": "Emmanuel Goldenberg, nado en Bucarest o 12 de decembro de 1893, finado en Hollywood o 26 de xaneiro de 1973, foi un actor de cinema estadounidense, m\u00e1is co\u00f1ecido como Edward G. Robinson."}
{"id": "136523", "revid": "31997", "url": "https://gl.wikipedia.org/wiki?curid=136523", "title": "Asemblea constitu\u00ednte", "text": "Unha asemblea, convenci\u00f3n ou congreso constitu\u00ednte \u00e9 un organismo colexiado que ten como funci\u00f3n reformar ou redactar unha constituci\u00f3n, dotado para iso de plenos poderes ou poder constitu\u00ednte ao que deben someterse todas as instituci\u00f3ns p\u00fablicas. Ad\u00f3itase definir, por alg\u00fans textos de ciencias pol\u00edticas e sociais como a \"reuni\u00f3n de persoas, representantes do pobo, que te\u00f1en ao seu cargo ditar a lei fundamental de organizaci\u00f3n dun Estado ou modificar a existente\". Neste sentido, a asemblea constitu\u00ednte \u00e9 un mecanismo representativo e democr\u00e1tico para a reforma total ou parcial dunha constituci\u00f3n.\nAntecedentes.\nO concepto de asemblea constitu\u00ednte rem\u00f3ntase a maio de 1789, cando en Versalles, Francia, se reuniron os Estados Xerais: o clero, a nobreza e o pobo, con intenci\u00f3n de redactar de forma conxunta unha Constituci\u00f3n para Francia. O 9 de xullo de 1789, o terceiro estado, reunido baixo o nome de Asemblea Nacional, asumiu a calidade de Asemblea Nacional Constitu\u00ednte.\nTipos de asembleas constitu\u00edntes.\nNa actualidade poder\u00edamos falar de dous tipos de asembleas constitu\u00edntes: \nAsembleas constitu\u00edntes.\nAlg\u00fans exemplos hist\u00f3ricos de asembleas constitu\u00edntes son:"}
{"id": "136524", "revid": "1405349", "url": "https://gl.wikipedia.org/wiki?curid=136524", "title": "Asemblea Constitu\u00ednte", "text": ""}
{"id": "136526", "revid": "1131", "url": "https://gl.wikipedia.org/wiki?curid=136526", "title": "Jean-Pierre Blanc (director de cine)", "text": "Jean-Pierre Blanc, nado en Charenton-le-Pont o 23 de abril de 1942 e finado en Saint-Cloud o 21 de maio de 2004, foi un director de cine franc\u00e9s."}
{"id": "136527", "revid": "43327", "url": "https://gl.wikipedia.org/wiki?curid=136527", "title": "Jean-Pierre Blanc", "text": "Jean-Pierre Blanc p\u00f3dese referir a:"}
{"id": "136528", "revid": "98629", "url": "https://gl.wikipedia.org/wiki?curid=136528", "title": "St\u00e9phane Grappelli", "text": "St\u00e9phane Grappelli, nado en Par\u00eds o 26 de xaneiro de 1908 e finado na mesma cidade o 1 de decembro de 1997, foi un violinista franc\u00e9s do jazz que fundou canda o guitarrista Django Reinhardt o Quintette du Hot Club de France.\nTraxectoria.\nDe pai italiano e nai francesa, \u00e1 idade de 4 anos ficou orfo de nai. Aos 12 anos comezou a tocar o viol\u00edn nas r\u00faas para levar di\u00f1eiro \u00e1 s\u00faa casa. En 1923 -aos 15 anos- comezou a s\u00faa carreira profesional como violinista e pianista nos cines acompa\u00f1ando as pel\u00edculas mudas.\nEn 1934 naceu o Quinteto do Hot Club de Francia. Ao comezar a segunda guerra mundial atop\u00e1base de xira en Inglaterra; Django volveu enseguida a Francia, pero Grappelli decidiu quedar en Londres. Cando se reencontraron en 1946, tocaron e gravaron espontaneamente \"A Marsellesa\" rebautizada \"Ecos de Francia\" (\"Echoes of France\"). Esta gravaci\u00f3n converteuse nun esc\u00e1ndalo e a matriz foi destru\u00edda.\nDespois de tocar con Reinhardt, Grappelli gravou m\u00e1is dun centenar de discos con grandes m\u00fasicos, especialmente con Oscar Peterson, Jean-Luc Ponty, Philip Catherine, o cantante Paul Frederic Simon, David Grisman ou incluso con Yehudi Menuhin ou co violinista indio Lakshminarayana Subramaniam.\nFoi tam\u00e9n o compositor e int\u00e9rprete de pezas orixinais da banda sonora do filme \"Les Valseuses\" de Bertrand Blier en 1974, e da m\u00fasica de \"Milou en mai\", filme de Louis Malle de 1989.\nFoi condecorado como Cabaleiro da Lexi\u00f3n de Honra.\nGrappelli est\u00e1 soterrado no Cemiterio do P\u00e8re-Lachaise en Par\u00eds."}
