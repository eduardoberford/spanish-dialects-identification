{"id": "136529", "revid": "23204", "url": "https://gl.wikipedia.org/wiki?curid=136529", "title": "Crusade", "text": "Crusade foi unha serie de televisi\u00f3n spin-off de Babylon 5, creada tam\u00e9n por J. Michael Straczynski.\nArgumento.\nA serie arranca da pel\u00edcula de Babylon 5 \"\", coa Terra infectada pola Praga Drakh e posta en corentena. A nave Excalibur transformouse nun laboratorio itinerante que vai de mundo en mundo seguindo as pistas que lles proporcionan os rangers, buscando avances para curar a Praga antes de que transcorran 5 anos, prazo calculado que durar\u00e1 a raza humana.\nEpisodios.\nOrde TNT.\nA orde na que se emitiron os episodios por primeira vez na cadea TNT foi a seguinte:\nNon obstante, debido \u00e1s continuas interferencias da cadea na produci\u00f3n dos episodios, esta orde est\u00e1 cheas de erros de continuidade e os personaxes sofren incoherencias na s\u00faa evoluci\u00f3n.\nOrde JMS.\nCando a serie se reemitiu no Sci-Fi Channel, Straczynski escolleu a seguinte orde:\nEsta orde mostra maior coherencia na evoluci\u00f3n dos personaxes e o descubrimento do seu pasado, a\u00ednda que non est\u00e1 ceibe de incoherencias. As m\u00e1is chamativas son 2:\nPor un lado, os uniformes cambian constantemente de gris a negro, e a\u00ednda que os personaxes te\u00f1an senso, as r\u00faas roupas non.\nPor outro, est\u00e1 a posici\u00f3n do episodio \"War Zone\", no que se mostra como se re\u00fane a tripulaci\u00f3n da nave e empeza a misi\u00f3n. A raz\u00f3n de que estea no n\u00famero 12 \u00e9 que \u00e9 un episodio escrito por encargo do que Straczynski renega na s\u00faa maior\u00eda, e p\u00faxoo a\u00ed por po\u00f1elo nalg\u00fan sitio.\nTerceira Orde.\nEsta orde resolve os problema dos uniformes, e diversos problemas de situar nos \u00faltimos lugares os primeiros episodios gravados."}
{"id": "136530", "revid": "23204", "url": "https://gl.wikipedia.org/wiki?curid=136530", "title": "Babylon 5", "text": "Babylon 5 \u00e9 unha serie televisiva de ciencia ficci\u00f3n creada, producida e en gran parte escrita por J. Michael Straczynski. O episodio piloto foi emitido por primeira vez o 22 de febreiro de 1993 e case un ano despois, o 26 de xaneiro de 1994, iniciouse a emisi\u00f3n da primeira temporada. O 25 de novembro de 1998 emitiuse o \u00faltimo dos cap\u00edtulos da serie.\nDesde a s\u00faa finalizaci\u00f3n produc\u00edronse diversas pel\u00edculas e unha serie chamada \"Crusade\", que foi cancelada, e que consta de trece episodios.\nA m\u00fasica da serie e das pel\u00edculas est\u00e1 composta por Christopher Franke."}
{"id": "136533", "revid": "1987", "url": "https://gl.wikipedia.org/wiki?curid=136533", "title": "Obama (hom\u00f3nimos)", "text": "Obama pode referirse a:"}
{"id": "136534", "revid": "2248", "url": "https://gl.wikipedia.org/wiki?curid=136534", "title": "Obama", "text": ""}
{"id": "136549", "revid": "1131", "url": "https://gl.wikipedia.org/wiki?curid=136549", "title": "Elias Torres", "text": "Elias Jos\u00e9 Torres Feij\u00f3, nado en Tui o 25 de xaneiro de 1964, \u00e9 un fil\u00f3logo galego.\nTraxectoria.\nEn 1995 doutorouse pola Universidade de Santiago de Compostela coa tese \"A Galiza em Portugal, Portugal na Galiza a trav\u00e9s das revistas literarias: (1900-1936)\", dirixida por Jos\u00e9 Lu\u00eds Rodr\u00edguez Fern\u00e1ndez. \u00c9 profesor titular de Filolox\u00eda Galega e Portuguesa nesa mesma universidade, onde dirixe o grupo de investigaci\u00f3n GALABRA,que trata dos sistemas culturais galego, luso, brasileiro e africano de lingua portuguesa.\nNo per\u00edodo 1989-1993 foi vicepresidente da Mesa pola Normalizaci\u00f3n Ling\u00fc\u00edstica , vicerreitor da USC (2006-2009) e desde 2008 preside a Associa\u00e7\u00e3o Internacional de Lusitanistas. En 2020 foi elixido decano da Facultade de Filolox\u00eda de Santiago de Compostela. \u00c9 un dos fundadores do Movemento Internacional Sociocultural e Educativo nos Tempos Libres Altair sendo na actualidade coordinador pedag\u00f3xico da asociaci\u00f3n Altair Galiza e director da s\u00faa escola ETL Altair Galiza.\nTraballos.\nParticipou nas seguintes obras colectivas:"}
{"id": "136552", "revid": "89787", "url": "https://gl.wikipedia.org/wiki?curid=136552", "title": "Associa\u00e7\u00e3o Internacional de Lusitanistas", "text": "A Associa\u00e7\u00e3o Internacional de Lusitanistas, co\u00f1ecida tam\u00e9n polo acr\u00f3nimo AIL, fundada en Poitiers (Francia) en 1984, \u00e9 unha asociaci\u00f3n creada co obxectivo de fomentar os estudos de lingua, literatura e cultura dos pa\u00edses de lingua portuguesa, para o cal realizan diferentes eventos, establecen contactos internacionais e editan unha revista, entre outras acci\u00f3ns.\nOrganigrama.\nActualmente conta con 850 membros en 32 pa\u00edses Para ser membro da AIL \u00e9 requisito imprescind\u00edbel ser profesor, investigador ou estudoso, e posteriormente ter a aceptaci\u00f3n do Consello Directivo da asociaci\u00f3n e posteriormente da Asemblea Xeral.\nDesde o ano 2008 a AIL est\u00e1 presidida polo profesor galego Elias J. Torres Feij\u00f3. Na Secretar\u00eda est\u00e1 a tam\u00e9n profesora galega Carmen Villarino Pardo. Entre 2011 e 2014 foi secretario xeral Roberto L\u00f3pez-Igl\u00e9sias Samartim."}
{"id": "136560", "revid": "23204", "url": "https://gl.wikipedia.org/wiki?curid=136560", "title": "Teodoro III de Rusia", "text": "Teodoro III Alekseievich de Rusia ou Feodor III (en , Fiodor Alekseievich Romanov). Nado o 9 de xu\u00f1o\u00a0de 1661 e finado o 7 de maio de 1682. Sucedeu \u00f3 seu pai o Tsar Alexis I no trono. Durante o seu curto reinado (1676-1682) a influencia cultural no Kremlin alcanzou \u00f3 seu cumio. \nVida.\nNado en Moscova en 1661, foi o fillo de maior idade vivo do tsar Alexis I de Rusia\u00a0e da s\u00faa muller Mar\u00eda Miloslavskaya. \u00d3s quince anos, 1676, subiu \u00f3 trono tras a morte do seu pai. \nDotado dun fino intelecto e unha nobre disposici\u00f3n, recibiu unha excelente educaci\u00f3n a mans de Sime\u00f3n Polotski, o monxe eslavo m\u00e1is ilustrado do momento. Sab\u00eda polaco e mesmo posu\u00eda un inusitado co\u00f1ecemento do lat\u00edn. \nQuedou inv\u00e1lido, a causa dunha enfermidade, (posiblemente o escorbuto) que o desfigurou e paralizou a metade do seu corpo.\nPasou a meirande parte do seu tempo en compa\u00f1\u00eda de nobres como Yazykov e Likhachov, os que m\u00e1is tarde introducir\u00edan na corte rusa o idioma, vestidos e cerimonias polacas. \nO 28 de xullo\u00a0de 1680, casou cunha arist\u00f3crata ucra\u00edna, Agatha Gruszewska, e asumiu o trono. A s\u00faa natural enerx\u00eda foi reducida pola s\u00faa discapacidade. Foi o fundador da Academia de Ciencias no mosteiro Zaikonospassky, onde todo o non prohibido pola Igrexa ortodoxa, inclu\u00eddas as linguas eslavas, o grego, o lat\u00edn e o polaco, foron tratadas polos eruditos. \nA principal diferenza entre as reformas de Teodoro e as de Pedro I, foi que mentres que as do primeiro estaban enfocadas, a\u00ednda que non exclusivamente, \u00f3 beneficio da igrexa, as de Pedro I tiveron como obxecto o estado. \nPor\u00e9n, a reforma m\u00e1is notable levada a cabo por Teodoro III, foi a abolici\u00f3n da \"praza prioritaria\" que marcara a vida administrativa, civil e militar de Moscova. \nTeodoro finou sen descendencia o 7 de maio de 1682. A noticia da s\u00faa morte moveu a Insurrecci\u00f3n de Moscova dese ano. "}
{"id": "136564", "revid": "23204", "url": "https://gl.wikipedia.org/wiki?curid=136564", "title": "Longford", "text": "Longford (\"An Longfort\" en irland\u00e9s) \u00e9 unha vila do Condado de Longford, en Irlanda. \u00c9 a capital do condado hom\u00f3nimo. Conta cunha poboaci\u00f3n pr\u00f3xima aos 13.000 habitantes.\nNome.\nO seu nome v\u00e9n do irland\u00e9s \"long\" (barco) e \"phoirt\" (porto).\nHistoria.\nConstru\u00edda na veira do R\u00edo Camlin (derivado do ga\u00e9lico \"Cam line\" - a li\u00f1a quebrada) que \u00e9 un afluente do R\u00edo Shannon. A vila foi fundada orixinalmente polos viquingos co nome de Long Phoirt. Os habitantes celtas de \u00c9ire non constru\u00edron ningunha vila, mais a zona estaba controlada por un clan local, que controlaba o Sur e a parte central do Condado de Longford (antigo Reino de Anghaile ou Annaly). A vila \u00e9 \u00e1s veces co\u00f1ecida tam\u00e9n polo nome de Longphort U\u00ed Fhearghail (Fort de O'Farrell), un priorato Dominicano fundado en 1400.\nA catedral de St. Mel \u00e9 a s\u00e9 da diocese cat\u00f3lica de Ardagh e Clonmacnoise, foi destru\u00edda por un incendio no Nadal de 2009."}
{"id": "136568", "revid": "5312", "url": "https://gl.wikipedia.org/wiki?curid=136568", "title": "Iv\u00e1n V de Rusia", "text": "Iv\u00e1n V de Rusia (en ruso: \u0418\u0432\u0430\u0301\u043d \u0410\u043b\u0435\u043a\u0441\u0435\u0301\u0435\u0432\u0438\u0447, Ivan Alekseievich), nado o 6 de setembro\u00a0de 1666 e finado o 29 de xaneiro\u00a0de 1696, foi tsar\u00a0de Rusia xunto co seu medio irm\u00e1n Pedro\u00a0I. Xuntos gobernaron Rusia entre 1682 e 1696. Foi o m\u00e1is novo dos fillos de Alexis I\u00a0e Mar\u00eda Milosl\u00e1vskaya. O seu reinado foi formal debido \u00e1s s\u00faas incapacidades f\u00edsicas e mentais.\nO conflito sucesorio.\nIv\u00e1n foi o segundo fillo do tsar Alexis I e da s\u00faa primeira muller Mar\u00eda Milosl\u00e1vskaya. Tras a morte do seu irm\u00e1n m\u00e1is vello, Teodoro III, Iv\u00e1n suc\u00e9deo no trono. \u00d3 ser f\u00edsica e mentalmente discapacitado, a Duma\u00a0de Boiardos decide nomear rexente \u00f3 medio irm\u00e1n de Iv\u00e1n, Pedro, o que provoca a disputa polo trono.\nOs motivos se deben \u00f3s dous matrimonios do pai de Iv\u00e1n e Pedro, xa que a descendencia da s\u00faa primeira muller e da segunda, Natalia Naryshkina, combat\u00edan por todos os medios para asegurar a sucesi\u00f3n \u00f3 trono do seu propio irm\u00e1n. Xuridicamente, non se pod\u00eda facer nada para impedir que gobernara Iv\u00e1n, posto que non hab\u00eda ningunha norma que impedira que un discapacitado fose tsar.\nOs Streltsi.\nArredor do 1540\u00a0a fidelidade \u00f3 tsar por parte dos Streltsy estaba po\u00f1\u00e9ndose a proba. Eles eran considerados a elite da milicia do tsar, a\u00ednda que ti\u00f1an fama de ebrios e corruptos.\nNo conflito pola sucesi\u00f3n, ali\u00e1ronse con Sof\u00eda Alexeiievna, irm\u00e1 de Iv\u00e1n, e a s\u00faa maior defensora, as\u00ed coma a m\u00e1is grande inimiga do seu medio irm\u00e1n Pedro. Comezou as\u00ed, unha brutal e sanguenta acci\u00f3n de limpeza durante a revoluci\u00f3n moscovita de 1682, na que preto de setenta partidarios da familia contraria foron axustizados nun ba\u00f1o de sangue.\nO compromiso pola sucesi\u00f3n.\nA continuaci\u00f3n da revolta dos parentes de Iv\u00e1n, conducida pola s\u00faa irm\u00e1, a Duma\u00a0de Boiardos, definiu a Iv\u00e1n como o Primeiro Tsar, a Pedro como Segundo Tsar, e a Sof\u00eda Alexeiievna como Rexente. Iv\u00e1n e Pedro foron coroados \u00f3 mesmo tempo o 25 de xullo\u00a0de 1682.\nIv\u00e1n, a causa da s\u00faa condici\u00f3n de sa\u00fade tan deteriorada non tivo un papel importante no goberno do pa\u00eds.\nDescendencia.\nIv\u00e1n casou no 1684\u00a0con Praskovia Saltykova, coa que tivo cinco fillos: "}
{"id": "136572", "revid": "23204", "url": "https://gl.wikipedia.org/wiki?curid=136572", "title": "Clonmel", "text": "Clonmel (Cluain Meala en irland\u00e9s) \u00e9 unha cidade de Irlanda, capital e maior cidade de Tipperary Sur, con 16.910 habitantes. Tam\u00e9n \u00e9 a maior cidade do interior do Sur de Irlanda. A cidade est\u00e1 ba\u00f1ada polo R\u00edo Suir e est\u00e1 cercada por monta\u00f1as e outeiros. Parte da cidade se encontra no Condado de Waterford (a parte que est\u00e1 despois de cruzar o R\u00edo Suir). \u00c9 centro agropecuario e pos\u00faa industrias alimentarias, de calzado e unha importante f\u00e1brica de cervexa, a Bulmers (unha das maiores marcas irlandesas de cervexa), que ten sede na propia cidade de Clonmel.\nHistoria.\nClonmel foi constru\u00edda na Idade Media, e conserva moitos elementos que lembran o seu pasado, tales como parte da muralla que a rodeaba. Oliver Cromwell sitiou a cidade en 1650.\nClonmel foi sempre un centro importante de comercio. O Suir era xa navegable ata Clonmel contra 1760 e a realizaci\u00f3n dos traballos neste r\u00edo durante o s\u00e9culo XIX permitiu que barcos de maior calado acandaran os peiraos da localidade."}
{"id": "136583", "revid": "23204", "url": "https://gl.wikipedia.org/wiki?curid=136583", "title": "Nenagh", "text": "Nenagh (\"An tAonach\" en irland\u00e9s) \u00e9 a vila m\u00e1is grande de Tipperary Norte, en Irlanda, cunha poboaci\u00f3n de 7.424 habitantes en 2006. A vila est\u00e1 situada na riveira do R\u00edo Nenagh, que colle augas dos lagos Derg e Dromineer, un centro n\u00e1utico famoso situado a 9\u00a0km ao Noroeste."}
{"id": "136591", "revid": "98629", "url": "https://gl.wikipedia.org/wiki?curid=136591", "title": "Elie Wiesel", "text": "Eliezer Wiesel, nado en Sighetu Marma\u021biei (Reino de Roman\u00eda) o 30 de setembro de 1928 e finado en Nova York o 2 de xullo de 2016, foi un escritor roman\u00e9s sobrevivente dos campos de concentraci\u00f3n nazis. Adicou toda a s\u00faa vida a escribir e falar sobre os horrores do Holocausto, coa firme intenci\u00f3n de evitar que se repita no mundo unha barbarie semellante. Foi galardoado co Premio Nobel da Paz en 1986.\nTraxectoria.\nAos 16 anos foi capturado polos alem\u00e1ns, do mesmo xeito c\u00f3s demais xudeus do seu pobo. Tras chorar a morte de todos os seus familiares en Auschwitz e Buchenwald, estudou na universidade da Sorbona, en Par\u00eds, e posteriormente traballou en xornais de Israel, Francia e Estados Unidos de Am\u00e9rica, onde se estableceu dende 1956.\nAutor de tres novelas sobre as s\u00faas vivencias durante aqueles anos de represi\u00f3n e morte (\"La Nuit\", \"L'Aube\" e \"Le Jour\"; publicadas en galego baixo o t\u00edtulo de \"Trilox\u00eda da noite\"), ga\u00f1ou o Premio Nobel da Paz en 1986.\nO 16 de maio de 1944, a familia Wiesel, como outras tantas familias xud\u00edas, embarc\u00e1banse nun tren rumbo ao campo de concentraci\u00f3n de Birkenau. \"\u00c9 a primeira parada, logo ve\u00f1en Auschwitz e Buchenwald. \u00c9 noite pechada, tebras exteriores \u00e1s que son guindadas, xunto a tantos xudeus asasinados ou sobreviventes, as nosas entra\u00f1as de humanidade, o noso manancial de profunda compaix\u00f3n\". \"La Nuit\" (1956-1958), foi o t\u00edtulo que m\u00e1is fama lle deu.\nNos seus \u00faltimos anos de vida, Wiesel xustificou bombardeos por parte do estado de Israel, onde morreron nenos, dicindo que era culpa de Hamas por usalos como escudos humanos. Nunha carta publicada no The New York Times, 327 sobreviventes e descendentes xudeus do Holocausto responderon a Wiesel \"\u201cindignados pola sua xustificaci\u00f3n do inxustific\u00e1bel\u201d) condenando o masacre de Gaza e, \u201calarmados pola desumanizaci\u00f3n racista e extrema dos palestinos na sociedade israel\u00ed. (...) O xenocidio comeza co silencio do mundo (...) \u201cNunca M\u00e1is debe significar Nunca M\u00e1is para Ningu\u00e9n.\u201d\"\nNa s\u00faa vila natal de Sighetu en Roman\u00eda fundou un museo de conmemoraci\u00f3n do Holocausto. Xunto \u00e1 s\u00faa esposa, fundou a Elie Wiesel Foundation for Humanity, co prop\u00f3sito de \"Combater a indiferenza, a intolerancia e a inxustiza a trav\u00e9s do di\u00e1logo internacional e programas enfocados \u00e1 xuventude, que promovan a tolerancia, comprensi\u00f3n e igualdade.\" . En 2008 desvelouse que o matromonio e a fundaci\u00f3n perderan uns 15 mill\u00f3ns de d\u00f3lares invertindo no esquema Ponzi de Bernard Madoff. \nEnsino.\nWiesel ocupou o cargo de Andrew Mellon Profesor de Humanidades na Universidade de Boston desde 1976, ensinando nos seus departamentos de Relixi\u00f3n e Filosof\u00eda. En 1982 ensinou na Universidade Yale. Tam\u00e9n co-instru\u00edu os cursos de \"Winter Term\" (xaneiro) na Eckerd Facultade, St. Petersburg, Florida. De 1997 a 1999 foi profesor visitante de Estudos Xudaicos no Barnard College da Columbia University."}
{"id": "136594", "revid": "98629", "url": "https://gl.wikipedia.org/wiki?curid=136594", "title": "Juan Francisco Ord\u00f3\u00f1ez", "text": "Juan Francisco Ord\u00f3\u00f1ez Gonz\u00e1lez, nado en Santo Domingo o 4 de outubro de 1961, \u00e9 un m\u00fasico e compositor de Rep\u00fablica Dominicana. Como guitarrista, desenvolveu un novo e particular linguaxe no seu instrumento, incorporando elementos de blues, rock e jazz \u00e1 s\u00faa forma particular de executar.\nBiograf\u00eda.\nRealizou os seus estudos b\u00e1sicos no Colexio Dominicano de La Salle e licenciouse en Ciencias Econ\u00f3micas na Universidade Aut\u00f3noma de Santo Domingo. \u00c1 idade de 11 anos, entra \u00e1 escola de m\u00fasica \u201cSalvador Sturla\u201d e comeza s\u00fao aprendizaxe de guitarra da man do profesor Blas Carrasco. Anos m\u00e1is tarde, estuda harmon\u00eda e solfexo coa profesora Sonia de Pi\u00f1a.\nA fins dos anos 70, incorp\u00f3rase a Convite, grupo m\u00fasico-vogal pioneiro no rescate dos ritmos folcl\u00f3ricos da illa.\nEn 1982 funda con Luis D\u00edas e outro m\u00fasicos Transporte Urbano, grupo considerado creador aut\u00e9ntico do Rock dominicano.. Ordo\u00f1ez ser\u00e1 o guitarrista l\u00edder desta banda por mas de vinte anos.\nNo ano 1985, Ord\u00f3\u00f1ez viaxou a Moscova, dentro do marco do \u201cFestival Mundial de la Juventud y los Estudiantes\u201d, onde se presentou con Lu\u00eds D\u00edas e a cantante dominicana de blues Patricia Pereyra.\nEn 1986 crea o tr\u00edo de fus\u00edon OFS, con Guy Fr\u00f3meta (bater\u00eda) e H\u00e9ctor Santana (baixo), e viaxar\u00e1 en abril do 1986 a Lima, a presentarse con Sonia Silvestre no \u201cFestival de la Nueva Canci\u00f3n Latinoamericana\u201d. En xu\u00f1o viaxa a Montreal, como acompa\u00f1ante da cantante Patricia Pereyra na cuarta edici\u00f3n do \"Carnaval du Soleil\".\nEn 1992 crea Trilog\u00eda, novo tr\u00edo de fusi\u00f3n, pero nunha versi\u00f3n m\u00e1is caribe\u00f1a, xunto a H\u00e9ctor Santana e o percusionista Chich\u00ed Peralta .\nDesde comezos da d\u00e9cada de 2000 pasa a ser director do grupo La Vellonera, acompa\u00f1ando ao compositor e cantante V\u00edctor V\u00edctor nas s\u00faas presentaci\u00f3ns e gravaci\u00f3ns.\nLabor Profesional.\nOrd\u00f3\u00f1ez realizou unha labor docente como profesor de varias xeraci\u00f3ns de guitarristas. Como profesional da guitarra, traballou en estudos de gravaci\u00f3n e en presentaci\u00f3ns en vivo para os m\u00e1is diversos artistas e grupos do seu pa\u00eds, de Iberoam\u00e9rica e de Espa\u00f1a . Realizou arranxos para canci\u00f3ns, \"jingles\" publicitarios e bandas sonoras de pel\u00edculas como na curtametraxe dominicana \"Frente al mar\" (sobre un conto de Hilma Contreras, Premio Nacional de literatura 2002) e \"Azucar amargo\" de Le\u00f3n Ichaso.\nTam\u00e9n, participou en sesi\u00f3ns en directo con m\u00fasicos de jazz como Paquito de Rivera, Charlie Haden. e Don Cherry.\nDiscograf\u00eda.\nEn 2005 realiza os labores de guitarrista, arranxador e coprodutor do disco \"Bachata entre Amigos\". Neste traballo, cantautores como Joaqu\u00edn Sabina, Joan Manuel Serrat, Pedro Guerra, Silvio Rodr\u00edguez, Pablo Milan\u00e9s, Fito P\u00e1ez e V\u00edctor Manuel, entre outros, interpretan na s\u00faa propia voz e a d\u00fao con V\u00edctor V\u00edctor as s\u00faas canci\u00f3ns a ritmo de bachata."}
{"id": "136600", "revid": "23204", "url": "https://gl.wikipedia.org/wiki?curid=136600", "title": "Tralee", "text": "Tralee (Tr\u00e1 L\u00ed en irland\u00e9s), \u00e9 a capital do Condado de Kerry, en Irlanda, situada ao suroeste da illa. Segundo o censo de 2006, contaba con 22.556 habitantes. Foi fundada polos anglo-normandos no s\u00e9culo XII.\nAt\u00f3pase a uns 90\u00a0km ao noroeste da cidade de Cork. \u00c9 un centro tur\u00edstico e industrial, unido ao mar por medio dunha canle. A cidade est\u00e1 emprazada na ba\u00eda de Tralee, con vistas ao mar e \u00e1s monta\u00f1as que se estenden cara ao oeste.\nClima.\nAs temperaturas m\u00e1is baixas ac\u00e1danse nos meses de decembro e xaneiro, onde as m\u00e1ximas apenas acadan os 10\u00a0\u00b0C e as m\u00ednimas non baixan dos 5\u00a0\u00b0C, mentres que os ver\u00e1ns son moi suaves durante os meses de xullo e agosto, con m\u00e1ximas de 18\u00a0\u00b0C e m\u00ednimas de 13\u00a0\u00b0C. En inverno a neve non \u00e9 frecuente, a excepci\u00f3n dos cumios das monta\u00f1as do Condado de Kerry, ao suroeste, que superan os 1.000 metros de altura.\n\u00c9 tradici\u00f3n subir ao Carrantuohill, o cumio m\u00e1is alto, de 1.040 metros de altitude, mais hai que informarse das condici\u00f3ns meteorol\u00f3xicas, xa que houbo accidentes a causa de bruscos cambios do tempo. Nas costas suroccidentais, batidas polos temporais, hai paisaxes de encanto. David Lean rodou al\u00ed, en 1970, \"A filla de Ryan\". O realizador contactou co servizo meteorol\u00f3xico para que lle avisaran da chegada dunha potente borrasca que empregou nunhas arriscadas escenas e chegou a exasperar ao seu equipo: estiveron encerrados doce d\u00edas esperando que parase de chover para rodar un plano de sete segundos.\nHistoria.\nToma o seu nome do R\u00edo Lee, que desemboca na ba\u00eda de Tralee. A cidade pos\u00fae numerosos monumentos que constit\u00faen a testemu\u00f1a dos seus m\u00e1is de oito s\u00e9culos de historia, coma o \"Kerry The Kingdom Museum\", a igrexa de Saint John, o \"Town Park\", ou o \"Siamsa T\u00edre Theatre\", onde se realizan importantes espect\u00e1culos de folclore irland\u00e9s.\nRoger Casement (1864-1916), funcionario consular brit\u00e1nico, foi capturado en 1916 no forte de McKenna, un terrapl\u00e9n na ba\u00eda de Tralee, cando desembarcou al\u00ed logo de ter tentado obter axuda dos alem\u00e1ns polos nacionalistas irlandeses na primeira guerra mundial. Foi executado por traiz\u00f3n en Londres.\nA trav\u00e9s deste recuncho de Irlanda adoitaban establecerse os principais canles de comunicaci\u00f3n coa Europa Continental. O Condado de Kerry co\u00f1\u00e9cese coma \"o Reino\" pola s\u00faa tradici\u00f3n independentista e a s\u00faa rivalidade cos dublineses. Por outra banda, est\u00e1 considerada como unha das cidades m\u00e1is hospitalarias de Irlanda, con algunhas das paisaxes m\u00e1is fermosas e espectaculares de \u00c9ire na s\u00faa contorna. Tralee ademais constit\u00faese como a porta de entrada \u00e1 Pen\u00ednsula Dingle, un dos lugares m\u00e1is fermosos da illa.\nTralee sobre todo \u00e9 famosa por albergar o festival \"Rose of Tralee\", que ten lugar a finais de agosto. Neste festival faise un encontro de bandas de m\u00fasica, bailes folcl\u00f3ricos e prod\u00facese a elecci\u00f3n da \"rosa\" da rexi\u00f3n, un particular concurso de beleza para as rapazas da zona.\nMuseos e patrimonio.\nO maior atractivo da cidade \u00e9 o County Kerry Museum, cun bonito parque tem\u00e1tico \"Kerry, o reino\". En Tralee tam\u00e9n se encontra o teatro Folcl\u00f3rico \"Siamsa Tire\", en honra ao mellor embaixador da cultura irlandesa. Durante o Ver\u00e1n se celebran representaci\u00f3ns de danza e canci\u00f3ns populares.\n\u00c1 sa\u00edda de Tralee at\u00f3pase o \"Blennerville Windmill\", o mu\u00ed\u00f1o m\u00e1is grande do pa\u00eds, que a\u00ednda segue en funcionamento dende a s\u00faa construci\u00f3n en 1800. Un bonito e pintoresco ferrocarril de vapor une Blennerville e Tralee.\nComunicaci\u00f3ns.\n\u00c1 cidade p\u00f3dese chegar en tren ou autob\u00fas dende Cork ou Dubl\u00edn. Existe tam\u00e9n un aeroporto no condado, o Aeroporto de Kerry, onde principalmente operan as compa\u00f1\u00edas Ryanair e AerArann. Tam\u00e9n se encontra preto o Aeroporto de Cork. Ademais a cidade de Tralee pos\u00fae o seu propio porto, o Fenit Harbour. O seu obxectivo principal \u00e9 prestar servizos portuarios de frota pesqueira e disp\u00f3n de instalaci\u00f3ns de manipulaci\u00f3n de carga industrial. O porto ofrece numerosos atraques para embarcaci\u00f3ns de case t\u00f3dolos tama\u00f1os.\nA Rosa de Tralee.\nSe hai un acontecemento especial e importante en Irlanda, \u00e9 o que sucede cada agosto na cidade de Tralee, onde dende 1959 el\u00edxese \u00e1 Rosa de entre todas as mozas da comunidade irlandesa de todo o mundo. As candidatas non s\u00f3 deben posu\u00edr beleza f\u00edsica sen\u00f3n tam\u00e9n outras calidades, polo que resulta ser algo m\u00e1is que un concurso de beleza. O Festival de Tralee incl\u00fae feiras, cabalgadas e concertos. Non \u00e9 s\u00f3 un acontecemento social sen\u00f3n tam\u00e9n un moi popular, con dous programas de TV na cadea nacional RT\u00c9 que mostra as \"calidades\" das candidatas, cuxa Rosa ser\u00e1 elixida para representar a beleza dunha irlandesa ou dunha descendente dela.\nEducaci\u00f3n.\nO Institute of Technology, Tralee (ITT), \u00e9 o principal centro de ensino de terceiro nivel situado en Tralee. Conta con dous campus (North Campus) situado en Dromtacker e o (South Campus) situado en Clash. Conta aproximadamente cuns 3.500 estudantes. Ofrece unha ampla gama de cursos e programas coma o Certificado Superior, Licenciaturas e programas de doutoramento. O North Campus \u00e9 un dos edificios m\u00e1is futur\u00edsticos de Tralee. Est\u00e1 en servizo dende 1977."}
{"id": "136603", "revid": "1308", "url": "https://gl.wikipedia.org/wiki?curid=136603", "title": "Campo de exterminio", "text": ""}
{"id": "136607", "revid": "23204", "url": "https://gl.wikipedia.org/wiki?curid=136607", "title": "Poitiers", "text": "Poitiers \u00e9 unha cidade localizada no centro-oeste de Francia, nas marxes do R\u00edo Clain. \u00c9 a capital do departamento de Vienne e da Rexi\u00f3n de Poitou-Charentes.\nPoitiers ten 85\u00a0800 habitantes (2004) e a densidade demogr\u00e1fica \u00e9 de 2\u00a0037 habitantes/km\u00b2.\nHistoria.\nNa cidade tivo lugar a Batalla de Poitiers, que tivo lugar o 19 de setembro de 1356, durante a Guerra dos Cen Anos. Carlos VII de Francia fundou a Universidade de Poitiers en 1432. Poitiers foi a capital de Poitou, antiga provincia francesa gobernada polos Condes de Poitiers."}
{"id": "136608", "revid": "98629", "url": "https://gl.wikipedia.org/wiki?curid=136608", "title": "Krk", "text": "Krk (italiano: \"Veglia\", alem\u00e1n: \"Vegl\", lat\u00edn: \"Curicta\") \u00e9 unha illa de Croacia, localizada ao norte do Mar Adri\u00e1tico, moi preto de Rijeka, na Ba\u00eda de Kvarner e forma parte do Condado de Primorje-Gorski Kotar.\nCaracter\u00edsticas.\nKrk, xunto con Cres, \u00e9 a illa m\u00e1is grande do Adri\u00e1tico, cunha \u00e1rea de 405,78\u00a0km\u00b2, e \u00e9 a m\u00e1is populosa, con numerosas vilas e pobos que totalizan os 17.860 habitantes (2001). A pesar de recentes investigaci\u00f3ns que sit\u00faan a Cres como a illa m\u00e1is grande de Croacia, datos oficiais mostran que ambas te\u00f1en o mesmo tama\u00f1o.\nN\u00facleos de poboaci\u00f3n.\nAs municipalidades e poboaci\u00f3ns m\u00e1is importantes de Krk incl\u00faen: \nEconom\u00eda e infraestrutura.\nKrk at\u00f3pase moi preto do continente e est\u00e1 conectada desde 1980 a trav\u00e9s dunha ponte de formig\u00f3n de dous arcos e de 1.430 metros de longo, sendo unha das pontes de formig\u00f3n m\u00e1is longas do mundo. Debido \u00e1 s\u00faa proximidade coa cidade de Rijeka, Omi\u0161alj \u00e9 a sede do Aeroporto de Rijeka, as\u00ed como dunha refinar\u00eda de petr\u00f3leo (con facilidades aos banqueiros do porto de Rijeka). Un mosteiro at\u00f3pase na pequena illa de Ko\u0161ljun, preto da costa de Krk.\n\u00c9 un destino popular dos turistas, debido \u00e1 s\u00faa proximidade con Eslovenia, o sur de Alema\u00f1a, Austria e o norte de Italia. Co colapso do Bloque Oriental, moitos turistas prove\u00f1en de Hungr\u00eda, Roman\u00eda e outros pa\u00edses do bloque sovi\u00e9tico.\nHistoria.\nA illa de Krk foi habitada desde o s\u00e9culo X a.C. Os romanos chamaron a illa \"Curicta\". Durante a Guerra Civil Romana, a Ba\u00eda de Curicta foi escenario do combate mar\u00edtimo entre as frotas de Xulio C\u00e9sar e Pompeio.\nUns mil anos despois, a illa foi centro do dialecto \"Vegliot\" do d\u00e1lmata, unha lingua romance actualmente extinta. Krk foi tam\u00e9n sede dos bispos medievais e da casa nobiliaria, os Francopanos.\nCultura e relixi\u00f3n.\nNa illa hai trazos da cultura croata antiga. Cre\u00e1ronse obras literarias co alfabeto glagol\u00edtico que foi creado e preservado en Krk (dest\u00e1case a Tabo\u00ed\u00f1a Ba\u0161ka, o texto preservado m\u00e1is antigo en lingua croata).\nKrk uniuse \u00e1 Rep\u00fablica de Venecia durante a Idade Media ata a s\u00faa disoluci\u00f3n co Tratado de Campo Formio, cando xunto con Istria, convert\u00e9ronse en parte do Imperio Austro - H\u00fangaro ata a primeira guerra mundial. Dese per\u00edodo v\u00e9n moita parte da s\u00faa historia e cultura. Logo da segunda guerra mundial converteuse en parte de Iugoslavia e logo da separaci\u00f3n das rep\u00fablicas iugoslavas, forma parte de Croacia."}
{"id": "136609", "revid": "25871", "url": "https://gl.wikipedia.org/wiki?curid=136609", "title": "Robert Peel", "text": "Robert Peel (1788-1850) pol\u00edtico brit\u00e1nico, foi o primeiro ministro do Reino Unido en d\u00faas ocasi\u00f3ns: entre 1834 e 1835, e entre 1841 e 1846."}
{"id": "136610", "revid": "98629", "url": "https://gl.wikipedia.org/wiki?curid=136610", "title": "Ennis", "text": "Ennis () \u00e9 unha cidade do Condado de Clare, na costa oeste de Irlanda, \u00e1 beira do r\u00edo Fergus e a 241\u00a0km de Dubl\u00edn e 67\u00a0km de Galway. O seu nome \u00e9 unha abreviaci\u00f3n do orixinal Inis Cluain Ramh Fhada. A vila de Ennis est\u00e1 situada a apenas 19\u00a0km do Aeroporto de Shannon, e a relativa pouca distancia de atracci\u00f3ns tur\u00edsticas coma os Cant\u00eds de Moher ou o castelo de Bunratty.\nEn 2006, Ennis ti\u00f1a unha poboaci\u00f3n de 24.253 habitantes, o que o converte no 11\u00ba centro urbano m\u00e1is grande de Irlanda.\nHistoria.\nO nome Ennis ven da palabra irlandesa Inis, que significa unha antiga illa entre os cursos do R\u00edo Fergus e onde estaba constru\u00edda unha abad\u00eda franciscana. O pasado de Ennis est\u00e1 asociado \u00e1 familia O'Brien, que eran descendentes de Brian Boru. Durante o s\u00e9culo XII, os O'Brien, que eran Reis de Thomond, deixaron o seu poder en Limerick e constru\u00edron unha residencia real en Clonroad, na illa. Durante 1240, o rei Donnchadh O'Brien ordenou a construci\u00f3n dunha extensi\u00f3n dos dominios da igrexa que logo donar\u00eda aos recentemente formados seguidores de S. Francisco. Os s\u00e9culos que seguiron foron dunha grande actividade.\nA vila cont\u00e9n moitas edificaci\u00f3ns militares brit\u00e1nicas que foron constru\u00eddos ao longo dos s\u00e9culos. As \u00e1reas de Clare Road e Clonroad conte\u00f1en casas acaroadas constru\u00eddas a principios do s\u00e9culo XX para vivendas de soldados. En Station Road, houbo unha cadea. Moitos homes de Ennis combateron co Ex\u00e9rcito Brit\u00e1nico durante a primeira guerra mundial."}
{"id": "136611", "revid": "23204", "url": "https://gl.wikipedia.org/wiki?curid=136611", "title": "Wicklow", "text": "Wicklow (en irland\u00e9s Cill Mhant\u00e1in) \u00e9 unha vila da costa leste de Irlanda a 50\u00a0km ao sur de Dubl\u00edn. Conta con algo m\u00e1is de 10.000 habitantes e \u00e9 a capital do Condado de Wicklow.\nNome.\nA historia da vila comeza arredor do ano 795, data na que a vila \u00e9 fundada polos viquingos. O nome de Wicklow deriva de Vikingal\u00e1g, que significa en antigo n\u00f3rdico \"pradeira dos viquingos\". Outra hip\u00f3tese \u00e9 que o nome da vila pode ter a s\u00faa orixe en Wykynlo, que significa \"lago dos viquingos\", que ser\u00eda unha anglificaci\u00f3n da anterior.\nHistoria.\nLogo da invasi\u00f3n normanda, Wicklow foille concedida a Maurice Fitzgerald, que se adicou \u00e1 construci\u00f3n do \"Castelo Negro\", unha fortificaci\u00f3n que se atopa en ru\u00ednas en fronte da costa ao Sur do porto.\nOs arredores do Condado de Wicklow \u00e9 rica en monumentos da Idade de bronce. O m\u00e1is antigo asentamento da cidade \u00e9 a abad\u00eda franciscana, localizada no extremo Oeste da r\u00faa principal, nos xard\u00edns da parroquia cat\u00f3lica.\nOutros edificios notables son o Concello e o c\u00e1rcere, constru\u00edda en 1702 e renovado recentemente coma un centro de patrimonio e atracci\u00f3n tur\u00edstica. O rompeondas Oriente, posiblemente o edificio m\u00e1is importante da cidade, foi constru\u00eddo na d\u00e9cada de 1880 polos Comisarios do Porto de Wicklow. O arquitecto foi William George Strype e o construtor John Jackson de Westminster. O espig\u00f3n do Norte completouse arredor de 1909 - John Pansing foi o dese\u00f1ador e Louis Nott de Bristol, o construtor. O c\u00e1rcere foi un lugar de execuci\u00f3n ata o final do s\u00e9culo XIX e foi onde Billy Byrne, l\u00edder da rebeli\u00f3n de 1798, encontrou a s\u00faa fin en 1799. El est\u00e1 homenaxeado cunha estatua na praza da cidade. A prisi\u00f3n pechou en 1924.\nEn Fitzwilliam Square, no centro da cidade de Wicklow hai un obelisco para conmemorar a carreira do capit\u00e1n Robert Halpin, comandante da nave que estendeu o primeiro cable telegr\u00e1fico transatl\u00e1ntico operatio, o Great Eastern, que naceu en Wicklow en 1836."}
{"id": "136612", "revid": "98629", "url": "https://gl.wikipedia.org/wiki?curid=136612", "title": "Fasil Ghebi", "text": "A cidadela de Fasil Ghebi na cidade et\u00edope de Gondar, \u00e9 un recinto real amurallado do s\u00e9culo XVII dende onde os emperadores de Etiop\u00eda reinaron o imperio. En 1979, foi declarada Patrimonio da Humanidade pola Unesco xunto con outros monumentos da cidade e proximidades. Fasil Ghebi \u00e9 un exemplo dun estilo particular de arquitectura, chamado \"estilo de Gondar\", no que, sobre unha base local \u00e1rabe integr\u00e1ronse as influencias do estilo barroco europeo, introducido polos misioneiros portugueses, e as t\u00e9cnicas arquitect\u00f3nicas indias da cocci\u00f3n do cal, achegadas polos mestres construtores chegados de Goa.\nO recinto real de Fasil Ghebi est\u00e1 rodeado por unha muralla de novecentos metros de lonxitude, con doce portas e d\u00faas pontes. No seu interior agr\u00fapanse varios edificios hist\u00f3ricos:\nAdemais de Fasil Ghebi, tam\u00e9n se inclu\u00edron no Patrimonio Mundial:\nA pesar do terremoto de 1704, da guerra civil do s\u00e9culo XIX, da decadencia da cidade ao perder a capitalidade do imperio, e dalgunhas desafortunadas reconstruci\u00f3ns realizadas polos italianos durante a segunda guerra mundial, o estado de conservaci\u00f3n dos edificios \u00e9 bastante bo."}
{"id": "136613", "revid": "23204", "url": "https://gl.wikipedia.org/wiki?curid=136613", "title": "Castlebar", "text": "Castlebar (en irland\u00e9s Caisle\u00e1n an Bharraigh) \u00e9 a capital do Condado de Mayo, en Irlanda. Conta con 15.041 habitantes segundo o censo de 2006.\nHistoria.\nA vila moderna medrou como un asentamento cara ao castelo de Barry, que foi constru\u00eddo por un aventureiro Normando en 1235 e m\u00e1is tarde foi o lugar da gornici\u00f3n inglesa. O castelo at\u00f3pase ao final da Castle Street, onde se pensa que corr\u00eda o r\u00edo da cidade. Un cuartel militar opera na cidade a d\u00eda de hoxe, o conflito armado foi o eixo central do patrimonio hist\u00f3rico da cidade. As forzas francesas baixo o mando do xeneral Humbert axudaron nunha derrota da gornici\u00f3n inglesa na cidade durante a Rebeli\u00f3n irlandesa de 1798, que foi tan ampla que ser\u00eda co\u00f1ecido m\u00e1is adiante como \"as Carreiras de Castlebar\". Unha breve provisional Rep\u00fablica de Connacht foi declarada logo da vitoria e John Moore, xefe dos Irlandeses Unidos de Mayo e o irm\u00e1n dun terratenente local, foi declarado o seu presidente. Os seus restos at\u00f3panse hoxe enterrados nun recuncho da cidade verde, co\u00f1ecido coma o Mall, anteriormente o campo de cr\u00edcket de Lord Lucan, cuxa familia (os Binghams) posu\u00eda e pos\u00fae a\u00ednda grandes extensi\u00f3ns da cidade e do condado. A cidade recibiu a s\u00faa carta do rei Xaime I en 1613, e hoxe \u00e9 gobernado por un consello do distrito urbano, unha subdivisi\u00f3n de Mayo County Council. O Lago de Castlebar \u00e9 tam\u00e9n co\u00f1ecido como Lago Lannagh.\nA Irish National Land League foi fundada por Michael Davitt, de Straide no Condado de Mayo, no Hotel Imperial en Castlebar o 21 de outubro de 1879. Castlebar expandiuse rapidamente durante as d\u00e9cadas de 1980, 1990 e 2000 en gran parte como resultado dos esforzos de influentes pol\u00edticos locais, coma Padraig Flynn, Enda Kenny e Beverly Flynn.\nEscudo.\nO nome da cidade v\u00e9n dun castelo constru\u00eddo en 1235. Este castelo aparece na parte superior xunto con d\u00faas \u00e1rbores de teixo (unha a cada lado), porque Castlebar \u00e9 a capital do Condado de Mayo (Maigh Eo significa a chaira do teixo). As cruces representan \u00e1 parroquia de Aglish (o nome oficial da parroquia de Castlebar). As \"Carreiras de Castlebar\" de 1798 representan coas picas da parte superior esquerda. Por debaixo, as palabras \"Ar Aghaidh\" p\u00f3dense encontrar, o que significa \"Reenviar\"."}
{"id": "136614", "revid": "98629", "url": "https://gl.wikipedia.org/wiki?curid=136614", "title": "Provincias de Etiop\u00eda", "text": "As provincias de Etiop\u00eda foron a subdivisi\u00f3n territorial que estivo vixente en dito pa\u00eds africano entre 1942 e 1995. Durante este per\u00edodo, o pa\u00eds estaba dividido en 14 provincias, as cales se subdivid\u00edan en Distritos ou \"awrajas\". Este sistema foi substitu\u00eddo en 1995, logo da aprobaci\u00f3n dunha nova constituci\u00f3n, por un sistema de rexi\u00f3ns etnicamente diferenciado, denominado \"kililoch\", m\u00e1is d\u00faas cidades con status especial. Eritrea foi unha provincia de Etiop\u00eda at\u00e9 a s\u00faa independencia en 1993.\nAntigas Provincias.\nEntre 1942 e 1995 as Provincias et\u00edopes eran:\nCon anterioridade \u00e1 segunda guerra mundial, tam\u00e9n houbo en Etiop\u00eda outras provincias, tales como:"}
{"id": "136615", "revid": "89787", "url": "https://gl.wikipedia.org/wiki?curid=136615", "title": "Rexi\u00f3ns de Etiop\u00eda", "text": "As rexi\u00f3ns administrativas de Etiop\u00eda son 9. Tr\u00e1tase de estados etnicamente diferenciados, denominados Kililoch (singular \"kilil\") e d\u00faas cidades con car\u00e1cter especial, os \"astedader akababiwach\" (singular, \"astedader akabibi\"). A palabra \"kilil\" significa concretamente \"reserva\" ou \"\u00e1rea protexida\", e \u00e9 a base \u00e9tnica sobre a cal se constitu\u00edron as rexi\u00f3ns et\u00edopes. A elecci\u00f3n da verba \"kilil\" foi criticado por parte da oposici\u00f3n, compar\u00e1ndoo cos bantustans da Sur\u00e1frica do apartheid. As 9 rexi\u00f3ns e as cidades con status especial (cun asterisco) son:\nDe acordo \u00e1 Constituci\u00f3n pol\u00edtica et\u00edope, este sistema de rexi\u00f3ns administrativas ou \"kililoch\", substit\u00fae o antigo sistema de provincias, vixente at\u00e9 1996; e que \u00e9 a\u00ednda empregado extraoficialmente."}
{"id": "136617", "revid": "88215", "url": "https://gl.wikipedia.org/wiki?curid=136617", "title": "Negasso Gidada", "text": "Negaso Gidada, nado en Dembi Dollo o 3 de setembro de 1943 e finado en Frankfurt o 27 de abril de 2019, foi un pol\u00edtico et\u00edope, que foi presidente de Etiop\u00eda de 1995 a 2001.\nPertencente \u00e1 etnia oromo, chegou \u00e1 presidencia despois de que o seu predecesor, Meles Zenawi se convertese en primeiro ministro tras as primeiras elecci\u00f3ns democr\u00e1ticas do pa\u00eds. Foi substitu\u00eddo por Girma Wolde-Giorgis tralas elecci\u00f3ns de 2001.\nEra Doutor en Historia pola Universidade de Frankfurt (1984). A s\u00faa tese doutoral sobre historia oromo foi publicada baixo o t\u00edtulo \"History of the Sayyoo Oromoo of Southwestern Wallaga, Ethiopia, from about 1730 to 1886\"."}
{"id": "136618", "revid": "1406036", "url": "https://gl.wikipedia.org/wiki?curid=136618", "title": "Negaso Gidada", "text": ""}
{"id": "136619", "revid": "5863", "url": "https://gl.wikipedia.org/wiki?curid=136619", "title": "Diccionario de uso del espa\u00f1ol", "text": "O Diccionario de uso del espa\u00f1ol \u00e9 unha obra creada pola lexic\u00f3grafa espa\u00f1ola Mar\u00eda Moliner a partir de 1962.\nEn palabras de Manuel Seco, membro da Real Academia de la Lengua: \"\"... \u00e9 o intento innovador m\u00e1is ambicioso ...\". O prop\u00f3sito era tomar a definici\u00f3n das palabras inclu\u00eddas no DRAE para refundilas e mostralas doutro xeito.\nHabitualmente non se usa como dicionario enciclop\u00e9dico, sen\u00f3n como referencia para escritores de todo tipo, por exemplo literatos, periodistas, ou tam\u00e9n escritores de documentaci\u00f3n t\u00e9cnica.\nHai 3 versi\u00f3ns. A primeira xa non se edita e segue a estrutura orixinal da autora. A segunda est\u00e1 reorganizada e as definici\u00f3ns var\u00edan bastante, para \"\"completar e darlle forma definitiva aos materiais existentes\". Esta segunda versi\u00f3n \u00e9 causa de conflitos entre a editorial e os herdeiros da escritora.\nPrimeira versi\u00f3n.\nComo ela mesma indicou na presentaci\u00f3n da s\u00faa obra:\n\"A denominaci\u00f3n \u00abde uso\u00bb aplicada a este dicionario significa que constit\u00fae un instrumento para guiar no uso do espa\u00f1ol [...] traendo todos os recursos de que o idioma disp\u00f3n\"\".\nPara isto, non segue estritamente a orde alfab\u00e9tica, sen\u00f3n que se agrupan os termos como nun tesauro.\nAs\u00ed, Mar\u00eda Moliner conseguiu extraer o significado das palabras, e agrupalas usando esta base. Dun modo natural, ind\u00edcanse relaci\u00f3ns entre os termos, marcando o cami\u00f1o para o correcto uso deles.\nA idea non era nova. Xa no s\u00e9culo XIX Paul Robert fixera o mesmo co franc\u00e9s, e Julio Casares en 1942. Outro exemplo \u00e9 a obra de Peter Mark Roget en ingl\u00e9s. Foi estimulante o libro \"Learner's dictionary of current english\" que seu fillo Fernando lle proporcionou en 1952.\nNa presentaci\u00f3n do seu libro expl\u00edcanse que as caracter\u00edsticas m\u00e1is importantes son:\nSegunda versi\u00f3n.\nA Editorial Gredos ti\u00f1a os dereitos de publicaci\u00f3n e en 1998 decide actualizar o dicionario.\nNesta ocasi\u00f3n reordena alfabeticamente as palabras e modifica abundantes significados, nun intento de renovar o contido, feito que ofendeu aos herdeiros de Mar\u00eda Moliner, que interpuxeron varias demandas contra esta edici\u00f3n.\nTerceira versi\u00f3n.\nPublicada en 2007, segundo a propia editorial, esta versi\u00f3n d\u00e9bese a un proceso \"de revisi\u00f3n e actualizaci\u00f3n, e a certos cambios formais que permitiron clarificar o texto e facilitar a s\u00faa consulta\".\nEsta edici\u00f3n est\u00e1 tam\u00e9n dispo\u00f1\u00edbel en versi\u00f3n electr\u00f3nica nun CD-ROM que incl\u00fae 7.700 entradas e 25.000 acepci\u00f3ns novas."}
{"id": "136621", "revid": "89787", "url": "https://gl.wikipedia.org/wiki?curid=136621", "title": "Tratado do Elisio", "text": "O Tratado do Elisio, tam\u00e9n co\u00f1ecido como o Tratado de Cooperaci\u00f3n Franco-Alem\u00e1, foi asinado por Charles de Gaulle e Konrad Adenauer o 22 de xaneiro de 1963 no Palacio do Elisio. O tratado serviu para a reconciliaci\u00f3n entre os pa\u00edses, as\u00ed como para o establecemento de relaci\u00f3ns de cooperaci\u00f3n."}
{"id": "136622", "revid": "89787", "url": "https://gl.wikipedia.org/wiki?curid=136622", "title": "Medalla Presidencial da Liberdade", "text": "A Medalla Presidencial da Liberdade (en ingl\u00e9s: \"Presidential Medal of Freedom\") \u00e9 unha condecoraci\u00f3n outorgada polo Presidente dos Estados Unidos, equivalente \u00e1 Medalla de Ouro outorgada polo Congreso, \u00e9 a concesi\u00f3n civil m\u00e1is alta nos Estados Unidos. Est\u00e1 dese\u00f1ado para reco\u00f1ecer as persoas que fixeron \"unha contribuci\u00f3n especialmente meritoria \u00e1 seguridade ou aos intereses nacionais dos Estados Unidos, a paz mundial, cultural ou outras importantes iniciativas p\u00fablicas ou privadas.\" Por\u00e9n ser unha condecoraci\u00f3n civil outorgada por orde executiva (e non por unha decisi\u00f3n da Xunta de Xefes de Estado Maior), a Medalla tam\u00e9n pode ser concedida a militares para levala no uniforme.\nA Medalla Presidencial da Liberdade \u00e9 diferente da Medalla da Liberdade, galard\u00f3n anterior que honraba as contribuci\u00f3ns dos civ\u00eds na segunda guerra mundial.\nCaracter\u00edsticas.\nHabitualmente a medalla \u00e9 concedida ao destinatario polo presidente que o escolleu. Por\u00e9n, os primeiros destinatarios seleccionados polo presidente John F. Kennedy antes do seu asasinato foron concedidos formalmente polo seu sucesor, Lyndon B. Johnson.\nO presidente Barack Obama concedeu 123 medallas, o maior n\u00famero, seguido polo presidente Ronald Reagan con 100 medallas. D\u00faas persoas, Ellsworth Bunker e Colin Powell, recib\u00edrona en d\u00faas ocasi\u00f3ns. Powell recibiu a segunda con Distinci\u00f3n, mentres que Bunker recibiu ambas con Distinci\u00f3n.\nSete presidentes recibiron a medalla nalg\u00fan momento: Kennedy de xeito p\u00f3stumo en 1963, Johnson tam\u00e9n postumamente en 1980, Reagan en 1993, Ford e Carter en 1999, George H.W. Bush en 2011, e Bill Clinton en 2013. Joe Biden recibiu a medalla en 2017 cando era vicepresidente, primeiro presidente que a recibiu antes da s\u00faa presidencia.\nEn 2015, Barack Obama afirmou que non hab\u00eda precedente para revogar unha medalla, falando sobre a que se outorgou ao c\u00f3mico e actor Bill Cosby tras ser acusado de m\u00faltiples casos de ataques sexuais.\nRexeitamentos.\nBill Belichick, adestrador dos New England Patriots, devolveu a medalla tralo asalto ao Capitolio de 2021.\nA m\u00fasica Dolly Parton rexeitou a medalla en d\u00faas ocasi\u00f3ns. A primeira vez porque o seu marido estaba enfermo e a segunda pola pandemia de COVID-19.\nPersonalidades condecoradas.\nConcedidas por John F. Kennedy.\nJohn F. Kennedy seleccionou 31 persoas para recibir a medalla en 1963. Tralo seu asasinato foron condecorados por Lyndon B. Johnson."}
{"id": "136623", "revid": "1406070", "url": "https://gl.wikipedia.org/wiki?curid=136623", "title": "Dirix\u00edbel", "text": ""}
{"id": "136624", "revid": "111586", "url": "https://gl.wikipedia.org/wiki?curid=136624", "title": "Caledonia", "text": "Caledonia (do galo e brit\u00f3nico \"caled\", que deu en \"kalet\", \"duro\", en bret\u00f3n) \u00e9 o antigo nome latino de Escocia, que designaba a parte de Britania ao norte do muro de Hadri\u00e1n, e despois do de Antonino.\nHistoria.\nNunca foi conquistada polos romanos, nin sequera a expedici\u00f3n militar de Cneo Xulio Agr\u00edcola conseguiu someter a zona ao Imperio Romano. Segundo T\u00e1cito, unha frota romana circunnavegouna, verificando as\u00ed o car\u00e1cter insular de Britania. Na actualidade designa unha comarca setentrional do Reino Unido, en Escocia, ao norte do istmo comprendido entre os esteiros do r\u00edo Clyde e do Forth.\nOs pictos ou caledonios habitaron o lugar at\u00e9 o s\u00e9culo VII\u00a0d.\u00a0C, cando foron conquistados polos escotos, de onde prov\u00e9n \"Scotia\", o nome de Escocia."}
{"id": "136625", "revid": "1131", "url": "https://gl.wikipedia.org/wiki?curid=136625", "title": "Castelo de Rothesay", "text": "O Castelo de Rothesay local\u00edzase en Rothesay, na illa de Bute, no centro da rexi\u00f3n de Rothesay, Argyll e Bute, en Escocia.\nErguido no s\u00e9culo XII, a\u00ednda que hai quen afirma que xa exist\u00eda unha fortificaci\u00f3n en 1098, ten unha longa e estreita asociaci\u00f3n cos reis Stewart, es Escocia, que dar\u00edan orixe \u00e1 Casa de Stuart.\nTen unha historia turbulenta desde que, en 1230, foi capturado por invasores viquingos, foi palco da morte de Roberto III de Escocia en 1406, e destru\u00eddo na Rebeli\u00f3n de Argyll en 1685.\nNo final do s\u00e9culo XIX, tivo inicio a s\u00faa restauraci\u00f3n co patrocinio do terceiro Marqu\u00e9s de Bute. M\u00e1is recentemente, en 1961, o castelo foi entregado \u00e1 organizaci\u00f3n \"Historic Scotland\".\nDestaca pola s\u00faa infrecuente planta circular e por ser un dos poucos, no pa\u00eds, que a\u00ednda est\u00e1 rodeado por un foxo. Acc\u00e9dese por barco, a partir da ba\u00eda de Wemyss."}
{"id": "136627", "revid": "1131", "url": "https://gl.wikipedia.org/wiki?curid=136627", "title": "Boston Garden", "text": "O Boston Garden foi un famoso estadio cuberto constru\u00eddo en 1928 en Boston, Massachusetts polo arquitecto George Lewis Rickard, o mesmo que dese\u00f1ou tam\u00e9n a terceira versi\u00f3n do Madison Square Garden de Nova York. Este feito fixo que ao pavill\u00f3n de Boston se lle chamase inicialmente \"Boston Madison Square Garden\", recortando m\u00e1is tarde o seu nome. Foi demolido no ano 1997, poucos anos despois da finalizaci\u00f3n do que ser\u00eda o seu sucesor, o Fleet Center, chamado agora TD Garden.\nHistoria.\nO dese\u00f1o orixinal do Boston Garden estaba feito inicialmente polo seu arquitecto Tex Rickard para eventos de boxeo, o cal fixo que, cando finalmente se destinou ao hockey sobre xeo, e sobre todo ao baloncesto, o p\u00fablico estivese moito m\u00e1is preto dos xogadores que noutros recintos. Un dos aspectos m\u00e1is co\u00f1ecidos do Garden era o seu parqu\u00e9, o cal non formaba parte orixinalmente da cancha, sen\u00f3n que foi instalado despois de desmontalo do Boston Arena, antiga sede dos Boston Celtics. Dic\u00edase que os xogadores dese equipo co\u00f1ec\u00edan \u00e1 perfecci\u00f3n o bote do bal\u00f3n en certas zonas do mesmo, o cal contribu\u00edu a que ga\u00f1asen moitos campionatos da NBA. Este parqu\u00e9 estivo instalado no Fleet Center ata o 22 de decembro de 1999. Tras a demolici\u00f3n do Boston Garden, o parqu\u00e9 foi cortado en pequenos anacos e vendido nas tendas de Boston. Parte do mesmo tam\u00e9n integra o parqu\u00e9 do novo pavill\u00f3n.\nO Boston Garden era tam\u00e9n co\u00f1ecido polos seus erros na construci\u00f3n. Hab\u00eda grandes piares de cemento que non deixaban ver dende certas localidades. Ademais, o vestiario visitante era moito m\u00e1is pequeno e inc\u00f3modo que o local, algo que os equipos rivais aborrec\u00edan, especialmente os Lakers.\nCapacidade.\nO Garden ti\u00f1a unha capacidade de 14.890 localidades, que se v\u00eda reducida a 14.448 espectadores cando se instalaba o xeo para os partidos dos Boston Bruins.\nEventos.\nO Boston Garden foi escenario de moreas de concertos e outro tipo de actos, alg\u00fans dignos de menci\u00f3n. En 1968 o cantante James Brown ofreceu un concerto ante apenas uns centos de seguidores a mesma noite que foi asasinado Martin Luther King, mentres no resto de cidades norteamericanas as manifestaci\u00f3ns se suced\u00edan. En 1975 a banda Led Zeppelin tivo que suspender un concerto polas baixas temperaturas baixo cero que tiveron que soportar os seus seguidores \u00e1 hora de conseguiren unha entrada, e un ano m\u00e1is tarde a Kiss foille prohibido actuar pola s\u00faa montaxe chea de elementos pirot\u00e9cnicos.\nOutros grupos e cantantes salientables que actuaron al\u00ed son: AC/DC, Aerosmith, Bad Company, The Band, The Beach Boys, The Beatles, Black Sabbath, Boston, The Cars, Alice Cooper, Cream, Deep Purple, The Eagles, Emerson, Lake and Palmer, Foreigner, Guns and Roses, Jimi Hendrix, Metallica, Ted Nugent, Ozzy Osbourne, Pearl Jam, Pink Floyd, The Police, Queen, The Rolling Stones, Rush, Bruce Springsteen, Styx, U2, Van Halen, The Who, Yes e ZZ Top.\nNo que se refire a eventos deportivos, celebr\u00e1ronse no Garden 7 edici\u00f3ns da Stanley Cup, 19 Finais da NBA, 4 edici\u00f3ns do All Star da NBA e un All Star da NHL. O \u00faltimo partido oficial que se xogou foi o que enfrontou os Boston Bruins e os New Jersey Devils nos playoffs da NHL o 14 de maio de 1995."}
{"id": "136630", "revid": "89787", "url": "https://gl.wikipedia.org/wiki?curid=136630", "title": "Tempada 2003-04 da NBA", "text": "A tempada 2003-04 da NBA foi a 58\u00aa da historia da National Basketball Association. A tempada rematou cos Detroit Pistons coma campi\u00f3ns tras ga\u00f1ar aos Los Angeles Lakers por 4-1."}
{"id": "136631", "revid": "1131", "url": "https://gl.wikipedia.org/wiki?curid=136631", "title": "Confurco", "text": "O top\u00f3nimo galego Confurco pode referirse a:"}
{"id": "136637", "revid": "12452", "url": "https://gl.wikipedia.org/wiki?curid=136637", "title": "Gastropoda", "text": ""}
{"id": "136638", "revid": "1131", "url": "https://gl.wikipedia.org/wiki?curid=136638", "title": "Ponte Maior de Ourense", "text": "A ponte Maior de Ourense, tam\u00e9n co\u00f1ecida como ponte Romana ou ponte Vella, \u00e9 un viaduto sobre o r\u00edo Mi\u00f1o situado na cidade de Ourense.\nHistoria.\nTen a s\u00faa orixe no s\u00e9culo I, cando formaba parte dun ramal da v\u00eda XVIII do Itinerario de Antonino, tam\u00e9n chamada \"V\u00eda Nova\". A situaci\u00f3n estrat\u00e9xica da ponte como n\u00f3 de comunicaci\u00f3ns no centro da \"Gallaecia\" aumentou durante os s\u00e9culos posteriores, contribu\u00edndo ao desenvolvemento da vila.\nConserva sete arcos dos once orixinais. Durante o s\u00e9culo XII o arco principal da ponte cedeu, dando lugar a unha serie de interminables reparaci\u00f3ns e derrubamentos, renovado entre 1230 e 1449, at\u00e9 que no s\u00e9culo XVII a reforma final dirixida por Melchor de Velasco Ag\u00fcero deu \u00e1 ponte o aspecto actual, indiscutiblemente medieval a pesar de manter elementos romanos orixinais, coma os arcos de inicio.\nDurante moito tempo o arco central da ponte Maior, cun van de 43 metros, foi o de m\u00e1is luz de Espa\u00f1a, at\u00e9 que a mediados do s\u00e9culo XIX, coa apertura da estrada Villacast\u00edn-Vigo derrubouse a torre existente na ponte que figura no escudo da cidade.\nFoi declarado monumento hist\u00f3rico por Decreto da xefatura do Estado o 6 de abril de 1961, publicada no BOE o 18 de abril dese mesmo ano. Trala s\u00faa peonizaci\u00f3n en 1989 \u00e9 un dos tres s\u00edmbolos principais da cidade xunto coas Burgas e a catedral de San Marti\u00f1o.\nPor ela discorre o Cami\u00f1o de Santiago."}
{"id": "136646", "revid": "98629", "url": "https://gl.wikipedia.org/wiki?curid=136646", "title": "Iakov Iurovski", "text": "Iakov Mikhailovich Iurovski (en ), nado en Tomsk (Siberia) o 19 de xu\u00f1o de 1878 e finado en Moscova o 2 de agosto de 1938, foi un bolxevique ruso, co\u00f1ecido por ser o encargado de executar \u00f3 tsar de Rusia Nicolao II e a s\u00faa familia en 1918.\nTraxectoria.\nPrimeiros anos.\nIakov foi o oitavo de dez fillos dunha familia de clase obreira. A familia Iurovski era xud\u00eda, pero a s\u00faa relaci\u00f3n coa fe xud\u00eda foi ambigua. Segundo a historiadora Helen Rappaport Iurovski estudou o Talmud na s\u00faa mocidade, mentres que a s\u00faa familia tratou de distanciarse das s\u00faas ra\u00edces xud\u00edas, o que pode ser motivado pola discriminaci\u00f3n que sufr\u00edan os xudeus en Rusia nese momento, de feito a s\u00faa familia odiaba e desprezaba por tradici\u00f3n \u00e1 Rusia imperial.\nViviu no Imperio Alem\u00e1n desde 1904, onde se converteu \u00f3 luteranismo e cambiou o seu nome. \u00d3 volver a Rusia durante a Revoluci\u00f3n rusa de 1905, uniuse \u00f3s bolxeviques. Arrestado varias veces durante anos, acabou convert\u00e9ndose nun fervente comunista.\nAsasinato da Familia Imperial.\nA noite do 16 de xullo\u00a0de 1918, un escuadr\u00f3n bolxevique asasinou o \u00faltimo emperador de Rusia, o tsar Nicolao II, e a s\u00faa familia, a tsarina Alexandra, o tsar\u00e9vich\u00a0Alexei e as Grandes Duquesas, Olga, Tatiana, Mar\u00eda e Anastasia. Coa familia estaban ademais, o m\u00e9dico da familia Eugene Botkin e outros tres servos, que tam\u00e9n foron executados. Todos foron fusilados e apu\u00f1alados na Casa Ipatiev\u00a0da cidade de Ekaterinburgo, unha cidade da rexi\u00f3n dos Urais. Crese que Iurovski disparou \u00f3 tsar e o seu fillo en persoa, mentres que os seus compa\u00f1eiros de escuadr\u00f3n asasinaron os outros membros da familia.\nPara evitaren calquera intento de culto \u00f3 tsar morto, os corpos foron soterrados no campo. Durante longo tempo creuse que os cad\u00e1veres de Nicolao e a s\u00faa familia foron colocados nun pozo mineiro, co\u00f1ecido como \"Catro Irm\u00e1ns\". Logo, comprobouse que realmente foran soterrados al\u00ed a noite do 16 de xullo. Cando os rumores da morte do tsar chegaron a Ekaterinburgo, Iurovski ordenou rescatar os cad\u00e1veres e soterralos noutro lugar. Ao avariarse o veh\u00edculo que transportou os corpos, improvisouse e enterrouse a maior\u00eda dos corpos nunha mina oculta e selada no cami\u00f1o Koptyaki a 20 quil\u00f3metros de Ekaterinburgo.\nTodas as instruci\u00f3ns seguidas por Iurovski, foron emitidas polo Soviet dos Urais, que \u00e1 s\u00faa vez as recibira de Iakov Sverdlov, dirixente do Soviet Central e amigo de Lenin. Tres d\u00edas despois do asasinato dos Romanov, Iurovski reportou persoalmente a Lenin os sucesos daquela noite foi recompensado cun nomeamento na cheka de Moscova.\nDespois da guerra civil rusa.\nOcupou unha serie de postos econ\u00f3micos e no partido, morrendo no hospital do Kremlin en 1938 aos 60 anos. Antes da s\u00faa morte, doou as pistolas que usou a noite do 16 de xullo de 1918 ao museo da revoluci\u00f3n de Moscova e deixou tres valiosas, a\u00ednda que contraditorias, versi\u00f3ns dos feitos. Nunca expresou remordementos polos asasinatos. No seu lugar lembraba, nunha \u00faltima carta aos seus fillos pouco antes da s\u00faa morte, a s\u00faa carreira revolucionaria e como \"a tormenta de outubro tr\u00f3uxolle o seu lado m\u00e1is brillante\", convert\u00e9ndoo no \"m\u00e1is feliz dos mortais\". Tanto el como o seu asistente Nikulin, quen morreu en 1964, foron soterrados no cemiterio de Novodevichii en Moscova. O seu fillo, Aleksandr Iurovski, entregou voluntariamente as memorias do seu pai aos arque\u00f3logos afeccionados Avdonin e Ryabov en 1978."}
{"id": "136657", "revid": "98629", "url": "https://gl.wikipedia.org/wiki?curid=136657", "title": "Amendoado", "text": "O amendoado \u00e9 un doce caracter\u00edstico das vilas medievais galegas como Melide (onde comparte protagonismo co rico e co melindre na festa do melindre e da repostar\u00eda tradicional de Melide), Ribadavia ou Allariz.\nCaracter\u00edsticas.\nO froito da amendoeira non se cultiva no pa\u00eds. A tese m\u00e1is popular \u00e9 que sexa un produto introducido por arrieiros castel\u00e1ns que intercambiaban mercador\u00edas nas viaxes de ida e volta polos cami\u00f1os. A am\u00e9ndoa ten unha maior presenza nas vilas medievais con mosteiros, como o franciscano de Melide, onde se trocaba o aceite, am\u00e9ndoa ou mel da Alcarria por bacallau, nun constante intercambio de produtos.\nNa s\u00faa elaboraci\u00f3n o doceiro deixa primeiro que se arrefr\u00ede a am\u00e9ndoa torrada. Separa a clara da xema dos ovos e mestura. Prepara unha bandexa para forno con oblea cortada sobre ela para a base do doce e antes da cocci\u00f3n apolvilla con azucre a peza.\nEn Galicia.\nOs amendoados de Allariz son unha sobremesa tradicional dentro da provincia de Ourense, t\u00edpica do concello de Allariz. Son unha mestura de am\u00e9ndoa mo\u00edda, azucre e clara de ovo. Cando est\u00e1 s\u00f3lida a masa resultante col\u00f3case en anacos por riba dunhas obleas e l\u00e9vase ao forno."}
{"id": "136661", "revid": "1308", "url": "https://gl.wikipedia.org/wiki?curid=136661", "title": "Foxo do lobo", "text": ""}
{"id": "136670", "revid": "23204", "url": "https://gl.wikipedia.org/wiki?curid=136670", "title": "Antonio Fern\u00e1ndez Rocha", "text": "Antonio Feliciano Fern\u00e1ndez Rocha, nado no Brasil en 1953, \u00e9 un pol\u00edtico galego do PPdeG que foi alcalde do concello de Tui.\nTraxectoria.\nContratista rural e despois promotor inmobiliario. Concelleiro do PPdeG en Tui dende 1991, chegou \u00e1 alcald\u00eda en 1998, a trav\u00e9s dunha moci\u00f3n de censura contra o alcalde do PPdeG, Miguel \u00c1ngel Cap\u00f3n Rey, que contou co apoio doutros 4 ed\u00eds que hab\u00edan formado parte con el do PPdeG ata uns meses atr\u00e1s, con 2 ed\u00eds do PSdeG, 1 edil anteriormente do BNG e o concelleiro da CNG \u00c1ngel \u00c1lvarez Dur\u00e1n. Nas elecci\u00f3ns municipais de 1999 concorreu como independente nas filas do CPT, ga\u00f1ando as elecci\u00f3ns e gobernando de novo co apoio dun edil que fora electo nas listas do PPdeG. Nas municipais de 2003 o PPdeG readmiteuno, marchando Cap\u00f3n, e foi reelixido alcalde con maior\u00eda absoluta. Nas de 2007 logrou maior\u00eda simple, acadando 7 dos 17 concelleiros, polo que necesitou o apoio do TUI (Tudenses Unidos Independentes) de Diz Guedes para gobernar.\nEn marzo de 2010 foi xulgado por unha agresi\u00f3n a un veci\u00f1o da localidade, que lle recriminara pola s\u00faa pol\u00edtica urban\u00edstica. Non concorreu como candidato en 2011, deixando paso ao seu compa\u00f1eiro Mois\u00e9s Rodr\u00edguez P\u00e9rez que o sucedeu na alcald\u00eda con maior\u00eda absoluta. Trala renuncia deste \u00faltimo a encabezala candidatura popular no 2015 volveu a selo candidato da formaci\u00f3n conservadora, a cal sufreu unha aut\u00e9ntica debacle e pasou de 9 a 4 concelleiros, se ben segue sendo a formaci\u00f3n m\u00e1is votada. Desta forma, os socialistas lograron a alcald\u00eda co apoio doutros grupos. En xu\u00f1o de 2017 presentou a s\u00faa dimisi\u00f3n como concelleiro para facilitar unha moci\u00f3n de censura contra o ent\u00f3n goberno local."}
{"id": "136680", "revid": "1131", "url": "https://gl.wikipedia.org/wiki?curid=136680", "title": "Galer\u00eda de imaxes do castelo de Andrade", "text": "O castelo de Andrade, tam\u00e9n co\u00f1ecido como fortaleza da Nogueirosa, \u00e9 un castelo medieval situado no lugar do Castelo, parroquia de Nogueirosa do concello de Pontedeume."}
{"id": "136694", "revid": "98629", "url": "https://gl.wikipedia.org/wiki?curid=136694", "title": "Building Safer Communities. Risk Governance, Spatial Planning and Responses to Natural Hazards", "text": "Building Safer Communities. Risk Governance, Spatial Planning and Responses to Natural Hazards \u00e9 un libro editado por Urbano Fra Paleo en 2009 e publicado por IOS Press.\nContidos.\nEste texto trata sobre os principios conceptuais da gobernanza do risco, cuxa posta en pr\u00e1ctica poder\u00eda mitigar as crecentes perdas causadas por un risco natural. Promove a adopci\u00f3n de enfoques proactivos e preventivos nas pol\u00edticas p\u00fablicas, particularmente a trav\u00e9s do urbanismo e a ordenaci\u00f3n do territorio, influ\u00edndo sobre a ocupaci\u00f3n das \u00e1reas de perigo.\nO libro \u00e9 unha introduci\u00f3n \u00e1 formulaci\u00f3n e aplicaci\u00f3n a nivel estrat\u00e9xico de pol\u00edticas que afronten o risco, como un avance na integraci\u00f3n das pol\u00edticas actuais, inclu\u00edndo a xesti\u00f3n de emerxencias e a protecci\u00f3n civil, a xesti\u00f3n ambiental, o desenvolvemento local ou a ordenaci\u00f3n do territorio.\nOs autores estudan e propo\u00f1en soluci\u00f3ns que revisan as diferentes estratexias integradas dos distintos niveis da administraci\u00f3n e toman en consideraci\u00f3n:\nUrbano Fra Paleo \u00e9 xe\u00f3grafo e Profesor Titular en Xeograf\u00eda Humana, actualmente na Universidade de Santiago de Compostela. Foi investigador en The Environment Institute de University of Denver, e US Geological Survey en Denver e Hawai."}
{"id": "136700", "revid": "12452", "url": "https://gl.wikipedia.org/wiki?curid=136700", "title": "Abasidas", "text": ""}
{"id": "136701", "revid": "197", "url": "https://gl.wikipedia.org/wiki?curid=136701", "title": "San Pedro de Rocas", "text": ""}
{"id": "136703", "revid": "197", "url": "https://gl.wikipedia.org/wiki?curid=136703", "title": "San Pedro de Ramir\u00e1s", "text": ""}
{"id": "136704", "revid": "197", "url": "https://gl.wikipedia.org/wiki?curid=136704", "title": "Cuveiro", "text": ""}
{"id": "136705", "revid": "1888", "url": "https://gl.wikipedia.org/wiki?curid=136705", "title": "Pintos", "text": "O top\u00f3nimo galego Pintos pode referirse a:\nAmais, como apelido pode referirse a:"}
{"id": "136706", "revid": "98629", "url": "https://gl.wikipedia.org/wiki?curid=136706", "title": "Cres", "text": "Cres (pronunciado \"Tsres\" en Croata, italiano Cherso, alem\u00e1n Kersch, lat\u00edn Crepsa, grego:\"Ch\u00e8rsos\",\"\u03a7\u03ad\u03c1\u03c3\u03bf\u03c2\") \u00e9 unha illa do Adri\u00e1tico en Croacia. Est\u00e1 no norte do Golfo de Kvarner e p\u00f3dese chegar a trav\u00e9s de transbordador dende a illa de Krk ou da pen\u00ednsula de Istria (li\u00f1a Brestov\u00e1-Porozina).\nCunha superficie de 405\u00b478\u00a0km\u00b2, Cres \u00e9, xunto con Krk, que \u00e9 do mesmo tama\u00f1o (pero se pensa que \u00e9 a m\u00e1is grande desde hai anos), a illa m\u00e1is grande de Croacia. A illa ten unha poboaci\u00f3n de 3.184 habitantes (2001).\nCres e a veci\u00f1a illa de Lo\u0161inj foron unha vez unha soa illa, pero foron divididas por unha canle e conectadas cunha ponte na cidade de Osor. A \u00fanica fonte de auga doce de Cres \u00e9 o lago Vrana.\nHistoria.\nCres estivo habitada desde a \u00e9poca paleol\u00edtica e m\u00e1is tarde foi gobernada polo imperio romano. Logo da ca\u00edda do Imperio Romano, a illa foi tomada e converteuse en parte do Imperio Bizantino, e mant\u00edvose as\u00ed durante s\u00e9culos. No s\u00e9culo 7 os croatas invadiron a illa, e as outras illas \u00f3 seu redor.\nAo redor de 822 Croacia converteuse nun Estado independente, mentres que na illa croata-romana creceron as tensi\u00f3ns. Logo, ao redor do 866 os habitantes viron os primeiros conflitos entre os croatas e venecianos. Os venecianos, conseguiu o dominio das illas nos s\u00e9culos 10 e 11.\nCon todo, os croatas recuperaron as illas, que cambiaron de gobernantes durante s\u00e9culos, foron gobernados polos croatas, h\u00fangaros, e durante 400 anos os venecianos tomaron o control das illas. Coa vitoria de Napole\u00f3n sobre os venecianos pasou a dominio franc\u00e9s.\nLogo da ca\u00edda de Napole\u00f3n, Austria, unha vez m\u00e1is toma o control da illa durante 100 anos, durante este tempo vemos o aumento da econom\u00eda da illa, con oliveiras, salvia e outras plantas converteronse en clave para o \u00e9xito da illa. Ao final da primeira guerra mundial, co Tratado de Rapallo, asinado en 1920, a illa foi entregada ao dominio italiano. Isto durou ata 1947, cando as illas, xunto coa Pen\u00ednsula de Istria, asign\u00e1ronse a Croacia.\nA illa sufriu unha recesi\u00f3n agr\u00edcola e moitos residentes abandonaron a illa en busca dunha vida mellor no continente e no estranxeiro. Isto deu lugar a que moitas antigas zonas agr\u00edcolas foran invadidas pola vexetaci\u00f3n local. Recentemente, persoas, principalmente xubilados, volven a vivir na illa. O turismo converteuse nunha industria cada vez m\u00e1is importante e a poboaci\u00f3n experimenta variaci\u00f3ns estacionales significativas.\nLago Vrana.\nCres ten un lago de auga doce, que est\u00e1 moi ben vixiado e ilegal para nadar e pescar nel. \u00c9 a fonte de subministraci\u00f3n de auga da illa e tam\u00e9n da veci\u00f1a Lo\u0161inj. \u00c9 un dos m\u00e1is profundo dos lagos de auga doce en Europa Oriental, que descende 76 metros no seu punto m\u00e1is profundo (&gt; 50 m por baixo do nivel do mar).\nLenda do lago de Vrana.\nO mito ou lenda do lago Vrana afirma que hai un castelo no lago. A irm\u00e1 rica que viv\u00eda no castelo non lle daba alimentos ou di\u00f1eiro \u00e1 irm\u00e1 pobre. Como resultado diso foi castigada e o seu castelo alagouse durante unha forte tormenta el\u00e9ctrica que causou que se creara o lago Vrana. A historia di, que ata hoxe en d\u00eda, nalg\u00fans d\u00edas de vento se se escoita moi atentamente, a\u00ednda se poden escoitar as camp\u00e1s da torre."}
{"id": "136717", "revid": "10599", "url": "https://gl.wikipedia.org/wiki?curid=136717", "title": "El canto del loco", "text": ""}
{"id": "136721", "revid": "89787", "url": "https://gl.wikipedia.org/wiki?curid=136721", "title": "Chambao", "text": "Chambao \u00e9 unha grupo musical flamenco-electr\u00f3nico, co\u00f1ecido como \"Flamenco Chill\". Orixinais de M\u00e1laga (Espa\u00f1a) a s\u00faa m\u00fasica mestura os sons do flamenco con m\u00fasica electr\u00f3nica. Un \"chambao\", en andaluz, \u00e9 unha tenda de campa\u00f1a improvisada para protexerse do sol e a brisa da tarde na praia, utilizada normalmente na noite de San Xo\u00e1n.\nHistoria do grupo.\nChambao naceu cando o m\u00fasico holand\u00e9s Henrik Takkenberg co\u00f1eceu a tres malague\u00f1os (Mar\u00eda del Mar, m\u00e1is co\u00f1ecida polo alcume de \"La Mari\", Eledi e Dani, compo\u00f1entes do grupo) na barriada malague\u00f1a de Pedregalejo e decidiron formar un grupo musical fusionando o flamenco con sons electr\u00f3nicos.\nO seu primeiro traballo, \"Flamenco Chill\", foi un \u00e9xito de vendas. O seu segundo disco, \"Endorfinas en la mente\", xa sen Henrik entre eles, afianzoulles no panorama musical, conseguindo un Premio Ondas. O seu sinxelo, \"Ah\u00ed est\u00e1s t\u00fa\", foi todo un \u00e9xito en Espa\u00f1a ao converterse en banda sonora dun anuncio publicitario para o turismo de Andaluc\u00eda. O terceiro traballo de Chambao ch\u00e1mase \"Pokito a poko\" e, dos co-fundadores da formaci\u00f3n xa s\u00f3 queda La Mari, vocalista e alma do grupo, que se fixo rodear de novos m\u00fasicos para continuar con Chambao. Actualmente, La Mari, recuperada dun cancro, participou no \u00e1lbum de Ricky Martin \"MTV Unplugged\" cantando a d\u00fao con el \"Tu recuerdo\". Chambao vendeu m\u00e1is de 1\u00a0000\u00a0000 de copias en todo o mundo dos seus traballos. Agora co seu novo sinxelo, \"Papeles mojados\", esperan repetir \u00e9xito tanto en Espa\u00f1a como en Europa (onde xa son bastantes co\u00f1ecidos). Neste \u00faltimo traballo ademais de ritmos flamencos e \"chill out\", fusionan ritmos \u00e1rabes e letras de denuncia social. En 2008 colabora coa ga\u00f1adora do 51\u00ba Festival de Eurovisi\u00f3n , Helena Paparizou coa que realiza un dueto da s\u00faa canci\u00f3n xa editada en Espa\u00f1a \"Papeles mojados\".\nNo ano 2008 A Mari colaborou co grupo andaluz La Guardia no tema \"Cuando brille el sol\"."}
{"id": "136724", "revid": "1987", "url": "https://gl.wikipedia.org/wiki?curid=136724", "title": "A Aldea, Corme Aldea, Ponteceso", "text": "A Aldea \u00e9 un lugar da parroquia de Corme Aldea no concello coru\u00f1\u00e9s de Ponteceso na comarca de Berganti\u00f1os. Ti\u00f1a 133 habitantes no ano 2018 segundo datos do Instituto Nacional de Estad\u00edstica dos cales 60 eran homes e 73 mulleres."}
{"id": "136726", "revid": "85894", "url": "https://gl.wikipedia.org/wiki?curid=136726", "title": "A Costa, Corme Aldea, Ponteceso", "text": "A Costa \u00e9 un lugar da parroquia de Corme Aldea no concello coru\u00f1\u00e9s de Ponteceso na comarca de Berganti\u00f1os. Ti\u00f1a 31 habitantes no ano 2018 segundo datos do Instituto Nacional de Estad\u00edstica dos cales 15 eran homes e 16 mulleres."}
{"id": "136727", "revid": "98629", "url": "https://gl.wikipedia.org/wiki?curid=136727", "title": "Andy y Lucas", "text": "Andy y Lucas \u00e9 un grupo musical espa\u00f1ol formado por Andr\u00e9s Morales e Lucas Gonz\u00e1lez. Presentaron o seu primeiro disco en 2003.\nTraxectoria.\nAndr\u00e9s Morales naceu o 4 de abril de 1982 e Lucas Gonz\u00e1lez o 28 de setembro dese mesmo ano. Lucas \u00e9 fillo de Pedro Gonz\u00e1lez Carnero, quen xogou ao f\u00fatbol no Real Club Celta. Cri\u00e1ronse no barrio de La Laguna en C\u00e1diz e estudaron no mesmo colexio.\nTam\u00e9n estudaban xuntos para administrativos antes de dedicarse \u00e1 m\u00fasica e percorrerse todos os escenarios dos bares de C\u00e1diz. Cando a\u00ednda non os co\u00f1ec\u00eda ningu\u00e9n Jes\u00fas Quintero entrevistounos no seu programa \"Ratones Coloraos\" e acabou de encumbrarlos, por iso dedic\u00e1ronlle a canci\u00f3n \"Ratones Coloraos\" no seu primeiro disco.\n\"Estamos xuntos desde sempre\", di Lucas. \"No recreo, no canto de comernos o bocadillo meti\u00e1monos no aula de m\u00fasica do colexio e cantabamos. Decidimos formar un grupo. Ao principio eramos catro\". E Lucas p\u00faxose a compor. \"Fago canci\u00f3ns desde os 12 anos, a\u00ednda que fai catro tomeimo m\u00e1is en serio\", di Lucas.\nO 26 de maio de 2003 editaron o seu primeiro \u00e1lbum \"Andy &amp; Lucas\" con trece canci\u00f3ns, e o seu single \"Son de Amores\" converteuse no \u00e9xito do ver\u00e1n. Venderon m\u00e1is de 500.000 copias e o 15 de marzo de 2004 o seu \u00e1lbum editouse en M\u00e9xico, a Arxentina, os Estados Unidos, Chile, Costa Rica, Colombia, o Per\u00fa e Ecuador.\nLograron un grande \u00e9xito en toda Latinoam\u00e9rica e \"Son de Amores\" alcanzou o n\u00famero un da prestixiosa lista Hot Latin Tracks da revista americana Billboard.\nO 29 de novembro de 2004 editaron o seu segundo \u00e1lbum \"Desde mi barrio\", con trece novas canci\u00f3ns compostas por Lucas, excepto \"Madre\" que supuxo o debut de Andy como compositor.\nCon m\u00e1is de 1\u00a0000\u00a0000 de copias vendidas dos seus anteriores traballos e con once discos de platino nas s\u00faas vitrinas, o 27 de febreiro de 2007 volveron Andy e Lucas co seu terceiro \u00e1lbum \"Ganas de vivir\", doce canci\u00f3ns das cales sete est\u00e1n compostas por Lucas e cinco por Andy."}
{"id": "136728", "revid": "85894", "url": "https://gl.wikipedia.org/wiki?curid=136728", "title": "A Escobia, Corme Aldea, Ponteceso", "text": "A Escobia \u00e9 un lugar da parroquia de Corme Aldea no concello coru\u00f1\u00e9s de Ponteceso na comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 34 habitantes (14 homes e 20 mulleres)."}
{"id": "136729", "revid": "1987", "url": "https://gl.wikipedia.org/wiki?curid=136729", "title": "Frox\u00e1n, Corme Aldea, Ponteceso", "text": "Frox\u00e1n \u00e9 un lugar da parroquia de Corme Aldea no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 14 habitantes no ano 2018 segundo datos do Instituto Nacional de Estad\u00edstica dos cales 7 eran homes e 7 mulleres."}
{"id": "136730", "revid": "85894", "url": "https://gl.wikipedia.org/wiki?curid=136730", "title": "Gondomil, Corme Aldea, Ponteceso", "text": "Gondomil \u00e9 un lugar da parroquia de Corme Aldea no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 13 habitantes no ano 2018 segundo datos do Instituto Nacional de Estad\u00edstica dos cales 6 eran homes e 7 mulleres.\nPedra da serpe.\nUn dos elementos m\u00e1is caracter\u00edsticos \u00e9 a Pedra da Serpe, ou \"da Serpenta\", no lugar de Gondomil. Tr\u00e1tase dunha rocha sobre a que est\u00e1 gravada unha serpe, posible ara dun antigo culto ofil\u00e1trico que rematou sendo cristianizada coloc\u00e1ndolle un cruceiro enriba."}
{"id": "136732", "revid": "85894", "url": "https://gl.wikipedia.org/wiki?curid=136732", "title": "Gux\u00edn, Corme Aldea, Ponteceso", "text": "Gux\u00edn \u00e9 un lugar da parroquia de Corme Aldea no concello coru\u00f1\u00e9s de Ponteceso na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 56 habitantes (34 homes e 22 mulleres)."}
{"id": "136733", "revid": "98629", "url": "https://gl.wikipedia.org/wiki?curid=136733", "title": "O Roncudo, Corme Aldea, Ponteceso", "text": "O Roncudo \u00e9 un lugar da parroquia de Corme Aldea no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 3 habitantes no ano 2018 segundo datos do Instituto Nacional de Estad\u00edstica dos cales 2 eran homes e 1 muller. Por este lugar pasan os sendeiristas do Cami\u00f1o dos Faros onde poderanse avituallarse da auga fresca da fonte que para eles te\u00f1en expresamente indicada cun letreiro."}
{"id": "136736", "revid": "1987", "url": "https://gl.wikipedia.org/wiki?curid=136736", "title": "Balar\u00e9s, Cospindo, Ponteceso", "text": "Balar\u00e9s \u00e9 un lugar da parroquia de Cospindo no concello coru\u00f1\u00e9s de Ponteceso na comarca de Berganti\u00f1os. Ti\u00f1a 7 habitantes no ano 2018 segundo datos do Instituto Nacional de Estad\u00edstica dos cales 2 eran homes e 5 mulleres.\nEn 1936 os fillos de Anton de Marcos fundaron a empresa Titania S.A., para a explotaci\u00f3n mineira do titanio e o volframio neste lugar.\nPor este lugar pasa a 2\u00ba etapa da ruta de sendeirismo do cami\u00f1o dos Faros."}
{"id": "136737", "revid": "98629", "url": "https://gl.wikipedia.org/wiki?curid=136737", "title": "Estopa (grupo)", "text": "Estopa \u00e9 un d\u00fao espa\u00f1ol de m\u00fasica creado en 1999, formado polos irm\u00e1ns David e Jos\u00e9 Manuel Mu\u00f1oz Calvo. O grupo \u00e9 ori\u00fando de Cornell\u00e0 de Llobregat (Barcelona), a\u00ednda que a s\u00faa familia descende do pobo de Zarza Capilla, en Estremadura.\nCo seu primeiro disco conseguiron unhas vendas superiores a 1\u00a0000\u00a0000 copias, logrando as\u00ed o reco\u00f1ecemento no seu pa\u00eds natal e despois en pa\u00edses latinoamericanos como M\u00e9xico, Chile, Cuba e a Arxentina. Os seus outros sete discos seguiron a f\u00f3rmula que tanto \u00e9xito lles deu: rumbas canallas e urbanas. Son grandes admiradores de Joaqu\u00edn Sabina. Venderon ao redor en total, m\u00e1is de 3\u00a0500\u00a0000 a nivel internacional e nacional.\nDiscograf\u00eda.\nTe\u00f1en 3\u00a0500\u00a0000 copias vendidas aproximadamente entre t\u00f3dolos seus discos:\nPremios e honras.\nAo cabo da s\u00faa carreira discogr\u00e1fica recibiron numerosos premios, como son entre outros: "}
{"id": "136738", "revid": "85894", "url": "https://gl.wikipedia.org/wiki?curid=136738", "title": "O Briallo, Cospindo, Ponteceso", "text": "O Briallo \u00e9 un lugar da parroquia de Cospindo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 21 habitantes no ano 2018 segundo datos do Instituto Nacional de Estad\u00edstica dos cales 11 eran homes e 10 mulleres."}
{"id": "136740", "revid": "1987", "url": "https://gl.wikipedia.org/wiki?curid=136740", "title": "A Brixer\u00eda, Cospindo, Ponteceso", "text": "A Brixer\u00eda \u00e9 un lugar da parroquia de Cospindo no concello coru\u00f1\u00e9s de Ponteceso na comarca de Berganti\u00f1os. Ti\u00f1a 17 habitantes no ano 2018 segundo datos do Instituto Nacional de Estad\u00edstica dos cales 8 eran homes e 9 mulleres."}
{"id": "136741", "revid": "1987", "url": "https://gl.wikipedia.org/wiki?curid=136741", "title": "Cerezo de Abaixo, Cospindo, Ponteceso", "text": "Cerezo de Abaixo \u00e9 un lugar da parroquia de Cospindo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 30 habitantes no ano 2018 segundo datos do Instituto Nacional de Estad\u00edstica dos cales 16 eran homes e 14 mulleres."}
{"id": "136744", "revid": "23204", "url": "https://gl.wikipedia.org/wiki?curid=136744", "title": "O Couto, Cospindo, Ponteceso", "text": "O Couto \u00e9 un lugar da parroquia de Cospindo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 154 habitantes no ano 2018 segundo datos do Instituto Nacional de Estad\u00edstica dos cales 77 eran homes e 77 mulleres.\nCelebran anualmente o Festiletras.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor."}
{"id": "136745", "revid": "85894", "url": "https://gl.wikipedia.org/wiki?curid=136745", "title": "Curr\u00e1s, Cospindo, Ponteceso", "text": "Curr\u00e1s \u00e9 un lugar da parroquia de Cospindo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 39 habitantes no ano 2018 segundo datos do Instituto Nacional de Estad\u00edstica dos cales 16 eran homes e 23 mulleres.\nPor este lugar pasa a 2\u00ba etapa da ruta de sendeirismo do Cami\u00f1o dos Faros."}
{"id": "136748", "revid": "1987", "url": "https://gl.wikipedia.org/wiki?curid=136748", "title": "Ponteceso, Cospindo, Ponteceso", "text": "Ponteceso \u00e9 un lugar da parroquia de Cospindo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 411 habitantes no ano 2018 segundo datos do Instituto Nacional de Estad\u00edstica dos cales 212 eran homes e 199 mulleres.\nNeste lugar termina a 2\u00ba e empeza a 3\u00ba etapa do Cami\u00f1o dos Faros. "}
{"id": "136752", "revid": "85894", "url": "https://gl.wikipedia.org/wiki?curid=136752", "title": "Carballido, A Gra\u00f1a, Ponteceso", "text": "Carballido \u00e9 un lugar da parroquia da Gra\u00f1a no concello coru\u00f1\u00e9s de Ponteceso na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 96 habitantes (47 homes e 49 mulleres).\nNeste lugar est\u00e1 a igrexa parroquial de San Vicenzo, de estilo barroco. Foi constru\u00edda no s\u00e9culo XVII, sobre o mosteiro de San Vicenzo de Almerezo do que non quedan restos. O mosteiro de Almerezo fora fundado o 7 de maio de 867 por Rosendo de Celanova, daquela bispo de Santiago."}
{"id": "136754", "revid": "85894", "url": "https://gl.wikipedia.org/wiki?curid=136754", "title": "Cerezo de Arriba, A Gra\u00f1a, Ponteceso", "text": "Cerezo de Arriba \u00e9 un lugar da parroquia da Gra\u00f1a no concello coru\u00f1\u00e9s de Ponteceso na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 25 habitantes (10 homes e 15 mulleres)."}
{"id": "136755", "revid": "85894", "url": "https://gl.wikipedia.org/wiki?curid=136755", "title": "Lestimo\u00f1o, A Gra\u00f1a, Ponteceso", "text": "Lestimo\u00f1o \u00e9 un lugar da parroquia da Gra\u00f1a no concello coru\u00f1\u00e9s de Ponteceso na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 104 habitantes (51 homes e 53 mulleres).\nHai restos dun castro no lugar."}
{"id": "136761", "revid": "85894", "url": "https://gl.wikipedia.org/wiki?curid=136761", "title": "A Carrasqueira, Langueir\u00f3n, Ponteceso", "text": "A Carrasqueira \u00e9 un lugar da parroquia de Langueir\u00f3n no concello coru\u00f1\u00e9s de Ponteceso na comarca de Berganti\u00f1os. Ti\u00f1a 47 habitantes no ano 2018 segundo datos do Instituto Nacional de Estad\u00edstica dos cales 20 eran homes e 27 mulleres."}
{"id": "136764", "revid": "1987", "url": "https://gl.wikipedia.org/wiki?curid=136764", "title": "Langueir\u00f3n, Langueir\u00f3n, Ponteceso", "text": "Langueir\u00f3n \u00e9 un lugar da parroquia de Langueir\u00f3n no concello coru\u00f1\u00e9s de Ponteceso na comarca de Berganti\u00f1os. Ti\u00f1a 36 habitantes no ano 2018 segundo datos do Instituto Nacional de Estad\u00edstica dos cales 15 eran homes e 21 mulleres."}
{"id": "136765", "revid": "22570", "url": "https://gl.wikipedia.org/wiki?curid=136765", "title": "Os Melcos, Langueir\u00f3n, Ponteceso", "text": "Os Melcos \u00e9 un lugar da parroquia de Langueir\u00f3n no concello coru\u00f1\u00e9s de Ponteceso na comarca de Berganti\u00f1os. Ti\u00f1a 41 habitantes no ano 2018 segundo datos do Instituto Nacional de Estad\u00edstica dos cales 24 eran homes e 17 mulleres."}
{"id": "136766", "revid": "1987", "url": "https://gl.wikipedia.org/wiki?curid=136766", "title": "A Vitureira, Langueir\u00f3n, Ponteceso", "text": "A Vitureira \u00e9 un lugar da parroquia de Langueir\u00f3n no concello coru\u00f1\u00e9s de Ponteceso na comarca de Berganti\u00f1os. Ti\u00f1a 20 habitantes no ano 2018 segundo datos do Instituto Nacional de Estad\u00edstica dos cales 11 eran homes e 9 mulleres."}
{"id": "136769", "revid": "1987", "url": "https://gl.wikipedia.org/wiki?curid=136769", "title": "A Campara, Neme\u00f1o, Ponteceso", "text": "A Campara \u00e9 un lugar da parroquia de Neme\u00f1o no concello coru\u00f1\u00e9s de Ponteceso na comarca de Berganti\u00f1os. Ti\u00f1a 29 habitantes no ano 2018 segundo datos do Instituto Nacional de Estad\u00edstica dos cales 13 eran homes e 16 mulleres."}
{"id": "136772", "revid": "1987", "url": "https://gl.wikipedia.org/wiki?curid=136772", "title": "Neme\u00f1o, Neme\u00f1o, Ponteceso", "text": "Neme\u00f1o \u00e9 un lugar da parroquia de Neme\u00f1o no concello coru\u00f1\u00e9s de Ponteceso na comarca de Berganti\u00f1os. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales 4 eran homes e 6 mulleres."}
{"id": "136773", "revid": "85894", "url": "https://gl.wikipedia.org/wiki?curid=136773", "title": "O Porto do Souto, Neme\u00f1o, Ponteceso", "text": "O Porto do Souto \u00e9 un lugar da parroquia de Neme\u00f1o no concello coru\u00f1\u00e9s de Ponteceso na comarca de Berganti\u00f1os. Ti\u00f1a 53 habitantes no ano 2018 segundo datos do Instituto Nacional de Estad\u00edstica dos cales 23 eran homes e 30 mulleres."}
{"id": "136774", "revid": "1987", "url": "https://gl.wikipedia.org/wiki?curid=136774", "title": "O Rueiro, Neme\u00f1o, Ponteceso", "text": "O Rueiro \u00e9 un lugar da parroquia de Neme\u00f1o no concello coru\u00f1\u00e9s de Ponteceso na comarca de Berganti\u00f1os. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales 5 eran homes e 6 mulleres."}
{"id": "136791", "revid": "1987", "url": "https://gl.wikipedia.org/wiki?curid=136791", "title": "Ni\u00f1\u00f3ns, Ni\u00f1\u00f3ns, Ponteceso", "text": "Ni\u00f1\u00f3ns \u00e9 un lugar da parroquia de Ni\u00f1\u00f3ns no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 124 habitantes no ano 2018 segundo datos do Instituto Nacional de Estad\u00edstica dos cales 64 eran homes e 60 mulleres.\nNa praia deste lugar acaba a 1\u00ba e empeza a 2\u00ba etapa da ruta de sendeirismo do Cami\u00f1o dos Faros."}
{"id": "136794", "revid": "1888", "url": "https://gl.wikipedia.org/wiki?curid=136794", "title": "Vilausende", "text": ""}
{"id": "136797", "revid": "85894", "url": "https://gl.wikipedia.org/wiki?curid=136797", "title": "Ameixenda, Pazos, Ponteceso", "text": "Ameixenda \u00e9 un lugar da parroquia de Pazos no concello coru\u00f1\u00e9s de Ponteceso na comarca de Berganti\u00f1os. Ti\u00f1a 9 habitantes no ano 2018 segundo datos do Instituto Nacional de Estad\u00edstica dos cales 5 eran homes e 4 mulleres."}
{"id": "136798", "revid": "85894", "url": "https://gl.wikipedia.org/wiki?curid=136798", "title": "Pazos de Abaixo, Pazos, Ponteceso", "text": "Pazos de Abaixo \u00e9 un lugar da parroquia de Pazos no concello coru\u00f1\u00e9s de Ponteceso na comarca de Berganti\u00f1os. Ti\u00f1a 216 habitantes no ano 2018 segundo datos do Instituto Nacional de Estad\u00edstica dos cales 106 eran homes e 110 mulleres."}
{"id": "136802", "revid": "85894", "url": "https://gl.wikipedia.org/wiki?curid=136802", "title": "Pazos de Arriba, Pazos, Ponteceso", "text": "Pazos de Arriba \u00e9 un lugar da parroquia de Pazos no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 127 habitantes no ano 2018 segundo datos do Instituto Nacional de Estad\u00edstica dos cales 64 eran homes e 63 mulleres."}
{"id": "136804", "revid": "85894", "url": "https://gl.wikipedia.org/wiki?curid=136804", "title": "Rebord\u00e1ns, Pazos, Ponteceso", "text": "Rebord\u00e1ns \u00e9 un lugar da parroquia de Pazos no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 31 habitantes no ano 2018 segundo datos do Instituto Nacional de Estad\u00edstica dos cales 15 eran homes e 16 mulleres."}
{"id": "136806", "revid": "85894", "url": "https://gl.wikipedia.org/wiki?curid=136806", "title": "As Salgueiras, Pazos, Ponteceso", "text": "As Salgueiras \u00e9 un lugar da parroquia de Pazos no concello coru\u00f1\u00e9s de Ponteceso na comarca de Berganti\u00f1os. Ti\u00f1a 9 habitantes no ano 2018 segundo datos do Instituto Nacional de Estad\u00edstica dos cales 3 eran homes e 6 mulleres."}
{"id": "136809", "revid": "1987", "url": "https://gl.wikipedia.org/wiki?curid=136809", "title": "A Bugalleira, Tallo, Ponteceso", "text": "A Bugalleira \u00e9 un lugar da parroquia de Tallo no concello coru\u00f1\u00e9s de Ponteceso na comarca de Berganti\u00f1os. Ti\u00f1a 86 habitantes no ano 2018 segundo datos do Instituto Nacional de Estad\u00edstica dos cales 40 eran homes e 46 mulleres."}
{"id": "136813", "revid": "85894", "url": "https://gl.wikipedia.org/wiki?curid=136813", "title": "As Casas Novas, Tallo, Ponteceso", "text": "As Casas Novas \u00e9 un lugar da parroquia de Tallo no concello coru\u00f1\u00e9s de Ponteceso na comarca de Berganti\u00f1os. Ti\u00f1a 48 habitantes no ano 2018 segundo datos do Instituto Nacional de Estad\u00edstica dos cales 19 eran homes e 29 mulleres."}
{"id": "136814", "revid": "89787", "url": "https://gl.wikipedia.org/wiki?curid=136814", "title": "Doug Christie", "text": "Douglas Dale Christie, nado o 9 de maio de 1970 en Seattle, Washington, \u00e9 un xogador de baloncesto estadounidense retirado que xogou 15 tempadas na NBA. Mide 1,98 metros e xogaba de escolta.\nTraxectoria.\nUniversidade.\nDespois de ga\u00f1ar o campionato estatal co seu instituto, elixiu Pepperdine para a s\u00faa carreira universitaria. Tras tres tempadas nas que acadou 16 puntos, 5,1 rebotes e 4,5 asistencias, conseguiu ser co\u00f1ecido a nivel nacional, e que os equipos profesionais se fixaran nel.\nProfesional.\nFoi elixido no posto 17 do Draft da NBA de 1992 polos Seattle SuperSonics, pero debido a un problema de contrato, nunca chegou a xogar na s\u00faa cidade, sendo traspasado xa avanzada a tempada a Los Angeles Lakers. Al\u00ed estivo durante tempada e media, pero foi usado moi pouco polo seu adestrador. Foi traspasado aos New York Knicks, pero tampouco tivo sorte, debido en parte \u00e1s lesi\u00f3ns que lle fixeron perderse moitos partidos. A mediados da tempada 1995-96 foi de novo traspasado aos Toronto Raptors, onde por fin conseguiu un oco no cinco inicial e puido amosar as s\u00faas cualidades. No seus 5 anos no Canad\u00e1 obtivo unhas boas cifras de m\u00e1is de 14 puntos e 2 roubos de bal\u00f3n por partido, aparecendo sempre entre os primeiros da liga neste apartado.\nNa tempada 2000-01 foi traspasado a Sacramento Kings, onde se amosou coma un extraordinario defensor, aparecendo durante 4 anos consecutivos nos mellores quintetos defensivos da liga. A pesar diso, foi traspasado a Orlando Magic en 2005 a cambio de Cuttino Mobley, onde tras unha lesi\u00f3n no seu xeonllo foi despedido. Asinou ent\u00f3n un contrato dun ano cos Dallas Mavericks, pero de novo os problemas no seu xeonllo o apartaron do equipo. Na tempada 2006-07 asinou dous contratos de 10 d\u00edas con Los Angeles Clippers, tras os cales viuse de novo no paro. Na actualidade recup\u00e9rase dos seus problemas de xeonllo, e at\u00f3pase na situaci\u00f3n de axente libre. Nos seus 15 anos coma profesional asinou 11,2 puntos, 4,1 rebotes e 1,9 roubos de bal\u00f3n."}
{"id": "136815", "revid": "85894", "url": "https://gl.wikipedia.org/wiki?curid=136815", "title": "Pardi\u00f1as, Tallo, Ponteceso", "text": "Pardi\u00f1as \u00e9 un lugar da parroquia de Tallo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 63 habitantes no ano 2018 segundo datos do Instituto Nacional de Estad\u00edstica dos cales 30 eran homes e 33 mulleres."}
{"id": "136816", "revid": "85894", "url": "https://gl.wikipedia.org/wiki?curid=136816", "title": "O Rieiro, Tallo, Ponteceso", "text": "O Rieiro \u00e9 un lugar da parroquia de Tallo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 5 habitantes no ano 2018 segundo datos do Instituto Nacional de Estad\u00edstica dos cales 2 eran homes e 3 mulleres."}
{"id": "136817", "revid": "85894", "url": "https://gl.wikipedia.org/wiki?curid=136817", "title": "Tallo, Tallo, Ponteceso", "text": "Tallo \u00e9 un lugar da parroquia de Tallo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 27 habitantes no ano 2018 segundo datos do Instituto Nacional de Estad\u00edstica dos cales 13 eran homes e 14 mulleres."}
{"id": "136818", "revid": "85894", "url": "https://gl.wikipedia.org/wiki?curid=136818", "title": "Vilasuso, Tallo, Ponteceso", "text": "Vilasuso \u00e9 un lugar da parroquia de Tallo no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 33 habitantes no ano 2018 segundo datos do Instituto Nacional de Estad\u00edstica dos cales 18 eran homes e 15 mulleres."}
{"id": "136819", "revid": "85894", "url": "https://gl.wikipedia.org/wiki?curid=136819", "title": "A Calle, Tella, Ponteceso", "text": "A Calle \u00e9 un lugar da parroquia de Tella no concello coru\u00f1\u00e9s de Ponteceso na comarca de Berganti\u00f1os. Ti\u00f1a 38 habitantes no ano 2018 segundo datos do Instituto Nacional de Estad\u00edstica dos cales 17 eran homes e 21 mulleres."}
{"id": "136820", "revid": "25871", "url": "https://gl.wikipedia.org/wiki?curid=136820", "title": "Plataforma Queremos Galego!", "text": "Queremos Galego! \u00e9 unha plataforma cidad\u00e1, conformada por entidades de diferentes \u00e1mbitos e por persoas a t\u00edtulo individual, que naceu en 2009 para artellar unha ampla resposta colectiva a prol da lingua galega, mediante a defensa e afirmaci\u00f3n dos usos p\u00fablicos e dereitos ling\u00fc\u00edsticos xa garantidos pola actual lexislaci\u00f3n, e con intenci\u00f3n de conseguir a progresiva normalizaci\u00f3n naqueles espazos onde o idioma de noso non goza a\u00ednda da presenza desexada.\nObxectivos.\nQueremos Galego!, segundo afirma na s\u00faa p\u00e1xina web, naceu\nRepercusi\u00f3n.\nEsta plataforma conseguiu adhesi\u00f3ns desde diversos colectivos de distintos puntos de Galiza: asociaci\u00f3ns culturais e deportivas, asociaci\u00f3ns de nais e pais, partidos pol\u00edticos, sindicatos etc.\nA plataforma convocou d\u00faas manifestaci\u00f3ns en 2009 (unha o 17 de maio e outra o 18 de outubro) con importante \u00e9xito canto a n\u00famero de persoas, e o 21 de xaneiro de 2010 convocou unha folga xeral no ensino e manifestaci\u00f3n en Santiago de Compostela, que foi secundada pola maior\u00eda sindicatos, os partidos pol\u00edticos da oposici\u00f3n, profesorado, alumnado, nais e pais, a MNL e diversos colectivos."}
{"id": "136822", "revid": "1987", "url": "https://gl.wikipedia.org/wiki?curid=136822", "title": "Os Cu\u00f1arros, Tella, Ponteceso", "text": "Os Cu\u00f1arros \u00e9 un lugar da parroquia de Tella no concello coru\u00f1\u00e9s de Ponteceso na comarca de Berganti\u00f1os. Ti\u00f1a 19 habitantes no ano 2018 segundo datos do Instituto Galego de Estat\u00edstica dos cales 12 eran homes e 7 mulleres."}
{"id": "136823", "revid": "1987", "url": "https://gl.wikipedia.org/wiki?curid=136823", "title": "Font\u00e1n, Tella, Ponteceso", "text": "Font\u00e1n \u00e9 un lugar da parroquia de Tella no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 75 habitantes no ano 2018 segundo datos do Instituto Nacional de Estad\u00edstica dos cales 38 eran homes e 37 mulleres."}
{"id": "136824", "revid": "85894", "url": "https://gl.wikipedia.org/wiki?curid=136824", "title": "A G\u00e1ndara, Tella, Ponteceso", "text": "A G\u00e1ndara \u00e9 un lugar da parroquia de Tella no concello coru\u00f1\u00e9s de Ponteceso na comarca de Berganti\u00f1os. Ti\u00f1a 95 habitantes no ano 2018 segundo datos do Instituto Nacional de Estad\u00edstica dos cales 56 eran homes e 39 mulleres."}
{"id": "136826", "revid": "85894", "url": "https://gl.wikipedia.org/wiki?curid=136826", "title": "O Pet\u00f3n, Tella, Ponteceso", "text": "O Pet\u00f3n \u00e9 un lugar da parroquia de Tella no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 74 habitantes no ano 2018 segundo datos do Instituto Nacional de Estad\u00edstica dos cales 33 eran homes e 41 mulleres."}
{"id": "136828", "revid": "85894", "url": "https://gl.wikipedia.org/wiki?curid=136828", "title": "O Rueiro, Tella, Ponteceso", "text": "O Rueiro \u00e9 un lugar da parroquia de Tella no concello coru\u00f1\u00e9s de Ponteceso na Comarca de Berganti\u00f1os). Ti\u00f1a 24 habitantes no ano 2018 segundo datos do Instituto Nacional de Estad\u00edstica dos cales 16 eran homes e 8 mulleres."}
{"id": "136829", "revid": "85894", "url": "https://gl.wikipedia.org/wiki?curid=136829", "title": "Os Seixos, Tella, Ponteceso", "text": "Os Seixos \u00e9 un lugar da parroquia de Tella no concello coru\u00f1\u00e9s de Ponteceso na Comarca de Berganti\u00f1os. Ti\u00f1a 65 habitantes no ano 2018 segundo datos do Instituto Nacional de Estad\u00edstica dos cales 26 eran homes e 39 mulleres."}
{"id": "136830", "revid": "85894", "url": "https://gl.wikipedia.org/wiki?curid=136830", "title": "A Trabe, Tella, Ponteceso", "text": "A Trabe \u00e9 un lugar da parroquia de Tella no concello coru\u00f1\u00e9s de Ponteceso na comarca de Berganti\u00f1os. Ti\u00f1a 597 habitantes no ano 2018 segundo datos do Instituto Nacional de Estad\u00edstica dos cales 304 eran homes e 293 mulleres."}
{"id": "136833", "revid": "1987", "url": "https://gl.wikipedia.org/wiki?curid=136833", "title": "A Vereda, Tella, Ponteceso", "text": "A Vereda \u00e9 un lugar da parroquia de Tella no concello coru\u00f1\u00e9s de Ponteceso na comarca de Berganti\u00f1os. Ti\u00f1a 115 habitantes no ano 2008 segundo datos do Instituto Nacional de Estad\u00edstica dos cales 59 eran homes e 56 mulleres."}
{"id": "136838", "revid": "1987", "url": "https://gl.wikipedia.org/wiki?curid=136838", "title": "Ardab\u00f3n, Xornes, Ponteceso", "text": "Ardab\u00f3n \u00e9 un lugar da parroquia de Xornes no concello coru\u00f1\u00e9s de Ponteceso na comarca de Berganti\u00f1os. Ti\u00f1a 1 habitantes no ano 2018 segundo datos do Instituto Nacional de Estad\u00edstica que era 1 home."}
{"id": "136839", "revid": "85894", "url": "https://gl.wikipedia.org/wiki?curid=136839", "title": "Frox\u00e1n, Xornes, Ponteceso", "text": "Frox\u00e1n \u00e9 un lugar da parroquia de Xornes no concello coru\u00f1\u00e9s de Ponteceso na comarca de Berganti\u00f1os. Ti\u00f1a 69 habitantes no ano 2018 segundo datos do Instituto Nacional de Estad\u00edstica dos cales 29 eran homes e 40 mulleres."}
{"id": "136840", "revid": "1987", "url": "https://gl.wikipedia.org/wiki?curid=136840", "title": "A Pontedona, Xornes, Ponteceso", "text": "A Pontedona \u00e9 un lugar da parroquia de Xornes no concello coru\u00f1\u00e9s de Ponteceso na comarca de Berganti\u00f1os. Ti\u00f1a 2 habitantes no ano 2018 segundo datos do Instituto Nacional de Estad\u00edstica dos cales 2 eran homes."}
{"id": "136841", "revid": "1987", "url": "https://gl.wikipedia.org/wiki?curid=136841", "title": "Santo Antonio, Xornes, Ponteceso", "text": "Santo Antonio \u00e9 un lugar da parroquia de Xornes no concello coru\u00f1\u00e9s de Ponteceso na comarca de Berganti\u00f1os. Ti\u00f1a 27 habitantes no ano 2018 segundo datos do Instituto Nacional de Estad\u00edstica dos cales 12 eran homes e 15 mulleres."}
{"id": "136842", "revid": "85894", "url": "https://gl.wikipedia.org/wiki?curid=136842", "title": "Sergude, Xornes, Ponteceso", "text": "Sergude \u00e9 un lugar da parroquia de Xornes no concello coru\u00f1\u00e9s de Ponteceso na comarca de Berganti\u00f1os. Ti\u00f1a 90 habitantes no ano 2018 segundo datos do Instituto Nacional de Estad\u00edstica dos cales 47 eran homes e 43 mulleres.\nEn Sergude est\u00e1 situada a igrexa parroquial de Xornes."}
{"id": "136843", "revid": "1987", "url": "https://gl.wikipedia.org/wiki?curid=136843", "title": "Xornes, Xornes, Ponteceso", "text": "Xornes \u00e9 un lugar da parroquia de Xornes no concello coru\u00f1\u00e9s de Ponteceso na comarca de Berganti\u00f1os. Ti\u00f1a 93 habitantes no ano 2018 segundo datos do Instituto Nacional de Estad\u00edstica dos cales 48 eran homes e 45 mulleres."}
{"id": "136848", "revid": "1131", "url": "https://gl.wikipedia.org/wiki?curid=136848", "title": "Galer\u00eda de imaxes da praia de Silgar", "text": "Galer\u00eda de imaxes da praia de Silgar en Sanxenxo"}
{"id": "136854", "revid": "1131", "url": "https://gl.wikipedia.org/wiki?curid=136854", "title": "Galer\u00eda de imaxes dos mu\u00ed\u00f1os de Barro", "text": "Mu\u00ed\u00f1os de Barro. R\u00edo Barosa."}
{"id": "136859", "revid": "6939", "url": "https://gl.wikipedia.org/wiki?curid=136859", "title": "Manifestaci\u00f3n polo galego en 2009", "text": ""}
{"id": "136871", "revid": "22570", "url": "https://gl.wikipedia.org/wiki?curid=136871", "title": "Partido Popular do Pa\u00eds Vasco", "text": "O Partido Popular do Pa\u00eds Vasco ou Partido Popular de Euskadi (\"Euskadiko Alderdi Popularra\" en \u00e9uscaro), \u00e9 a delegaci\u00f3n do Partido Popular de Espa\u00f1a no Pa\u00eds Vasco. A s\u00faa ponla xuvenil son as Novas Xeraci\u00f3ns do Partido Popular Pa\u00eds Vasco. Tam\u00e9n son co\u00f1ecidos como \"populares vascos\" en castellano e \"Euskadiko popularrak\" (\"populares de Eskadi\") en \u00e9uscaro.\nFoi fundado en xaneiro de 1989 co nacemento do Partido Popular, herdeiro de Alianza Popular. A s\u00faa sede central \u00e1chase na Gran V\u00eda de Bilbao e est\u00e1 presidido dende o 2008 por Antonio Basagoiti."}
{"id": "136872", "revid": "5863", "url": "https://gl.wikipedia.org/wiki?curid=136872", "title": "Fernando Blanco de Lema", "text": "Fernando Blanco de Lema, nado en Cee o 18 de outubro de 1796 e finado en Cuba o 5 de abril de 1875, foi un fil\u00e1ntropo galego.\nVida.\nTrala morte do seu pai, que era sangrador (cirurxi\u00e1n), cando contaba con menos dun ano de idade, a s\u00faa educaci\u00f3n correu a cargo de Fernando Blanco Giance, t\u00edo e padri\u00f1o seu, ademais de cura da parroquia de Mazaricos, ao que debeu as s\u00faas s\u00f3lidas crenzas relixiosas.\nEn 1809, durante a guerra da independencia as tropas napole\u00f3nicas mataron o seu padri\u00f1o e arrasaron a vila de Cee. A s\u00faa nai, vi\u00fava e con cinco fillos, decide enviar os tres fillos homes a Ferrol, e, dende al\u00ed, con s\u00f3 trece anos, Fernando Blanco de Lema emprende viaxe cara a Cuba.\nO seu primeiro traballo na illa caribe\u00f1a foi de dependente nunha tenda de ultramari\u00f1os. Con trinta e tres anos decide adicarse \u00f3 negocio da ferraxer\u00eda, creando varias tendas na illa, e sendo este negocio a base da s\u00faa fortuna. Ademais de ser posuidor de intereses e acci\u00f3ns en bancos e en compa\u00f1\u00edas de ferro, manti\u00f1a estreitas relaci\u00f3ns comerciais cun curm\u00e1n emigrado a Nova York, o rico empresario Bartolom\u00e9 Blanco. En varias cartas dirixidas ao seu curm\u00e1n perc\u00edbese o perfil humano do fil\u00e1ntropo que m\u00e1is tarde se revelar\u00eda: home afectuoso, preocupado polos seus parentes m\u00e1is desfavorecidos, confirm\u00e1ndonos a fortaleza dos lazos que sempre mantivo coa s\u00faa localidade natal.\nO 2 de abril de 1875, tres d\u00edas antes de morrer, redactou o seu testamento, no que ratificaba as s\u00faas fortes convicci\u00f3ns relixiosas, aseguraba estar solteiro e sen fillos, e declaraba estar aloxado na casa de Regla da Silva, vi\u00fava que o coidou con esmero durante a enfermidade que poucos d\u00edas despois acabou coa s\u00faa vida.\nNo testamento expu\u00f1a a vontade de asignar certas cantidades a d\u00faas sobri\u00f1as de Regla da Silva, a dous afillados e a d\u00faas curm\u00e1ns que ti\u00f1a en Espa\u00f1a sen fortuna. Tam\u00e9n se viron favorecidas no testamento a Real Casa de Beneficencia e Maternidade da Habana e a Sociedade de Beneficencia de Naturais de Galicia. Finalmente, o groso da s\u00faa fortuna (750.000 pesos de ouro) decide empregalos na construci\u00f3n e mantemento dun Colexio de Primeira e Segunda Ensinanza na s\u00faa vila natal (Cee). Para levar a cabo esta misi\u00f3n nomea coma testamenteiros a Juan \u00c1lvarez Baldonedo e a Br\u00edgido Zavala, e coma apoderado en Espa\u00f1a \u00e9 nomeado o cient\u00edfico lugu\u00e9s Vicente V\u00e1zquez Queipo. Todos eles levaron a cabo, no medio dunha agre disputa xornal\u00edstica e legal, o magno proxecto que determinar\u00eda o nacemento da Fundaci\u00f3n. Na que fora a s\u00faa casa e despois escola feminina establecer\u00edase m\u00e1is tarde o Museo-Colecci\u00f3n da Fundaci\u00f3n Fernando Blanco de Lema.\nAs s\u00faas cinzas est\u00e1n depositadas na capela do Colexio que mandara fundar."}
{"id": "136873", "revid": "23204", "url": "https://gl.wikipedia.org/wiki?curid=136873", "title": "Elecci\u00f3ns ao Parlamento de Galicia de 1989", "text": "As elecci\u00f3ns ao Parlamento de Galicia de 1989 celebr\u00e1ronse o 17 de decembro. O PP ga\u00f1a as elecci\u00f3ns con maior\u00eda absoluta, sendo investido Presidente da Xunta de Galicia Manuel Fraga. En 1991 Centristas de Galicia, que en principio se presentara en coalici\u00f3n co PP, int\u00e9grase nel. Ese mesmo ano Partido Socialista Galego-Esquerda Galega transf\u00f3rmase en Unidade Galega."}
{"id": "136874", "revid": "25871", "url": "https://gl.wikipedia.org/wiki?curid=136874", "title": "Carmen Pereira", "text": "Carmen Pereira, nada en 1937, \u00e9 unha m\u00e9dica e pol\u00edtica de Guinea-Bissau.\nEn 1984 foi durante tres d\u00edas a presidenta en exercicio, convert\u00e9ndose na primeira muller neste cargo en \u00c1frica e a \u00fanica na historia da Guinea-Bisau.\nCarmen foi filla dun dos poucos avogados africanos na daquela Guinea Portuguesa."}
{"id": "136875", "revid": "745", "url": "https://gl.wikipedia.org/wiki?curid=136875", "title": "Condes de Traba", "text": ""}
{"id": "136876", "revid": "89787", "url": "https://gl.wikipedia.org/wiki?curid=136876", "title": "A-72", "text": "A autov\u00eda Monforte de Lemos - Chantada ou A-72 \u00e9 unha autoestrada en proxecto, para conectar as d\u00faas autov\u00edas A-56 e A-76 entre a cidade de Monforte de Lemos, pola que transcorre a A-76, e a vila Chantada, pola que transcorre a A-56, na provincia de Lugo.\nTrazado.\nEst\u00e1 planificada no novo plan PITVI (2012-2024) para conectar as futuras autov\u00edas A-76 (Autov\u00eda Ponferrada-Orense) e A-56 (Autov\u00eda Lugo-Orense), desdobrando parte do percorrido do actual corredor galego CRG-2.1 (Lal\u00edn-Chantada-Monforte), para unha vez posta en servizo, transferir a titularidade ao Ministerio de Fomento.\nO tramo sup\u00f3n unha reduci\u00f3n de combustible, debido a que o proxecto evita grandes desniveis como o porto de Pedrafita do Cebreiro, nos traxectos A Coru\u00f1a/Ferrol/Lugo \u2194 Ponferrada/Xix\u00f3n/Madrid, v\u00eda Monforte (A-54, A-56 e A-76), o que fai unha alternativa ideal \u00e1 Autov\u00eda do Noroeste para o transporte de mercanc\u00edas.\nEixe lox\u00edstico europeo.\nEsta infraestrutura \u00e9 prioritaria nos plans lox\u00edsticos do Ministerio de Fomento e a Uni\u00f3n Europea para a interconexi\u00f3n de portos mar\u00edtimos e o complemento da Autoestrada do Mar (Huelva-Ruta da Prata/Madrid/Cornixa Atl\u00e1ntica \u2194 Xix\u00f3n \u2194 Nantes/Portsmouth), xa que sup\u00f3n parte do percorrido entre o porto da Coru\u00f1a e o porto de Ferrol cara ao porto de El Musel en Xix\u00f3n, dando sentido aos proxectados portos Secos de Monforte de Lemos e Ponferrada."}
{"id": "136877", "revid": "75439", "url": "https://gl.wikipedia.org/wiki?curid=136877", "title": "A-85", "text": "A A-85 \u00e9 unha autov\u00eda espa\u00f1ola en proxecto, que prev\u00e9 conectar as localidades de Barreiros e San Cibrao, na provincia de Lugo, discorrendo de forma paralela \u00e1 costa cant\u00e1brica. A autov\u00eda ser\u00e1 unha conexi\u00f3n da A-8 \u00e1 altura de Barreiros coas localidades de Foz, Burela e co porto de San Cibrao, onde hai as maiores industrias do norte da provincia.\nCaracter\u00edsticas.\nEste proxecto ten como obxectivo a construci\u00f3n dunha autov\u00eda que unha as localidades de San Cibrao, no termo municipal de Cervo e Barreiros, o que supor\u00e1 unha alternativa \u00e1 estrada nacional N-642, que discorre pola costa. Ter\u00e1 a s\u00faa orixe nas proximidades de San Cibrao, onde enlazar\u00e1 coa V\u00eda de Alta Capacidade da Costa Norte, de titularidade auton\u00f3mica, a\u00ednda sen constru\u00edr na s\u00faa maior\u00eda (ag\u00e1s a variante de Ortigueira, xa rematada). Enlazar\u00e1 en Barreiros coa autov\u00eda A-8.\nSegundo a planificaci\u00f3n da Xunta de Galicia, esta nova infraestrutura ser\u00eda a continuaci\u00f3n do eixo viario de alta capacidade entre Ferrol e San Cibrao, e pechar\u00eda o tri\u00e1ngulo formado pola autov\u00eda do Cant\u00e1brico A-8, no tramo galego entre Ribadeo e Baamonde, e a autov\u00eda AG-64."}
{"id": "136878", "revid": "1131", "url": "https://gl.wikipedia.org/wiki?curid=136878", "title": "Ponte Vella Internacional Tui-Valen\u00e7a", "text": " \nA Ponte Vella Internacional Tui-Valen\u00e7a sobre o r\u00edo Mi\u00f1o, entre Galiza, no estado espa\u00f1ol, e o distrito de Viana do Castelo, en Portugal, est\u00e1 destinada \u00f3 tr\u00e1nsito de pe\u00f3ns, veh\u00edculos (orixinalmente carruaxes) e ferrocarril.\nHistoria.\n\u00c9 falsa a lenda de que \u00e9 obra de Gustave Eiffel ou un dos seus disc\u00edpulos. Foi dese\u00f1ada polo enxe\u00f1eiro e deputado rioxano Pelayo Mancebo y Agreda. Inaugurouse oficialmente o 25 de marzo de 1886, case ano e medio despois da s\u00faa finalizaci\u00f3n. Custou seis mill\u00f3ns de reais.\nDurante m\u00e1is de cen anos soportou moito tr\u00e1fico, ao ser a \u00fanica ponte para salvar o Mi\u00f1o, fronteira natural entre a provincia de Pontevedra e Portugal. Aliviou moito o tr\u00e1nsito a construci\u00f3n das pontes internacionais de Salvaterra de Mi\u00f1o e Mon\u00e7\u00e3o (15,5 km r\u00edo arriba), Goi\u00e1n e Vila Nova de Cerveira (14 km r\u00edo abaixo), e a ponte Tui-Valen\u00e7a (1993) da autov\u00eda (670 metros r\u00edo abaixo).\nDurante s\u00e9culos, as e os peregrinos chegaban a Tui dende Portugal cruzando o r\u00edo en barcas. A partir de 1884, a ponte pasou a formar parte do Cami\u00f1o portugu\u00e9s do Cami\u00f1o de Santiago.\nA finais do ano 2000 foi renovada e mellorada. Por ela transitan catro trens diarios e segue a ser a \u00fanica conexi\u00f3n ferroviaria entre Galiza e Portugal."}
{"id": "136879", "revid": "12452", "url": "https://gl.wikipedia.org/wiki?curid=136879", "title": "Avenoteira", "text": ""}
{"id": "136880", "revid": "1505", "url": "https://gl.wikipedia.org/wiki?curid=136880", "title": "Industria qu\u00edmica", "text": "A industria qu\u00edmica oc\u00fapase da extracci\u00f3n e procesamento das materias primas, tanto naturais como sint\u00e9ticas, e da s\u00faa transformaci\u00f3n noutras substancias con caracter\u00edsticas diferentes das que ti\u00f1an orixinalmente, para satisfacer as necesidades das persoas mellorando a s\u00faa calidade de vida. O seu obxectivo principal \u00e9 elaborar un produto de boa calidade co custo m\u00e1is baixo posible, e tratando de ocasionar o menor dano posible ao medio.\nExisten dous tipos de industria qu\u00edmica:\nIndustria qu\u00edmica de base: Utilizan as materias primas b\u00e1sicas e elaboran produtos intermedios que, \u00e1 s\u00faa vez, serven de materia prima para outras industrias\nIndustrias qu\u00edmicas de transformacion: Est\u00e1n destinadas ao consumo directo das persoas, empregan como materias primas os produtos elaborados polas industrias qu\u00edmicas de base. A qu\u00edmica fina, como se lle denomina a este sector industrial, comprende numerosas industrias especializadas (medicamentos, fertilizantes, praguicidas, colorantes etc..)."}
{"id": "136882", "revid": "23204", "url": "https://gl.wikipedia.org/wiki?curid=136882", "title": "Luis Mart\u00edn-Santos", "text": "Luis Mart\u00edn-Santos, nado en Larache (Marrocos) o 11 de novembro de 1924 e finado en Gasteiz o 21 de febreiro de 1964, foi un m\u00e9dico psiqui\u00e1trico e escritor en lingua castel\u00e1. A s\u00faa novela m\u00e1is co\u00f1ecida \u00e9 \"Tiempo de silencio\" (1961), obra de denuncia social cunha valente renovaci\u00f3n estil\u00edstica. A trama transcorre en Madrid no outono de 1949 e o autor amosa, con fina iron\u00eda, o panorama das clases sociais da cidade.\nTraxectoria.\nAos cinco anos trasladouse a Donostia, onde o seu pai (m\u00e9dico militar), fora destinado. Cursou Medicina en Salamanca e doutorouse en Madrid no 1947. Especializouse en Psiquiatr\u00eda, tanto en Madrid coma na Alema\u00f1a. \u00c1 s\u00faa volta conseguiu o posto de director do Centro Psiqui\u00e1trico de Donostia, sendo frecuentes as s\u00faas estancias en Madrid, onde contaba con amigos coma Rafael S\u00e1nchez Ferlosio ou Juan Benet.\nTam\u00e9n tivo unha salientable actividade pol\u00edtica, chegando a ser membro do Comit\u00e9 Executivo do daquela clandestino Partido Socialista Obrero Espa\u00f1ol, circunstancia pola cal foi detido en varias ocasi\u00f3ns.\nFinou nun accidente de autom\u00f3bil en 1964."}
{"id": "136883", "revid": "47030", "url": "https://gl.wikipedia.org/wiki?curid=136883", "title": "(614599) 2010 AB78", "text": "2010 AB78 \u00e9 un asteroide de tipo NEO descuberto en 2010. \u00c9 o primeiro descuberto polo observatorio espacial WISE dos moitos miles que se calcula que descubrir\u00e1 \u00f3 longo da s\u00faa vida \u00fatil.\nA primeira observaci\u00f3n de 2010 AB78 por WISE tivo lugar o 12 de xaneiro de 2010, sendo reobservado un d\u00eda m\u00e1is tarde. O observatorio de Mauna Kea observouno os d\u00edas 18 e 19 de xaneiro, permitindo \u00f3 Minor Planet Center emitir unha circular o d\u00eda 22 confirmando o descubrimento. O asteroide mide aproximadamente 1\u00a0km de di\u00e1metro."}
{"id": "136884", "revid": "1131", "url": "https://gl.wikipedia.org/wiki?curid=136884", "title": "Tiempo de silencio", "text": "Tiempo de silencio \u00e9 unha novela en lingua castel\u00e1 de Luis Mart\u00edn-Santos, publicada por Seix Barral en 1961.\nA acci\u00f3n transcorre en Madrid en 1949. A partir dun accidente est\u00fapido e das s\u00faas consecuencias o autor amosa con ollo ir\u00f3nico o panorama completo dos estratos sociais da cidade. Esta denuncia social vai acompa\u00f1ada dunha renovaci\u00f3n estil\u00edstica que revolucionou o monocorde realismo da novela en lingua castel\u00e1 da \u00e9poca.\nAsunto e tratamento da obra.\nO asunto da obra \u00e9 unha mestura de relato folletinesco, novela policial e novela social. O que sucede \u00e9 que o seu tratamento logra conferir \u00e1 an\u00e9cdota un amplo alcance existencial. O autor desbota o realismo obxectivista para dar entrada a unha desbordante imaxinaci\u00f3n que somete \u00e1 realidade a unha elaboraci\u00f3n metaf\u00f3rica. A iron\u00eda e a linguaxe inchada e barroca (cargada, asemade, de intenci\u00f3n ir\u00f3nica) son outros trazos relevantes do tratamento.\nDenuncia e s\u00e1tira social.\nO autor sit\u00faa a obra no Madrid dos chamados anos da fame. Describe unha sociedade subdesenvolvida e opresiva, e caracteriza os estratos sociais insistindo no brutal contraste entre elas. Adoptando unha actitude dial\u00e9ctica, carga contra a burgues\u00eda pero sen amosar piedade tampouco cos miserables.\nA clase alta.\nDescr\u00edbea como unha clase in\u00fatil, superficial, satisfeita e que vive de costas \u00e1 triste realidade da \u00e9poca.\nA clase media.\nPresenta unha clase dominada polas arelas de medrar por riba de calquera consideraci\u00f3n moral.\nA clase baixa.\nCapa \u00ednfima e sufocante onde se dan cita t\u00f3dalas miserias.\nSignificaci\u00f3n.\nLuis Mart\u00edn-Santos inicia con esta novela unha nova etapa. Partindo dun mon\u00f3tono realismo social, reivindica cos seus alardes formais os dereitos da literatura como creaci\u00f3n e experimentaci\u00f3n. Por\u00e9n, faino ao servizo dunha reflexi\u00f3n existencial, social e hist\u00f3rica ateigada dunha intensa carga cr\u00edtica. Polos seus procedementos, at\u00f3panse nela ecos do \"Ulysses\" de James Joyce."}
{"id": "136885", "revid": "98629", "url": "https://gl.wikipedia.org/wiki?curid=136885", "title": "Victorio de Aquitania", "text": "Vitorio de Aquitania foi un monxe do s\u00e9culo V, autor de varios traballos relacionados coa teolox\u00eda, a astronom\u00eda e as matem\u00e1ticas. \nTraxectoria.\nResidente en Aquitania, probablemente nacera en \"Augustoritum\" (actual Limoges). Era, polo tanto, paisano do cronista Pr\u00f3spero, e coincidiu en Roma na mesma \u00e9poca ca el.\n\"Cursus Paschalis\".\nEn 457 publicou o denominado \"Cursus Paschalis\", base\u00e1ndose na listaxe de c\u00f3nsules que aparec\u00eda na \"chronica\" de Pr\u00f3spero. Esta relaci\u00f3n fixo crer aos historiadores que Pr\u00f3spero estivera traballando en algo semellante durante alg\u00fan tempo. O caso \u00e9 que Victorio publicou o seu traballo s\u00f3 dous anos despois da \u00faltima actualizaci\u00f3n que publicou Pr\u00f3spero da s\u00faa cr\u00f3nica.\nA partir de 457 Victorio deixou baldeira a columna onde ir\u00edan os nomes dos c\u00f3nsules, pero as s\u00faas t\u00e1boas continuaron ata o 559 d. C. ou \"Anno Passionis\" 532 (Victorio datou a Paix\u00f3n no 28), de a\u00ed o nome \"cursus paschalis annorum DXXXII\". Esta primeira versi\u00f3n tivo continuidade por parte doutros autores, que foron inclu\u00edndo os nomes dos c\u00f3nsules a medida que pasaba o tempo.\nInfluencia posterior do \"cursus paschalis\".\nEn 541 un s\u00ednodo na Gallia declarou oficial o sistema de dataci\u00f3n fixado no \"cursus paschalis\".\nEn 743 a\u00ednda se utilizaba en traballos hist\u00f3ricos en Inglaterra como testemu\u00f1a unha listaxe dos reis de Anglia Oriental elaborada ent\u00f3n, que ti\u00f1a dataci\u00f3n dobre, a era de Victorio e a de Dionisio.\nEn 773 usouse nunha carta dirixida a Carlomagno.\nProbablemente, a continuaci\u00f3n do traballo de Victorio foi unha das fontes utilizadas tanto por Beda, onde soubo que Flavio Aecio fora c\u00f3nsul por terceira vez en 446, coma polo autor de \"Historia brittonum\".\nOutros traballos.\nVictorio tam\u00e9n compuxo unha t\u00e1boa de multiplicar, consistente en n\u00fameros romanos dispostos en 98 columnas, que proporcionaba o resultado de multiplicar cada cifra por outras cifras dende 2 ata 50. As filas eran \"unha listaxe de cifras decrecentes de 100 en 100 dende 1000 ata 100, logo ata 10 de 10 en 10, logo ata 1 de 1 en 1, e logo as fracci\u00f3ns ata 1/144\"."}
{"id": "136886", "revid": "785", "url": "https://gl.wikipedia.org/wiki?curid=136886", "title": "Os Seixos", "text": "Co top\u00f3nimo Os Seixos podemos referirnos a varios lugares de Galicia:"}
{"id": "136887", "revid": "6279", "url": "https://gl.wikipedia.org/wiki?curid=136887", "title": "Ameixenda", "text": "O top\u00f3nimo Ameixenda pode referirse a:"}
{"id": "136889", "revid": "5863", "url": "https://gl.wikipedia.org/wiki?curid=136889", "title": "Adolfo Emanuel Guimar\u00e3es de Azevedo", "text": "Adolfo Emanuel Guimar\u00e3es de Azevedo, nado en Rio das Flores o 12 de febreiro de 1871 e finado en R\u00edo de Xaneiro o 6 de febreiro de 1907, foi un escritor brasileiro."}
{"id": "136890", "revid": "1987", "url": "https://gl.wikipedia.org/wiki?curid=136890", "title": "O Aprazaduiro, Nande, Laxe", "text": "O Aprazaduiro \u00e9 un lugar da parroquia de Nande no concello coru\u00f1\u00e9s de Laxe na Comarca de Berganti\u00f1os. Ti\u00f1a 66 habitantes no ano 2018 segundo datos do Instituto Nacional de Estad\u00edstica dos cales eran 35 homes e 31 mulleres."}
{"id": "136891", "revid": "1987", "url": "https://gl.wikipedia.org/wiki?curid=136891", "title": "Gundar, Nande, Laxe", "text": "Gundar \u00e9 un lugar da parroquia de Nande no concello coru\u00f1\u00e9s de Laxe na comarca de Berganti\u00f1os. Ti\u00f1a 34 habitantes no ano 2018 segundo datos do Instituto Nacional de Estad\u00edstica dos cales eran 17 homes e 17 mulleres."}
{"id": "136892", "revid": "85894", "url": "https://gl.wikipedia.org/wiki?curid=136892", "title": "Mat\u00edo, Nande, Laxe", "text": "Mat\u00edo \u00e9 un lugar da parroquia de Nande no concello coru\u00f1\u00e9s de Laxe na Comarca de Berganti\u00f1os. Ti\u00f1a 129 habitantes no ano 2018 segundo datos do Instituto Nacional de Estad\u00edstica dos cales eran 66 homes e 63 mulleres."}
{"id": "136893", "revid": "85894", "url": "https://gl.wikipedia.org/wiki?curid=136893", "title": "Reboredo, Nande, Laxe", "text": "Reboredo \u00e9 un lugar da parroquia de Nande no concello coru\u00f1\u00e9s de Laxe na Comarca de Berganti\u00f1os. Ti\u00f1a 8 habitantes no ano 2018 segundo datos do Instituto Nacional de Estad\u00edstica dos cales eran 3 homes e 5 mulleres."}
{"id": "136894", "revid": "1987", "url": "https://gl.wikipedia.org/wiki?curid=136894", "title": "Rens, Nande, Laxe", "text": "Rens \u00e9 un lugar da parroquia de Nande no concello coru\u00f1\u00e9s de Laxe na Comarca de Berganti\u00f1os. Ti\u00f1a 41 habitantes no ano 2018 segundo datos do Instituto Nacional de Estad\u00edstica dos cales eran 20 homes e 21 mulleres."}
{"id": "136895", "revid": "1987", "url": "https://gl.wikipedia.org/wiki?curid=136895", "title": "A Biqueira, Nande, Laxe", "text": "A Biqueira \u00e9 un lugar da parroquia de Nande no concello coru\u00f1\u00e9s de Laxe na comarca de Berganti\u00f1os. Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales eran 5 homes e 10 mulleres."}
{"id": "136896", "revid": "85894", "url": "https://gl.wikipedia.org/wiki?curid=136896", "title": "Co\u00e9ns, Sarces, Laxe", "text": "Co\u00e9ns \u00e9 un lugar da parroquia de Sarces no concello coru\u00f1\u00e9s de Laxe na comarca de Berganti\u00f1os. Segundo o Instituto Galego de Estat\u00edstica en 2018 ti\u00f1a 52 habitantes (24 homes e 28 mulleres).\nPatrimonio.\nLagoa da mina, antiga mina de caol\u00edn. Repetidor de Co\u00e9ns e Pedra do Avi\u00f3n, con vistas panor\u00e1micas. Mu\u00ed\u00f1o do Salgueiro Bravo."}
{"id": "136897", "revid": "85894", "url": "https://gl.wikipedia.org/wiki?curid=136897", "title": "A Torre, Sarces, Laxe", "text": "A Torre \u00e9 un lugar da parroquia de Sarces no concello coru\u00f1\u00e9s de Laxe na comarca de Berganti\u00f1os. Ti\u00f1a 55 habitantes no ano 2018 segundo datos do Instituto Nacional de Estad\u00edstica dos cales eran 25 homes e 26 mulleres."}
{"id": "136898", "revid": "1987", "url": "https://gl.wikipedia.org/wiki?curid=136898", "title": "As Virtudes, Sarces, Laxe", "text": "As Virtudes \u00e9 un lugar da parroquia de Sarces no concello coru\u00f1\u00e9s de Laxe na comarca de Berganti\u00f1os. Ti\u00f1a 14 habitantes no ano 2018 segundo datos do Instituto Nacional de Estad\u00edstica dos cales eran 7 homes e 7 mulleres."}
{"id": "136899", "revid": "85894", "url": "https://gl.wikipedia.org/wiki?curid=136899", "title": "Cabanas, Serantes, Laxe", "text": "Cabanas \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 7 homes e 5 mulleres."}
{"id": "136900", "revid": "85894", "url": "https://gl.wikipedia.org/wiki?curid=136900", "title": "O Canle, Serantes, Laxe", "text": "O Canle \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 9 habitantes no ano 2018 segundo datos do Instituto Nacional de Estad\u00edstica dos cales eran 2 homes e 7 mulleres."}
{"id": "136901", "revid": "1987", "url": "https://gl.wikipedia.org/wiki?curid=136901", "title": "Carrabete, Serantes, Laxe", "text": "Carrabete \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 35 habitantes no ano 2018 segundo datos do Instituto Nacional de Estad\u00edstica dos cales eran 14 homes e 21 mulleres."}
{"id": "136902", "revid": "6084942", "url": "https://gl.wikipedia.org/wiki?curid=136902", "title": "Conlle, Serantes, Laxe", "text": "Conlle \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 48 habitantes no ano 2018 segundo datos do Instituto Nacional de Estad\u00edstica dos cales eran 21 homes e 27 mulleres.\nLugares e parroquias.\nLugares de Serantes.\nCabo da Area "}
{"id": "136904", "revid": "85894", "url": "https://gl.wikipedia.org/wiki?curid=136904", "title": "Lourido, Serantes, Laxe", "text": "Lourido \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 14 habitantes no ano 2018 segundo datos do Instituto Nacional de Estad\u00edstica dos cales eran 8 homes e 6 mulleres."}
{"id": "136905", "revid": "1987", "url": "https://gl.wikipedia.org/wiki?curid=136905", "title": "O Pi\u00f1eiro, Serantes, Laxe", "text": "O Pi\u00f1eiro \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 20 habitantes no ano 2018 segundo datos do Instituto Nacional de Estad\u00edstica dos cales eran 9 homes e 11 mulleres."}
{"id": "136906", "revid": "1987", "url": "https://gl.wikipedia.org/wiki?curid=136906", "title": "A Romea, Serantes, Laxe", "text": "A Romea \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 3 habitantes no ano 2018 segundo datos do Instituto Nacional de Estad\u00edstica dos cales eran 1 home e 2 mulleres."}
{"id": "136907", "revid": "85894", "url": "https://gl.wikipedia.org/wiki?curid=136907", "title": "Salgueir\u00f3n, Serantes, Laxe", "text": "Salgueir\u00f3n \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 3 habitantes no ano 2018 segundo datos do Instituto Nacional de Estad\u00edstica dos cales eran 1 home e 2 mulleres."}
{"id": "136908", "revid": "54334", "url": "https://gl.wikipedia.org/wiki?curid=136908", "title": "Trasfont\u00e1ns, Serantes, Laxe", "text": "Trasfont\u00e1ns \u00e9 un lugar da parroquia de Serantes no concello coru\u00f1\u00e9s de Laxe na Comarca de Berganti\u00f1os. Ti\u00f1a 63 habitantes no ano 2018 segundo datos do Instituto Nacional de Estad\u00edstica dos cales eran 32 homes e 31 mulleres."}
{"id": "136909", "revid": "336", "url": "https://gl.wikipedia.org/wiki?curid=136909", "title": "Plataforma Queremos Galego", "text": ""}
{"id": "136914", "revid": "1131", "url": "https://gl.wikipedia.org/wiki?curid=136914", "title": "Galer\u00eda de imaxes de Muros, Muros", "text": "San Pedro de Muros \u00e9 unha parroquia que se localiza no sur do concello de Muros."}
{"id": "136915", "revid": "10599", "url": "https://gl.wikipedia.org/wiki?curid=136915", "title": "H.C. Liceo", "text": ""}
{"id": "136919", "revid": "5863", "url": "https://gl.wikipedia.org/wiki?curid=136919", "title": "Salgueir\u00f3n", "text": "O top\u00f3nimo Salgueir\u00f3n pode referirse a:"}
{"id": "136921", "revid": "88215", "url": "https://gl.wikipedia.org/wiki?curid=136921", "title": "Liga do Noroeste W\u00e1ter-polo-ACW", "text": "A Liga Noroeste de W\u00e1ter-polo \u00e9 unha competici\u00f3n non oficial na que participan equipos de Galicia, Castela e Le\u00f3n e Asturias. Xurdiu no ano 2009 por iniciativa da Asociaci\u00f3n Galega de W\u00e1ter-polo. Non se descarta no futuro que os demais equipos galegos e incluso portugueses se adhiran \u00e1 competici\u00f3n."}
{"id": "136922", "revid": "109216", "url": "https://gl.wikipedia.org/wiki?curid=136922", "title": "Jean-Max Bellerive", "text": "Jean-Max Bellerive, nado en 1958 en Porto Pr\u00edncipe, \u00e9 o actual Primeiro Ministro de Hait\u00ed. O actual presidente haitiano, en seguimento das ordes da resoluci\u00f3n do senado, nomeouse o 30 de outubro de 2009, en substituci\u00f3n da anterior Primeira Ministra Mich\u00e8le Pierre-Louis.\nFoi fillo dun destacado m\u00e9dico, deixou o seu pa\u00eds natal a unha idade temper\u00e1 para estudar en Su\u00edza, Francia e B\u00e9lxica. Cunha licenciatura en Ciencias Pol\u00edticas e Relaci\u00f3ns Internacionais, Bellerive regresou a Hait\u00ed en 1986, xusto antes do derrocamento de Jean-Claude Duvalier."}
{"id": "136924", "revid": "56817", "url": "https://gl.wikipedia.org/wiki?curid=136924", "title": "R\u00edo Om", "text": "O r\u00edo Om (en ruso \"\u0420\u0435\u043a\u0430 \u041e\u043c\u044c\") \u00e9 un longo r\u00edo siberiano, un afluente \u00e1 marxe esquerda do r\u00edo Irtysh. O seu curso ten unha lonxitude de 1.091\u00a0km e drena unha conca de 52.600\u00a0km\u00b2 (maior en extensi\u00f3n que Costa Rica ou Eslovaquia).\nAdministrativamente, o r\u00edo discorre polo oblast de Omsk e o oblast de Novosibirsk da Federaci\u00f3n Rusa.\nXeograf\u00eda.\nO r\u00edo Om nace na rexi\u00f3n dos pantanos de Vasiug\u00e1n, no l\u00edmite dos oblast de Novossibirsk e Omsk. Discorre en direcci\u00f3n oeste, desaugando pola dereita no r\u00edo Irtych, na capital siberiana de Omsk.\nOs seus principais afluentes son os r\u00edos Icha (\u0418\u0447\u0430) (240\u00a0km de lonxitude e unha conca de 3.300\u00a0km\u00b2), Ougourmanka, Ouzakla, Kama (\u041a\u0430\u043c\u0430) e o m\u00e1is largo de todos, o r\u00edo Tartas (\u0422\u0430\u0440\u0442\u0430\u0441) (566\u00a0km de lonxitude e unha conca de 16.200\u00a0km\u00b2).\nO r\u00edo Om ba\u00f1a as localidades de Barabinsk (30.700 hab. en 2007), Kalatchinsk (23.607 hab. en 2008), Kou\u00efbychev (48.200 hab. en 2007) e a capital, Omsk (1.131.100 hab. en 2008).\nAo igual que todos os r\u00edos siberianos, sofre grandes per\u00edodos de xeadas (seis meses ao ano, desde finais de outubro-novembro at\u00e9 finais de abril-principios de maio) e amplas extensi\u00f3ns de chan permanecen permanentemente conxeladas en profundidade (permafrost). Ao chegar a \u00e9poca do desxeo, inunda amplas zonas que se converten en terreos pantanosos."}
{"id": "136925", "revid": "85894", "url": "https://gl.wikipedia.org/wiki?curid=136925", "title": "Arriba do Agro, Soesto, Laxe", "text": "Arriba do Agro \u00e9 un lugar da parroquia de Soesto no concello coru\u00f1\u00e9s de Laxe na comarca de Berganti\u00f1os. Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 7 homes e 11 mulleres."}
{"id": "136926", "revid": "1987", "url": "https://gl.wikipedia.org/wiki?curid=136926", "title": "As Casas Novas, Soesto, Laxe", "text": "As Casas Novas \u00e9 un lugar da parroquia de Soesto no concello coru\u00f1\u00e9s de Laxe na comarca de Berganti\u00f1os. Ti\u00f1a 2 habitantes no ano 2018 segundo datos do Instituto Nacional de Estad\u00edstica dos cales eran 1 home e 1 muller."}
{"id": "136928", "revid": "85894", "url": "https://gl.wikipedia.org/wiki?curid=136928", "title": "Castrelo, Soesto, Laxe", "text": "Castrelo \u00e9 un lugar da parroquia de Soesto no concello coru\u00f1\u00e9s de Laxe na comarca de Berganti\u00f1os. Ti\u00f1a 76 habitantes no ano 2018 segundo datos do Instituto Nacional de Estad\u00edstica dos cales eran 37 homes e 39 mulleres.\nNeste lugar est\u00e1 o Castro de Castrelo."}
{"id": "136929", "revid": "1987", "url": "https://gl.wikipedia.org/wiki?curid=136929", "title": "O Centeal, Soesto, Laxe", "text": "O Centeal \u00e9 un lugar da parroquia de Soesto no concello coru\u00f1\u00e9s de Laxe na Comarca de Berganti\u00f1os. Ti\u00f1a 50 habitantes no ano 2018 segundo datos do Instituto Nacional de Estad\u00edstica dos cales eran 25 homes e 25 mulleres."}
{"id": "136930", "revid": "85894", "url": "https://gl.wikipedia.org/wiki?curid=136930", "title": "O Rueiro, Soesto, Laxe", "text": "O Rueiro \u00e9 un lugar da parroquia de Soesto no concello coru\u00f1\u00e9s de Laxe na Comarca de Berganti\u00f1os. Ti\u00f1a 22 habitantes no ano 2018 segundo datos do Instituto Nacional de Estad\u00edstica dos cales eran 10 homes e 12 mulleres.\nNo Rueiro at\u00f3pase o Pazo de Soesto, tam\u00e9n chamado do Rueiro ou de Leis, do s\u00e9culo XVI."}
{"id": "136931", "revid": "1987", "url": "https://gl.wikipedia.org/wiki?curid=136931", "title": "Soesto de Abaixo, Soesto, Laxe", "text": "Soesto de Abaixo \u00e9 un lugar da parroquia de Soesto no concello coru\u00f1\u00e9s de Laxe na comarca de Berganti\u00f1os. Ti\u00f1a 59 habitantes no ano 2018 segundo datos do Instituto Nacional de Estad\u00edstica dos cales eran 30 homes e 29 mulleres."}
{"id": "136934", "revid": "1987", "url": "https://gl.wikipedia.org/wiki?curid=136934", "title": "Boa\u00f1o, Traba, Laxe", "text": "Boa\u00f1o \u00e9 un lugar da parroquia de Traba no concello coru\u00f1\u00e9s de Laxe na comarca de Berganti\u00f1os. Ti\u00f1a 103 habitantes no ano 2018 segundo datos do Instituto Nacional de Estad\u00edstica dos cales eran 53 homes e 50 mulleres. En Boa\u00f1o at\u00f3pase da Praia de Traba.\nPor este lugar pasa a 4\u00ba etapa da ruta de sendeirismo do cami\u00f1o dos Faros."}
{"id": "136935", "revid": "85894", "url": "https://gl.wikipedia.org/wiki?curid=136935", "title": "A Cabanela, Traba, Laxe", "text": "A Cabanela \u00e9 un lugar da parroquia de Traba no concello coru\u00f1\u00e9s de Laxe na comarca de Berganti\u00f1os. Ti\u00f1a 34 habitantes no ano 2018 segundo datos do Instituto Nacional de Estad\u00edstica dos cales eran 14 homes e 20 mulleres."}
{"id": "136936", "revid": "1987", "url": "https://gl.wikipedia.org/wiki?curid=136936", "title": "O Canle, Traba, Laxe", "text": "O Canle \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 6 homes e 6 mulleres."}
{"id": "136937", "revid": "1987", "url": "https://gl.wikipedia.org/wiki?curid=136937", "title": "Cernado, Traba, Laxe", "text": "Cernado \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 32 habitantes no ano 2018 segundo datos do Instituto Nacional de Estad\u00edstica dos cales eran 18 homes e 14 mulleres."}
{"id": "136938", "revid": "85894", "url": "https://gl.wikipedia.org/wiki?curid=136938", "title": "Cu\u00ed\u00f1a, Traba, Laxe", "text": "Cu\u00ed\u00f1a \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 11 homes e 7 mulleres."}
{"id": "136939", "revid": "1987", "url": "https://gl.wikipedia.org/wiki?curid=136939", "title": "Os Foxi\u00f1os, Traba, Laxe", "text": "Os Foxi\u00f1os \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 23 habitantes no ano 2018 segundo datos do Instituto Nacional de Estad\u00edstica dos cales eran 14 homes e 9 mulleres."}
{"id": "136940", "revid": "1987", "url": "https://gl.wikipedia.org/wiki?curid=136940", "title": "M\u00f3rdomo, Traba, Laxe", "text": "M\u00f3rdomo \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 121 habitantes no ano 2018 segundo datos do Instituto Nacional de Estad\u00edstica dos cales eran 62 homes e 59 mulleres.\nPor este lugar pasa a 4\u00ba etapa da ruta de sendeirismo o cami\u00f1o dos Faros."}
{"id": "136941", "revid": "1987", "url": "https://gl.wikipedia.org/wiki?curid=136941", "title": "Socasas, Traba, Laxe", "text": "Socasas \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 13 habitantes no ano 2018 segundo datos do Instituto Nacional de Estad\u00edstica dos cales eran 8 homes e 5 mulleres."}
{"id": "136942", "revid": "85894", "url": "https://gl.wikipedia.org/wiki?curid=136942", "title": "Tella, Traba, Laxe", "text": "Tella \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Ti\u00f1a 6 habitantes no ano 2018 segundo datos do Instituto Nacional de Estad\u00edstica dos cales eran 3 homes e 3 mulleres."}
{"id": "136943", "revid": "85894", "url": "https://gl.wikipedia.org/wiki?curid=136943", "title": "A Costa, Traba, Laxe", "text": "A Costa \u00e9 un lugar da parroquia de Traba no concello coru\u00f1\u00e9s de Laxe na comarca de Berganti\u00f1os. Ti\u00f1a 20 habitantes no ano 2018 segundo datos do Instituto Nacional de Estad\u00edstica dos cales eran 11 homes e 9 mulleres."}
{"id": "136945", "revid": "85894", "url": "https://gl.wikipedia.org/wiki?curid=136945", "title": "O Carballal, Traba, Laxe", "text": "O Carballal \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Segundo datos do Instituto Nacional de Estad\u00edstica xunto co lugar do Campodorreiro ti\u00f1a 45 habitantes no ano 2018 dos cales eran 28 homes e 26 mulleres."}
{"id": "136946", "revid": "1987", "url": "https://gl.wikipedia.org/wiki?curid=136946", "title": "O Campodorreiro, Traba, Laxe", "text": "O Campodorreiro \u00e9 un lugar da parroquia de Traba no concello coru\u00f1\u00e9s de Laxe na Comarca de Berganti\u00f1os. Xunto co lugar do Carballal ti\u00f1a 45 habitantes no ano 2018 segundo datos do Instituto Nacional de Estad\u00edstica dos cales eran 28 homes e 26 mulleres."}
{"id": "136947", "revid": "22570", "url": "https://gl.wikipedia.org/wiki?curid=136947", "title": "Peter Molyneux", "text": "Peter Molyneux OBE, nado en Guildford (Surrey) o 5 de maio de 1959, \u00e9 un dese\u00f1ador e programador de videoxogos ingl\u00e9s, responsable dos co\u00f1ecidos \"xogos de simulaci\u00f3n de deus\" como Dungeon Keeper, Populous e Black &amp; White, entre outros. Tam\u00e9n \u00e9 o responsable de xogos de estratexia \"de negocios\" como Theme Park, Theme Hospital, The Movies e xogos de rol como Fable.\nEn agosto de 1997 Peter deixou a compa\u00f1\u00eda Bullfrog, para establecer un novo equipo de desenvolvemento, Lionhead Studios. Molyneux foi introducido no Vest\u00edbulo da Fama en 2004 e foi feito oficial da coroa brit\u00e1nica o 31 de decembro de 2004.\nRecentemente recibiu a orde de Cabaleiro das Artes e as Letras, outorgado polo goberno franc\u00e9s. Desta maneira converteuse no cuarto membro da industria dos videoxogos en recibir este galard\u00f3n, tras Shigeru Miyamoto, Fr\u00e9d\u00e9rick Raynal e Michel Ancel.\nActualmente \u00e9 responsable dun proxecto para Xbox 360, Milo un novo concepto de personaxe cunha intelixencia artificial nunca antes vista e un aproveitamento ao m\u00e1ximo deste novo sistema co\u00f1ecido como Project Natal."}
{"id": "136949", "revid": "98629", "url": "https://gl.wikipedia.org/wiki?curid=136949", "title": "Agrilloi de Abaixo, A Agualada, Coristanco", "text": "Agrilloi de Abaixo \u00e9 un lugar da parroquia da Agualada no concello coru\u00f1\u00e9s de Coristanco na comarca de Berganti\u00f1os. Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales eran 5 homes e 10 mulleres.\nEste lugar dista da capital do concello 7 quil\u00f3metros."}
{"id": "136954", "revid": "85894", "url": "https://gl.wikipedia.org/wiki?curid=136954", "title": "Port Moresby", "text": "Port Moresby (AFI ) (en tok pisin: Pot Mosbi) \u00e9 a capital de Pap\u00faa Nova Guinea, e a s\u00faa maior aglomeraci\u00f3n de poboaci\u00f3n contando a s\u00faa \u00e1rea metropolitana que estendese por todo o Distrito Capital Nacional. A cidade est\u00e1 situada nas costas do golfo de Pap\u00faa, na costa sueste da illa de Nova Guinea. A cidade \u00e9 \u00e1 s\u00faa vez a capital da provincia Central, da que est\u00e1 rodeada na rexi\u00f3n de Pap\u00faa, a\u00ednda que realmente non pertence a esta, xa que por se soa forma o Distrito Capital Nacional. Segundo un estudo de 2007, \u00e9 a segunda peor cidade para vivir, tras Alxer (Alxeria).\nO primeiro europeo que chegou \u00e1 zona onde se asenta Port Moresby foi o capit\u00e1n brit\u00e1nico John Moresby en 1873, ano en que foi fundada, e quen lle deu nome \u00e1 cidade en honra do seu pai o almirante sir Fairfax Moresby.\nEsta cidade \u00e9 considerada a cidade m\u00e1is perigosa do mundo, segundo un informe presentado polo programa da ONU para os Asentamentos Humanos.\nHistoria.\nAntes da colonizaci\u00f3n europea.\nA zona que ocupa Port Moresby estaba ocupada polos motuanos, nativos de Pap\u00faa, que comerciaban intercambiando vasillas por sag\u00fa, alimentos e grandes canoas, realizando viaxes desde Hanuabada e outras poboaci\u00f3ns. Tam\u00e9n ti\u00f1an relaci\u00f3ns con outros pobos veci\u00f1os da provincia do Golfo, creando fortes lazos comerciais e familiares, debidos a matrimonios mixtos.\nAs expedici\u00f3ns \"hiri\" eran de grande escala. En cada viaxe pod\u00edan intervir ata 20 canoas ou \"lakatoi\" cuns 600 tripulantes, e cunha carga dunhas 20.000 vasillas. Para os motuanos, as \"hiri\" non era soamente unha empresa econ\u00f3mica, sen\u00f3n que tam\u00e9n serv\u00edan para reforzar a s\u00faa identidade como tribo grazas ao perigo das longas viaxes. Estas viaxes son conmemorados cada ano mediante o \"Hiri Moale Festival\" que se celebra cada setembro en Ela Beach.\nColonizaci\u00f3n europea.\nA zona xa era un importante centro de comercio cando o capital John Moresby, do nav\u00edo \"HMS Basilisk\", chegou por primeira vez \u00e1 zona na que se asenta Port Moresby en 1873. Os brit\u00e1nicos aventur\u00e1ronse a trav\u00e9s do Mar do Coral, ata o extremo oriental de Nova Guinea, atopando previamente tres illas desco\u00f1ecidas ata ent\u00f3n. \u00c1s 10 da ma\u00f1\u00e1 do 20 de febreiro de 1873, John Moresby reclamou para o Reino Unido a posesi\u00f3n das terras atopadas, chamadas as\u00ed en honra do seu pai, o almirante sir Fairfax Moresby. Moresby chamou ao tramo interior \"Fairfax Harbour\", e ao resto \"Port Moresby\".\nO asentamento europeo do lugar non se produciu ata unha d\u00e9cada m\u00e1is tarde, en 1883, cando a parte sueste de Nova Guinea foi anexionada ao Imperio brit\u00e1nico. En 1906 Nova Guinea brit\u00e1nica pasou \u00e1 recentemente establecida Mancomunidade de Australia, pasando a denominarse Pap\u00faa. Desde ent\u00f3n ata 1941 Port Moresby experimentou un lento crecemento. O crecemento maior produciuse na pen\u00ednsula, onde as infraestruturas portuarias e outros servizos foron gradualmente mellorados. A electricidade introduciuse en 1925 e o servizo de auga potable corrente foi instalado en 1941.\nA segunda guerra mundial.\nDurante a segunda guerra mundial moitos papuanos volveron \u00e1s s\u00faas aldeas ou foron evacuados a campos de refuxiados afastados a Port Moresby cando se albiscou unha posible invasi\u00f3n xaponesa. A cidade foi convertida nunha importante base aliada onde se instalaron miles de soldados, xa que era o \u00faltimo basti\u00f3n na illa e a \u00faltima defensa entre as posici\u00f3ns xaponesas e Australia. Este papel clave converteuna no obxectivo da invasi\u00f3n da frota xaponesa en maio de 1942, detida na batalla do mar do Coral. Moitos papuanos alist\u00e1ronse como transportistas para dar apoio \u00e1s tropas aliadas. Como resultado, as poboaci\u00f3ns en Port Moresby deterior\u00e1ronse e tras a guerra Port Moresby tivo que ser reconstru\u00eddo.\nEn 1945, creouse o Territorio de Pap\u00faa e Nova Guinea tras a uni\u00f3n baixo unha mesma administraci\u00f3n australiana de Pap\u00faa e a antiga colonia alem\u00e1 de Nova Guinea. Port Moresby pasou a ser considerada a capital do novo territorio e o foco de expansi\u00f3n dos servizos p\u00fablicos.\nCapital de Pap\u00faa Nova Guinea.\nEn setembro de 1975, Port Moresby converteuse na capital do estado independente de Pap\u00faa Nova Guinea. No barrio de Waigani constru\u00edronse novos edificios do goberno para albergar os departamentos deste, inclu\u00edndo un espectacular edificio para o Parlamento Nacional inaugurado en 1984, que combina un dese\u00f1o tradicional con modernas tecnolox\u00edas de construci\u00f3n. En Waigani tam\u00e9n se atopan o Museo e a Biblioteca nacional.\nDemograf\u00eda.\nA poboaci\u00f3n creceu rapidamente desde a independencia. En 1980 o censo rexistraba uns 120.000 habitantes, habendo aumentado ata uns 195.000 en 1990 e uns 254.000 en 2000.\nEn 2004, a cidade foi clasificada como o peor lugar do mundo para vivir na clasificaci\u00f3n de 130 capitais mundiais do \"Economist Intelligence Unit\". Os altos niveis de violaci\u00f3ns, roubos e asasinatos, e as grandes \u00e1reas da cidade controladas por bandas de delincuentes, co\u00f1ecidas localmente como \"raskols\" foron citadas no informe. Segundo un artigo publicado polo diario \"The Guardian\" en 2004, os niveis de desemprego estim\u00e1banse entre un 60 e un 90%, e os de asasinatos eran tres veces os de Moscova e 23 veces os de Londres. Con todo, un estudo similar publicado en abril de 2007 por \"Mercer Consulting\", pu\u00f1a a Bagdad como o peor lugar para vivir.\nBarrios.\n \nPort Moresby ref\u00edrese tanto \u00e1 zona urbanizada do Distrito Capital Nacional como m\u00e1is especificamente \u00e1 zona financeira, co\u00f1ecida localmente como \"Town\". Outros barrios de Port Moresby son: Koki, co seu popular mercado de produtos frescos, Newtown, Konedobu, Kaevaga, Badili, Gabutu, Kila, Matirogo, Three Mile, Kaugere, Sabama, Korobosea, Four Mile, Hohola, Hohola North, Boroko, a maior zona de tendas de Port Moresby, Gordon, Gordon North, Erima, Saraga, Waigani, Morata e Gerehu. Dentro do distrito at\u00f3panse tam\u00e9n outras poboaci\u00f3ns, como Hanuabada, que \u00e9 a maior poboaci\u00f3n do pa\u00eds.\nTransporte.\nPort Moresby conta cos servizos do Aeroporto Internacional Jacksons, desde onde operan Air Niugini (a aerol\u00ednea nacional de Pap\u00faa Nova Guinea) e outras compa\u00f1\u00edas como Qantas. O aeroporto ten voos internacionais a Brisbane, Cairns, Honiara, Manila, Singapura, Sydney e Toquio. Posto que non todo o pa\u00eds est\u00e1 conectado mediante autoestradas, hai numerosos voos nacionais que conectan Port Moresby con outras poboaci\u00f3ns do pa\u00eds \u00e1s que non se poden chegar en autob\u00fas.\nCidades irmandadas.\nPort Moresby est\u00e1 hermanada con: \nPort Moresby est\u00e1 asociada con: "}
{"id": "136959", "revid": "98629", "url": "https://gl.wikipedia.org/wiki?curid=136959", "title": "Geraint fillo de Erbin", "text": "Geraint fillo de Erbin \u00e9 un poema medieval gal\u00e9s que honra ao heroe Geraint e as s\u00faas faza\u00f1as na Batalla de Llongborth. O poema consiste en estanzas tipo \"englyn\" de tres versos cada unha e persiste en varias versi\u00f3ns, todas en gal\u00e9s medio. A versi\u00f3n m\u00e1is vella das que temos est\u00e1 no Libro Negro de Carmarthen, completado sobre 1250, malia o poema poder ter sido composto no s\u00e9culo X ou no XI. o poema \u00e9 importante pola s\u00faa antiga menci\u00f3n do nome do rei Artur.\nPoema e contexto.\nO protagonista do poema, Geraint mab Erbin, foi unha figura popular na tradici\u00f3n galesa e \u00e9 co\u00f1ecida a trav\u00e9s dunha series de fontes subsecuentes. Xenealox\u00edas posteriores as\u00f3ciano co suroeste da Gran Breta\u00f1a e o sur de Gales a finais do s\u00e9culo VI. O antigo poema \"Y Gododdin\" menciona un \"Geraint desde o sur\", probabelmente unha referencia a Geraint mab Erbin. con todo, Geraint acadou a s\u00faa meirande fama como o heroe da novela en prosa \"Geraint ac Enid\", un conto que segue a narrativa da obra francesa \"\u00c9rec et \u00c9nide\" de Chr\u00e9tien de Troyes'.\n\"Geraint fillo de Erbin\" fai un grande uso da repetici\u00f3n ao celebrar as faza\u00f1as de Geraint en Llongborth, que poder\u00eda identificarse con Langport, Somerset, a\u00ednda que \"llongborth\" pode referirse a un \"porto de barcos\", semellante ao \"longphort\" viquingo en Irlanda. Cada englyn repite a forma dos outros con maior ou menor variaci\u00f3n. Unha estanza cont\u00e9n unha menci\u00f3n do rei Artur e ref\u00edrese a el como \"amerauder\", ou emperador. Esta \u00e9 a primeira referencia co\u00f1ecida a Artur como emperador, un t\u00edtulo usado frecuentemente en obras tard\u00edas pero case ausente en material antigo. A asociaci\u00f3n con Artur tam\u00e9n amosa que desde unha tan antiga \u00e9poca Geraint estaba sendo levado \u00e1 \u00f3rbita de Artur, un proceso que se repite noutros heroes da tradici\u00f3n galesa."}
{"id": "136965", "revid": "98629", "url": "https://gl.wikipedia.org/wiki?curid=136965", "title": "Artturi Ilmari Virtanen", "text": "Artturi Ilmari Virtanen, nado o 15 de xaneiro de 1895 en Helsinqui (Imperio Ruso) e finado o 11 de novembro de 1973 en Helsinqui (Finlandia), foi un qu\u00edmico e profesor universitario finland\u00e9s, ga\u00f1ador do Premio Nobel de Qu\u00edmica en 1945.\nBiograf\u00eda.\nVirtanen naceu en Helsinqui, naqueles momentos parte do Imperio ruso, e actualmente capital de Finlandia. Estudou no liceo cl\u00e1sico en Viipuri, tras o cal se dedicou ao estudo da qu\u00edmica, a biolox\u00eda e a f\u00edsica. En 1939 obtivo o cargo de profesor de bioqu\u00edmica no Instituto Tecnol\u00f3xico de Finlandia en Helsinqui, dependente da Universidade de Helsinqui.\nInvestigaci\u00f3ns cient\u00edficas.\nAs s\u00faas investigaci\u00f3ns tratan sobre os alimentos parcialmente sint\u00e9ticos para o gando, as bacterias fixadoras de nitr\u00f3xeno nos n\u00f3dulos da ra\u00edz e tam\u00e9n sobre m\u00e9todos mellorados de preservaci\u00f3n da manteiga.\nEn 1945 Virtanen recibiu o premio Nobel de qu\u00edmica, pola s\u00faa investigaci\u00f3n en qu\u00edmica aplicada agr\u00edcola e en nutrici\u00f3n, especialmente polo seu m\u00e9todo da preservaci\u00f3n da forraxe (forraxe de AIV). O m\u00e9todo (que publicara en 1943) mellorou a almacenaxe da forraxe verde, que \u00e9 importante durante os invernos longos. O proceso incl\u00fae a adici\u00f3n do \u00c1cido clorh\u00eddrico ou sulf\u00farico dilu\u00eddo no gran para almacenalo novamente. O incremento de acidez det\u00e9n a fermentaci\u00f3n e non ten ning\u00fan efecto nocivo no valor nutritivo da forraxe ou nos animais que a inxiren.\nReco\u00f1ecementos.\nO asteroide (1449) Virtanen, descuberto polo renomeado astr\u00f3nomo e f\u00edsico finland\u00e9s Yrj\u00f6 V\u00e4is\u00e4l\u00e4, foi nomeado na s\u00faa honra. O cr\u00e1ter lunar Virtanen recibio o nome no seu honor."}
{"id": "136968", "revid": "98629", "url": "https://gl.wikipedia.org/wiki?curid=136968", "title": "Agrilloi de Arriba, A Agualada, Coristanco", "text": "Agrilloi de Arriba \u00e9 un lugar da parroquia da Agualada no concello coru\u00f1\u00e9s de Coristanco na comarca de Berganti\u00f1os. Ti\u00f1a 23 habitantes no ano 2018 segundo datos do Instituto Nacional de Estad\u00edstica dos cales eran 15 homes e 8 mulleres.\nEste lugar dista da capital do concello 7 quil\u00f3metros."}
{"id": "136969", "revid": "85894", "url": "https://gl.wikipedia.org/wiki?curid=136969", "title": "O Anido, A Agualada, Coristanco", "text": "O Anido \u00e9 un lugar da parroquia da Agualada no concello coru\u00f1\u00e9s de Coristanco na comarca de Berganti\u00f1os. Ti\u00f1a 13 habitantes no ano 2018 segundo datos do Instituto Nacional de Estad\u00edstica dos cales eran 7 homes e 6 mulleres."}
{"id": "136970", "revid": "1987", "url": "https://gl.wikipedia.org/wiki?curid=136970", "title": "Bormoio, A Agualada, Coristanco", "text": "Bormoio \u00e9 un lugar da parroquia da Agualada no concello coru\u00f1\u00e9s de Coristanco na Comarca de Berganti\u00f1os. Ti\u00f1a 336 habitantes no ano 2018 segundo datos do Instituto Nacional de Estad\u00edstica dos cales eran 156 homes e 180 mulleres."}
{"id": "136971", "revid": "1987", "url": "https://gl.wikipedia.org/wiki?curid=136971", "title": "A Bra\u00f1eira, A Agualada, Coristanco", "text": "A Bra\u00f1eira \u00e9 un lugar da parroquia da Agualada no concello coru\u00f1\u00e9s de Coristanco na comarca de Berganti\u00f1os. Ti\u00f1a 21 habitantes no ano 2018 segundo datos do Instituto Nacional de Estad\u00edstica dos cales eran 9 homes e 12 mulleres."}
{"id": "136972", "revid": "85894", "url": "https://gl.wikipedia.org/wiki?curid=136972", "title": "Figueiroa, A Agualada, Coristanco", "text": "Figueiroa \u00e9 un lugar da parroquia da Agualada no concello coru\u00f1\u00e9s de Coristanco na Comarca de Berganti\u00f1os. Ti\u00f1a 45 habitantes no ano 2018 segundo datos do Instituto Nacional de Estad\u00edstica dos cales eran 23 homes e 22 mulleres."}
{"id": "136973", "revid": "85894", "url": "https://gl.wikipedia.org/wiki?curid=136973", "title": "O Outeiro, A Agualada, Coristanco", "text": "O Outeiro \u00e9 un lugar da parroquia da Agualada no concello coru\u00f1\u00e9s de Coristanco na Comarca de Berganti\u00f1os. Ti\u00f1a 69 habitantes no ano 2018 segundo datos do Instituto Nacional de Estad\u00edstica dos cales eran 32 homes e 37 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "136974", "revid": "85894", "url": "https://gl.wikipedia.org/wiki?curid=136974", "title": "Salgueiras, A Agualada, Coristanco", "text": "Salgueiras \u00e9 un lugar da parroquia da Agualada no concello coru\u00f1\u00e9s de Coristanco na Comarca de Berganti\u00f1os. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales eran 2 homes e 8 mulleres."}
{"id": "136975", "revid": "85894", "url": "https://gl.wikipedia.org/wiki?curid=136975", "title": "O Bat\u00e1n, Santa Baia de Castro, Coristanco", "text": "O Bat\u00e1n \u00e9 un lugar da parroquia de Santa Baia de Castro no concello coru\u00f1\u00e9s de Coristanco na comarca de Berganti\u00f1os. Ti\u00f1a 4 habitantes no ano 2018 segundo datos do Instituto Nacional de Estad\u00edstica dos cales eran 2 homes e 2 mulleres."}
{"id": "136977", "revid": "1987", "url": "https://gl.wikipedia.org/wiki?curid=136977", "title": "A Carambola, Santa Baia de Castro, Coristanco", "text": "A Carambola \u00e9 un lugar da parroquia de Santa Baia de Castro no concello coru\u00f1\u00e9s de Coristanco na comarca de Berganti\u00f1os. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 5 homes e 7 mulleres."}
{"id": "136980", "revid": "85894", "url": "https://gl.wikipedia.org/wiki?curid=136980", "title": "Castro, Santa Baia de Castro, Coristanco", "text": "Castro \u00e9 un lugar da parroquia de Santa Baia de Castro no concello coru\u00f1\u00e9s de Coristanco na comarca de Berganti\u00f1os. Ti\u00f1a 51 habitantes no ano 2018 segundo datos do Instituto Nacional de Estad\u00edstica dos cales eran 24 homes e 27 mulleres."}
{"id": "136981", "revid": "1987", "url": "https://gl.wikipedia.org/wiki?curid=136981", "title": "O Cercedo, Santa Baia de Castro, Coristanco", "text": "O Cercedo \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales eran 7 homes e 4 mulleres."}
{"id": "136982", "revid": "1987", "url": "https://gl.wikipedia.org/wiki?curid=136982", "title": "Gatiande, Santa Baia de Castro, Coristanco", "text": "Gatiande \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 39 habitantes no ano 2018 segundo datos do Instituto Nacional de Estad\u00edstica dos cales eran 19 homes e 20 mulleres."}
{"id": "136983", "revid": "85894", "url": "https://gl.wikipedia.org/wiki?curid=136983", "title": "Santa Baia, Santa Baia de Castro, Coristanco", "text": "Santa Baia \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 5 homes e 7 mulleres."}
{"id": "136984", "revid": "1987", "url": "https://gl.wikipedia.org/wiki?curid=136984", "title": "Lume da Cova, Santa Baia de Castro, Coristanco", "text": "Lume da Cova \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 24 habitantes no ano 2018 segundo datos do Instituto Nacional de Estad\u00edstica dos cales eran 10 homes e 14 mulleres."}
{"id": "136985", "revid": "1987", "url": "https://gl.wikipedia.org/wiki?curid=136985", "title": "Lume de Suso, Santa Baia de Castro, Coristanco", "text": "Lume de Suso \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 70 habitantes no ano 2018 segundo datos do Instituto Nacional de Estad\u00edstica dos cales eran 37 homes e 33 mulleres."}
{"id": "136986", "revid": "1987", "url": "https://gl.wikipedia.org/wiki?curid=136986", "title": "Lumi\u00e1n, Santa Baia de Castro, Coristanco", "text": "Lumi\u00e1n \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 22 habitantes no ano 2018 segundo datos do Instituto Nacional de Estad\u00edstica dos cales eran 12 homes e 10 mulleres."}
{"id": "136987", "revid": "1987", "url": "https://gl.wikipedia.org/wiki?curid=136987", "title": "Pedralta, Santa Baia de Castro, Coristanco", "text": "Pedralta \u00e9 un lugar da parroquia de Santa Baia de Castro no concello coru\u00f1\u00e9s de Coristanco na Comarca de Berganti\u00f1os. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales eran 5 homes e 6 mulleres."}
{"id": "136988", "revid": "85894", "url": "https://gl.wikipedia.org/wiki?curid=136988", "title": "Cereo Vello, Cereo, Coristanco", "text": "Cereo Vello \u00e9 un lugar da parroquia de Cereo no concello coru\u00f1\u00e9s de Coristanco na comarca de Berganti\u00f1os. Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 6 homes e 12 mulleres."}
{"id": "136989", "revid": "85894", "url": "https://gl.wikipedia.org/wiki?curid=136989", "title": "O Cot\u00f3n, Cereo, Coristanco", "text": "O Cot\u00f3n \u00e9 un lugar da parroquia de Cereo no concello coru\u00f1\u00e9s de Coristanco na Comarca de Berganti\u00f1os. Ti\u00f1a 32 habitantes no ano 2018 segundo datos do Instituto Nacional de Estad\u00edstica dos cales eran 17 homes e 15 mulleres."}
{"id": "136990", "revid": "197", "url": "https://gl.wikipedia.org/wiki?curid=136990", "title": "Leis fon\u00e9ticas", "text": ""}
{"id": "136991", "revid": "85894", "url": "https://gl.wikipedia.org/wiki?curid=136991", "title": "A Cruz de Agrelo, Cereo, Coristanco", "text": "A Cruz de Agrelo \u00e9 un lugar da parroquia de Cereo no concello coru\u00f1\u00e9s de Coristanco na comarca de Berganti\u00f1os. Ti\u00f1a 65 habitantes no ano 2018 segundo datos do Instituto Nacional de Estad\u00edstica dos cales eran 27 homes e 38 mulleres."}
{"id": "136992", "revid": "1987", "url": "https://gl.wikipedia.org/wiki?curid=136992", "title": "A Hedrada, Cereo, Coristanco", "text": "A Hedrada \u00e9 un lugar da parroquia de Cereo no concello coru\u00f1\u00e9s de Coristanco na comarca de Berganti\u00f1os. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales eran 4 homes e 7 mulleres."}
{"id": "136993", "revid": "1987", "url": "https://gl.wikipedia.org/wiki?curid=136993", "title": "Gul\u00faa, Cereo, Coristanco", "text": "Gul\u00faa \u00e9 un lugar da parroquia de Cereo no concello coru\u00f1\u00e9s de Coristanco na Comarca de Berganti\u00f1os. Ti\u00f1a 5 habitantes no ano 2018 segundo datos do Instituto Nacional de Estad\u00edstica dos cales eran 2 homes e 3 mulleres."}
{"id": "136994", "revid": "85894", "url": "https://gl.wikipedia.org/wiki?curid=136994", "title": "Lodeiros, Cereo, Coristanco", "text": "Lodeiros \u00e9 un lugar da parroquia de Cereo no concello coru\u00f1\u00e9s de Coristanco na Comarca de Berganti\u00f1os. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales eran 5 homes e 6 mulleres."}
{"id": "136995", "revid": "1987", "url": "https://gl.wikipedia.org/wiki?curid=136995", "title": "Pousada, Cereo, Coristanco", "text": "Pousada \u00e9 un lugar da parroquia de Cereo no concello coru\u00f1\u00e9s de Coristanco na Comarca de Berganti\u00f1os. Ti\u00f1a 48 habitantes no ano 2018 segundo datos do Instituto Nacional de Estad\u00edstica dos cales eran 21 homes e 27 mulleres."}
{"id": "136996", "revid": "1987", "url": "https://gl.wikipedia.org/wiki?curid=136996", "title": "Vilaverde, Cereo, Coristanco", "text": "Vilaverde \u00e9 un lugar da parroquia de Cereo no concello coru\u00f1\u00e9s de Coristanco na Comarca de Berganti\u00f1os. Ti\u00f1a 94 habitantes no ano 2018 segundo datos do Instituto Nacional de Estad\u00edstica dos cales eran 43 homes e 51 mulleres."}
{"id": "136997", "revid": "1131", "url": "https://gl.wikipedia.org/wiki?curid=136997", "title": "Baiordo, Coristanco, Coristanco", "text": "Baiordo \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os. Ti\u00f1a 23 habitantes no ano 2018 segundo datos do Instituto Nacional de Estad\u00edstica dos cales eran 12 homes e 11 mulleres."}
{"id": "136998", "revid": "1987", "url": "https://gl.wikipedia.org/wiki?curid=136998", "title": "As Tarandeiras, Coristanco, Coristanco", "text": "As Tarandeiras \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os. Ti\u00f1a 44 habitantes no ano 2018 segundo datos do Instituto Nacional de Estad\u00edstica dos cales eran 22 homes e 22 mulleres."}
{"id": "136999", "revid": "85894", "url": "https://gl.wikipedia.org/wiki?curid=136999", "title": "O Carrizal, Coristanco, Coristanco", "text": "O Carrizal \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os. Ti\u00f1a 133 habitantes no ano 2018 segundo datos do Instituto Nacional de Estad\u00edstica dos cales eran 69 homes e 64 mulleres."}
{"id": "137000", "revid": "1131", "url": "https://gl.wikipedia.org/wiki?curid=137000", "title": "Centi\u00f1a, Coristanco, Coristanco", "text": "Centi\u00f1a \u00e9 un lugar da parroquia de Coristanco no concello coru\u00f1\u00e9s de Coristanco na Comarca de Berganti\u00f1os. Segundo o Instituto Nacional de Estad\u00edstica en 2018 ti\u00f1a 53 habitantes (26 homes e 27 mulleres)."}
{"id": "137001", "revid": "1987", "url": "https://gl.wikipedia.org/wiki?curid=137001", "title": "As Codeseiras, Coristanco, Coristanco", "text": "As Codeseiras \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os. Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales eran 7 homes e 8 mulleres."}
{"id": "137002", "revid": "85894", "url": "https://gl.wikipedia.org/wiki?curid=137002", "title": "A Esfarrapa, Coristanco, Coristanco", "text": "A Esfarrapa \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os. Ti\u00f1a 169 habitantes no ano 2018 segundo datos do Instituto Nacional de Estad\u00edstica dos cales eran 79 homes e 90 mulleres."}
{"id": "137003", "revid": "85894", "url": "https://gl.wikipedia.org/wiki?curid=137003", "title": "Fornelos, Coristanco, Coristanco", "text": "Fornelos \u00e9 un lugar da parroquia de Coristanco no concello coru\u00f1\u00e9s de Coristanco na Comarca de Berganti\u00f1os. Ti\u00f1a 6 habitantes no ano 2018 segundo datos do Instituto Nacional de Estad\u00edstica dos cales eran 3 homes e 3 mulleres."}
{"id": "137004", "revid": "85894", "url": "https://gl.wikipedia.org/wiki?curid=137004", "title": "A Furoca, Coristanco, Coristanco", "text": "A Furoca \u00e9 un lugar da parroquia de Coristanco no concello coru\u00f1\u00e9s de Coristanco na comarca de Berganti\u00f1os. Ti\u00f1a 30 habitantes no ano 2018 segundo datos do Instituto Nacional de Estad\u00edstica dos cales eran 15 homes e 15 mulleres."}
{"id": "137005", "revid": "85894", "url": "https://gl.wikipedia.org/wiki?curid=137005", "title": "Mid\u00f3n, Coristanco, Coristanco", "text": "Mid\u00f3n \u00e9 un lugar da parroquia de Coristanco no concello coru\u00f1\u00e9s de Coristanco na Comarca de Berganti\u00f1os. Ti\u00f1a 23 habitantes no ano 2018 segundo datos do Instituto Nacional de Estad\u00edstica dos cales eran 11 homes e 12 mulleres."}
{"id": "137006", "revid": "736", "url": "https://gl.wikipedia.org/wiki?curid=137006", "title": "Saltos de trampol\u00edn", "text": ""}
{"id": "137007", "revid": "1987", "url": "https://gl.wikipedia.org/wiki?curid=137007", "title": "James Batcheller Sumner", "text": "James Batcheller Sumner, nado o 19 de novembro de 1887 en Canton (Estados Unidos) e finado o 12 de agosto de 1955 en Buffalo (USA), foi un qu\u00edmico, bioqu\u00edmico e profesor universitario estadounidense galardoado co Premio Nobel de Qu\u00edmica do ano 1946.\nTraxectoria.\nEstudou qu\u00edmica na Universidade Harvard, onde se licenciou en 1910. En 1912 iniciou os seus estudos de bioqu\u00edmica en Harvard, onde se licenciou en 1914. Entre 1914 e 1929 foi profesor de bioqu\u00edmica en Harvard, e entre 1929 e 1955 foi catedr\u00e1tico na Universidade Cornell.\nSummer recibiu un disparo do seu compa\u00f1eiro estando de caza aos 17 anos e a consecuencia o seu brazo esquerdo tivo que ser amputado debaixo do c\u00f3bado.\nSumner faleceu de cancro o 12 de agosto de 1955 na s\u00faa residencia de Buffalo, situada no estado de Nova York.\nInvestigaci\u00f3ns cient\u00edficas.\nIniciou as s\u00faas investigaci\u00f3ns no illamento dos encimas na s\u00faa forma pura, un feito que nunca se puido conseguir, e que realizou durante as s\u00faas estancias en Bruxelas (1921 e 1922), Estocolmo (1929) e Uppsala (1937-1938), nesta \u00faltima cidade sueca \u00e1 beira do Premio Nobel Theodor Svedberg. Tras atoparse con moitos fracasos, en 1926 conseguiu illar e cristalizar os encimas grazas \u00e1 urease.\nEn 1946 foi galardoado coa metade do Premio Nobel de Qu\u00edmica \"polo descubrimento da cristalizaci\u00f3n de encimas\". A outra metade do premio foi compartida polos qu\u00edmicos estado unidenses John Howard Northrop e Wendell Meredith Stanley."}
{"id": "137008", "revid": "1131", "url": "https://gl.wikipedia.org/wiki?curid=137008", "title": "Tatyana Alexeyevna Afanasyeva", "text": "Tatyana Alexeyevna Afanasyeva (en ruso \u0422\u0430\u0442\u044c\u044f\u043d\u0430 \u0410\u043b\u0435\u043a\u0441\u0435\u0435\u0432\u043d\u0430 \u0410\u0444\u0430\u043d\u0430\u0441\u044c\u0435\u0432\u0430) nada en K\u00ediv o 19 de novembro de 1876 e finada en Leiden o 14 de abril de 1964, foi unha matem\u00e1tica de orixe rusa.\nTraxectoria.\nLogo da morte do seu pai, criouse cun t\u00edo en San Petersburgo, onde recibiu unha educaci\u00f3n en escolas separadas por sexos, traslad\u00e1ndose \u00e1 Universidade de G\u00f6ttingen en 1902, onde co\u00f1ece a Ehrenfest. Casar\u00eda con el en 1904 e en 1907 retornar\u00eda a San Petersburgo. En 1912 mudouse a Leiden, onde o seu home fora escolleito para suceder a H.A. Lorentz como profesor na Universidade de Leiden.\nTatyana colaborou \u00e1 par co seu marido, como pode ser na revisi\u00f3n da mec\u00e1nica estat\u00edstica de Boltzmann. Publicou moitos documentos de varios temas como a probabilidade ou a entrop\u00eda. Tam\u00e9n lle ensinaba xeometr\u00eda a rapaces.\nVida persoal.\nCasou o 21 de decembro de 1904 co f\u00edsico e matem\u00e1tico austr\u00edaco Paul Ehrenfest (1880-1933), con quen tivo d\u00faas fillas e dous fillos. S\u00faa filla Tatyana Pavlovna Ehrenfest tam\u00e9n se converter\u00eda en matem\u00e1tica."}
{"id": "137009", "revid": "1131", "url": "https://gl.wikipedia.org/wiki?curid=137009", "title": "Paul Ehrenfest", "text": "Paul Ehrenfest, nado en Viena o 18 de xaneiro de 1880 e finado en \u00c1msterdan o 25 de setembro de 1933, foi un f\u00edsico e matem\u00e1tico austr\u00edaco. O 24 de marzo de 1922 obtivo a nacionalidade neerlandesa.\nTraxectoria.\nAs s\u00faas principais contribuci\u00f3ns produc\u00edronse no eido da F\u00edsica estat\u00edstica, e a s\u00faa relaci\u00f3n coa mec\u00e1nica cu\u00e1ntica, e tam\u00e9n se lle debe a teor\u00eda de Cambio de estado e o teorema de Ehrenfest.\nVida persoal.\nEn decembro de 1904, casou coa matem\u00e1tica rusa Tatyana Alexeyevna Afanasyeva (1876\u20131964), que se converteu nunha das s\u00faas colaboradoras. Tiveron d\u00faas fillas e dous fillos: Tatyana (1905-1984), que tam\u00e9n se converteu en matem\u00e1tica, Galinka (1910-1979) ilustradora de libros para cativos, Paul Jr. (1915-1939) f\u00edsico e Vassily (1918-1933)."}
{"id": "137012", "revid": "5785553", "url": "https://gl.wikipedia.org/wiki?curid=137012", "title": "Gram\u00e1tica hist\u00f3rica do galego", "text": "O galego, na s\u00faa evoluci\u00f3n dende o lat\u00edn, cumpriu unha serie de regras fon\u00e9ticas, morfol\u00f3xicas, sint\u00e1cticas e sem\u00e1nticas, algunhas iguais para t\u00f3dalas linguas, outras com\u00fans coas linguas rom\u00e1nicas e outras singulares para o caso galego. O estudo destes procesos \u00e9 a Gram\u00e1tica hist\u00f3rica ou Historia da lingua galega. A ciencia etimol\u00f3xica util\u00edzaa como instrumento para identificar os \u00e9timos e evolucionou grazas \u00e1 incorporaci\u00f3n de tres conceptos:\nFon\u00e9tica.\nOs cambios sincr\u00f3nicos dunha lingua ve\u00f1en dados por leis fon\u00e9ticas. As leis fon\u00e9ticas m\u00e1is xerais da evoluci\u00f3n do lat\u00edn \u00f3 galego, que en boa medida a\u00ednda se seguen producindo, son as seguintes:\nOutros factores importantes son:\nUn novo grupo de fonemas: as palatais.\nMenci\u00f3n especial merece a palatalizaci\u00f3n, normalmente por contacto con iode, que deu lugar a un novo grupo de fonemas, os palatais, inexistentes en lat\u00edn. As principais orixes das palatais son:\nMorfosintaxe.\nA evoluci\u00f3n morfol\u00f3xica dende o lat\u00edn debe dividirse en dous grandes bloques: o das palabras invariables ou non flexionables (preposici\u00f3ns, conxunci\u00f3ns, adverbios) e o das palabras variables. Este \u00faltimo subdiv\u00eddese entre a conxugaci\u00f3n verbal e a flexi\u00f3n nominal de substantivos e adxectivos. Cada un destes grupos ten caracter\u00edsticas e evoluci\u00f3ns particulares que levan a consideralos como independentes.\nA principal caracter\u00edstica da evoluci\u00f3n morfol\u00f3xica dende o lat\u00edn \u00f3 galego \u00e9 a perda do caso gramatical. C\u00f3mpre ter en conta ademais que os substantivos proceden maioritariamente do acusativo con poucas excepci\u00f3ns (xenitivo en top\u00f3nimos, ablativo en adverbios).\nOutra perda importante \u00e9 a do x\u00e9nero neutro. En xeral, as palabras mante\u00f1en o x\u00e9nero e o n\u00famero do lat\u00edn, tendo en conta que o neutro singular se adscribe \u00f3 masculino en galego. Alg\u00fans casos especiais son:\nOutro fen\u00f3meno de evoluci\u00f3n morfol\u00f3xica \u00e9 a analox\u00eda. Neste proceso, unha palabra pode evolucionar influ\u00edda pola existencia doutras do mesmo corpus l\u00e9xico. Exemplos disto poden ser:\nA analox\u00eda no plano morfol\u00f3xico \u00e9 en certo xeito equivalente \u00e1 asimilaci\u00f3n no plano f\u00f3nico.\nOutra influencia morfol\u00f3xica, a\u00ednda que tam\u00e9n f\u00f3nica \u00e9 a hipercorrecci\u00f3n. O seu equivalente f\u00f3nico ser\u00eda a disimilaci\u00f3n."}
{"id": "137015", "revid": "85894", "url": "https://gl.wikipedia.org/wiki?curid=137015", "title": "Os Gaios, Caldelas de Tui, Tui", "text": "Os Gaios \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Segundo o padr\u00f3n municipal do Instituto Nacional de Estad\u00edstica en 2009 ti\u00f1a 60 habitantes (29 homes e 31 mulleres), catro menos ca en 2000.\nAspectos de interese.\nA mediados do s\u00e9culo XX contou coa \u00fanica sala de cine e de festas da parroquia, ademais de varias tendas, establecementos todos eles hoxe pechados.\nO edificio m\u00e1is significativo \u00e9 a casona do propietario do cine, Jos\u00e9 P\u00e1ramos, que tam\u00e9n foi promotor doutras empresas no concello."}
{"id": "137016", "revid": "1131", "url": "https://gl.wikipedia.org/wiki?curid=137016", "title": "O Monteiro, Caldelas de Tui, Tui", "text": "O Monteiro \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. \u00c9 o \u00fanico n\u00facleo deshabitado da parroquia, segundo datos do IGE e do INE para o per\u00edodo 1999-2008."}
{"id": "137017", "revid": "98629", "url": "https://gl.wikipedia.org/wiki?curid=137017", "title": "Otto Paul Hermann Diels", "text": "Otto Paul Hermann Diels, nado o 23 de xaneiro de 1876 en Hamburgo, finado o 7 de marzo de 1954 en Kiel, Schleswig-Holstein (Alema\u00f1a), foi un qu\u00edmico alem\u00e1n ga\u00f1ador do Premio Nobel de Qu\u00edmica en 1950 compartido con Kurt Alder.\nBiograf\u00eda.\nFoi fillo dun profesor de filolox\u00eda da universidade de Berl\u00edn.\nOtto Diels estudou qu\u00edmica nesa mesma universidade entre 1895 e 1899, conseguindo o doutoramento este \u00faltimo ano. Tras pasar por diferentes posici\u00f3ns ascendeu a profesor e xefe do departamento de qu\u00edmica en 1915. Ao ano seguinte, tomou o posto de profesor de Qu\u00edmica na Universidade de Kiel, cargo que non deixou at\u00e9 a s\u00faa xubilaci\u00f3n en 1945.\nDous dos seus fillos morreron na segunda guerra mundial.\nDiels faleceu o 7 de marzo de 1954 na s\u00faa residencia de Kiel, cidade situada no estado alem\u00e1n de Schleswig-Holstein.\nInvestigaci\u00f3ns cient\u00edficas.\nEn 1906 descubriu un novo \u00f3xido de carbono extremadamente reactivo, o anh\u00eddrido mal\u00f3nico.\nTam\u00e9n cabe destacar a s\u00edntese do esteroide, as de reacci\u00f3ns de deshidroxenaci\u00f3n con selenio, as de \u03b1-Dicetona, as\u00ed como de uretano. O seu traballo m\u00e1is famoso f\u00edxoo en colaboraci\u00f3n co seu alumno Kurt Alder, sobre a reacci\u00f3n que leva os seus respectivos nomes: a reacci\u00f3n de Diels-Alder. Recibiron o Premio Nobel de qu\u00edmica en 1950 polo seu \"descubrimento e desenvolvemento da s\u00edntese do dieno\". "}
{"id": "137018", "revid": "1407926", "url": "https://gl.wikipedia.org/wiki?curid=137018", "title": "Otto Diels", "text": ""}
{"id": "137019", "revid": "54334", "url": "https://gl.wikipedia.org/wiki?curid=137019", "title": "Os Ba\u00f1os, Caldelas de Tui, Tui", "text": "Os Ba\u00f1os \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ti\u00f1a 284 habitantes no ano 2009, segundo o padr\u00f3n municipal do Instituto Nacional de Estad\u00edstica, dos que 132 eran homes e 152 mulleres, o que representa unha variaci\u00f3n dun 1,4 por cento respecto ao ano 2000.\nAspectos de interese.\nOs Ba\u00f1os \u00e9 o lugar m\u00e1is relevante e con m\u00e1is habitantes de Caldelas de Tui, e nel sit\u00faanse varios dos elementos m\u00e1is importantes da parroquia, como as augas termais, a estaci\u00f3n do tren, o Gran Hotel Balneario, a vella escola unitaria, O Pelouro co seu reco\u00f1ecido proxecto pedag\u00f3xico, o torreiro (denominaci\u00f3n habitual na comarca para os campos da festa) e a capela do Carme.\nO barrio medrou grazas a dous elementos, a estaci\u00f3n do tren, erixida a finais do s\u00e9culo XIX, e a sona das s\u00faas augas termais, que foron o motivo de que se erixise o Gran Hotel, no mesmo s\u00e9culo. Ao seu redor floreceu o sector servizos, principalmente a hostaler\u00eda, a restauraci\u00f3n e o pequeno comercio.\nHotel balneario.\nSituado fisicamente a medio cami\u00f1o entre a estaci\u00f3n do tren e o balneario en si, o hotel foi promovido en 1889 por Antonio Oliver Rubio, quen chegara a xeneral do ex\u00e9rcito nos tempos de Afonso XIII, e que tam\u00e9n era propietario dos ba\u00f1os (nome co que se co\u00f1ecen as augas termais).\nO establecemento viviu \u00e9pocas de esplendor a comezos do s\u00e9culo XX, igual que ocorr\u00eda noutras localidades galegas, como Caldas de Reis, Cuntis, Mondariz-Balneario ou A Toxa. A sona das augas de Caldelas fixo que o hotel tivese moito \u00e9xito e propiciase o crecemento ao seu car\u00f3n, no mesmo barrio, de numerosos aloxamentos. Nos bos tempos, chegaron a contarse ata sete hoteis, \u00e1 marxe das fondas.\nEsta situaci\u00f3n mant\u00edvose ata a guerra civil. Daquela comezou un declive que se mantivo ata bastante avanzado o s\u00e9culo XX e hoxe vive mellores tempos. Foi un dos escenarios do filme \"Hotel Danubio\" de Antonio Gim\u00e9nez-Rico (2003).\nO Pelouro.\nO Pelouro \u00e9 unha experiencia educativa posta en marcha en 1973 por Teresa Ubeira e Juan Llauder. En 1988 foi declarado pola Xunta \"centro singular experimental de innovaci\u00f3n psicopedag\u00f3xica e integraci\u00f3n\".\n\u00c9 un proxecto de integraci\u00f3n de pequenos normais e outros con discapacidades que ten sido reco\u00f1ecido con diversos premios e en numerosas investigaci\u00f3ns. O seu obxectivo \u00e9, segundo contan os responsables, \"propiciar a integraci\u00f3n saudable de nenos normais con outros con d\u00e9ficits psicosociocognitivos e trastornos xerais do desenvolvemento\"."}
{"id": "137020", "revid": "5863", "url": "https://gl.wikipedia.org/wiki?curid=137020", "title": "S\u00e3o Gon\u00e7alo", "text": "S\u00e3o Gon\u00e7alo p\u00f3dese referir a:"}
{"id": "137024", "revid": "1987", "url": "https://gl.wikipedia.org/wiki?curid=137024", "title": "Rolf Sievert", "text": "Rolf Maximilian Sievert, nado o 6 de maio de 1896 en Estocolmo, finado o 3 de outubro de 1966, foi un m\u00e9dico cuxa maior contribuci\u00f3n \u00e1 ciencia foi o estudo dos efectos biol\u00f3xicos da radiaci\u00f3n ionizante.\nExerceu a maior parte da s\u00faa carreira en Suecia. Inventou varios instrumentos para medir as doses de radiaci\u00f3n, sendo a m\u00e1is co\u00f1ecida a c\u00e1mara de Sievert.\nEn 1979, na Comisi\u00f3n Xeral de Pesos e Medidas decidiuse que a unidade de dose de radiaci\u00f3n ionizante levar\u00eda o seu nome, o sievert (Sv)."}
{"id": "137025", "revid": "56817", "url": "https://gl.wikipedia.org/wiki?curid=137025", "title": "Rexi\u00f3ns do Xap\u00f3n", "text": "As rexi\u00f3ns do Xap\u00f3n non son divisi\u00f3ns administrativas oficiais, pero constit\u00faen unha divisi\u00f3n do pa\u00eds tradicionalmente empregada en varios contextos. Cada unha destas rexi\u00f3ns est\u00e1 composta por prefecturas, a excepci\u00f3n da rexi\u00f3n de Hokkaid\u014d que se comp\u00f3n dunha \u00fanica prefectura. As 8 rexi\u00f3ns son:"}
{"id": "137026", "revid": "1131", "url": "https://gl.wikipedia.org/wiki?curid=137026", "title": "The Odessa File", "text": "The Odessa File \u00e9 unha novela de intriga escrita por Frederick Forsyth, publicada en 1972, sobre unha loita entre un reporteiro alem\u00e1n e ODESSA, unha organizaci\u00f3n secreta para nazis.\nSinopse.\nA historia comeza o 22 de novembro de 1963, o d\u00eda no que John F. Kennedy foi asasinado. Un reporteiro de 29 anos alem\u00e1n mira unha ambulancia nunha estrada. Persegue \u00e1 ambulancia e descobre que leva a un anci\u00e1n xudeu, sobrevivente do holocausto, que se acababa de suicidar. O reporteiro obt\u00e9n o diario do home, que cont\u00e9n informaci\u00f3n sobre a s\u00faa vida nos campos de concentraci\u00f3n da segunda guerra mundial, e os nomes dos membros das SS que controlaron os campos. Prop\u00faxose cazar un nazi mencionado no diario, non s\u00f3 para ter tema para unha portada sensacionalista, sen\u00f3n tam\u00e9n por unha raz\u00f3n persoal m\u00e1is seria: seu pai, un capit\u00e1n sumamente condecorado da Wehrmacht, fora executado a tiros por un oficial das SS durante un altercado de guerra.\nSimon Wiesenthal, investigador hist\u00f3rico da vida de criminais nazis de guerra, ten unha breve aparici\u00f3n como personaxe na novela."}
{"id": "137027", "revid": "23204", "url": "https://gl.wikipedia.org/wiki?curid=137027", "title": "AVN Awards", "text": "Os Premios AVN (AVN Awards) son os premios anuais outorgados pola revista AVN (\"Adult Video News\") \u00e1s pel\u00edculas pornogr\u00e1ficas norteamericanas. Abranguen case un centenar de categor\u00edas e est\u00e1n considerados como os \"Oscar\" do cinema pornogr\u00e1fico.\nA primeira cerimonia celebrouse no ano 1984. Habitualmente a gala cel\u00e9brase durante o \"AVN Adult Entertainment Expo\" que ten lugar en Las Vegas, Nevada, no primeiro trimestre do ano.\nPrincipais premios.\nAs seguintes listas recollen os galardoados de cada ano nas categor\u00edas m\u00e1is relevantes."}
{"id": "137028", "revid": "1407994", "url": "https://gl.wikipedia.org/wiki?curid=137028", "title": "Premios AVN", "text": ""}
{"id": "137036", "revid": "5863", "url": "https://gl.wikipedia.org/wiki?curid=137036", "title": "Martos", "text": "Martos \u00e9 un concello espa\u00f1ol situado no suroeste da provincia de Xa\u00e9n, en Andaluc\u00eda, a 24\u00a0km da capital provincial. As\u00e9ntase entre a Campi\u00f1a de Xa\u00e9n e a zona noroccidental das serras Subb\u00e9ticas.\nTen unha poboaci\u00f3n en 2008 segundo o INE de 24.520 habitantes. \u00c9 considerada unha cidade clave na \u00c1rea metropolitana de Xa\u00e9n xa que \u00e9 a 2\u00aa cidade m\u00e1is importante de devandita \u00e1rea logo de Xa\u00e9n capital debido \u00e1 industria que concentra. Ademais de desenvolver actividades fabr\u00eds relacionadas coa agricultura, existen minas de tr\u00edpoli, que se extrae para usos industriais.\nDebido \u00e1 calidade e a gran cantidade de aceite de oliva que se produce na cidade, Martos \u00e9 denominado habitualmente \"La cuna del olivar\", e \u00e9 considerado o primeiro produtor de aceite de oliva do mundo, tendo ata unha variedade propia de oliva, chamada \"picual\" ou \"marte\u00f1a\".\nOs l\u00edmites municipais de Martos son: ao norte cos termos de Torredonjimeno e Jamilena , ao leste cos de Los Villares e Fuensanta de Martos, ao sur cos de Alcaudete e Castillo de Locub\u00edn, e ao oeste cos de Santiago de Calatrava e Almedinilla (este \u00faltimo de C\u00f3rdoba)."}
{"id": "137037", "revid": "96271", "url": "https://gl.wikipedia.org/wiki?curid=137037", "title": "Calafell", "text": "Calafell \u00e9 un municipio de Catalu\u00f1a, Espa\u00f1a. Pertencente \u00e1 provincia de Tarragona, na comarca do Baix Pened\u00e8s, est\u00e1 situado na costa. Segundo datos de 2022, a s\u00faa poboaci\u00f3n era de 29.102 habitantes. O termo est\u00e1 formado por tres n\u00facleos principais: Calafell, Segur de Calafell e Platja de Calafell, ademais de 28 urbanizaci\u00f3ns.\nLimita \u00f3 leste con Cunit, \u00f3 norte con Castellet i la Gornal, \u00f3 noroeste con Bellvei, polo oeste con El Vendrell, e polo sur co Mar Mediterr\u00e1neo.\nO principal motor econ\u00f3mico do concello \u00e9 o turismo, concentrado principalmente entre Semana Santa e outubro."}
{"id": "137038", "revid": "23204", "url": "https://gl.wikipedia.org/wiki?curid=137038", "title": "Vila-seca", "text": "Vila-seca \u00e9 un concello de Catalu\u00f1a, pertencente \u00e1 provincia de Tarragona. Est\u00e1 localizado na comarca de Tarragon\u00e8s. Segundo datos de setembro de 2009 a s\u00faa poboaci\u00f3n era de 21.550 habitantes. Componse dos n\u00facleos urbanos de la Pineda, na costa, e la Plana, no l\u00edmite do termo municipal tocando a Reus.\nAta a d\u00e9cada de 1980 mantivo o seu nome tradicional de \"Vila-seca de Solcina\", tomando logo o nome de \"Vila-seca i Salou\". En 1989, Salou segregouse do municipio tras unha longa pol\u00e9mica.\nDentro do termo municipal at\u00f3pase parte do parque tem\u00e1tico de Port Aventura, un dos principais motores econ\u00f3micos do concello, xuntamente co turismo."}
{"id": "137039", "revid": "2074", "url": "https://gl.wikipedia.org/wiki?curid=137039", "title": "N\u00famero romano", "text": ""}
{"id": "137040", "revid": "2074", "url": "https://gl.wikipedia.org/wiki?curid=137040", "title": "N\u00fameros romanos", "text": ""}
{"id": "137043", "revid": "89787", "url": "https://gl.wikipedia.org/wiki?curid=137043", "title": "Pl\u00e1cido Castro Rivas", "text": "Pl\u00e1cido Castro Rivas, nado en Fisterra e finado en Montevideo en 1945, foi un banqueiro, empresario e pol\u00edtico galego, co\u00f1ecido principalmente polo seu labor de filantrop\u00eda e por ser o pai do escritor Pl\u00e1cido Castro.\nTraxectoria.\nEstableceuse en Corcubi\u00f3n. Foi o fundador da Compa\u00f1\u00eda General de Carbones e creou os dep\u00f3sitos flotantes de carb\u00f3n. Mellorou o porto e constru\u00edu a torreta do Carromeiro Chico e outras sinalizaci\u00f3ns. Tam\u00e9n constru\u00edu a estrada de Cee ao \u00c9zaro. En 1911 estaba establecido, coa familia, en Cardiff (Gales). Exerceu de vicec\u00f3nsul de Suecia e Noruega en Corcubi\u00f3n, porto de grande importancia na s\u00faa \u00e9poca. Foi elixido deputado provincial polo distrito da Coru\u00f1a-Carballo en 1905 como liberal-dem\u00f3crata. Apoiou a candidatura de Anselmo Villar para deputado polo distrito de Corcubi\u00f3n nas elecci\u00f3ns de deputado a Cortes de 1905, que foi vencido por Ram\u00f3n Sanjurjo Neira. Presentouse como independente \u00e1s elecci\u00f3ns de deputado a Cortes de 1910 polo distrito de Corcubi\u00f3n, pero foi derrotado por Jos\u00e9 del Moral Sanjurjo por escasa diferenza. Despois de residir en Corcubi\u00f3n m\u00e1is de trinta anos, en 1917 traspasou a industria \u00e1 Compa\u00f1\u00eda General de Carbones, dirixiu un manifesto ao pobo xustific\u00e1ndose, pediu \u00e1 Corporaci\u00f3n que o dese de baixa no padr\u00f3n municipal e marchou da vila. En 1927 instalouse en Donosti, onde o acusaron de mas\u00f3n e marchou a Niza. Ao estalar a segunda guerra mundial exiliouse no Uruguai.\nFilantrop\u00eda.\nNo ano 1928 efectuou \u00e1 \"Asociaci\u00f3n de Periodistas de Madrid\" unha doaz\u00f3n que inclu\u00eda varios inm\u00f3beis, entre os que se atopaba o castelo do Pr\u00edncipe, unha fortificaci\u00f3n do s\u00e9culo XVII localizada na parroquia da Ameixenda (Cee)."}
{"id": "137044", "revid": "23204", "url": "https://gl.wikipedia.org/wiki?curid=137044", "title": "P\u00e1jara", "text": "P\u00e1jara \u00e9 un municipio canario pertencente \u00e1 provincia das Palmas. Situado en parte do centro da illa de Fuerteventura, abarca tam\u00e9n todo o sur da illa, que forma a chamada pen\u00ednsula de Jand\u00eda.\nXeograf\u00eda.\n\u00c9 o maior municipio de Fuerteventura cunha extensi\u00f3n de 383,52\u00a0km\u00b2. A s\u00faa altitude \u00e9 de 196 metros sobre o nivel do mar, contando cun litoral de 150 quil\u00f3metros. O punto m\u00e1is elevado da illa \u00e9 o Pico da Zarza (807 m) situado en Jand\u00eda. Esta pen\u00ednsula \u00e9 unha zona protexida por un Parque natural.\nDemograf\u00eda.\nOs seus n\u00facleos m\u00e1is importantes son Morro Jable, Costa Calma e Solana Matorral. Morro Jable, de tradici\u00f3n pesqueira, \u00e9 sede de importantes campionatos internacionais de windsurf. Na localidade de P\u00e1jara p\u00f3dese visitar a igrexa da nosa Se\u00f1ora da R\u00e9goa, inicialmente constru\u00edda en 1687 e posteriormente ampliada.\nEconom\u00eda.\nA econom\u00eda de P\u00e1jara est\u00e1 centrada no turismo, ofertando m\u00e1is de 18.000 prazas hostaleiras e extrahoteleiras. O municipio disp\u00f3n da maior extensi\u00f3n de praias das Canarias. Destacan as de Sotavento, as de Cofete e Morro Jable."}
{"id": "137045", "revid": "1131", "url": "https://gl.wikipedia.org/wiki?curid=137045", "title": "Pl\u00e1cido Castro (hom\u00f3nimos)", "text": "O nome Pl\u00e1cido Castro pode referirse a:"}
{"id": "137047", "revid": "15490", "url": "https://gl.wikipedia.org/wiki?curid=137047", "title": "Pl\u00e1cido Castro", "text": "Pl\u00e1cido Ram\u00f3n Castro del R\u00edo, nado en Corcubi\u00f3n o 25 de xaneiro do 1902 e finado en Cambados o 17 de xullo de 1967, foi un escritor, xornalista e tradutor galego. Foi unha figura destacada do galeguismo de entreguerras, as\u00ed como un activo persoeiro da cultura galega na di\u00e1spora, durante a s\u00faa estad\u00eda no Reino Unido tras a Guerra Civil.\nTraxectoria.\nEra fillo de Pl\u00e1cido Castro Rivas e de Eufrasia del R\u00edo Recam\u00e1n. Tivo unha irm\u00e1 chamada Hermitas Castro, nove anos m\u00e1is vella. Cando ti\u00f1a seis anos os pais traslad\u00e1ronse ao Reino Unido, e en 1911 estaban establecidos en Cardiff. O pai era empresario do carb\u00f3n, e naquela altura Gales era unha das grandes rexi\u00f3ns mineiras da illa. No Reino Unido proseguiu os seus estudos, primeiro en Cardiff e posteriormente na cidade de Scarborough, onde estudou ata secundaria. Logo mudouse a Glasgow, onde estudou Arquitectura naval na universidade desa cidade entre 1918 e 1921. Tam\u00e9n realizou estudos complementarios no Royal Technical College da mesma cidade. Durante esa etapa universitaria comezou o seu labor como tradutor. Esporadicamente visitaba Galicia, pasando temporadas na vila de Cambados, na cal participou en actividades culturais.\nPosteriormente asentouse en Londres, desde onde, en 1927, comezou a s\u00faa colaboraci\u00f3n cos xornais \"El Pueblo Gallego\" e \"Informaciones\", as\u00ed como en publicaci\u00f3ns pr\u00f3ximas \u00e1s Irmandades da Fala, como \"A Nosa Terra\" e \"C\u00e9ltiga\".\nVolta a Galicia.\nEn 1930 retornou a Galicia, e ao pouco empezou a colaborar coas Irmandades da Fala. En decembro de 1931 deveu membro da Asemblea Fundacional do Partido Galeguista, e foi votado para o Consello Permanente. O seu peso no Partido Galeguista era tal que, na III Asemblea (1933), foi o membro que m\u00e1is apoios recibiu para as elecci\u00f3ns \u00e1 executiva do partido, con 1.654 votos.\nNo ano 1933 participou como representante de Galicia no IX Congreso de Nacionalidades Europeas celebrado en Berna, onde se considerou a Galicia como unha naci\u00f3n, o cal posteriormente serviu a Castelao para defender a condici\u00f3n nacional de Galicia.\nA declaraci\u00f3n institucional presentouse en galego e en ingl\u00e9s, e nela declarouse:\nEn 1936, co levantamento militar contra a Rep\u00fablica, detiv\u00e9rono en Mux\u00eda e proces\u00e1rono. Foi condenado \u00e1 inhabilitaci\u00f3n absoluta, ao desterro de m\u00e1is de cen quil\u00f3metros de Mux\u00eda e a unha cuantiosa multa. A ra\u00edz disto, instalouse en Coruxo (Vigo), onde se adicou \u00e1 traduci\u00f3n de poes\u00eda inglesa. En 1944 casou con Jesusa Pi\u00f1eiro en Cambados, e do matrimonio naceron oito fillos.\nSegunda etapa no Reino Unido.\nDebido \u00e1 inhabilitaci\u00f3n que pesaba sobre el e \u00e1 ditadura, exiliouse, primeiro en Portugal e finalmente de volta no Reino Unido, onde se asentou de novo en Londres. Al\u00ed traballou durante seis anos como locutor-redactor da BBC, onde realizou o \"Galician Programme\", a primeira emisi\u00f3n radiof\u00f3nica estable en lingua galega. Durante este per\u00edodo colaborou tam\u00e9n con xornais como \"Jornal de Not\u00edcias\" do Porto, \"La Naci\u00f3n\" de Bos Aires e \"Galicia Emigrante\".\nVolta definitiva a Galicia.\nLogo de que se levantase a inhabilitaci\u00f3n que pesaba sobre el, volveu a Galicia; residiu en Cambados e traballou no Instituto Laboral de Vilagarc\u00eda, onde exerceu como profesor de ingl\u00e9s. Os xornais cos que colaborou nesta \u00e9poca foron o \"Diario de Pontevedra\", \"El Pueblo Gallego\" e, especialmente, \"Faro de Vigo\". Tam\u00e9n participou activamente na promoci\u00f3n da Festa do albari\u00f1o, na creaci\u00f3n da Romar\u00eda Viquinga de Catoira en 1961, e do Ateneo Ull\u00e1n.\nA revista \"Grial\" publicou en 1963 a s\u00faa traduci\u00f3n de \"Rub\u00e1yi\u00e1t\", de Omar Khayyam, vertida ao galego desde a versi\u00f3n inglesa de Edward Fitzgerald, e en 1967, xa a t\u00edtulo p\u00f3stumo, un ensaio sobre William Butler Yeats.\nFinou en Cambados en 1967, tras conseguir unha praza como profesor numerario unha vez presentado o seu estudo comparativo entre a poes\u00eda de Christina Rossetti e Rosal\u00eda de Castro.\nReco\u00f1ecemento.\nLogo de d\u00e9cadas de relativo esquecemento, a figura de Pl\u00e1cido Castro recobrou notoriedade sobre todo grazas \u00e1 tarefa de recuperaci\u00f3n levada a cabo por Xulio R\u00edos, analista do IGADI. A iniciativa desa instituci\u00f3n, en 2001 foi creada a Fundaci\u00f3n Pl\u00e1cido Castro, que ten como obxectivos manter o legado de Castro e promocionar a traduci\u00f3n de libros ao galego.\nEn memoria da s\u00faa destacada faceta coma tradutor, institu\u00eduse o Premio de Traduci\u00f3n Pl\u00e1cido Castro, que cada ano reco\u00f1ece a mellor traduci\u00f3n \u00e1 lingua galega publicada na Biblioteca Virtual BIVIR . A este respecto, verbo da traduci\u00f3n, no limiar da obra \"Poes\u00eda inglesa e francesa vertida ao galego\" (Ed. Alborada, 1949), que Castro asina conxuntamente con Lois Tob\u00edo e F. M. Delgado Gurriar\u00e1n, sin\u00e1lase:\nEn 2016 e 2017 foi candidato a ser a figura homenaxeada no D\u00eda das Letras Galegas correspondente aos anos 2017 e 2018, respectivamente, canda outros autores como Ricardo Carballo Calero, Mar\u00eda Victoria Moreno, Ant\u00f3n Fraguas Fraguas e Eusebio Lorenzo Baleir\u00f3n."}
{"id": "137048", "revid": "2248", "url": "https://gl.wikipedia.org/wiki?curid=137048", "title": "Pl\u00e1cido Ram\u00f3n Castro del R\u00edo", "text": ""}
{"id": "137049", "revid": "51526", "url": "https://gl.wikipedia.org/wiki?curid=137049", "title": "Isla Cristina", "text": "Isla Cristina \u00e9 un municipio espa\u00f1ol situado na costa occidental da provincia de Huelva, Andaluc\u00eda, a uns 7\u00a0km da fronteira portuguesa e encadrado na comarca da Costa Occidental. No ano 2009 contaba cunha poboaci\u00f3n de 21.324 habitantes. A superficie do municipio \u00e9 duns 49,36\u00a0km\u00b2.\nAs s\u00faas orixes rem\u00f3ntanse \u00e1 fundaci\u00f3n dunha colonia pesqueira por catal\u00e1ns e valencianos tras o terremoto de Lisboa de 1755, que creceu ata obter o seu propio concello en 1833 e absorber despois ao antigo municipio de La Redondela en 1887.\nA actividade principal \u00e9 a pesca, favorecida polo seu importante porto. A s\u00faa lonxa \u00e9 a primeira por poxas de peixe fresco de Andaluc\u00eda e a segunda por tonelaxe, s\u00f3 superada por C\u00e1diz. A actividade tur\u00edstica tam\u00e9n ten unha presenza remarcable.\nNo termo municipal at\u00f3panse as Marismas de Isla Cristina, protexidas mediante a forma de Paraxe Natural, e tam\u00e9n varias zonas de pi\u00f1eiro e matogueira do cinto dunar costeiro pertencentes e xestionados por ICONA-INIA. Debido \u00e1 s\u00faa orientaci\u00f3n leste-oeste, as postas de sol que acaban entre o mar e a terra serviron de inspiraci\u00f3n a varios poetas, chegando a crear a ruta das postas de sol, con citas soadas de afamados poetas como Rafael Alberti, Gerardo Diego, Juan Ram\u00f3n Jim\u00e9nez ou Luis Cernuda."}
{"id": "137051", "revid": "25871", "url": "https://gl.wikipedia.org/wiki?curid=137051", "title": "Congreso de Nacionalidades Europeas", "text": "O Congreso de Nacionalidades Europeas foi unha organizaci\u00f3n con status de observadora na Sociedade de Naci\u00f3ns, constitu\u00edda en Europa despois da primeira guerra mundial co obxecto de analizar os problemas nacionais pendentes de resoluci\u00f3n. Defend\u00eda ante estados e organismos internacionais o respecto dos dereitos elementais das minor\u00edas nacionais.\nHistoria.\nO Congreso foi creado por grupos alem\u00e1ns e maxiares. Foi elixido presidente Josip Wilfan, deputado esloveno no Parlamento de Italia, e secretario xeral o estoniano Ewald Ammende.\nO CNE reivindicaba o dereito \u00e1 autoorganizaci\u00f3n pol\u00edtica e \u00e1 administraci\u00f3n nacional de seu, con sistemas electorais que permitisen \u00e1s minor\u00edas contar cunha representaci\u00f3n proporcional \u00e1 s\u00faa significaci\u00f3n demogr\u00e1fica. Rexeitaba a modificaci\u00f3n das fronteiras pol\u00edticas existentes nese momento. Defend\u00eda tam\u00e9n a garant\u00eda de igualdade econ\u00f3mica e a non discriminaci\u00f3n, as\u00ed como o libre desenvolvemento cultural.\nEn outubro de 1925 celebrouse en Xenebra o congreso fundacional, con 50 delegados de 27 grupos nacionais pertencentes a dez estados, representando dez mill\u00f3ns de persoas. No IV Congreso, celebrado en agosto de 1928, aprobouse un regulamento sobre a admisi\u00f3n de novos grupos.\nNo IX Congreso de Nacionalidades Europeas, celebrado en Berna do 16 ao 18 de setembro do 1933, Galiza acadou o reco\u00f1ecemento internacional coma naci\u00f3n. A declaraci\u00f3n institucional, lida por Pl\u00e1cido Castro, presentouse en galego e en ingl\u00e9s, e nela declarouse:\nD\u00edas despois, Castro escrib\u00eda en \"El Pueblo Gallego\": \"por primeira vez na s\u00faa historia, Galiza concorreu con personalidade propia a un Congreso internacional\"."}
{"id": "137052", "revid": "54334", "url": "https://gl.wikipedia.org/wiki?curid=137052", "title": "Almassora", "text": " \nAlmassora (en valenciano: \"Almassora\", en castel\u00e1n: \"Almazora\", as d\u00faas denominaci\u00f3ns cooficiais) \u00e9 un municipio da Comunidade Valenciana, pertencente \u00e1 provincia de Castell\u00f3. Forma parte da comarca da Plana Alta. En 2009 contaba cunha poboaci\u00f3n de 24.963 habitantes segundo o INE.\nO concello, situado a beiras do r\u00edo Millars, est\u00e1 a car\u00f3n da costa mediterr\u00e1nea. Limita cos concellos de Castell\u00f3 de la Plana, Vila-real, Onda e Borriana.\nA principal actividade econ\u00f3mica est\u00e1 relacionada coa industria cer\u00e1mica de pavimentos e revestimentos cer\u00e1micos e un amplo sector de servizos para a cer\u00e1mica; s\u00e9guelle o sector da construci\u00f3n e a agricultura de c\u00edtricos en plena transformaci\u00f3n varietal."}
{"id": "137054", "revid": "10599", "url": "https://gl.wikipedia.org/wiki?curid=137054", "title": "Almazora", "text": ""}
{"id": "137055", "revid": "23204", "url": "https://gl.wikipedia.org/wiki?curid=137055", "title": "Alhaur\u00edn el Grande", "text": "Alhaur\u00edn el Grande \u00e9 unha cidade do sur de Espa\u00f1a, situada na provincia de M\u00e1laga, Andaluc\u00eda. Pertence \u00e1 comarca do Valle del Guadalhorce. En 2009 contaba cunha poboaci\u00f3n de 23.319 habitantes segundo o INE, dispersos en 73\u00a0km\u00b2 de superficie.\nHistoricamente \u00e9 unha vila de presenza musulm\u00e1 e que a data de hoxe a\u00ednda alberga restos da cultura ar\u00e1biga, restos arqueol\u00f3xicos que ve\u00f1en explicar a importancia do municipio como enclave estrat\u00e9xico, sobre todo polas torres de vixilancia das que pouco se conserva, pero que ve\u00f1en xustificar un papel importante dentro do marco hist\u00f3rico da antiga Al-\u00c1ndalus.\nEntre as festividades m\u00e1is importantes do municipio cabe destacar os d\u00edas de San Ant\u00f3n e San Sebasti\u00e1n en xaneiro, o Entroido, a Semana Santa e a feira de maio.\n "}
{"id": "137056", "revid": "98629", "url": "https://gl.wikipedia.org/wiki?curid=137056", "title": "Alcal\u00e1 la Real", "text": "Alcal\u00e1 la Real \u00e9 un municipio do sur de Espa\u00f1a, pertencente \u00e1 provincia de Xa\u00e9n, Andaluc\u00eda. Est\u00e1 situado a 71 quil\u00f3metros de Xa\u00e9n e a 53\u00a0km da cidade de Granada. A s\u00faa poboaci\u00f3n \u00e9 de 22.783 habitantes, segundo os datos do INE para o ano 2009. \u00c9 cabeceira da comarca da \"Sierra Sur\" e sit\u00faase no extremo suroeste da provincia, limitando coas provincias de Granada e C\u00f3rdoba; e cunha superficie de 262,9 quil\u00f3metros cadrados.\nHistoria.\nAlcal\u00e1 la Real sit\u00faase nunha zona estrat\u00e9xica que comunica o val do Guadalquivir (a trav\u00e9s do r\u00edo Guadajoz) coas \u00e1reas de vega granadinas, a trav\u00e9s dos r\u00edos Frailes e Velillos. A s\u00faa posici\u00f3n estrat\u00e9xica, non s\u00f3 sobre o territorio, sen\u00f3n na mesma localizaci\u00f3n da cidade (sobre o Cerro de la Mota), conf\u00edrelle unha importancia fundamental en canto \u00e1s v\u00edas de comunicaci\u00f3n \u00f3 longo da historia, o cal v\u00e9n a confirmar a s\u00faa importancia cando esta \u00e1rea se converte en zona de fronteira durante a Idade Media co Reino de Granada.\nAdv\u00edrtese ocupaci\u00f3n humana en distintos xacementos do termo municipal desde o Paleol\u00edtico e nas fases prehist\u00f3ricas seguintes coma o Neol\u00edtico, o Calcol\u00edtico e a Idade de Bronce. Como curiosidade, \u00e9 probable que esta cidade fora unha das \u00faltimas localizaci\u00f3ns onde habitaron os Neanderthais. Desde o Bronce Final, nas fases ib\u00e9ricas antigas, apr\u00e9cianse asentamentos ib\u00e9ricos de pequeno rango, coma os n\u00facleos de La Gineta y La Mesa de la Ribera Alta. En \u00e9poca romana adv\u00edrtense as primeiras evidencias de ocupaci\u00f3n do Cerro de La Mota, que poden identificarse coma os primeiros restos da propia Alcal\u00e1, se ben pode darse o caso de que estas edificaci\u00f3ns romanas puideron arrasar os anteriores estratos ib\u00e9ricos.\nEn 713, coa conquista musulm\u00e1, a cidade pasa a denominarse Qal`at Bani Zayd, isto \u00e9, \"fortaleza dos Beni Zayd ou fillos de Zayd\", ou, abreviadamente, Al-Qal`a, \"a fortaleza\", do que procede o seu nome actual. Tam\u00e9n de \u00e9poca musulm\u00e1, concretamente do reinado de al-Hakam II (961-976), data a importante rede de atalaias que se erixiron para defender o territorio das devastaci\u00f3ns dos normandos que incluso deixaron sentir os seus efectos nesta zona. Hoxe en d\u00eda a\u00ednda subsisten 12 das 15 atalaias orixinais, que establec\u00edan un cinto defensivo en torno \u00e1 atalaia principal de La Mota."}
{"id": "137057", "revid": "56817", "url": "https://gl.wikipedia.org/wiki?curid=137057", "title": "Co\u00edn", "text": "Co\u00edn \u00e9 un municipio do sur de Espa\u00f1a, pertencente \u00e1 provincia de M\u00e1laga, Andaluc\u00eda. Est\u00e1 situado na comarca do Valle del Guadalhorce, a uns 33 km ao oeste de M\u00e1laga e a uns 30\u00a0km ao norte de Marbella. Co\u00edn \u00e9 a cabeza do partido xudicial do mesmo nome.\nO seu termo municipal ten unha superficie de 127\u00a0km\u00b2 e limita cos municipios de Monda, Guaro, Alozaina, Pizarra, C\u00e1rtama, Alhaur\u00edn el Grande, Oj\u00e9n e Mijas. Segundo o censo de 2008, contaba cunha poboaci\u00f3n de 21.484 habitantes e unha densidade de 169,17 hab/km\u00b2.\nA econom\u00eda do municipio estivo baseada tradicionalmente na agricultura, coexistiendo coa miner\u00eda do m\u00e1rmore existente desde os tempos romanos e a cer\u00e1mica. No entanto, o turismo, a construci\u00f3n e a hostaler\u00eda substitu\u00edron \u00e1 antiga industria ceramista, a\u00ednda que a\u00ednda quedan varias canteiras de onde se extrae m\u00e1rmore, dolomita e area para construci\u00f3n basicamente."}
{"id": "137059", "revid": "98629", "url": "https://gl.wikipedia.org/wiki?curid=137059", "title": "John Howard Northrop", "text": "John Howard Northrop nado o 5 de xullo de 1891 en Yonkers, Nova York (Estados Unidos) e finado o 27 de maio de 1987 en Wickenberg (Arizona, Estados Unidos), foi un qu\u00edmico, bioqu\u00edmico e profesor universitario estadounidense galardoado co Premio Nobel de Qu\u00edmica no ano 1946.\nBiograf\u00eda.\nNaceu o 5 de xullo de 1891 na cidade de Yonkers, no estado norteamericano de Nova York. Estudou qu\u00edmica na Universidade de Columbia, pola que se doutorou en 1915. En 1916 incorporouse ao Instituto Rockefeller de Investigaci\u00f3ns M\u00e9dicas e en 1949 foi nomeado profesor da Universidade de California, cargo do que foi titular ata 1961.\nFaleceu o 27 de maio de 1987 na cidade de Wickenberg, unha vila do condado de Maricopa, en Arizona.\nInvestigaci\u00f3ns cient\u00edficas.\nDurante a primeira guerra mundial foi o encargado de conducir unha investigaci\u00f3n ao servizo da guerra qu\u00edmica do ex\u00e9rcito norteamericano acerca da produci\u00f3n de acetona e etanol mediante a fermentaci\u00f3n. Posteriormente emprendeu investigaci\u00f3ns sobre as propiedades qu\u00edmicas e actividades das encimas e en 1929 conseguiu obter pepsina en forma pura e cristalizada, determinando as\u00ed mesmo as s\u00faas propiedades prot\u00e9icas. Conseguiu cristalizar a tripsina e a quimotripsina, e, no transcurso das s\u00faas investigaci\u00f3ns sobre substancias xeradoras (\u00e9 dicir, sobre os precursores inactivos das encimas), illou o pepsin\u00f3xeno e o tripsin\u00f3xeno.\nNo ano 1938 illou e cristalizou o primeiro bacteri\u00f3fago, un pequeno virus parasito que ataca bacterias, determinando que se trataba dunha nucleoprote\u00edna. En 1946 sinalou o protein\u00f3xeno como a substancia nai de todas as prote\u00ednas presentes nas carnes, encimas, virus e anticorpos.\nObtivo en 1946 o Premio Nobel de Qu\u00edmica (a metade do cal compartiu con Wendell Meredith Stanley polas s\u00faas achegas a \"a representaci\u00f3n fiel das encimas e as viru-prote\u00ednas\"), recaendo a metade restante do Premio de devandito ano no qu\u00edmico James Batcheller Sumner."}
{"id": "137060", "revid": "1888", "url": "https://gl.wikipedia.org/wiki?curid=137060", "title": "Priego de C\u00f3rdoba", "text": "Priego de C\u00f3rdoba \u00e9 un municipio do sur de Espa\u00f1a, pertencente \u00e1 provincia de C\u00f3rdoba. Pertence \u00e1 comarca de Subb\u00e9tica e \u00e9 chamada \"a cidade da auga\", polos numerosos mananciais do termo municipal. Segundo o padr\u00f3n de 2009, conta con 23.513 habitantes, repartidos entre a capital, 8 aldeas e 17 diseminados.\nO termo municipal de Priego de C\u00f3rdoba est\u00e1 dedicado case na s\u00faa totalidade \u00e1 agricultura do oliveiral para a elaboraci\u00f3n do aceite, do que obtivo a denominaci\u00f3n de orixe, en parte debido \u00e1 climatolox\u00eda e xeolox\u00eda da contorna, cun relevo moi accidentado, non moi propicio debido ao alto \u00edndice de pendentes existentes, e un clima que propiciaron o seu desenvolvemento, a\u00ednda que tam\u00e9n dedicado ao cultivo do cereal, legumes e outros cultivos.\nDebido \u00e1 s\u00faa historia, cun rico patrimonio hist\u00f3rico que data desde a \u00e9poca romana, e \u00e1 s\u00faa localizaci\u00f3n, situado dentro do parque natural da cordilleira Subb\u00e9tica en pleno centro de Andaluc\u00eda, estase explotando o desenvolvemento do turismo."}
{"id": "137061", "revid": "96271", "url": "https://gl.wikipedia.org/wiki?curid=137061", "title": "Ll\u00edria", "text": "Ll\u00edria \u00e9 un concello do leste de Espa\u00f1a, pertencente \u00e1 provincia de Valencia, na Comunidade Valenciana. Forma parte da comarca do Camp de T\u00faria. Segundo os datos do INE de 2022, conta con 24.036 habitantes en 228 km\u00b2 de superficie.\nO termo municipal est\u00e9ndese desde as monta\u00f1as de Alcublas e Marines ata o val do r\u00edo Turia.\nNa econom\u00eda do concello ten grande importancia a agricultura debido \u00f3 tipo de terreo e \u00f3 clima mediterr\u00e1neo."}
{"id": "137062", "revid": "7802", "url": "https://gl.wikipedia.org/wiki?curid=137062", "title": "Canal Sur", "text": ""}
{"id": "137064", "revid": "1131", "url": "https://gl.wikipedia.org/wiki?curid=137064", "title": "Museo do Reloxo", "text": ""}
{"id": "137067", "revid": "85894", "url": "https://gl.wikipedia.org/wiki?curid=137067", "title": "Os Ramos, Loiba, Ortigueira", "text": "Os Ramos \u00e9 un lugar da parroquia de Loiba, no concello coru\u00f1\u00e9s de Ortigueira, na comarca do Ortegal. Ti\u00f1a 7 habitantes no ano 2009 segundo datos do Instituto Galego de Estat\u00edstica, dos cales eran 3 homes e 4 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 9 habitantes."}
{"id": "137069", "revid": "1131", "url": "https://gl.wikipedia.org/wiki?curid=137069", "title": "Premio de Traduci\u00f3n Pl\u00e1cido Castro", "text": "O Premio de Traduci\u00f3n Pl\u00e1cido Castro \u00e9 un galard\u00f3n outorgado pola Fundaci\u00f3n Pl\u00e1cido Castro en colaboraci\u00f3n coa Asociaci\u00f3n de Tradutores Galegos co obxectivo de reco\u00f1ecer a mellor traduci\u00f3n ao galego publicada nese ano na Biblioteca Virtual BIVIR. O seu obxectivo \u00e9, segundo a propia fundaci\u00f3n declara, \"promover entre t\u00f3dolos tradutores de Galicia versi\u00f3ns en lingua galega das grandes obras da literatura universal\". Recibe o nome do escritor, xornalista e tradutor galego Pl\u00e1cido Castro (1902-1967).\nEn 2018 recuperou a dotaci\u00f3n econ\u00f3mica. A XIX edici\u00f3n do premio, que se hab\u00eda de conceder por volta de xu\u00f1o de 2020, non se celebrou por mor da pandemia de COVID-19."}
{"id": "137072", "revid": "82922", "url": "https://gl.wikipedia.org/wiki?curid=137072", "title": "Fundaci\u00f3n Pl\u00e1cido Castro", "text": "A Fundaci\u00f3n Pl\u00e1cido Castro \u00e9 unha fundaci\u00f3n galega constitu\u00edda a iniciativa do Instituto Galego de An\u00e1lise e Documentaci\u00f3n Internacional e que ten coma obxectivos manter viva a memoria de Pl\u00e1cido Castro e fomentar a traduci\u00f3n de libros ao galego. Ten a s\u00faa sede no Pazo de Torrado, en Cambados.\nA fundaci\u00f3n est\u00e1 integrada polo IGADI, a Asociaci\u00f3n de Tradutores Galegos, e os concellos de Cambados, Corcubi\u00f3n e Vilagarc\u00eda de Arousa. A s\u00faa actividade m\u00e1is destacada \u00e9 a concesi\u00f3n anual do Premio de Traduci\u00f3n Pl\u00e1cido Castro."}
{"id": "137074", "revid": "89787", "url": "https://gl.wikipedia.org/wiki?curid=137074", "title": "Mejorada del Campo", "text": "Mejorada del Campo \u00e9 un municipio do centro de Espa\u00f1a, na Comunidade de Madrid, a uns 21\u00a0km \u00f3 leste de Madrid. Segundo datos do INE, o municipio conta cunha poboaci\u00f3n de 22.488 habitantes (2009).\nCaracter\u00edsticas.\nO pequeno termo municipal, de 17,21\u00a0km\u00b2, limita con San Fernando de Henares, Velilla de San Antonio, Rivas-Vaciamadrid e Loeches. Os r\u00edos Jarama e Henares confl\u00faen no seu termo municipal, dando relevancia aos cultivos de horta, sendo famosos na zona os tomates pola s\u00faa calidade. Pero gran parte do concello \u00e9 de seca\u00f1o e alg\u00fans dos cultivos tradicionais foron o cereal e os oliveirais.\nAs orixes da localidade rem\u00f3ntanse \u00f3 paleol\u00edtico, a\u00ednda que Mejorada del Campo fundouse no s\u00e9culo XII, como unha das aldeas de Alcal\u00e1 de Henares. No s\u00e9culo XIII pasou a chamarse \"Mejorada del Rey\", e s\u00e9culos m\u00e1is tarde recuperou o top\u00f3nimo tradicional.\nEntre os monumentos m\u00e1is importantes do municipio cabe destacar a Catedral de Justo, a Capela de San Fausto e a Igrexa do Rosario.\nO 27 de novembro de 1983 houbo un accidente a\u00e9reo no que morreron 181 persoas. Un Boeing 747 caeu preto do casco urbano e s\u00f3 sobreviviron 11 dos ocupantes."}
{"id": "137075", "revid": "1131", "url": "https://gl.wikipedia.org/wiki?curid=137075", "title": "Los Barrios", "text": "Los Barrios \u00e9 un municipio do sur de Espa\u00f1a, pertencente \u00e1 provincia de C\u00e1diz, Andaluc\u00eda. Forma parte da comarca do Campo de Xibraltar e est\u00e1 situado a 12 metros de altitude. Est\u00e1 situado a 95\u00a0km de C\u00e1diz e a 9\u00a0km de Alxeciras. En 2009 conta cunha poboaci\u00f3n de 22.311 habitantes segundo o INE.\nLocalizaci\u00f3n e historia.\nA s\u00faa localizaci\u00f3n estrat\u00e9xica xunto ao Estreito de Xibraltar fixo que estivese poboada desde a prehistoria. Os \u00e1rabes tam\u00e9n a tiveron ocupada sendo lugar de frecuentes loitas fronteirizas. Durante os primeiros anos do cristianismo pertenceu \u00e1 Casa de Medina-Sidonia e posteriormente, en 1502 pasou a ser propiedade da Coroa, hoxe en d\u00eda o seu termo municipal \u00e9 un dos m\u00e1is extensos de Espa\u00f1a. Nesa \u00e9poca colonizouse a zona e compaxinaba actividades de agricultura e pesca coa construci\u00f3n naval. En calquera caso non foi ata que os brit\u00e1nicos ocuparon Xibraltar en 1704 cando adquiriu entidade propia xa que alg\u00fans refuxiados da Rocha instal\u00e1ronse al\u00ed. O seu m\u00e1ximo esplendor coincidiu co reinado de Carlos III de Espa\u00f1a.\nDemograf\u00eda.\nEvoluci\u00f3n da poboaci\u00f3n desde 1900."}
{"id": "137076", "revid": "5863", "url": "https://gl.wikipedia.org/wiki?curid=137076", "title": "Casas baratas", "text": "Casas baratas \u00e9 un libro escrito por Ant\u00f3n Riveiro Coello, publicado en 2005.\nTrama.\nA obra est\u00e1 composta por 16 relatos, ambientados na infancia e adolescencia do propio autor no barrio das Casas Baratas de Xinzo de Limia, desde que os seus pais se mudan ao piso.\nN\u00e1rranse aspectos c\u00f3micos e tr\u00e1xicos da vida coti\u00e1 nos \u00faltimos anos do franquismo, cunha forte emigraci\u00f3n do rural cara \u00e1s vilas e cidades. O protagonista, fillo dun garda municipal e dunha costureira, fala das s\u00faas vivencias familiares, escolares, amorosas e culturais. O resto de habitantes do barrio forman un conxunto de personaxes secundarias cun papel moi importante na narraci\u00f3n, coma os compa\u00f1eiros da escola, os veci\u00f1os (cos seus diferentes empregos) ou as autoridades."}
{"id": "137077", "revid": "89787", "url": "https://gl.wikipedia.org/wiki?curid=137077", "title": "Tomares", "text": "Tomares \u00e9 un municipio do sur de Espa\u00f1a, pertencente \u00e1 provincia de Sevilla, Andaluc\u00eda. No ano 2008 contaba con 21.921 habitantes. A s\u00faa extensi\u00f3n superficial \u00e9 de 5,20\u00a0km\u00b2 e ten unha densidade de 4.240,04 hab/km\u00b2. At\u00f3pase situada a unha altitude de 78 metros e a 4 quil\u00f3metros da capital de provincia, Sevilla. Pertence \u00e1 comarca do Aljarafe.\nGran parte da s\u00faa poboaci\u00f3n traballa ou estuda en Sevilla cidade, de cuxos barrios est\u00e1 separada unicamente polo r\u00edo Guadalquivir.\nFoi un dos primeiros municipios sevillanos en sufrir os procesos de urbanizaci\u00f3n masiva que caracterizan as modernas \u00e1reas metropolitanas, ata o punto de que o 90% do seu termo municipal est\u00e1 xa edificado. Isto fixo que se converta nunha referencia para os municipios da s\u00faa contorna, xa que se converteu no municipio con maior crecemento demogr\u00e1fico de Espa\u00f1a nos \u00faltimos 10 anos."}
{"id": "137078", "revid": "1888", "url": "https://gl.wikipedia.org/wiki?curid=137078", "title": "Reboiras", "text": "O termo Reboiras pode referirse a:"}
{"id": "137079", "revid": "1131", "url": "https://gl.wikipedia.org/wiki?curid=137079", "title": "Galer\u00eda de imaxes de Loiba, Ortigueira", "text": "San Xuli\u00e1n de Loiba \u00e9 unha parroquia que se localiza no concello de Ortigueira."}
{"id": "137080", "revid": "65337", "url": "https://gl.wikipedia.org/wiki?curid=137080", "title": "Alexandre de Mindo", "text": "Alexandre de Mindo, nado en Caria, foi un escritor grego que viviu probabelmente durante o s\u00e9culo I d.C. Escribiu sobre temas diversos, inclu\u00edndo zoolox\u00eda e adivi\u00f1aci\u00f3n.\nAs s\u00faas obras, que agora se atopan perdidas, deberon ser consideradas de gran valor polos antigos, unha vez que se refiren a elas con moita frecuencia. Alg\u00fans fragmentos das s\u00faas obras foron preservadas por diversos autores posteriores."}
{"id": "137091", "revid": "5863", "url": "https://gl.wikipedia.org/wiki?curid=137091", "title": "Albarellos, Albarellos, Monterrei", "text": "O lugar de Albarellos \u00e9 a capital administrativa do concello de Monterrei. Est\u00e1 situado no fondo do val de Monterrei, \u00e1 beira do r\u00edo Rub\u00edn, a unha altitude duns 400 m. Albarellos \u00e9 o \u00fanico n\u00facleo da parroquia de Santiago de Albarellos. En 1795 sit\u00faase na xurisdici\u00f3n do conde de Monterrei, con alcaldes ordinarios, e en 1834 atrib\u00faenselle 263 habitantes .\nAlbarellos ocupa o espazo de transici\u00f3n entre o val e o monte das Melas. O asentamento ocupa 22,39 has., das que 7,79 corresponden ao seu n\u00facleo tradicional. Ten 382 vivendas, do que resulta unha densidade de 23,40 viv./ha. No seu territorio agr\u00edcola predominan os vi\u00f1edos, que ocupan terreos sen relevo destacable. A s\u00faa morfolox\u00eda foi desfigurada por unha recente concentraci\u00f3n parcelaria. Est\u00e1 separado do n\u00facleo polo leste polo r\u00edo Rub\u00edn e polo trazado da variante da estrada N-525.\nMorfolox\u00eda.\nO n\u00facleo tradicional.\nO n\u00facleo tradicional de Albarellos \u00e9 compacto de nidio, como adoitan ser na comarca. Ten unhas dimensi\u00f3ns duns 440 m (N-S) por 330 m (E-O). Est\u00e1 atravesado de noroeste a sueste pola V\u00eda da Prata do cami\u00f1o de Santiago, que ven de Monterrei e contin\u00faa cara ao alto das Estibadas. De Albarellos saen tam\u00e9n cami\u00f1os que levan \u00e1 Caridade, \u00e1 Salgueira e a Vilaza. O Cami\u00f1o de Santiago ven bordeando o val, atravesa o r\u00edo Rub\u00edn pola ponte Pequena e entra no n\u00facleo para ir atopar o que ven dende Vilaza na praza \u00c1ngel Medeiros. Al\u00ed contin\u00faa cara a Infesta (r\u00faa Central) cruzando a estrada vella (r\u00faa do Progreso).\nAo incorporarse o Cami\u00f1o ao n\u00facleo conv\u00e9rtese nunha r\u00faa pechada pola edificaci\u00f3n en ringleira. Os crecementos hist\u00f3ricos seguen a traza do Cami\u00f1o en direcci\u00f3n a Infesta e tam\u00e9n arredor do punto onde se atopan os catro cami\u00f1os que desembocan en Albarellos. O n\u00facleo tradicional desenv\u00f3lvese en dous barrios principais, a\u00ednda que se poden distinguir aglomerados menores dentro de cada un, especialmente no nacemento dos cami\u00f1os e na cabeceira da ponte vella. O barrio do sur \u00e9 o de maior tama\u00f1o e o m\u00e1is compacto, e probablemente tr\u00e1tase do aglomerado de m\u00e1is antiga formaci\u00f3n. O barrio do norte ten unha configuraci\u00f3n sensiblemente lineal, disponse ao longo do cami\u00f1o que se dirixe a Infesta, formando o seu principal aglomerado arredor da igrexa parroquial. Separan estes dous barrios as grandes hortas de dous pazos e os terreos do igrexario.\nO crecemento urbano.\nA construci\u00f3n da vella estrada Nacional no s\u00e9culo XIX ten servido de soporte para un novo aglomerado lineal duns 480 m ao norte da ponte. Este crecemento conformou unha r\u00faa-corredor (r\u00faa do Progreso) que deu lugar a tipolox\u00edas entre medianeiras con horta ou curral traseiros. Na outra banda da ponte da estrada este crecemento, duns 270 m, pres\u00e9ntase menos consolidado e menos compacto. Os puntos de contacto entre estes novos agregados e o n\u00facleo tradicional foron quen de xerar un certo crecemento en maz\u00e1s pechadas e dar continuidade \u00e1 malla existente. Asemade, entre as traseiras dos novos edificios e o r\u00edo cre\u00e1ronse novos espazos representativos e de lecer que atraeron m\u00e1is adiante os edificios de uso administrativo ou dotacional.\nA arquitectura deste novo tecido difire da tradicional na s\u00faa concepci\u00f3n funcional, afastada do traballo do campo, e na s\u00faa inspiraci\u00f3n acad\u00e9mica, representativa dun status social burgu\u00e9s.\nO crecemento difuso.\nNa sa\u00edda cara a Ver\u00edn, ao longo da r\u00faa do Progreso, o crecemento iniciado no s\u00e9culo XIX viuse continuado nas \u00faltimas d\u00e9cadas por unha sucesi\u00f3n de vivendas unifamiliares espalladas de xeito descontinuo no seu extremo m\u00e1is pr\u00f3ximo \u00e1 nova variante da estrada Nacional. A partir da glorieta de conexi\u00f3n coa N-525, en direcci\u00f3n a Ver\u00edn, abondan m\u00e1is os edificios industriais e hostaleiros que os residenciais. Estes novos crecementos non son quen de xerar tecido nin espazos p\u00fablicos. A sa\u00edda cara ao norte pola estrada vella figura na foto de 1956 como na actualidade, coa excepci\u00f3n dunhas poucas casas illadas.\nO acceso rodado ao n\u00facleo faise principalmente pola r\u00faa do Progreso, dende a estrada N-525, e pola estrada que ven de Vilaza e conecta coa autov\u00eda A-52. A estrada que leva a Infesta tam\u00e9n \u00e9 apta para o uso de veh\u00edculos."}
{"id": "137093", "revid": "56817", "url": "https://gl.wikipedia.org/wiki?curid=137093", "title": "R\u00edo Rub\u00edn, R\u00edo Saa", "text": "O Rub\u00edn \u00e9 un r\u00edo galego que transcorre polo concello lucense da Pobra do Broll\u00f3n e \u00e9 afluente do r\u00edo Saa.\nNace na Serra da Trapa, na Pobra do Broll\u00f3n, preto do monte Legua, de 1300 m. de altitude."}
{"id": "137094", "revid": "5749", "url": "https://gl.wikipedia.org/wiki?curid=137094", "title": "R\u00edo Rub\u00edn, r\u00edo B\u00fabal", "text": ""}
{"id": "137095", "revid": "23204", "url": "https://gl.wikipedia.org/wiki?curid=137095", "title": "Distort Yourself", "text": "Distort Yourself \u00e9 o \u00e1lbum debut, e \u00fanico de momento, de Institute, un grupo musical formado polo ex cantante de Bush Gavin Rossdale. Sa\u00edu ao mercado o 13 de setembro de 2005 e debutou no posto 81\u00ba na lista Billboard 200, vendendo na primeira sobre 12.000 unidades. A totalidade de venda en todos os EUA era de 54.000 copias en abril do 2008.\n\"Bullet Proof Skin\" serviu como single do \u00e1lbum, acadando o posto 28\u00ba na lista Mainstream Rock Tracks e 29\u00ba na lista Modern Rock Tracks. Tivo unha considerable transmisi\u00f3n radiof\u00f3nica na s\u00faa estrea, e en setembro de 2005 foi tocado en directo en varios \"late night\", como por exemplo o \"The Tyra Banks Show\". A canci\u00f3n foi escollida para a banda sonora de \"A ameaza invisible\" e para o videoxogo \"NHL 06\". Tam\u00e9n se lle filmou un v\u00eddeo musical, dirixido por Kevin Kerslake, que xa fixera v\u00eddeos para Nirvana e Green Day."}
{"id": "137096", "revid": "56817", "url": "https://gl.wikipedia.org/wiki?curid=137096", "title": "V (hom\u00f3nimos)", "text": "O V pode ter os seguintes significados:"}
{"id": "137097", "revid": "98629", "url": "https://gl.wikipedia.org/wiki?curid=137097", "title": "C\u00edrculo de Mohr", "text": "O C\u00edrculo de Mohr (estritamente ser\u00eda a circunferencia de Mohr) \u00e9 unha t\u00e9cnica usada en enxe\u00f1ar\u00eda e xeof\u00edsica para representar graficamente un tensor sim\u00e9trico (de 2x2 ou de 3x3) e calcular con el momentos de inercia, deformaci\u00f3ns e tensi\u00f3ns, adaptando os mesmos \u00e1s caracter\u00edsticas dunha circunferencia (radio, centro etc). Tam\u00e9n \u00e9 posible co c\u00edrculo o c\u00e1lculo do esforzo cortante m\u00e1ximo absoluto e a deformaci\u00f3n m\u00e1xima absoluta.\nEste m\u00e9todo foi desenvolvido por 1882 polo enxe\u00f1eiro civil alem\u00e1n Christian Otto Mohr (1835-1918).\nCircunferencia de Mohr para esforzos.\nCaso bidimensional.\nEn d\u00faas dimensi\u00f3ns, o C\u00edrculo de Mohr permite determinar a tensi\u00f3n m\u00e1xima e m\u00ednima, a partir das medici\u00f3ns da tensi\u00f3n normal e tanxencial sobre dous \u00e1ngulos que forman 90\u00ba:\nUsando eixes rectangulares, onde o eixe horizontal representa a tensi\u00f3n normal formula_1 e o eixe vertical representa a tensi\u00f3n cortante ou tanxencial formula_2 para cada un dos planos anteriores. Os valores da circunferencia fidan representados do seguinte xeito:\nAs tensi\u00f3ns m\u00e1xima e m\u00ednima ve\u00f1en dadas en termos desas magnitudes simplemente por:\nEstes valores p\u00f3dense obter tam\u00e9n calculando os valores propios do tensor tensi\u00f3n que neste caso v\u00e9n dado por:\nCaso tridimensional.\nO caso do estado tensional dun punto P dun s\u00f3lido tridimensional \u00e9 m\u00e1is complicado xa que matematicamente repres\u00e9ntase por unha matriz de 3x3 para a que existen 3 valores propios, non necesariamente diferentes.\nNo caso xeral, as tensi\u00f3ns normal (\u03c3) e tanxencial (\u03c4), medidas sobre calquera plano que pase polo punto P, representadas no diagrama (\u03c3,\u03c4) caen sempre dentro dunha rexi\u00f3n delimitada por 3 c\u00edrculos. Isto \u00e9 m\u00e1is complexo que o caso bidimensional, onde o estado tensional ca\u00eda sempre sobre unha \u00fanica circunferencia. Cada unha das 3 circunferencias que delimitan a rexi\u00f3n de posibles pares (\u03c3,\u03c4) co\u00f1\u00e9cese co nome de circunferencia de Mohr.\nC\u00edrculo de Mohr con momentos de inercia.\nPara s\u00f3lidos planos ou case-planos, pode aplicarse a mesma t\u00e9cnica da circunferencia de Mohr que se usou para tensi\u00f3ns en d\u00faas dimensi\u00f3ns. Ao calcular o momento de inercia arredor dun eixe que se encontra inclinado, a circunferencia de Mohr pode ser utilizado para obter este valor. Tam\u00e9n \u00e9 posible obter os momentos de inercia principais. Neste caso as f\u00f3rmulas de c\u00e1lculo do momento de inercia medio e o radio de la circunferencia de Mohr para momentos de inercia son an\u00e1logas \u00e1s de c\u00e1lculo de esforzos:\n &lt;/math&gt;"}
{"id": "137098", "revid": "56817", "url": "https://gl.wikipedia.org/wiki?curid=137098", "title": "Teorema de Pappus-Guldin", "text": "Teorema do centroide de Pappus, tam\u00e9n co\u00f1ecido como teorema de Guldin, teorema de Pappus-Guldin ou teorema de Pappus, \u00e9 o nome de dous teoremas que relacionan superficies e volumes de s\u00f3lidos de revoluci\u00f3n.\nOs teoremas atrib\u00faenselles a Pappus de Alexandr\u00eda e a Paul Guldin."}
{"id": "137099", "revid": "1131", "url": "https://gl.wikipedia.org/wiki?curid=137099", "title": "Vonda Shepard", "text": "Vonda Shepard, nada en Nova York o 7 de xullo de 1963, \u00e9 unha cantante estadounidense de rock/pop.\nTraxectoria.\nA s\u00faa familia mudouse para California cando ela era bastante nova. Desde nova foi unha boa pianista e durante anos despois tivo varios traballos como cantante de apoio, conseguindo finalmente o seu propio contrato de gravaci\u00f3n.\nEn 1987 gravou un dueto con Dan Hill titulado \"Can't We Try\". Lanzou o seu primeiro \u00e1lbum en 1989. Acadou sona polas s\u00faas aparici\u00f3ns na serie de televisi\u00f3n \"Ally McBeal\", na que interpretou o papel dunha m\u00fasica residente dun bar onde os personaxes do show normalmente beb\u00edan despois do traballo. Adoptou os papeis de pianista, guitarrista e baixista.\nMentres estivo na serie gravou dous \u00e1lbums m\u00e1is, amais de d\u00faas selecci\u00f3ns de bandas sonoras de \"Ally McBeal\". Logo Vonda lanzou dous \u00e1lbums m\u00e1is en estudo e m\u00e1is recentemente un \u00e1lbum ao vivo \"Live: A Retrospective\" (2005).\nVonda est\u00e1 casada co produtor musical Mitchell Froom, co que tivo o seu primeiro fillo o 15 de abril de 2006."}
{"id": "137103", "revid": "17467", "url": "https://gl.wikipedia.org/wiki?curid=137103", "title": "Pushkin", "text": ""}
{"id": "137106", "revid": "15490", "url": "https://gl.wikipedia.org/wiki?curid=137106", "title": "Rafael S\u00e1nchez Ferlosio", "text": "Rafael S\u00e1nchez Ferlosio, nado en Roma (Italia) o 4 de decembro de 1927 e finado en Madrid o 1 de abril de 2019, foi un escritor espa\u00f1ol, Premio Cervantes no 2004 e Premio Nacional das Letras Espa\u00f1olas no 2009. A s\u00faa obra m\u00e1is co\u00f1ecida \u00e9 \"El Jarama\" (1955), manifestaci\u00f3n eminente da est\u00e9tica do realismo.\nTraxectoria.\nFillo do tam\u00e9n escritor e correspondente do xornal \"ABC\" en Roma Rafael S\u00e1nchez Mazas (co\u00f1ecido falanxista cuxo frustrado fusilamento na Guerra Civil espa\u00f1ola foi novelado por Javier Cercas en \"Soldados de Salamina\"), doutorouse en Filosof\u00eda e Letras pola Universidade Complutense de Madrid. Neses anos universitarios conformou xunto con outros escritores novos coma Ignacio Aldecoa ou Carmen Mart\u00edn Gaite (con quen casou no 1954, divorci\u00e1ndose no 1970), a chamada Xeraci\u00f3n do 50 ou Xeraci\u00f3n dos nenos da guerra, unidos pola amizade e por unha actitude fortemente politizada.\nDesenvolveu tam\u00e9n unha intensa actividade xornal\u00edstica, colaborando cos xornais \"Arriba\", \"ABC\", \"El Pa\u00eds\" e \"Diario 16\".\nSempre salientou polas s\u00faas posturas cr\u00edticas, expresadas con toda claridade, en temas sociais e pol\u00edticos. Op\u00faxose publicamente \u00e1 guerra do Golfo e a guerra de Iraq e cualificou as celebraci\u00f3ns do quinto centenario do descubrimento de Am\u00e9rica como \"indigno festival\".\nO 1 de abril de 2019 faleceu en Madrid aos 91 anos de idade."}
{"id": "137111", "revid": "1131", "url": "https://gl.wikipedia.org/wiki?curid=137111", "title": "S\u00e1nchez Ferlosio", "text": ""}
{"id": "137112", "revid": "1131", "url": "https://gl.wikipedia.org/wiki?curid=137112", "title": "Firhill Stadium", "text": "O Firhill Stadium ou Firhill Arena (co\u00f1ecido anteriormente tam\u00e9n baixo o nome Firhill Park, mais comunmente co\u00f1ecido coma Firhill) \u00e9 un estadio de f\u00fatbol e rugby da cidade de Glasgow, Escocia. \u00c9 o estadio no que actualmente disputan os seus partidos como locais o equipo de f\u00fatbol Partick Thistle F.C. e o de rugby Glasgow Warriors. O estadio ten unha capacidade para preto de 11.000 espectadores.\nNo pasado foi a casa temporal doutros dous equipos de f\u00fatbol, o Clyde e o Hamilton Academical.\nHistoria.\nF\u00fatbol.\nFirhill \u00e9 a casa do Partick Thistle dende 1909, que se viu forzado a abandor o seu anterior estadio de Meadowside un ano antes. O estadio fufriu unha remodelaci\u00f3n en 1927, un ano antes o estadio acollera o seu \u00fanicoa partido internacional ata agora, fronte a Irlanda.\nEuropean Football.\nFirhill acolleu o seu primeiro partido da Copa de Europa, e primeiro de Glasgow na competici\u00f3n, cando o Djurgardens sueco xogou o seu partido como local no estadio escoc\u00e9s fronte ao Hibernian en 1955. O equipo sueco disputou este partido en Firhill debido \u00e1s condici\u00f3ns de fr\u00edo en Suecia no tempo do partido.\nRugby Union.\nEn decembro de 2005, Firhill converteuse tam\u00e9n na casa do equipo profesional de rugby de Glasgow, o Glasgow Warriors, cando se trasladaron dende a s\u00faa anterior casa en Hughenden Stadium. Logo de retorno a Hughenden en 2006, os Warriors retornaron a Firhill ao principio da tempada 2007-08. En abril de 2009 ampli\u00e1base cinco anos m\u00e1is a local\u00eda dos Warriors no estadio.\nRugby League.\nEn 1996, Firhill foi a casa da Selecci\u00f3n de rugby de Escocia da modalidade de rugby league no seu primeiro partido como local cunha vitoria fronte ao equipo irland\u00e9s. O rugby league \u00e9 un deporte minoritario en Escocia, mais volveu a este estadio na Rugby League World Cup 2000."}
{"id": "137113", "revid": "1131", "url": "https://gl.wikipedia.org/wiki?curid=137113", "title": "Rodney Parade", "text": "O Rodney Parade \u00e9 un estadio da cidade de Newport, ao Sur de Gales. \u00c9 empregado principalmente para disputar partidos de rugby e \u00e9 a casa dos Dragons e do Newport RFC.\nHistoria.\nEn 1875 foi creado o Newport Athletic Club, e dous anos despois comezaron a empregar o campo que Lord Tredegar ti\u00f1a para os seus equipos de cr\u00edcket, tenis, rugby e atletismo."}
{"id": "137117", "revid": "1131", "url": "https://gl.wikipedia.org/wiki?curid=137117", "title": "Parc y Scarlets", "text": "O Parc y Scarlets (do lingua galesa: \"Parque dos Scarlets\", en ingl\u00e9s: \"Scarlets Park\"), antes co\u00f1ecido como \"Pemberton Stadium\", \u00e9 un estadio de rugby da localidade de Llanelli, no Condado de Carmarthenshire, en Gales. O estadio foi inaugurado o 15 de novembro de 2008 como a casa dos Scarlets e do Llanelli RFC. O campo substitu\u00edu a Stradey Park, a casa dos equipos de rugby de Llanelli dende hab\u00eda 130 anos. O estadio \u00e9 ocasionalmente empregado para os partidos da selecci\u00f3n de f\u00fatbol sub 21, as\u00ed coma a s\u00e9nior e os partidos de competici\u00f3ns europeas do Llanelli A.F.C.."}
{"id": "137121", "revid": "55340", "url": "https://gl.wikipedia.org/wiki?curid=137121", "title": "Cova (hom\u00f3nimos)", "text": "Unha cova \u00e9 unha cavidade entre as rochas.\nAmais, como top\u00f3nimo pode referirse a:"}
{"id": "137122", "revid": "1131", "url": "https://gl.wikipedia.org/wiki?curid=137122", "title": "Galer\u00eda de imaxes de Albarellos, Monterrei", "text": "Santiago de Albarellos \u00e9 unha parroquia do concello ourens\u00e1n de Monterrei na comarca de Ver\u00edn."}
{"id": "137126", "revid": "98629", "url": "https://gl.wikipedia.org/wiki?curid=137126", "title": "Getxo Rugby Taldea", "text": "O Getxo Rugby Taldea, chamado Getxo Artea por raz\u00f3ns de patrocinio, \u00e9 un club espa\u00f1ol de rugby da localidade de Getxo (Biscaia), fundado en 1975, que compite na Divisi\u00f3n de Honra, a primeira categor\u00eda do rugby espa\u00f1ol. No seu palmar\u00e9s salienta a presenza dun t\u00edtulo de liga (1993) e catro t\u00edtulos de copa (1990, 1991, 1992 e 1997).\nO equipo xoga os seus partidos como local no terreo de xogo do Vel\u00f3dromo de Fadura, situado dentro da Cidade Deportiva Municipal de Fadura. As cores tradicionais do club son o amarelo e o negro.\nHistoria.\nO Getxo Artea Rugby Taldea, fundouse en 1975 co nome de Getxo Rugby Taldea, ao unirse tres xogadores do Gernika Rugby Taldea que viv\u00edan nesta localidade bisca\u00ed\u00f1a. Durante os seus primeiros anos de vida nutriuse de todo o entramado deportivo deste municipio, principalmente dos remeiros de tra\u00ed\u00f1as. Obtiv\u00e9ronse, dende moi cedo, grandes resultados deportivos, tanto en categor\u00eda s\u00e9nior, coma nas categor\u00edas inferiores.\nNa d\u00e9cada dos '80, seguiu co seu crecemento ata conseguir avanzar dende a categor\u00eda rexional ata a Divisi\u00f3n de Honra, a m\u00e1xima categor\u00eda do rugby espa\u00f1ol. Nesta mesma d\u00e9cada, en 1989 cr\u00e9ase a secci\u00f3n feminina do club, que tam\u00e9n se caracterizou, dende os seus inicios, por ter grandes resultados no \u00e1mbito deportivo, e por unha vocaci\u00f3n de formaci\u00f3n, tanto de deportistas como de persoas dentro dos valores do rugby.\nDurante a d\u00e9cada dos '90, o club vive a s\u00faa \u00e9poca dourada, acadando os seus maiores \u00e9xitos deportivos no equipo s\u00e9nior masculino, coa consecuci\u00f3n dun t\u00edtulo de Liga de Divisi\u00f3n de Honor, catro copas do Rei e chegou a tres finais m\u00e1is desta \u00faltima competici\u00f3n. Tras este per\u00edodo esplendoroso e cando xa parec\u00eda normal a s\u00faa presenza na m\u00e1xima categor\u00eda do rugby espa\u00f1ol e a consecuci\u00f3n de t\u00edtulos, houbo unha crise de xogo que fixo perder tanto a categor\u00eda, coma a s\u00faa presenza nas finais de copa.\nO s\u00e9culo XXI, significa a recuperaci\u00f3n dos bos resultados deportivos, primeiro votando \u00e1 Divisi\u00f3n de Honra, e m\u00e1is tarde repetindo a s\u00faa participaci\u00f3n na Final de Copa do Rei de 2005. Ademais, este s\u00e9culo marca o comezo da profesionalizaci\u00f3n do club, etapa a\u00ednda non finalizada, mais obs\u00e9rvase nun aumento progresivo do presuposto para cada tempada. Esta d\u00e9cada tam\u00e9n marca o comezo dos \u00e9xitos femininos en categor\u00eda nacional, xa que consegue ga\u00f1ar a Copa da Ra\u00ed\u00f1a de 2001 e de 2008 e acadou outra final desta competici\u00f3n en 2004. Ademais destes \u00e9xitos, no ano no que cumpr\u00eda 20 anos a s\u00faa secci\u00f3n feminina, o 2009, e grazas a ter ga\u00f1ado a Copa da Ra\u00ed\u00f1a do ano anterior, enfrontouse na Final da Copa de Europa Feminina ao equipo franc\u00e9s do USA Toulouges, perdendo a final a dobre partido.\nO 19 de abril de 2009 consum\u00e1base o descenso directo do Getxo \u00e1 Divisi\u00f3n de Honra B tras perder ante o l\u00edder, o CRC Madrid, e finalizar en \u00faltima posici\u00f3n a tempada regular. Para a tempada 2009-2010, o equipo militou no Grupo 1 (Norte) da Divisi\u00f3n de Honra B.\nNa tempada 2010-2011, o equipo logrou rematar a tempada na primeira posici\u00f3n do Grupo 1 da Divisi\u00f3n de Honra B. Para ascender ti\u00f1a que derrotar nunha eliminatoria a ida e volta \u00f3 equipo valenciano de Les Abelles, que hab\u00eda rematado segundo no Grupo 2. No encontro de ida venceu o Les Abelles por 15-13 en Valencia. No encontro de volta o que venceu foi o equipo vasco, por 43 a 21, co cal Getxo RT acadaba o ascenso \u00e1 Divisi\u00f3n de Honra, na que militar\u00e1 durante a tempada 2011-2012."}
{"id": "137129", "revid": "5863", "url": "https://gl.wikipedia.org/wiki?curid=137129", "title": "A Rioxa, Arxentina", "text": "A Rioxa \u00e9 unha cidade, capital da provincia da Rioxa, na Arxentina.\nPoboaci\u00f3n.\nEn 2001 ti\u00f1a 143\u00a0684 habitantes, un 27,80% m\u00e1is que no ano 1991.\nClima.\nA Rioxa presenta caracter\u00edsticas propias dun clima continental. Os invernos son suaves e secos, con temperaturas medias por encima dos 10\u00a0\u00b0C e escasas choivas, as\u00ed como unha alta oscilaci\u00f3n diaria. Os ver\u00e1ns son chuviosos e c\u00e1lidos con temperaturas medias de 28\u00a0\u00b0C e m\u00e1ximas absolutas ao redor dos 40\u00a0\u00b0C, unha das m\u00e1is altas da Arxentina."}
{"id": "137132", "revid": "1131", "url": "https://gl.wikipedia.org/wiki?curid=137132", "title": "IES Francisco Aguiar", "text": "O Instituto de Ensinanza Secundaria Francisco Aguiar \u00e9 un centro de ensinanza secundaria e Bacharelato pertencente \u00e1 rede p\u00fablica de institutos da Xunta de Galicia, situado en Betanzos.\nOrganizaci\u00f3n e caracter\u00edsticas.\nPertence \u00e1 rede de institutos p\u00fablicos da Xunta de Galicia, no que se imparte Educaci\u00f3n Secundaria Obrigatoria, Bacharelato, Ciclos Formativos de Xesti\u00f3n Comercial e Mercadotecnia.\n\u00c9 un centro constitu\u00eddo por diversos edificios integrados na zona educativa da cidade, onde tam\u00e9n se atopan o IES As Mari\u00f1as e o CEIP Francisco Vales Villamar\u00edn.\nHistoria.\nO instituto comezou a funcionar no curso 1952-1953, estabecendo a s\u00faa sede no convento de San Domingos. A inauguraci\u00f3n oficial do Instituto realizouse o 17 de setembro dese mesmo ano e consistiu na celebraci\u00f3n relixosa seguida da impartici\u00f3n simb\u00f3lica dunha primeira clase.\nO IES Francisco Aguiar de toma o seu nome do arcebispo betanceiro do s\u00e9culo XVII, Francisco de Aguiar Seixas e Ulloa, que foi arcebispo de M\u00e9xico, onde fundou distintas instituci\u00f3ns docentes e ben\u00e9ficas.\nNo ano 1980 mudou a s\u00faa sede ao actual edificio."}
{"id": "137136", "revid": "23204", "url": "https://gl.wikipedia.org/wiki?curid=137136", "title": "Reino do Congreso", "text": "O Reino do Congreso ou Reino de Polonia \u00e9 unha entidade pol\u00edtica, creada no Congreso de Viena en 1815 a partir do Ducado de Varsovia, cando as grandes potencias europeas se reorganizaron logo das guerras napole\u00f3nicas.\nHistoria.\nNacemento do reino.\nO nacemento do Reino do Congreso d\u00e9bese en gran medida \u00f3s esforzos de Adam Jerzy Czartoryski, polaco e ministro de asuntos exteriores ruso, que quer\u00eda resucitar Polonia como un aliado de Rusia. Obt\u00e9n unha constituci\u00f3n liberal para o novo reino, que \u00e9 moi parecida \u00e1 do Ducado de Varsovia. Ademais, o Reino do Congreso, ti\u00f1a unha armada e o seu propio goberno. Oficialmente, foi unha monarqu\u00eda constitucional co tsar\u00a0de Rusia levando o t\u00edtulo de Rei de Polonia. A Dieta pod\u00eda votar as leis e era responsable do vicerrei representante do tsar. O 9 de decembro de 1815, o cargo de gobernador foi designado na persoa do pr\u00edncipe J\u00f3zef Zajaczek, que ocupou o cargo ata a s\u00faa morte en 1826.\nA fin das Ilusi\u00f3ns.\nO Reino do Congreso non durou m\u00e1is de quince anos. Os problemas comezaron cando Nicolao I foi coroado tsar. Nicolao I, non tolerou ningunha restrici\u00f3n \u00f3s seus poderes en Polonia. Nomea o gran duque Constantino Romanov vicerrei de Polonia. Este quixo impo\u00f1er unha disciplina rusa no seo da armada do reino e os militares comezaron a conspirar contra el. Mentres que os rusos prev\u00edan utilizar o ex\u00e9rcito do reino para intervir contra os movementos revolucionarios en Francia e B\u00e9lxica, o subtenente Piotr Wysocki e o seu grupo trataron de asasinar o gran duque Constantino, desencadeando unha insurrecci\u00f3n contra Rusia. En xaneiro\u00a0de 1831, o tsar foi deposto pola Dieta por transgredir en numerosas ocasi\u00f3ns a constituci\u00f3n. A resposta do tsar non foi outra que a de enviar as tropas para acabar coa revolta polaca.\nA rusificaci\u00f3n.\nTras once meses de guerra, Rusia controlou a situaci\u00f3n. A constituci\u00f3n foi abolida, e establec\u00e9ronse tarifas aduaneiras con Rusia para frear o desenvolvemento da econom\u00eda do reino. As autoridades rusas pecharon as universidades e escolas superiores. O papa\u00a0Gregorio XVI outorga a bendici\u00f3n a Nicolao I por liquidar do Reino do Congreso toda a tolerancia que Alexandre I\u00a0permitira. No 1832, a administraci\u00f3n recaeu nun goberno militar, a cargo do xeneral Iv\u00e1n Paskievich, quen levou a cabo unha pol\u00edtica de rusificaci\u00f3n. No 1856, Mikha\u00efl Gortchakov suc\u00e9deo como gobernador do Reino de Polonia ata o 30 de maio\u00a0de 1861.\nO pa\u00eds do V\u00edstula.\nEn 1863, xorde unha nova revolta, a Revolta de Xaneiro. Tras a derrota dos insurxentes, instaurouse unha pol\u00edtica de rusificaci\u00f3n total. O proceso de unificaci\u00f3n con Rusia foi proposto coa fin de acabar coas instituci\u00f3n do reino polaco creadas en 1815. O ruso converteuse na lingua oficial. En 1868, os territorios do Reino do Congreso, foron incorporados \u00f3 Imperio Ruso baixo o nome de \"Pa\u00eds do V\u00edstula\" (en ruso: Privislinsky Kray). O nome, Reino do Congreso, continua sendo empregado para designar estes territorios \u00f3 longo do s\u00e9culo XIX, a\u00ednda que a entidade pol\u00edtica do reino non exista xa.\nNo ano 1915, a armada rusa abandona o Reino a mans dos alem\u00e1ns e austroh\u00fangaros."}
{"id": "137138", "revid": "3471", "url": "https://gl.wikipedia.org/wiki?curid=137138", "title": "Einstenio", "text": ""}
{"id": "137145", "revid": "1131", "url": "https://gl.wikipedia.org/wiki?curid=137145", "title": "Copa Xunta de Rugby", "text": "A Copa Xunta de Rugby \u00e9 unha competici\u00f3n de rugby por eliminatorias organizada pola Federaci\u00f3n Galega de Rugby que se disputa anualmente tralo remate das competici\u00f3ns de liga. Os equipos compiten entre eles independentemente da s\u00faa categor\u00eda. A competici\u00f3n disputouse por primeira vez no ano 86. O m\u00e1ximo dominador do torneo ao longo da s\u00faa historia \u00e9 o Vigo Rugby Club."}
{"id": "137147", "revid": "1131", "url": "https://gl.wikipedia.org/wiki?curid=137147", "title": "R\u00edo Albarellos, r\u00edo B\u00fabal", "text": "O Albarellos \u00e9 un r\u00edo galego que transcorre polo concello ourens\u00e1n de Monterrei e \u00e9 afluente do r\u00edo B\u00fabal. \u00c9 co\u00f1ecido tam\u00e9n como r\u00edo Rub\u00edn.\nCurso e afluentes.\nNace no Penedo do Oso, situado na serra de Meda, entre os concellos de Cualedro, Laza e Monterrei. Durante o seu curso atravesa a localidade abandonada de Paradi\u00f1a e mailas localidades de Infesta e Albarellos (esta \u00faltima \u00e9 a que lle d\u00e1 un dos seus nomes), para finalizar o seu percorrido desembocando no r\u00edo B\u00fabal \u00e1 altura da aldea de Vilaza.\nAo sa\u00edr de Infesta recibe un dos seus principais afluentes, o r\u00edo de Rebordondo.\nConstruci\u00f3ns salientables.\nAo paso por Paradi\u00f1a \u00e9 atravesado por unha ponte do s\u00e9culo XX. No seu percorrido est\u00e1n a presa das Lagas e mais a presa de Infesta, ambas empregadas para o ba\u00f1o. Preto de Infesta o r\u00edo discorre paralelo a unhas canalizaci\u00f3ns de auga que datan de 1918.\nFauna e flora.\nAo igual que no resto dos bosques de ribeira galegos, abundan os bidueiros, amieiros, freixos e salgueiros nas beiras do r\u00edo. Nalg\u00fans puntos da zona alta do curso tam\u00e9n se estenden prados aos lados.\nEn canto \u00e1 fauna, o r\u00edo \u00e9 fogar de numerosas especies de anfibios, como a ra patilonga (\"Rana iberica\"), r\u00e9ptiles como a cobra de colar (\"Natrix natrix\") ou a cobra sapeira (\"Natrix maura\") e mam\u00edferos coma o ourizo cacheiro (\"Erinaceus europaeus\"). Ocasionalmente p\u00f3dense avistar garzas (\"Ardea cinerea\")."}
{"id": "137148", "revid": "1131", "url": "https://gl.wikipedia.org/wiki?curid=137148", "title": "Liga Galega de Rugby", "text": "CR Ferrol\nCRAT\nCD Zalaeta\nSantiago RC\nCR Fendetestas\nCR Lal\u00edn\nMuralla RC\nOs Ingleses RC\nVigo RC\nMareantes RC\nPontevedra RC\nOurense RC\nRO Keltia\nEquipos de rugby galegos:\nA liga galega de rugby e a competici\u00f3n que enfronta \u00f3s , divididos en d\u00faas divisi\u00f3ns, a LGR1 e a LGR2. A liga est\u00e1 organizada pola FGR, que tam\u00e9n organiza a Copa Xunta de Rugby. T\u00f3dolos clubs galegos participan na liga galega, mesmo os que compiten nas d\u00faas competici\u00f3ns nacionais (a Divisi\u00f3n de Honra A e Divisi\u00f3n de Honra B), xa que os clubs que compiten en competici\u00f3ns nacionais te\u00f1en a obriga de ter equipos filiais nas s\u00faas ligas rexionais.\nCampi\u00f3ns.\nA actual liga galega de rugby naceu na tempada 1983/1984 con cinco equipos participantes, dous da Coru\u00f1a (Zalaeta e CRAT), un de Santiago (Universitario), un de Ferrol (Marina) e un de Vigo (Bocoi), sendo o primeiro equipo campi\u00f3n o equipo de Santiago de Compostela. O cadro de campi\u00f3ns \u00e9 o seguinte:\nLiga feminina.\nA liga galega feminina de rugby \u00e9 de nova creaci\u00f3n. A maior\u00eda de clubs de rugby galegos non te\u00f1en secci\u00f3n de rugby feminino, de xeito que a liga galega \u00e9 de pequeno tama\u00f1o. Na tempada 2017-18 e 2018/19 houbo cinco equipos disputando o torneo, sendo alg\u00fans deles reforzados por xogadoras doutros clubs que non participan:"}
{"id": "137149", "revid": "98629", "url": "https://gl.wikipedia.org/wiki?curid=137149", "title": "A Armada, Queimadelos, Mondariz", "text": "A Armada \u00e9 un lugar da parroquia de Queimadelos no concello pontevedr\u00e9s de Mondariz, na comarca do Condado. Ti\u00f1a 49 habitantes no ano 2013 segundo datos do Instituto Galego de Estat\u00edstica, dos cales eran 21 homes e 28 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 70 habitantes. \u00c9 o lugar da parroquia con m\u00e1is poboaci\u00f3n de Queimadelos. Comprende os barrios de O Outeiro, O Outeriro da Cruz, O Cami\u00f1o da Igrexa e unha pequena parte da fraga.\nNeste lugar local\u00edzase o Carballo da Armada con m\u00e1is dun s\u00e9culo de vida."}
{"id": "137151", "revid": "1131", "url": "https://gl.wikipedia.org/wiki?curid=137151", "title": "R\u00edo B\u00fabal, r\u00edo T\u00e1mega", "text": "O r\u00edo B\u00fabal ou Buble \u00e9 un curso fluvial galego que transcorre polos concellos ourens\u00e1ns de Cualedro, Monterrei e Ver\u00edn. \u00c9 afluente do r\u00edo T\u00e1mega.\n\u00c9timo.\nO nome do r\u00edo ten relaci\u00f3n co do pobo prerromano dos bibalos, que habitaba na comarca, segundo consta no Padr\u00f3n dos pobos da ponte de Chaves.\nDescrici\u00f3n.\nNace na serra do Larouco, dacabalo entre os concellos de Cualedro e Baltar, na provincia de Ourense, e o de Montalegre, en Portugal. Recolle as augas das chairas entre a Alta Limia e a fronteira con Portugal. O seu tramo final est\u00e1 declarado como parte da zona especial de conservaci\u00f3n (ZEC) r\u00edo T\u00e1mega da Rede Natura 2000, xunto co tramo do T\u00e1mega augas arriba da desembocadura.\nOs seus principais afluentes son o r\u00edo Pichos, no concello de Cualedro, que percorre as parroquias de Lucenza, A Xironda e San Millao, e o r\u00edo Rub\u00edn, r\u00edo B\u00fabal no concello de Monterrei, que percorre as parroquias de Infesta, Albarellos e Vilaza."}
{"id": "137152", "revid": "11611", "url": "https://gl.wikipedia.org/wiki?curid=137152", "title": "R\u00edo Buble", "text": ""}
{"id": "137155", "revid": "5863", "url": "https://gl.wikipedia.org/wiki?curid=137155", "title": "Lista de publicaci\u00f3ns impresas galegas", "text": "Esta \u00e9 unha lista dos xornais e publicaci\u00f3ns peri\u00f3dicas impresas que hai ou houbo en Galicia ou dirixidas \u00e1 comunidade galega no exterior, ordenada por lugar de publicaci\u00f3n."}
{"id": "137157", "revid": "5749", "url": "https://gl.wikipedia.org/wiki?curid=137157", "title": "Lista de xornais galegos", "text": ""}
{"id": "137159", "revid": "336", "url": "https://gl.wikipedia.org/wiki?curid=137159", "title": "Son de seu", "text": ""}
{"id": "137160", "revid": "1131", "url": "https://gl.wikipedia.org/wiki?curid=137160", "title": "Batalla de Arfderydd", "text": "A batalla de Arfderydd (tam\u00e9n co\u00f1ecido como Arderydd) tivo lugar, segundo os \"Annales Cambriae\", en 573. Os ex\u00e9rcitos que se enfrontaban son citados de forma diversa en varias fontes galesas antigas, cousa que suxire que hab\u00eda un n\u00famero de ex\u00e9rcitos aliados. Os principais adversarios semella que foron Gwenddoleu ap Ceidio e mais os pr\u00edncipes irm\u00e1ns, Peredur e Gwrgi, ou o rei Rhydderch Hael de Strathclyde. Gwenddoleu foi derrotado e as s\u00faas tropas aniquiladas. O seu bardo, Lailoken, volveuse tolo e botou a correr cara ao bosque. Probabelmente sexa a orixe do personaxe art\u00farico, Merl\u00edn.\nNun manuscrito que data de finais do s\u00e9culo XV, unha historia chamada \"Lailoken and Kentigern\" sit\u00faa a batalla na chaira entre Liddel e Carwannok. Isto p\u00e9nsase que est\u00e1 en Arthuret, preto de Longtown, en Cumberland (agora Cumbria)."}
{"id": "137162", "revid": "23562", "url": "https://gl.wikipedia.org/wiki?curid=137162", "title": "Associa\u00e7\u00e3o de Estudantes do Instituto Superior de Agronomia", "text": "O Associa\u00e7\u00e3o de Estudantes do Instituto Superior Agronomia, comunmente co\u00f1ecido como Agronomia, \u00e9 un club portugu\u00e9s de rugby da cidade de Lisboa, fundado en 1932. O club compite na m\u00e1xima categor\u00eda do rugby portugu\u00e9s."}
{"id": "137163", "revid": "22570", "url": "https://gl.wikipedia.org/wiki?curid=137163", "title": "Lailoken", "text": "Lailoken foi un profeta tolo da antiga Britania posromana de finais do s\u00e9culo VI. A \"Vida de San Kentigern\" fala dun \"home tolo, que chamaban Laleocen\" que viviu na aldea de \"Peartnach\" (Partick) ou preto dela no reino de Strathclyde. Laleocen profetizou a morte do rei Rhydderch Hael.\nA causa da s\u00faa descrici\u00f3n como un home salvaxe e vidente que estaba a vivir nos bosques do sur de Escocia identif\u00edcano en ocasi\u00f3ns con Myrddin Wyllt, o prototipo do mago Merl\u00edn da lenda art\u00farica.. Myrddyn est\u00e1 asociado particularmente coa Batalla de Arfderydd en Cumberland (agora Cumbria) e a \u00e1rea xusto ao norte, na raia na moderna Escocia. Myrddyn loitaba no bando dos vencidos e tras a batalla toleou.\nNo texto gal\u00e9s \"Cyfoesi Myrddin a Gwenddydd ei Chwaer\" (\"A conversa de Merl\u00edn e Gwendydd, a s\u00faa irm\u00e1\"), Gwendydd ref\u00edrese a Merl\u00edn como \"Llallawg\" e o seu diminutivo \"Llallogan\".\nJarman tam\u00e9n asocia a Llallogan ~ Laloiken con Merlin \nA historia do s\u00e9culo XV \"Lailoken and Kentigern\" afirma que \"alg\u00fans din que o seu nome era \"Merlynum\"\"."}
{"id": "137164", "revid": "98629", "url": "https://gl.wikipedia.org/wiki?curid=137164", "title": "Rugby Clube da Lous\u00e3", "text": "O Rugby Clube da Lous\u00e3 \u00e9 un club portugu\u00e9s de rugby da localidade de Lous\u00e3. O club evolucionou ata a segunda categor\u00eda do rugby portugu\u00e9s, Campionato portugu\u00e9s de rugby de 2\u00aa Divisi\u00f3n, ou \"Campeonato Nacional de I Divisi\u00e3o\"."}
{"id": "137165", "revid": "6267151", "url": "https://gl.wikipedia.org/wiki?curid=137165", "title": "SHUM Ma\u00e7anet", "text": "O SHUM Ma\u00e7anet \u00e9 un club deportivo de Ma\u00e7anet de la Selva, adicado \u00e1 pr\u00e1ctica do h\u00f3ckey a pat\u00edns. As siglas SHUM corresponden \u00e1 Secci\u00f3 Hoquei Uni\u00f3 Ma\u00e7anetenca.\nNa tempada 2006-07 perdeu a categor\u00eda da O.K. Liga, mais recuperouna a tempada seguinte."}
{"id": "137175", "revid": "1131", "url": "https://gl.wikipedia.org/wiki?curid=137175", "title": "Galer\u00eda de imaxes de Noalla, Sanxenxo", "text": "Santo Estevo de Noalla \u00e9 unha parroquia que se localiza no concello de Sanxenxo"}
{"id": "137183", "revid": "98629", "url": "https://gl.wikipedia.org/wiki?curid=137183", "title": "Rugby Club Valencia", "text": "O RC Valencia (tam\u00e9n co\u00f1ecido como Valencia Tecnidex) \u00e9 un equipo de rugby espa\u00f1ol da cidade de Valencia. Actualmente o club compite no Grupo C da Primeira Divisi\u00f3n Nacional, terceira categor\u00eda do rugby espa\u00f1ol.\nHistoria.\nO club foi fundado en maio de 1966 por un grupo de xogadores xoves que quer\u00edan ver un equipo da cidade de Valencia xogando nas ligas nacionais. Houbo problemas para conseguir un campo, e o club xogou nun campo de f\u00fatbol en Picanya e, \u00e1s veces \u00e1 beira do r\u00edo polo centro de formaci\u00f3n de profesores nos primeiros anos. Logo dun tempo conseguiron adquirir o seu propio terreo de xogo, o Campo de la Pechina (Campo de El colgante), o primeiro campo de rugby da cidade. A tempada seguinte comezou a competir un equipo de mozos que rematou ga\u00f1ando o campionato rexional.\nO equipo s\u00e9nior chegou \u00e1s ligas nacionais por primeira vez na tempada 1973-74 e conseguiu ascender \u00e1 Divisi\u00f3n de Honra natempada 1976-77, ga\u00f1ando o campionato na tempada 1982-83.\nNa tempada 1983-84 disputou a final da Copa Ib\u00e9rica, perdendo fronte ao campi\u00f3n da Liga Portuguesa, o Centro Desportivo Universitario de Lisboa por 13-3 en Valencia. En 1990 o club conseguiu o seu primeiro patrocinador, Tecnidex, unha empresa provedora de produtos qu\u00edmicos, e desinfectantes con fins agr\u00edcolas.\nNa tempada 2010-11 o equipo competiu no Grupo C da Primeira Divisi\u00f3n Nacional (terceira categor\u00eda do rugby nacional) acadando a s\u00e9tima posici\u00f3n na clasificaci\u00f3n final, con catro vitorias e dez derrotas."}
{"id": "137186", "revid": "1131", "url": "https://gl.wikipedia.org/wiki?curid=137186", "title": "Rama", "text": ""}
{"id": "137188", "revid": "140099", "url": "https://gl.wikipedia.org/wiki?curid=137188", "title": "Club de Rugby Les Abelles", "text": "O Club de Rugby Les Abelles \u00e9 unha sociedade deportiva de afeccionados ao rugby da cidade de Valencia.\nHistoria.\nO club foi fundado en 1971 por Noel Halangode, mestre do Colexio de Xesu\u00edtas de Valencia. Xogador durante un tempo do club londiniense London Wasps, tenta trasladar o nome e o esp\u00edrito deste a un grupo de alumnos. Dende aquela enc\u00f3ntrase afiliado \u00e1 Federaci\u00f3n espa\u00f1ola de rugby e como club valenciano pertence \u00e1 Federaci\u00f3n Territorial da Comunidade Valenciana.\nCon m\u00e1is de trinta anos de historia, Les Abelles converteuse nun equipo de nome dentro do rugby espa\u00f1ol, debido aos diferentes t\u00edtulos e galard\u00f3ns obtidos. Na cidade de Valencia leva todo este tempo pelexando pola difusi\u00f3n e captaci\u00f3n de practicantes deste deporte. M\u00e1is dun milleiro de persoas pasaron por este club, moitos deles foron elixidos para xogar tanto na Selecci\u00f3n Valenciana coma na Selecci\u00f3n Espa\u00f1ola.\nNa tempada 1981-82 ascende por primeira vez \u00e1 Divisi\u00f3n de Honra. Logo de varios descensos, o equipo consegue volver \u00e1 Divisi\u00f3n de Honra B na tempada 1999-00, mais un novo descenso os relegar\u00eda novamente \u00e1 terceira categor\u00eda do rugby espa\u00f1ol. Foi na tempada 2003-04 na que volveron \u00e1 segunda categor\u00eda do rugby espa\u00f1ol, na que se mantiveron sempre entre os dous primeiros equipos do Grupo 2 ata o ascenso de novo \u00e1 m\u00e1xima categor\u00eda do rugby en Espa\u00f1a na tempada 2007-08, 25 anos despois do primeiro ascenso a esta categor\u00eda.\nDespois de descender na tempada 2009-10 a Divisi\u00f3n de Honra B, na tempada 2010-11 Les Abelles acadou a segunda posici\u00f3n na clasificaci\u00f3n final do Grupo 2, por detr\u00e1s do CRC Madrid. A continuaci\u00f3n disputou fronte a Getxo RT unha eliminatoria de ascenso a Divisi\u00f3n de Honra. O equipo valenci\u00e1n ga\u00f1ou o primeiro encontro xogado en Valencia por 15 a 13, pero no encontro de volta perdeu por 43 a 21, co cal seguir\u00e1 competindo polo menos un ano mais na segunda categor\u00eda do rugby nacional."}
{"id": "137189", "revid": "23204", "url": "https://gl.wikipedia.org/wiki?curid=137189", "title": "Club de Rugby Liceo Franc\u00e9s", "text": "O Club de Rugby Liceo Franc\u00e9s \u00e9 un club de rugby espa\u00f1ol fundado en 1968 en Madrid e que actualmente compite na Divisi\u00f3n de Honra B, a segunda categor\u00eda do rugby espa\u00f1ol. As cores do equipo son as da bandeira francesa, branco, azul e vermello.\nHistoria.\nO club foi fundado na tempada 1967-68. Nese ano inaugurouse o novo colexio no parque Conde Orgaz e os se\u00f1ores Agostini e Tyssere, que dirix\u00edan o centro, solicitaron \u00e1 federaci\u00f3n un educador. Chegou ent\u00f3n Luis Abad \"Luis\u00f3n\", que sembrou a paix\u00f3n polo rugby e dirixiu ao equipo durante anos. Dende aquela o club non parou de medrar, ata converterse nun dos equipos m\u00e1is importantes do panorama espa\u00f1ol, proporcionando moitos xogadores \u00e1s diferentes categor\u00edas da Selecci\u00f3n Espa\u00f1ola.\nO Liceo Franc\u00e9s ten unha forte tradici\u00f3n de coidado da canteira e a formaci\u00f3n de xogadores para o futuro, sendo a s\u00faa escola unha das m\u00e1is importantes de Espa\u00f1a.\nA pesar de non ter ga\u00f1ado ningunha das 14 edici\u00f3ns da Liga Espa\u00f1ola de rugby que disputou, o equipo acadou o subcampionado nas tempadas 1990-91 e 1992-93. Nos anos 1989 e 2001 o equipo caeu derrotado na final da Copa do Rei. A s\u00faa \u00faltima presenza na Divisi\u00f3n de Honra foi na tempada 2006-07.\nNa tempada 2010-11 competiu no Grupo 2 da Divisi\u00f3n de Honra B, acadando a 4\u00aa posici\u00f3n na clasificaci\u00f3n final da liga, o que permitir\u00e1 que o equipo participe de novo na segunda categor\u00eda do rugby nacional na tempada 2011-12."}
{"id": "137201", "revid": "1409962", "url": "https://gl.wikipedia.org/wiki?curid=137201", "title": "Republica Melgacha", "text": ""}
{"id": "137204", "revid": "1308", "url": "https://gl.wikipedia.org/wiki?curid=137204", "title": "Mundo mediterr\u00e1neo", "text": ""}
{"id": "137208", "revid": "89787", "url": "https://gl.wikipedia.org/wiki?curid=137208", "title": "Revoluci\u00f3n neol\u00edtica", "text": "Denom\u00ednase revoluci\u00f3n neol\u00edtica \u00e1 primeira transformaci\u00f3n radical da forma de vida da humanidade, que pasa de ser n\u00f3made a sedentaria e de econom\u00eda depredadora (caza, pesca e recolecci\u00f3n) a produtora (agricultura e gandar\u00eda). O termo d\u00e9bese a Vere Gordon Childe (1936).\nEste proceso tivo lugar hai m\u00e1is de 9000 anos (VIII milenio\u00a0a.\u00a0C.) como resposta \u00e1 crise clim\u00e1tica que se produce no comezo do Holoceno, trala \u00faltima glaciaci\u00f3n. En primeiro lugar afecta \u00e1 zona co\u00f1ecida como crecente f\u00e9rtil do Medio Oriente, unha ampla zona que comprende dende o nord\u00e9s de \u00c1frica (Val do Nilo, en Exipto) at\u00e9 o oeste de Asia (zona de Mesopotamia entre os r\u00edos Tigris e \u00c9ufrates). Algo m\u00e1is tarde produc\u00edronse mudanzas semellantes na India (r\u00edos Indo e Ganxes) e no Extremo Oriente (r\u00edos Huang Ho e Yangtz\u00e9 na China). A difusi\u00f3n polo resto do Vello Mundo (Europa, Asia e \u00c1frica) prod\u00facese por difusi\u00f3n destes primeiros focos, a\u00ednda que nalgunhas zonas prod\u00facese localmente a domesticaci\u00f3n de animais ou plantas aut\u00f3ctonas. De forma aut\u00f3noma prod\u00facese a revoluci\u00f3n neol\u00edtica en Am\u00e9rica, cos focos mesoamericano e andino. A difusi\u00f3n da agricultura e a gandar\u00eda por Ocean\u00eda nalg\u00fans casos \u00e9 simult\u00e1nea \u00e1 ocupaci\u00f3n humana (as migraci\u00f3ns das illas do Pac\u00edfico eran tanto dos grupos humanos como dos seus cultivos e gando) e noutros os usos do chan continuaron sendo moi arcaicos at\u00e9 a chegada dos europeos (aborixes australianos, na s\u00faa maior\u00eda cazadores-recolectores, cuxa ocupaci\u00f3n do continente \u00e9 moi antiga, quizais dende hai 40.000 anos).\nPor que \"revoluci\u00f3n\" e por que \"neol\u00edtica\".\nO termo neol\u00edtico empr\u00e9gase como denominaci\u00f3n dun per\u00edodo da prehistoria definido en termos de cultura material. Escolarmente defin\u00edase como o per\u00edodo no que se atopan \u00fatiles de pedra pulimentada, fronte ao paleol\u00edtico, no que os \u00fatiles eran de pedra tallada. Loxicamente, a integraci\u00f3n desta perspectiva da tecnolox\u00eda l\u00edtica co proceso descrito por Gordon Childe, e a comparaci\u00f3n do que a partir de ent\u00f3n denom\u00ednase \"modo de vida paleol\u00edtico\" (depredador) e o \"modo de vida neol\u00edtico\" (produtor) pasou ser un t\u00f3pico cultural e unha das tarefas m\u00e1is importantes da prehistoria e a arqueolox\u00eda como ciencias.\nO termo revoluci\u00f3n implica unha mudanza radical, a mi\u00fado s\u00fabita e at\u00e9 violenta, e \u00e9 unha das categor\u00edas m\u00e1is utilizadas para describir procesos importantes, e non s\u00f3 nas ciencias sociais. A identificaci\u00f3n dunha revoluci\u00f3n industrial case simult\u00e1nea \u00e1 revoluci\u00f3n francesa \u00e9 o precedente que permitiu ao historiador australiano espallar o uso do termo a un proceso xa non secular, sen\u00f3n milenario. Ad\u00f3itase considerar que Revoluci\u00f3n Neol\u00edtica e Revoluci\u00f3n industrial foron os dous as mudanzas m\u00e1is transcendentais da historia da humanidade, e malia non ser acontecementos de cambio no tempo hist\u00f3rico de curto prazo, merecen o uso do termo. Para evitar a palabra \"revoluci\u00f3n\" e as s\u00faas implicaci\u00f3ns, tanto no temporal como no seu car\u00e1cter violento, ou mesmo para evitar comparaci\u00f3ns co termo evoluci\u00f3n, alg\u00fans autores prefiren empregar outros termos.\nConsecuencias.\nAs mudanzas vencelladas \u00e1 Revoluci\u00f3n Neol\u00edtica significaron un enorme progreso no desenvolvemento da Humanidade, a cal comezou a medrar axi\u00f1a ao comezar a cultivar alimentos que pod\u00edan conservarse durante bastante tempo. A necesidade de conservar os alimentos xerou o desenvolvemento de novas t\u00e9cnicas e artesan\u00edas como a cer\u00e1mica, a cestar\u00eda e moitas outras. A aparici\u00f3n de excedentes permitiu a especializaci\u00f3n e divisi\u00f3n do traballo, a aparici\u00f3n do comercio, a acentuaci\u00f3n das diferenzas sociais, e co tempo, a orixe da Historia. Pero iso ser\u00eda un proceso posterior denominado revoluci\u00f3n urbana, tam\u00e9n segundo o termo de Gordon Childe.\nTampouco hai que esquecer, que como revoluci\u00f3n, a difusi\u00f3n da agricultura supuxo consecuencias violentas, mesmo dram\u00e1ticas:\nEspecies vexetais.\nOs cereal\u00e9 foron a especie vexetal decisiva para a Revoluci\u00f3n Neol\u00edtica na maior parte do mundo, e seguen sendo a base da alimentaci\u00f3n humana na actualidade. Centeo, trigo e cebada son orixinarios da zona do Crecente F\u00e9rtil, a\u00ednda que quizais non foron as primeiras especies vexetais en pasar da recolecci\u00f3n ao cultivo (recentemente ach\u00e1ronse froitos de figueira que demostran unha selecci\u00f3n intencionada na zona de Medio Oriente hai 11.400 anos). As legumes, concretamente as lentellas, tam\u00e9n te\u00f1en un cultivo moi antigo, e algo menos os diferentes \u00e1rbores froiteiras (c\u00edtricos -China-, maceiras, ciruelos) ou os pl\u00e1tanos (Sueste de Asia). Na Amazonia a domesticaci\u00f3n de especies vexetais baseouse inicialmente na mandioca amarga e comezou hai uns 5000 anos.\nEspecies animais.\nA domesticaci\u00f3n de animais (f\u00f3ra da do can, seguramente moi anterior, propia de sociedades cazadoras) foi simult\u00e1nea \u00e1 das especies vexetais. As m\u00e1is estendidas hoxe, ovino, bovino e caprino, proceden tam\u00e9n da zona do Crecente F\u00e9rtil. A seguinte, decisiva para o desenvolvemento hist\u00f3rico, foi a do cabalo nas estepas de Asia Central, papel que noutras zonas correspondeu aos cam\u00e9lidos (dromedarios, camelos, chamas e alpacas). As demais especies importantes seleccion\u00e1ronse de entre todos os grupos zool\u00f3gicos: mam\u00edferos (destacadamente o porco), aves (as m\u00e1is usuais denominadas \"de curral\", como gali\u00f1as e patos, e outras como as pombas -para alimentaci\u00f3n e uso colombof\u00edlico- e as rapaces -utilizadas en cetrar\u00eda-), e mesmo insectos (abella -apicultura- e verme da seda -sericicultura-). A utilizaci\u00f3n gandeira de r\u00e9ptiles (como iguanas e crocodilos) tivo menos extensi\u00f3n.\nAlgunhas das domesticaci\u00f3ns m\u00e1is recentes en termos hist\u00f3ricos foron a do gato (que se debeu \u00e1 mutua utilidade para felinos e humanos da s\u00faa presenza nos celeiros do Antigo Exipto, vulnerables aos roedores) e a do elefante (con fins econ\u00f3micos e b\u00e9licos nas s\u00faas variedades asi\u00e1tica e africana, a\u00ednda que o uso desta \u00faltima perdeuse desde a Idade Antiga).\nEspecies microbianas.\nO aproveitamento controlado de especies de tama\u00f1o microsc\u00f3pico (que non poden considerarse animais nin vexetais) produciuse desde \u00e9pocas moi temper\u00e1s, nas que se daba unha biotecnolox\u00eda inconsciente pero eficaz: a \"gandar\u00eda microbiana\" de fermentos, fermentos e bacterias, que existe desde que existen o pan, os produtos l\u00e1cteos e as bebidas alcoh\u00f3licas."}
{"id": "137212", "revid": "98629", "url": "https://gl.wikipedia.org/wiki?curid=137212", "title": "Jos\u00e9 Duarte D\u00edaz", "text": "Jos\u00e9 Duarte D\u00edaz, co\u00f1ecido como Nen\u00f3, nado en 1940 e finado en Ribadeo o 26 de xaneiro de 2010, foi un pol\u00edtico e persoeiro popular en Ribadeo.\nTraxectoria pol\u00edtica.\nDende a s\u00faa entrada en pol\u00edtica como membro de Alianza Popular, ocupou diversos cargos a nivel municipal. Na corporaci\u00f3n elixida en 1983 participou no goberno municipal de Jos\u00e9 Ram\u00f3n Coci\u00f1a Garc\u00eda detentando a delegaci\u00f3n de Incendios, alumeado e persoal. Na corporaci\u00f3n elixida en 1995, baixo a alcald\u00eda de Jos\u00e9 Carlos Rodr\u00edguez Andina, ocupou os cargos de Concelleiro Delegado de Tr\u00e1fico e Seguridade Cidad\u00e1, as\u00ed como Vocal da Comisi\u00f3n de Goberno e segundo Tenente de Alcalde, tralo falecemento de Jos\u00e9 Ram\u00f3n Coci\u00f1a, compa\u00f1eiro naquel momento en Coalici\u00f3n Galega. Entre 1999 e 2003 forma parte do Grupo Popular no equipo de goberno, continuando coa mesma delegaci\u00f3n e sendo nomeado Cuarto Tenente de Alcalde e membro da Xunta de Goberno Local.\nNo per\u00edodo 2003 - 2007 o seu grupo pasa \u00e1 oposici\u00f3n, formando parte da vocal\u00eda de Comisi\u00f3ns Informativas baixo o mandato de Balbino P\u00e9rez Vacas. Tralas elecci\u00f3ns municipais de 2007 continuou a formar parte da oposici\u00f3n baixo a presidencia de Fernando Su\u00e1rez Barcia, participando en diversas Comisi\u00f3ns Informativas e realizando actuaci\u00f3ns como portavoz suplente do grupo popular.\nVisi\u00f3n humana.\nA popularidade de Nen\u00f3, como era co\u00f1ecido popularmente, v\u00e9n da reco\u00f1ecida rectitude, nobreza e honradez, estimada tanto por compa\u00f1eiros como por adversarios.\nOutros apuntamentos biogr\u00e1ficos.\nCon anterioridade t\u00ed\u00f1ase adicado \u00e1 hostaler\u00eda, rexendo o 'Bar Galicia' en Ribadeo."}
{"id": "137213", "revid": "98629", "url": "https://gl.wikipedia.org/wiki?curid=137213", "title": "Luis D\u00edas", "text": "Luis D\u00edas Portorreal, nado en Bonao o 21 de xu\u00f1o de 1952 e finado en Santo Domingo o 8 de decembro de 2009, co\u00f1ecido como Luis \u2013\"terror\"- D\u00edas, foi un compositor, guitarrista e int\u00e9rprete da m\u00fasica popular. As s\u00faas canci\u00f3ns, baseadas en merengue, bachata e outros ritmos de inspiraci\u00f3n folcl\u00f3rica, mesturan estilos musicais diversos. \u00c9 considerado \"Padre del Rock Dominicano\" (\"pai do rock dominicano\"),&lt;ref&gt;"}
{"id": "137218", "revid": "1131", "url": "https://gl.wikipedia.org/wiki?curid=137218", "title": "Ponte Don Lu\u00eds I", "text": " \nA ponte Don Lu\u00eds I sobre o r\u00edo Douro, une o Porto con Vila Nova de Gaia, en Portugal.\nHistoria.\nOficialmente designada \"Ponte Luiz I\", constru\u00edda de acordo co proxecto do Enxe\u00f1eiro Te\u00f3filo Seyrig, que xa colaborara con Eiffel na Ponte de Dona Mar\u00eda, foi inaugurada o 31 de outubro de 1886 polo propio Lu\u00eds I de Portugal.\nA Ponte de Don Lu\u00eds, que veu substitu\u00edr a Ponte P\u00e9nsil, est\u00e1 constitu\u00edda por un arco de ferro e cinco piares e ten a particularidade de ter dous taboleiros met\u00e1licos con cinco metros de largura cada un. O taboleiro superior ten de longo 391 metros e o inferior 174. A ponte \u00e9 unha aut\u00e9ntica filigrana de ferro e, xuntamente coa Torre dos Cl\u00e9rigos, \u00e9 un dos s\u00edmbolos do Porto.\nA Ponte de Don Lu\u00eds permitiu unha ligaz\u00f3n viaria desafogada entre as zonas baixa e alta de Vila Nova de Gaia e do Porto e, dunha forma m\u00e1is xeral, entre o norte e o sur do pa\u00eds, durante largas d\u00e9cadas. A partir da segunda metade do s\u00e9culo XX, no entanto, comezou a revelarse insuficiente para asegurar o transito autom\u00f3bil entre as d\u00faas marxes."}
{"id": "137220", "revid": "1131", "url": "https://gl.wikipedia.org/wiki?curid=137220", "title": "Igrexa de Santa Mar\u00eda de Vilasel\u00e1n", "text": "A igrexa de Santa Mar\u00eda de Vilasel\u00e1n \u00e9 o templo parroquial de Vilasel\u00e1n (Ribadeo). M\u00e1is co\u00f1ecida como Santuario de Nosa Se\u00f1ora da Vilasel\u00e1n, \u00e9 un edificio que data do s\u00e9culo XVIII, que alberga no seu interior a imaxe da Virxe que lle d\u00e1 sona en toda a Mari\u00f1a lucense e occidente asturiano.\nArquitectura.\nDisp\u00f3n dunha nave rectangular con catro arcos faix\u00f3ns, capela maior cun arco triunfal e b\u00f3veda de aresta, d\u00faas sacrist\u00edas, torre de camp\u00e1s sobre o frontis e p\u00f3rtico acaroado o muro dereito do templo. No seu interior, retablo maior, de estilo neocl\u00e1sico e d\u00faas laterais, de similar do mesmo tempo.\nDentro do edificio ocupan especial lugar os exvotos, en particular as r\u00e9plicas de barcos ofrendadas despois de sa\u00edr airosos de momentos dif\u00edciles no mar."}
{"id": "137222", "revid": "1131", "url": "https://gl.wikipedia.org/wiki?curid=137222", "title": "Galer\u00eda de imaxes de Mourente, Pontevedra", "text": "Santa Mar\u00eda de Mourente \u00e9 unha parroquia que se localiza no concello de Pontevedra."}
{"id": "137225", "revid": "23204", "url": "https://gl.wikipedia.org/wiki?curid=137225", "title": "O vento que axita o orxo", "text": "O vento que axita o orxo (en ) \u00e9 un filme do director brit\u00e1nico Ken Loach. Ambi\u00e9ntase na loita pola independencia irlandesa nos anos 20, e a posterior guerra civil. Foi premiada coa Palma de Ouro no Festival de Cannes no 2006.\nSinopse.\nIrlanda no 1920. Uns campesi\u00f1os \u00fanense para formaren un ex\u00e9rcito guerrilleiro co obxectivo de combateren aos invasores ingleses, os temidos Black and Tans. Damien (Cillian Murphy) abandona unha prometedora carreira de m\u00e9dico para acompa\u00f1ar ao seu irm\u00e1n Teddy (P\u00e1draic Delaney) na loita pola liberdade. O tratado de paz asinado polo que se lle concede a independencia a parte de Irlanda, lonxe de traer a calma, fai estalar unha guerra civil na cal os irm\u00e1ns antes aliados se enfrontar\u00e1n."}
{"id": "137228", "revid": "1505", "url": "https://gl.wikipedia.org/wiki?curid=137228", "title": "Cuatro (instrumento)", "text": "O cuatro \u00e9 un instrumento da familia da guitarra. Chegou a Am\u00e9rica polas migraci\u00f3ns canarias e hoxe \u00e9 utilizado no Caribe Hispano en pa\u00edses como M\u00e9xico, Colombia e, especialmente, Venezuela e Porto Rico.\nCuatro de Porto Rico.\nAntigamente o cuatro de Porto Rico estivo composto por catro ordes de cordas dobres. No entanto, o cuatro actual est\u00e1 formado por cinco ordes de cordas dobres met\u00e1licas con afinaci\u00f3n ascendente: \nO cuatro \u00e9, hoxe en d\u00eda, o instrumento nacional de Porto Rico e est\u00e1 vinculado \u00e1 cultura \"x\u00edbara\", \u00e9 dicir, dos campesi\u00f1os de Borinquen.\nCuatro de Venezuela.\nO cuatro de Venezuela ten 4 cordas simples de nailon con afinaci\u00f3n: "}
{"id": "137230", "revid": "16394", "url": "https://gl.wikipedia.org/wiki?curid=137230", "title": "The Wind That Shakes the Barley", "text": ""}
{"id": "137231", "revid": "1131", "url": "https://gl.wikipedia.org/wiki?curid=137231", "title": "Estadio de Mestalla", "text": "O Estadio de Mestalla, oficialmente \"Mestalla, camp del Val\u00e8ncia\", \u00e9 o estadio do Valencia Club de F\u00fatbol. O seu nome d\u00e9bese \u00e1 quenlla de Mestalla que pasa por baixo do campo. Est\u00e1 situado entre a Avenida de Suecia e a Avenida de Arag\u00f3n, no barrio de Mestalla da cidade de Valencia. Anteriormente, entre 1969 e 1974, chamouse Estadio Luis Casanova. Pos\u00fae unha capacidade de 55.000 espectadores todos sentados.\nActualmente est\u00e1 en construci\u00f3n o Nou Mestalla, que substituir\u00e1 o Estadio de Mestalla.\nInauguraci\u00f3n.\nO Camp de Mestalla foi inaugurado o 20 de maio de 1923, tras ser bendicido o terreo de xogo, o alcalde de Valencia, Juan Artal, fixo o saque de honra previa ao partido inaugural entre Valencia CF e Levante FC. O resultado final foi de 1-0 vitoria para os propietarios con gol marcado por Arturo Montesinos Cebri\u00e1 (\"Montes\").\nEventos.\nPara o Mundial de F\u00fatbol Espa\u00f1a 1982 foi elixido como sede da selecci\u00f3n espa\u00f1ola para a disputa dos partidos desta na primeira fase. Igualmente aloxou os xogos da primeira rolda para o equipo nacional espa\u00f1ol nos Xogos Ol\u00edmpicos de Barcelona 1992. Para a tempoprada 2008-09 o Estadio de Mestalla albergou a final da Copa do Rei o 13 de maio de 2009."}
{"id": "137234", "revid": "1131", "url": "https://gl.wikipedia.org/wiki?curid=137234", "title": "Old Trafford", "text": "Old Trafford, tam\u00e9n co\u00f1ecido como \"O teatro dos so\u00f1os\", \u00e9 o estadio do Manchester United F.C. Est\u00e1 situado no distrito de Trafford, na cidade de Manchester (Inglaterra). Ten a categor\u00eda de estadio 5 estrelas da UEFA.\nHistoria.\nCando o club foi fundado como Newton Heath en 1878, xogou os seus partidos en casa nun pequeno campo en North Road en Newton Heath. Con todo, a mi\u00fado os equipos visitantes queix\u00e1banse do estado do terreo, que era \"un pantano nun extremo e unha canteira de rocha no outro\". Os vestiarios tampouco eran para estar orgullosos, e atop\u00e1banse a dez minutos a p\u00e9 do estadio, no Pub Three Crowns en Oldham Road. M\u00e1is tarde foron trasladados ao Shears Hotel, outro pub en Oldham Road, mais era preciso un troco se o club quer\u00eda continuar na liga de F\u00fatbol. Os Heathens mantiv\u00e9ronse no seu terreo de North Road durante quince anos, entre 1878 e 1893, cando ano despois de entrar na Football League, traslad\u00e1ronse a un novo fogar en Bank Street, nas inmediaci\u00f3ns de Clayton.\nOld Trafford, comezado a constru\u00edr en 1909, foi finalmente inaugurado o 19 de febreiro de 1910 e o Manchester United mudouse dende o seu vello estadio en Clayton. Situado distrito suburbano de Trafford, pertencente ao condado metropolitano do Gran Manchester, o seu enderezo \u00e9: Sir Matt Busby Way, Old Trafford, Manchester, England M16 0RA. Old Trafford \u00e9 co\u00f1ecido como \"O Teatro dos So\u00f1os\", alcume posto por Bobby Charlton, hist\u00f3rico xogador do club.\nA s\u00faa construci\u00f3n supuxo a enorme suma para a \u00e9poca de \u00a360.000. En 1939 na semifinal da FA Cup entre os Wolves e Grimsby Town F.C. rematar\u00eda cunha entrada de 76.962 espectadores, unha marca que a\u00ednda segue en p\u00e9. A azotea sur do soporte orixinal de Leitch foi substitu\u00edda nos anos 30. As esquinas do sur do soporte tam\u00e9n foron cubertas e unha azotea parcial foi agregada no lado norte. O estadio foi gravemente danado durante a segunda guerra mundial debido aos bombardeos levados acabo pola Alema\u00f1a Nazi en 1941 e durante alg\u00fan tempo debeu xogar no estadio Maine Road, do cl\u00e1sico rival local Manchester City at\u00e9 o fin da remodelaci\u00f3n do recinto en 1949.\nNos anos 60, 70 e 80, s\u00f3 58.000 espectadores pod\u00edan entrar en Old Trafford, e co informe de Taylor, que requir\u00eda que os estadios de equipos de primeira categor\u00eda de Inglaterra tiveran a t\u00f3dolos espectadores sentados, a capacidade foi reducida a 44.000, sempre demasiado pequena para os seareiros do United. Con todo, unha serie de continuas reformas e ampliaci\u00f3ns, rematadas no ano 2006, elevaron a s\u00faa capacidade at\u00e9 os seus actuais 76.212 asentos."}
{"id": "137239", "revid": "1131", "url": "https://gl.wikipedia.org/wiki?curid=137239", "title": "Galer\u00eda de imaxes da capela da Virxe Peregrina", "text": "Capela da Virxe Peregrina de Pontevedra"}
{"id": "137252", "revid": "23204", "url": "https://gl.wikipedia.org/wiki?curid=137252", "title": "Mississippi (hom\u00f3nimos)", "text": "Mississippi \u00e9 un dos estados dos Estados Unidos de Am\u00e9rica.\nAmais, Mississippi tam\u00e9n se pode referir a:"}
{"id": "137253", "revid": "65337", "url": "https://gl.wikipedia.org/wiki?curid=137253", "title": "Albert Fert", "text": "Albert Fert, nado en Carcasona o 7 de marzo de 1938, \u00e9 un f\u00edsico franc\u00e9s. \u00c9 un dos descubridores do efecto de magnetorresistencia xigante, que permite aos discos r\u00edxidos modernos superaren a barreira de xigabytes, polo que foi agraciado do Premio Nobel de F\u00edsica de 2007, canda Peter Gr\u00fcnberg.\n\u00c9 profesor na Universit\u00e9 Paris-Sud en Orsay, e director cient\u00edfico dun laboratorio asociado ('Unit\u00e9 mixte de physique') entre o Centre national de la recherche scientifique (Centro Franc\u00e9s de Investigaci\u00f3n) e Thales Group.\nTraxectoria.\nGraduado en 1962 na \u00c9cole Normale Sup\u00e9rieure en Par\u00eds. Mestrado en 1963 na Universidade de Par\u00eds, e doutorado en 1970 na Universit\u00e9 Paris-Sud.\nEn 1988 descubriu o efecto da magnetoresistencia xigante (GMR) en multicapas de ferro e cromo, descuberta reco\u00f1ecida como iniciadora da spintr\u00f3nica. O GMR foi simulado e descuberto independentemente por Peter Gr\u00fcnberg do J\u00fclich Research Centre. Dende 1988, Albert Fert ten realizado varias contribuci\u00f3ns ao eido da spintr\u00f3nica."}
{"id": "137255", "revid": "56817", "url": "https://gl.wikipedia.org/wiki?curid=137255", "title": "Peter Atkins", "text": "Peter William Atkins, nado o 10 de agosto de 1940 en Amersham, Buckinghamshire, \u00e9 un qu\u00edmico ingl\u00e9s e profesor de qu\u00edmica en Lincoln College da University of Oxford at\u00e9 o seu retiro no 2007. \u00c9 un escritor prol\u00edfico de libros de texto de qu\u00edmica entre os que se incl\u00fae \"Qu\u00edmica f\u00edsica\", \"Qu\u00edmica inorg\u00e1nica\" e \"Mec\u00e1nica cu\u00e1ntica molecular\", tres libros de texto moi populares no mundo. A \"Qu\u00edmica f\u00edsica\" de Atkins, da que actualmente \u00e9 coautor xunto con Julio de Paula (Haverford College), ten numerosas edici\u00f3ns no mercado. Tam\u00e9n est\u00e1 reeditado \"Qu\u00edmica cu\u00e1ntica\" (\"Mec\u00e1nica cu\u00e1ntica molecular - Molecular Quantum Mechanics\"). \nTam\u00e9n \u00e9 autor de numerosos traballos de divulgaci\u00f3n cient\u00edfica, entre os que destacan \"As mol\u00e9culas de Atkins\" (\"Atkins' Molecules\") e \"O dedo de Galileo. As dez grandes ideas da ciencia\" (\"Galileo's Finger: The Ten Great Ideas of Science\"). "}
{"id": "137256", "revid": "1131", "url": "https://gl.wikipedia.org/wiki?curid=137256", "title": "Mich\u00e8le Pierre-Louis", "text": "Mich\u00e8le Pierre-Louis, nada en J\u00e9r\u00e9mie (departamento de Grand'Anse) o 5 de outubro de 1947, \u00e9 unha pol\u00edtica haitiana.\nTraxectoria.\nOcupou o cargo de Primeira Ministra de Hait\u00ed entre o 5 de setembro de 2008 e o 30 de outubro de 2009, cando foi destitu\u00edda do seu cargo por unha maior\u00eda do Senado que estaba en desacordo co seu goberno."}
{"id": "137257", "revid": "1410340", "url": "https://gl.wikipedia.org/wiki?curid=137257", "title": "Jean Max Bellerive", "text": ""}
{"id": "137258", "revid": "25871", "url": "https://gl.wikipedia.org/wiki?curid=137258", "title": "Jacques-\u00c9douard Alexis", "text": "Jacques-\u00c9douard Alexis, nado o 21 de setembro de 1947, \u00e9 un pol\u00edtico haitiano que foi desde 1999 a 2001 e de 2006 a 2008 Primeiro Ministro de Hait\u00ed. Alexis perdeu unha moci\u00f3n de censura no Senado debido \u00e1 s\u00faa incapacidade de frear a crise do pa\u00eds."}
{"id": "137259", "revid": "25871", "url": "https://gl.wikipedia.org/wiki?curid=137259", "title": "Yvon Neptune", "text": "Yvon Neptune, nado o 8 de novembro de 1946 in Cavaillon, Hait\u00ed, foi Primeiro Ministro de Ha\u00efti dende 2002 at\u00e9 2004."}
{"id": "137260", "revid": "41568", "url": "https://gl.wikipedia.org/wiki?curid=137260", "title": "Jean Marie Ch\u00e9restal", "text": "Jean Marie Ch\u00e9restal, nado en 1947, foi o Primeiro Ministro de Hait\u00ed dende o 20 de marzo de 2001 at\u00e9 o 21 de xaneiro de 2002."}
{"id": "137261", "revid": "56817", "url": "https://gl.wikipedia.org/wiki?curid=137261", "title": "Rosny Smarth", "text": "Rosny Smarth, nado o 19 de outubro de 1940, foi o Primeiro Ministro de Hait\u00ed durante un breve per\u00edodo, dende o 27 de febreiro de 1996 at\u00e9 o 9 de xu\u00f1o de 1997.\nAbandonou o posto antes que houbera quen o substitu\u00edra, polo que o cargo ficou baleiro durante case dous anos."}
{"id": "137262", "revid": "25871", "url": "https://gl.wikipedia.org/wiki?curid=137262", "title": "Claudette Werleigh", "text": "Claudette Werleigh, nada en 1946 foi a Primeira Ministra de Hait\u00ed dende novembro de 1995 at\u00e9 febreiro de 1996. Foi a primeira muller en ocupar ese cargo."}
{"id": "137263", "revid": "5863", "url": "https://gl.wikipedia.org/wiki?curid=137263", "title": "Smarck Michel", "text": "Smarck Michel, nado en 1937 e finado en 2012, foi Primeiro Ministro de Hait\u00ed dende o 8 de novembro de 1994 at\u00e9 o 16 de outubro de 1995. Smarck foi o terceiro Primeiro Ministro do Presidente Aristide, o primeiro escolleito despois do seu exilio."}
{"id": "137264", "revid": "25871", "url": "https://gl.wikipedia.org/wiki?curid=137264", "title": "Robert Malval", "text": "Robert Malval, nado en Porto Pr\u00edncipe o 11 de xullo de 1943, \u00e9 un pol\u00edtico haitiano. Foi Primeiro Ministro de Hait\u00ed dende o 30 de agosto de 1993 at\u00e9 o 8 de novembro de 1994."}
{"id": "137265", "revid": "1410355", "url": "https://gl.wikipedia.org/wiki?curid=137265", "title": "Terremoto de 1755", "text": ""}
{"id": "137266", "revid": "89787", "url": "https://gl.wikipedia.org/wiki?curid=137266", "title": "Jamila Madeira", "text": "Jamila B\u00e1rbara Madeira e Madeira, co\u00f1ecida como Jamila Madeira, nada en Alte, concello de Loul\u00e9 o 17 de xullo de 1975, \u00e9 unha pol\u00edtica portuguesa sendo actualmente e desde xullo de 2004 Deputada polo Partido Socialista Europeo no Parlamento Europeo."}
{"id": "137269", "revid": "25871", "url": "https://gl.wikipedia.org/wiki?curid=137269", "title": "T\u00e1mil", "text": "T\u00e1mil pode referirse a:"}
{"id": "137271", "revid": "98629", "url": "https://gl.wikipedia.org/wiki?curid=137271", "title": "Aneis de X\u00fapiter", "text": "Os aneis de X\u00fapiter son un sistema de aneis planetarios arredor do planeta X\u00fapiter. Foi o terceiro sistema de aneis descubertos no Sistema Solar, tras os de Saturno e Urano. Foron observados por vez primeira pola sonda Voyager 1, e estudados de novo a partir da d\u00e9cada de 1990 polas sondas Galileo e Cassini-Huygens. Tam\u00e9n foron observados en observatorios terrestres e polo Telescopio Espacial Hubble ao longo dos \u00faltimos 25 anos. Os avistamentos desde a superficie da Terra esixe dos telescopios m\u00e1is potentes dispo\u00f1ibles.\nOs aneis de X\u00fapiter son d\u00e9biles e consisten principalmente en po espacial. Te\u00f1en catro estruturas: no interior, un groso toro de part\u00edculas co\u00f1ecido como halo ou halo anel, un anel principal relativamente brillante, pero excepcionalmente fino e dous aneis de ancho, groso e d\u00e9biles chamados anel difuso de Tebe e anel difuso de Amaltea polos nomes dos sat\u00e9lites de cuxo material est\u00e1n formados.\nO anel principal e o halo consisten en po procedente dos sat\u00e9lites Metis e Adrastea e outros organismos non observados, como resultado de impactos de meteoritos de alta velocidade. Imaxes de alta resoluci\u00f3n obtidas en febreiro de 2007 pola sonda New Horizons revelaron unha estrutura ben rica no anel principal.\nNa banda de luz visible e no infravermello pr\u00f3ximo, os aneis mostran unha cor avermellada, excepto o halo que ten unha cor neutro ou azulado. Aplicando modelos fotom\u00e9tricos \u00e1s diversas observaci\u00f3ns dispo\u00f1ibles tanto de sondas espaciais como de telescopios en superficie terrestre, inf\u00edrese que o tama\u00f1o das part\u00edculas \u00e9 de 15 \u03bcm de radio en todos os aneis excepto no halo, a\u00ednda que os resultados dos modelos ach\u00e9ganse m\u00e1is \u00e1s observaci\u00f3ns cando se consideran part\u00edculas non-esf\u00e9ricas que cando se consideran esf\u00e9ricas. O halo est\u00e1 probablemente composto de po submicrosc\u00f3pico.\nA masa total do sistema de aneis, inclu\u00edndo os corpos non observados que xeran material para os aneis, non est\u00e1 exactamente determinada, pero \u00e9 probable que estea no rango de 1011 a 1016\u00a0kg. A idade do sistema de aneis non \u00e9 co\u00f1ecida pero posiblemente existan desde a formaci\u00f3n do planeta.\nDescubrimento e exploraci\u00f3n.\nA existencia dos aneis de X\u00fapiter foi inferida polas observaci\u00f3ns dos cintos de radiaci\u00f3n realizadas durante o sobrevoo de X\u00fapiter pola sonda espacial \"Pioneer 10\" en 1974 nas que se detectou unha diminuci\u00f3n no reconto de part\u00edculas de alta enerx\u00eda nos cintos entre 50.000 e 55.000\u00a0km por encima da superficie do planeta.\nEn 1979 a sonda \"Voyager 1\" obtivo a primeira imaxe, mediante sobreexposici\u00f3n, do sistema de aneis. Unha maior cantidade de imaxes foi obtida polo \"Voyager 2\", o que permitiu facer unha primeira descrici\u00f3n da estrutura dos aneis . O planeta X\u00fapiter foi visitado noutras moitas ocasi\u00f3ns. O orbitador \"Galileo\" obtivo imaxes de maior calidade entre 1995 e 2003, as cales aumentaron enormemente o co\u00f1ecemento sobre os aneis Xovianos. En 2000 a sonda \"Cassini\", en ruta cara a Saturno, o seu destino final, realizou extensas observaci\u00f3ns de todo o sistema de aneis. E finalmente, as imaxes transmitidas pola sonda \"New Horizons\" en febreiro e marzo de 2007 permitiron observar con detalle a estrutura do anel principal por primeira vez. O sistema de aneis de X\u00fapiter \u00e9 un dos obxectivos da futura misi\u00f3n \"Xuno\".\nAdemais, observaci\u00f3ns desde a superficie terrestre polo telescopio Keck entre 1997 e 2002, e polo Telescopio Espacial Hubble en 1999 revelaron unha rica estrutura en imaxes retroiluminadas.\nEstrutura.\nO sistema de aneis de X\u00fapiter comprende catro estruturas principais: un\ngroso touro de part\u00edculas co\u00f1ecido como o halo ou o anel halo, un anel principal relativamente brillante pero moi fino e dous aneis exteriores anchos, moi finos e d\u00e9biles denominados polos sat\u00e9lites de cuxo material se compo\u00f1en, anel difuso de Amaltea e anel difuso de Tebe. As principais caracter\u00edsticas dos aneis\nespecif\u00edcanse na t\u00e1boa seguinte:\nAnel principal.\nAparencia e estrutura.\nO estreito, e relativamente fino, anel principal \u00e9 a parte m\u00e1is brillante do sistema de aneis de X\u00fapiter. O seu bordo exterior est\u00e1 situado a uns 129.000\u00a0km do centro do planeta, \u00e9 dicir, a 1,806 radios ecuatoriais xovianos (\"R\"x=71.398\u00a0km), e coincide coa \u00f3rbita do m\u00e1is pequeno dos sat\u00e9lites interiores de X\u00fapiter, Adrastea. O seu bordo interior non est\u00e1 marcado por ning\u00fan sat\u00e9lite e local\u00edzase a 122.500\u00a0km ou 1,72 \"R\"x.\nO ancho do anel principal \u00e9 de aproximadamente 6.500\u00a0km. A aparencia do anel principal depende da xeometr\u00eda de iluminaci\u00f3n dos aneis . Con iluminaci\u00f3n frontal o brillo do anel comeza a decrecer enormemente a 128.600\u00a0km, xusto no interior da \u00f3rbita de Adrastea, e acada o nivel do fondo a 129.300\u00a0km, xusto fora da \u00f3rbita de Adrastea, o que indica que claramente fai a funci\u00f3n de sat\u00e9lite pastor do anel. O brillo increm\u00e9ntase en direcci\u00f3n a X\u00fapiter e ten un m\u00e1ximo cerca do centro do anel a 126.000\u00a0km a\u00ednda que hai un pronunciado oco preto da \u00f3rbita de Metis a 128.000\u00a0km. O interior do anel principal, en cambio, difuminase lentamente mestur\u00e1ndose co anel halo. Con iluminaci\u00f3n frontal todos os aneis de X\u00fapiter son especialmente brillantes.\nCon iluminaci\u00f3n traseira ou retroiluminaci\u00f3n a situaci\u00f3n \u00e9 diferente. O bordo exterior do anel principal, situado a 129.100\u00a0km, lixeiramente m\u00e1is al\u00f3 da \u00f3rbita de Adrastea, est\u00e1 claramente delimitado. A \u00f3rbita do sat\u00e9lite est\u00e1 marcada cun oco no anel polo que existe un fino aneli\u00f1o xusto f\u00f3ra de devandita \u00f3rbita. Existe outro aneli\u00f1o xusto no interior da \u00f3rbita de Adrastea seguido dun oco de orixe desco\u00f1ecida situado a 128.500\u00a0km. Un terceiro aneli\u00f1o at\u00f3pase no lado interior do oco producido pola \u00f3rbita do sat\u00e9lite Metis. O brillo do anel cae bruscamente xusto fora dela delimitando as\u00ed o oco. No interior da \u00f3rbita de devandito sat\u00e9lite o brillo do anel aumenta moito menos que en iluminaci\u00f3n frontal.\nXa que logo con iluminaci\u00f3n traseira o anel principal parece consistir en d\u00faas partes diferentes, unha parte exterior estreita que se estende desde 128.000 a 129.000\u00a0km e incl\u00fae tres pequenos aneis separados por ocos, e unha parte interior m\u00e1is d\u00e9bil que se estende desde 122.500 a 128.000\u00a0km e carece de estruturas visibles con iluminaci\u00f3n frontal. O oco de Metis serve como os seus respectivos l\u00edmites. A estrutura do anel principal foi descuberta polo orbitador \"Galileo\" e \u00e9 claramente visible nas imaxes con iluminaci\u00f3n traseira obtidas pola sonda \"New Horizons\" en febreiro-marzo de 2007. Con todo, as observaci\u00f3ns realizadas polo telescopio espacial Hubble, o telescopio Keck e a sonda \"Cassini\" non a detectaron, posiblemente debido a falta de resoluci\u00f3n espacial.\nObservado en iluminaci\u00f3n traseira o anel principal parece ser moi fino, estend\u00e9ndose en direcci\u00f3n vertical non m\u00e1is de 30\u00a0km. Con iluminaci\u00f3n lateral o grosor do anel \u00e9 de entre 80 e 160\u00a0km increment\u00e1ndose algo en direcci\u00f3n a X\u00fapiter. O anel parece ser moito m\u00e1is groso en iluminaci\u00f3n frontal, ao redor dos 300\u00a0km. Un dos descubrimentos do orbitador \"Galileo\" foi unha nube de material no anel principal, d\u00e9bil e relativamente grosa (ao redor de 600\u00a0km), que rodea o seu parte interior. A nube crece en grosor en direcci\u00f3n cara ao bordo interior do anel principal no lugar da transici\u00f3n ao anel halo.\nUnha an\u00e1lise detallada das imaxes do \"Galileo\" revelou variaci\u00f3ns lonxitudinais do brillo do anel principal non conectado coa estrutura observada. As imaxes de devandita sonda mostraron as\u00ed mesmo agrupaci\u00f3ns de material nos aneis de escala de 500 a 1.000\u00a0km.\nEn febreiro e marzo de 2007, a sonda \"New Horizons\" levou a cabo unha procura exhaustiva de novos sat\u00e9lites dentro do anel principal. A\u00ednda que non se descubriron sat\u00e9lites maiores de 0,5\u00a0km, as c\u00e1maras da sonda detectaron sete pequenas masas de part\u00edculas. Orbitan xusto no interior da \u00f3rbita de Adrastea dentro dun denso e pequeno anel. A conclusi\u00f3n \u00e9 que son acumulaci\u00f3ns e non pequenos sat\u00e9lites base\u00e1ndose na s\u00faa aparencia estendida acimutalmente. Est\u00e9ndense entre 0,1\u00ba e 0,3\u00ba ao longo do anel, o que corresponde a entre 1.000 e 3.000\u00a0km. As acumulaci\u00f3ns div\u00eddense en dous grupos de cinco e dous membros respectivamente. A s\u00faa natureza non est\u00e1 clara pero as s\u00faas \u00f3rbitas est\u00e1n pr\u00f3ximas a unha resonancia orbital de 115:116 e 114:115 co sat\u00e9lite Metis, polo que poden ser estruturas provocadas por esta interacci\u00f3n.\nEspectros e distribuci\u00f3n do tama\u00f1o das part\u00edculas.\nOs espectros do anel principal obtidos polo telescopio espacial Hubble, o telescopio Keck e polas sondas \"Galileo\" e \"Cassini\" mostraron que as part\u00edculas que o forman son vermellas, cun albedo maior a maiores lonxitudes de onda. Os espectros existentes cobren o rango de 0,5 a 2,5 \u03bcm. Non se atoparon caracter\u00edsticas espectrais que permitan identificar compostos qu\u00edmicos concretos, a\u00ednda que as observaci\u00f3ns da \"Cassini\" mostraron evidencias na banda de absorci\u00f3n preto de 0,8 \u03bcm e 2,2 \u03bcm. Os espectros do anel principal son moi similares aos dos sat\u00e9lites Adrastea e Amaltea.\nAs propiedades do anel principal poden ser explicadas pola hip\u00f3tese de que conte\u00f1en cantidades significativas de po de tama\u00f1o de 0,1 a 10 \u03bcm. Isto explicar\u00eda o maior brillo das imaxes iluminadas frontalmente que as iluminadas por detr\u00e1s. En calquera caso \u00e9 necesario que existan corpos de tama\u00f1o maior para explicar o brillo obtido nas imaxes retroiluminadas e a complexa estrutura na brillante parte exterior do anel.\nA an\u00e1lise dos datos espectrais e de fase dispo\u00f1ibles leva \u00e1 conclusi\u00f3n de que a distribuci\u00f3n do tama\u00f1o das part\u00edculas do anel principal responde \u00e1 lei potencial:\nonde \"n\"(\"r\") \"dr\" \u00e9 o n\u00famero de part\u00edculas con radio entre \"r\" e \"r\" \"dr\" e formula_2 \u00e9 un par\u00e1metro normalizador elixido para que concorde co fluxo total de luz desde o anel. O par\u00e1metro \"q\" \u00e9 2,0 \u00b1 0,2 para part\u00edculas con \"r\" menor que 15 \u00b1 0,3 \u03bcm, e 5,0 \u00b1 1,0 para part\u00edculas con \"r\" maior que 15 \u00b1 0,3 \u03bcm.\nA distribuci\u00f3n de corpos de gran tama\u00f1o no rango desde metros ata quil\u00f3metros non est\u00e1 determinada actualmente. A iluminaci\u00f3n neste modelo est\u00e1 determinada polas part\u00edculas con \"r\" ao redor de 15 \u03bcm.\nA lei mencionada anteriormente permite a estimaci\u00f3n da profundidade \u00f3ptica,formula_3, do anel principal: formula_3l = 4,7 x 10\u22126 para corpos grandes e formula_5s = 1,3 x 10\u22126 para o po. Esta profundidade \u00f3ptica significa que a secci\u00f3n total de todas as part\u00edculas dunha secci\u00f3n de anel \u00e9 de 5.000\u00a0km2. Suponse que as part\u00edculas do anel principal te\u00f1en forma esf\u00e9rica. A masa total de po est\u00edmase entre 107 e 109 kg. A masa dos corpos grandes, exclu\u00edndo aos sat\u00e9lites Metis e Adrastea, entre 1011 e 1016 kg, dependendo do seu tama\u00f1o m\u00e1ximo. O valor superior corresponde a un di\u00e1metro de aproximadamente 1\u00a0km. Poden compararse estas coas de Adrastea, que \u00e9 de 2 x 1015; Amaltea, 2 x 1018kg e a L\u00faa, 7,4 x 1022 kg.\nA presenza de dous tipos de part\u00edculas no anel principal explicar\u00eda por que a s\u00faa aparencia depende da direcci\u00f3n da iluminaci\u00f3n. O po difunde a luz preferiblemente en direcci\u00f3n frontal e forma un relativamente groso e homox\u00e9neo anel rodeado pola \u00f3rbita de Adrastea. Pola contra, os corpos maiores, que difunden m\u00e1is luz en direcci\u00f3n traseira, est\u00e1n confinados dentro da rexi\u00f3n entre as \u00f3rbitas de Metis e Adrastea en diversos e pequenos aneis.\nOrixe e idade.\nO po \u00e9 constantemente eliminado do anel principal por unha combinaci\u00f3n do efecto de arrastre de Poynting-Robertson e das forzas electromagn\u00e9ticas da magnetosfera xoviana. Os materiais vol\u00e1tiles, como o xeo, evap\u00f3ranse rapidamente. A vida media das part\u00edculas de po no anel var\u00eda desde 100 ata 1.000 anos, polo que o po debe ser continuamente renovado mediante as colisi\u00f3ns entre corpos maiores con tama\u00f1os desde 1\u00a0cm ata 0,5\u00a0km e mediante os mesmos corpos e part\u00edculas de alta velocidade provenientes de f\u00f3ra do sistema xoviano. Estes corpos maiores at\u00f3panse confinados na estreita (aproximadamente 1.000\u00a0km) e brillante parte exterior do anel principal, que incl\u00fae ademais, a Metis e Adrastea. O tama\u00f1o m\u00e1ximo destes corpos debe ser menor de 0,5\u00a0km de radio. Este l\u00edmite superior foi obtido pola sonda \"New Horizons\". O l\u00edmite superior anterior, obtido polo telescopio Hubble e pola sonda \"Cassini\" era de preto de 4\u00a0km. O po producido polas colisi\u00f3ns ret\u00e9n aproximadamente os mesmos elementos orbitais dos corpos maiores e van caendo lentamente en espiral en direcci\u00f3n a X\u00fapiter formando a d\u00e9bil, en retroiluminaci\u00f3n, parte m\u00e1is interior do anel principal e o anel halo. A idade do anel principal \u00e9 actualmente desco\u00f1ecida, pero pode ser o \u00faltimo remanente dunha pasada poboaci\u00f3n de pequenos sat\u00e9lites pr\u00f3ximos a X\u00fapiter.\nAnel halo.\nAparencia e estrutura.\nO anel halo \u00e9 o m\u00e1is interno e groso dos anel de X\u00fapiter. O seu bordo exterior coincide co interior do anel principal aproximadamente a un radio de 122.500\u00a0km do centro do planeta, 1,72 \"R\"X.\n Desde este radio o anel chega a ser rapidamente cada vez m\u00e1is groso en direcci\u00f3n a X\u00fapiter. A extensi\u00f3n real en direcci\u00f3n vertical do halo \u00e9 desco\u00f1ecida pero a presenza do seu material foi detectada tan alto como 10.000\u00a0km sobre o plano do anel.\n O bordo interior do halo \u00e9 relativamente agudo e local\u00edzase a un radio de 100.000\u00a0km, 1,4 \"R\"X, pero alg\u00fan material localizouse a\u00ednda m\u00e1is cara ao interior, a aproximadamente 92.000\u00a0km. Desta forma, o ancho do anel halo \u00e9 de ao redor de 30.000\u00a0km. A s\u00faa forma asem\u00e9llase a un ancho touro sen unha estrutura interna definida. Ao contrario que o anel principal, a aparencia do halo depende moi pouco da xeometr\u00eda de iluminaci\u00f3n.\nO halo \u00e9 brillante en iluminaci\u00f3n frontal, na que foi profusamente fotografado pola sonda \"Galileo\". Mentres que o brillo da s\u00faa superficie \u00e9 moito menor que a do anel principal, en direcci\u00f3n vertical o seu fluxo de fot\u00f3ns \u00e9 comparable debido \u00e1 s\u00faa maior anchura. A pesar de que se estende en direcci\u00f3n vertical en m\u00e1is de 20.000\u00a0km, o brillo do halo conc\u00e9ntrase cara ao plano do anel e segue unha lei potencial da forma: \"z\" -0,6 a \"z\" -1,5, onde \"z\" \u00e9 a altitude respecto do plano do anel. A aparencia do anel halo en iluminaci\u00f3n traseira, observado polo telescopio Keck, e o telescopio espacial Hubble, \u00e9 basicamente a mesma. En calquera caso o fluxo total de fot\u00f3ns \u00e9 varias veces menor que o do anel principal e \u00e9 moito m\u00e1is concentrado no plano do anel que nas imaxes con iluminaci\u00f3n frontal.\nAs propiedades espectrales do halo son diferentes que as do anel principal. A distribuci\u00f3n de fluxo no rango de 0,5 a 2,5 \u03bcm \u00e9 m\u00e1is plana no anel principal. O halo non \u00e9 vermello e pode ser ata de cor azul.\nOrixe do anel halo.\nAs propiedades \u00f3pticas do anel halo poden ser explicadas pola hip\u00f3tese de que se comp\u00f3n unicamente de po con tama\u00f1os de part\u00edculas menores de 15 \u03bcm. . As zonas do halo afastadas do plano do anel poden consistir en po submicrom\u00e9trico. Esta composici\u00f3n explica o maior brillo en iluminaci\u00f3n frontal, a cor m\u00e1is azulado e a ausencia de estrutura visible no halo. O po posiblemente orix\u00ednase no anel principal, unha teor\u00eda que se apoia no feito de que a profundidade \u00f3ptica formula_6 ~10\u22126 \u00e9 comparable coa do po do anel principal. O gran espesor do anel pode ser atribu\u00eddo \u00e1 excitaci\u00f3n da inclinaci\u00f3n orbital e excentricidade das part\u00edculas de po polas forzas electromagn\u00e9ticas da magnetosfera de X\u00fapiter. O bordo exterior do halo coincide coa situaci\u00f3n dunha forte resonancia de Lorentz 3:2.\nComo o arrastre de Poynting-Robertson provoca que as part\u00edculas tendan a caer en direcci\u00f3n a X\u00fapiter, as s\u00faas inclinaci\u00f3ns orbitais son excitadas mentres pasan a trav\u00e9s dela. O engrosamiento do anel principal pode ser o comezo do anel halo. O bordo interior do anel non est\u00e1 lonxe da forte resonancia de Lorentz 2:1. Nesta resonancia a excitaci\u00f3n \u00e9 probablemente significativa, forzando \u00e1s part\u00edculas a precipitarse \u00e1 atmosfera xoviana e formando deste xeito un bordo interior moi definido. Ao estar orixinado por material do anel principal, a idade do anel halo \u00e9 a mesma que a do anel principal.\nAneis difusos.\nAnel difuso de Amaltea.\nO anel difuso de Amaltea \u00e9 unha estrutura moi d\u00e9bil de secci\u00f3n rectangular que se estende desde a \u00f3rbita de Amaltea a 182.000\u00a0km do centro de X\u00fapiter, 2,54 \"R\"X ata aproximadamente 129.000\u00a0km 1,80 \"R\"X. O seu bordo interior non est\u00e1 definido claramente debido \u00e1 presenza dos relativamente moito m\u00e1is brillantes anel principal e anel halo. O grosor do anel \u00e9 de aproximadamente 2.300\u00a0km preto da \u00f3rbita de Amaltea e red\u00facese lixeiramente en direcci\u00f3n a X\u00fapiter. O anel difuso de Amaltea \u00e9 m\u00e1is brillante preto dos seus bordos superior e inferior e gradualmente m\u00e1is brillante en direcci\u00f3n a X\u00fapiter, sendo o bordo superior m\u00e1is brillante que o lado inferior. O bordo exterior do anel est\u00e1 relativamente ben definido e existe unha brusca ca\u00edda do brillo xusto no interior da \u00f3rbita de Amaltea. En imaxes con iluminaci\u00f3n frontal o anel parecer ser trinta veces m\u00e1is d\u00e9bil que o anel principal. En imaxes con iluminaci\u00f3n traseira s\u00f3 foi detectado polo telescopio Keck e polo telescopio espacial Hubble. Estas imaxes mostran unha estrutura adicional no anel, un pico de brillo xusto dentro da \u00f3rbita de Amaltea. En 2002 e 2003 a sonda \"Galileo\" fixo d\u00faas pasadas a trav\u00e9s dos aneis difusos. O contador de po detectou part\u00edculas do tama\u00f1o de entre 0,2 e 5 \u03bcm e confirmou os resultados obtidos pola an\u00e1lise das imaxes. As observaci\u00f3ns do anel difuso de Amaltea desde a superficie terrestre e as imaxes da sonda \"Galileo\" e as s\u00faas medidas directas do po permitiron determinar a distribuci\u00f3n do tama\u00f1o das part\u00edculas, que parece seguir a mesma lei potencial que o po do anel principal con \"q\"=2 \u00b10.5. A profundidade \u00f3ptica do anel \u00e9 de aproximadamente 10\u22127, que \u00e9 unha orde de magnitude menor que a do anel principal, pero a masa total do po, entre 10\u22127 e 10\u22129 kg, \u00e9 comparable.\nAnel difuso de Tebe.\nO anel difuso de Tebe \u00e9 o m\u00e1is d\u00e9bil dos aneis xovianos. Parece ser unha estrutura de secci\u00f3n rectangular que se estende desde a \u00f3rbita de Tebe a 226.000\u00a0km do centro de X\u00fapiter, 3,11 \"R\"X ata aproximadamente 129.000\u00a0km, 1,80 \"R\"X. O seu bordo interior non est\u00e1 definido, igualmente polo maior brillo relativo dos aneis principal e halo que dificulta as observaci\u00f3ns. O espesor do anel \u00e9 de aproximadamente 8.400\u00a0km preto da \u00f3rbita de Tebe e decrece lixeiramente en direcci\u00f3n ao planeta. O anel de Tebe \u00e9, do mesmo xeito que o de Amaltea, m\u00e1is brillante nos bordos superior e inferior e crece o seu brillo en direcci\u00f3n X\u00fapiter. O bordo exterior do anel non est\u00e1 ben definido estend\u00e9ndose durante 15.000\u00a0km. Hai unha continuaci\u00f3n dificilmente observable que se estende ata os 280.000\u00a0km, 3,75 \"R\"X chamada Extensi\u00f3n de Tebe. En imaxes con iluminaci\u00f3n frontal o anel \u00e9 tres veces m\u00e1is d\u00e9bil que o anel difuso de Amaltea. Con iluminaci\u00f3n traseira, en imaxes obtidas polo telescopio Keck, o anel mostra un pico de brillo xusto no interior da \u00f3rbita de Tebe. En 2002 e 2003 o contador de part\u00edculas da sonda \"Galileo\" detectou part\u00edculas do tama\u00f1o entre 0,2 e 5 \u03bcm (similares resultados aos do anel de Amaltea), confirmando os resultados das an\u00e1lises das imaxes.\nA profundidade \u00f3ptica do anel difuso de Tebe \u00e9 de ao redor de 3 x 10\u22128, que \u00e9 tres veces menor que a do anel difuso de Amaltea, pero a masa total do po \u00e9 a mesma, aproximadamente entre 107 e 109 kg. A distribuci\u00f3n de tama\u00f1o de part\u00edculas de po \u00e9 m\u00e1is dispersa que no anel de Amaltea, seguindo unha lei potencial con \"q\" &lt; 2. Na extensi\u00f3n de Tebe, este par\u00e1metro pode ser ata menor.\nOrixe dos aneis difusos.\nO po dos aneis difusos orix\u00ednase esencialmente do mesma xeito que o dos aneis principais e halo. A s\u00faa fonte son os sat\u00e9lites internos Amaltea e Tebe respectivamente. A alta velocidade de impacto de obxectos procedentes de f\u00f3ra do sistema xoviano expulsa part\u00edculas de po das s\u00faas superficies. Esas part\u00edculas inicialmente rete\u00f1en as mesmas \u00f3rbitas que os sat\u00e9lites dos que prove\u00f1en, pero aos poucos esas \u00f3rbitas decaen caendo en espiral cara ao planeta a causa do efecto de arrastre de Poynting-Robertson. O grosor dos aneis difusos est\u00e1 determinada pola inclinaci\u00f3n orbital dos sat\u00e9lites. Isto explicar\u00eda case todas as propiedades observables dos aneis: secci\u00f3n rectangular, ca\u00edda do grosor en direcci\u00f3n a X\u00fapiter e o maior brillo dos bordos superior e inferior dos aneis. De todos os xeitos hai algunhas propiedades que seguen inexplicadas, como a Extensi\u00f3n de Tebe, que pode ser debida a corpos non observados no exterior da \u00f3rbita de Tebe, e as estruturas observadas en imaxes con iluminaci\u00f3n traseira.\nUnha posible explicaci\u00f3n \u00e1 Extensi\u00f3n de Tebe \u00e9 a influencia das forzas electromagn\u00e9ticas da magnetosfera de X\u00fapiter. Cando o po entra na sombra detr\u00e1s do planeta, perde a s\u00faa carga el\u00e9ctrica con certa rapidez. Como as pequenas part\u00edculas de po rotan parcialmente \u00e1 vez que o planeta, moveranse cara a f\u00f3ra durante o paso pola sombra creando unha extensi\u00f3n exterior ao anel de Tebe. As mesmas forzas poden explicar a transici\u00f3n de distribuci\u00f3n de part\u00edculas e de brillo que ocorre entre as \u00f3rbitas de Amaltea e Tebe.\nA an\u00e1lise das imaxes dos aneis difusos revelou un pico de brillo xusto no interior da \u00f3rbita de Amaltea debido a part\u00edculas de po atrapadas nos puntos de Lagrange L4 e L5. O maior brillo observado no bordo superior do anel de Amaltea pode ser as\u00ed mesmo causado por este mesmo po. Debe haber tam\u00e9n part\u00edculas de po atrapadas nos puntos de Lagrange da \u00f3rbita de Tebe. O seu descubrimento implicar\u00eda que hai dous tipos de poboaci\u00f3ns de part\u00edculas nos aneis difusos, unha con \u00f3rbitas que decaen lentamente cara a X\u00fapiter mentres que outras se mante\u00f1en atrapadas en resonancia 1:1 co sat\u00e9lite que as produciu."}
{"id": "137286", "revid": "98629", "url": "https://gl.wikipedia.org/wiki?curid=137286", "title": "Cicloide", "text": "Unha cicloide \u00e9 a curva definida polo cami\u00f1o seguido por un punto na beira dunha circunferencia rodando \u00f3 longo dunha li\u00f1a recta. \u00c9 un exemplo dunha ruleta, unha curva xerada por unha curva rodando sobre outra.\nA cicloide \u00e9 ademais a soluci\u00f3n \u00f3 problema da braquist\u00f3crona (\"i.e.\" a curva de descenso m\u00e1is r\u00e1pido entre dous puntos en diferente vertical baixo gravidade) e o problema relacionado co anterior da is\u00f3crona ou taut\u00f3crona (\"i.e.\" curva coa propiedade de que o tempo de descenso dun obxecto esvarando sen rozamento non depende da posici\u00f3n inicial na mesma).\nHistoria.\nA cicloide foi estudada en primeiro lugar por Nicol\u00e1s de Cusa e despois por Marin Mersenne. Foi nomeada por Galileo no 1599. No 1634 G.P. de Roberval amosou que a \u00e1rea baixo unha cicloide \u00e9 tres veces a \u00e1rea da s\u00faa circunferencia xeratriz. No 1658 Christopher Wren amosou que a lonxitude dunha cicloide \u00e9 catro veces o di\u00e1metro da s\u00faa circunferencia xeratriz.\nNo 1696 o matem\u00e1tico Johann Bernoulli anunciou a soluci\u00f3n \u00f3 problema da braquist\u00f3crona (a curva que proporciona o descenso m\u00e1is r\u00e1pido en condici\u00f3ns ideais cando existe gravidade, obxecto de estudo no c\u00e1lculo de variaci\u00f3ns), amosando que a soluci\u00f3n era unha cicloide. Leibniz, Newton, Jacob Bernoulli e Guillaume de l'H\u00f4pital, atoparon a soluci\u00f3n do problema enunciado por Bernoulli. A cicloide empr\u00e9gase para resolver o problema is\u00f3crono (proposto por Christiaan Huygens), no que, se desprezamos o rozamento e invertemos unha cicloide deixando deslizar un obxecto por ela, este chegar\u00e1 \u00e1 parte m\u00e1is baixa da curva nun intervalo de tempo que non depende do punto de partida.\nEntre as demostraci\u00f3ns sobre as s\u00faas propiedades at\u00f3panse as do matem\u00e1tico Ren\u00e9 Descartes, que obtivo mediante demostraci\u00f3ns efectivas e elegantes a f\u00f3rmula da recta tanxente nun punto calquera do arco da cicloide, empregando t\u00e9cnicas que despois desenvolver\u00eda como a xeometr\u00eda diferencial.\nA causa das continuas disputas entre os matem\u00e1ticos do s\u00e9culo XVII, ou polas propiedades de beleza da curva, a cicloide ten sido chamada \"a Helena dos Xe\u00f3metras\". No 1658 Blaise Pascal lanza un desaf\u00edo \u00f3s matem\u00e1ticos propo\u00f1endo determinar a lonxitude dun arco da cicloide, as\u00ed como o seu centro de gravidade e a superficie do volume de revoluci\u00f3n que xera a \u00e1rea plana que varre o arco de cicloide \u00f3 xirar, ben en torno \u00f3 eixo de abscisas, ou en torno \u00f3 de ordenadas, ou en torno \u00f3 eixo de simetr\u00eda do arco de cicloide. Foron moitos os esforzos realizados no s\u00e9culo XVII para tratar de comprender esta curva e as s\u00faas propiedades, tanto xeom\u00e9tricas como f\u00edsicas, que te\u00f1en permitido desenvolver un gran n\u00famero de aplicaci\u00f3ns industriais.\nEcuaci\u00f3ns.\nA cicloide dende a orixe, xerada por un c\u00edrculo de radio \"r\", consiste no lugar xeom\u00e9trico dos puntos (\"x\", \"y\") que cumpren\nonde \"t\" \u00e9 un par\u00e1metro real, correspondente \u00f3 \u00e1ngulo rotado pola circunferencia xeratriz, medido en radi\u00e1ns. Para un \"t\" dado, o centro da circunferencia sit\u00faase en \"x\" = \"rt\", \"y\" = \"r\".\nResolvendo para \"t\" e substitu\u00edndo o seu valor, a ecuaci\u00f3n cartesiana resulta\nO primeiro arco da cicloide constit\u00faeno os puntos tales que\nA cicloide \u00e9 diferenciable excepto nos v\u00e9rtices, os puntos nos que toca o eixo \"x\", con derivada tendendo cara a formula_5 ou formula_6 \u00f3 aproximarse a ditos puntos. O mapa dende \"t\" a (\"x\",\u00a0\"y\") danos unha curva diferenciable ou param\u00e9trica de clase \"C\"\u221e e a singularidade no que a derivada \u00e9 0 \u00e9 un v\u00e9rtice ordinario.\nA cicloide satisface a ecuaci\u00f3n diferencial\n\u00c1rea.\nUn arco de cicloide xerado por un c\u00edrculo de radio \"r\" pode ser parametrizado por\ncon\nComo\natopamos que a \u00e1rea baixo o arco \u00e9\nLonxitude do arco.\nA lonxitude dun arco \"S\" v\u00e9n dada por\nP\u00e9ndulo cicloide.\nSe a lonxitude dun p\u00e9ndulo \u00e9 igual \u00e1 da metade dunha cicloide, a masa suspendida dun p\u00e9ndulo pode percorrer asemade unha cicloide se o movemento lateral do f\u00edo de suspensi\u00f3n se ve limitado asemade por d\u00faas metades de arcos de cicloide. Un p\u00e9ndulo tal \u00e9 is\u00f3crono, non tendo desviaci\u00f3n algunha o seu per\u00edodo \u00f3 variar a s\u00faa amplitude debido a que o cami\u00f1o corresponde \u00f3 cami\u00f1o is\u00f3crono ou taut\u00f3crono, unha das propiedades das cicloides.\nTipos de cicloides e Curvas relacionadas.\nDependendo de onde se atope o punto P xerador da cicloide respecto da circunferencia xeratriz (Onde a circunferencia ten radio a, e a distancia do centro \u00f3 punto P \u00e9 b), podemos distinguir:\nAs\u00ed, unha cicloide ser\u00eda un conxunto de li\u00f1as particular dentro das trocoides.\nPermitindo que a li\u00f1a sobre a que roda a circunferencia sexa un c\u00edrculo arbitrario, obtemos unha epicicloide (se a li\u00f1a \u00e9 trazada pola rodadura externa), unha hipocicloide (se a li\u00f1a \u00e9 trazada por rodadura interna), unha epitrocoide (epicicloide acurtada ou alongada), ou unha hipotrocoide (hipocicloide acurtada ou alongada).\nTodas as curvas anteriores son ruletas, xeradas a partir dunha circunferencia rodando \u00f3 longo dunha li\u00f1a de curvatura continua. As cicloides, epicicloides, e hipocicloides te\u00f1en a propiedade de ser cada unha semellante \u00e1 s\u00faa evoluta. Se \"q\" \u00e9 o produto da curvatura polo radio do c\u00edrculo, con signo positivo para as epi- e negativo para as hipo-, ent\u00f3n a raz\u00f3n de semellanza curva:evoluta \u00e9 1\u00a0+\u00a02\"q\".\nO espir\u00f3grafo cl\u00e1sico constr\u00fae hipotrocoides e epitrocoides.\nUso en arquitectura.\nO arco cicloide foi usado en diversas construci\u00f3ns, entre elas, polo arquitecto Louis Kahn no seu dese\u00f1o do Museo de Arte Kimbell en Fort Worth (Texas), ou no Hopkins Center en Hanover (Nova Hampshire)."}
{"id": "137287", "revid": "89787", "url": "https://gl.wikipedia.org/wiki?curid=137287", "title": "Pet Society", "text": "Pet Society foi un xogo social de Internet desenvolvido por Playfish en 2007. O xogo, iniciado na rede social Facebook. Os usuarios pod\u00edan dese\u00f1ar as s\u00faas mascotas escollendo o seu x\u00e9nero e facci\u00f3ns dentro duns dese\u00f1os preestablecidos, ademais do nome e a cor. Foi clasificado como a aplicaci\u00f3n m\u00e1is popular de Facebook. Os servidores do xogo cesaron a s\u00faa actividade o 17 de xu\u00f1o de 2013."}
{"id": "137293", "revid": "1131", "url": "https://gl.wikipedia.org/wiki?curid=137293", "title": "Nach Scratch", "text": ""}
{"id": "137296", "revid": "98629", "url": "https://gl.wikipedia.org/wiki?curid=137296", "title": "Indalo", "text": "O Indalo \u00e9 unha figura de orixe ancestral que se atopa na Cueva de los Letreros, situada a car\u00f3n do Maim\u00f3n, no municipio almeriense de V\u00e9lez-Blanco. Tr\u00e1tase dunha pintura rupestre do Neol\u00edtico\u00a0tard\u00edo ou da Idade do Cobre. Representa a unha figura humana cos brazos estendidos e un arco sobre \u00e1s s\u00faas mans. A\u00ednda que o seu significado no foi a\u00ednda esclarecido, existen teor\u00edas sobre unha suposta divindade no debuxo.\nHistoria.\n A Cueva de los Letreros e m\u00e1is concretamente o \"Indalo\", foron descubertos \u00f3 redor de 1868 polo almeriense Antonio G\u00f3ngora y Mart\u00ednez. Dita cova, foi declarada Monumento Hist\u00f3rico Nacional no 1924 e posteriormente Patrimonio da Humanidade.\nDurante s\u00e9culos, antes da catalogaci\u00f3n do Indalo por parte dos estudosos, foi s\u00edmbolo da boa sorte e considerado coma un \"t\u00f3tem\" no norte e levante da provincia de Almer\u00eda, especialmente no municipio de Moj\u00e1car, onde o pintaban con almagre para protexer as casas das tormentas e o mal de ollo. Era chamado o \"mu\u00f1equillo mojaquero\".\nA mediados do s\u00e9culo XX, foi tomado como s\u00edmbolo e bandeira dun movemento intelectual e pict\u00f3rico encabezado por Jes\u00fas de Perceval, disc\u00edpulo un pouco anarco da visi\u00f3n noucentista mediterr\u00e1nea do fil\u00f3sofo Eugeni d'Ors. Pola s\u00faa parte, Perceval, reivindicaba a postura vital, a cosmovisi\u00f3n do almeriense e a esencialidade das culturas anteriores desde a antig\u00fcidade, nun renacer constante do cl\u00e1sico.\nTan forte foi o simbolismo do Indalo para estes artistas e intelectuais que puxeron \u00f3 seu grupo o nome de movemento indaliano. Os indalianos v\u00edan no seu s\u00edmbolo a un home ancestral sostendo o arco da vella e simbolizando un pacto entre o home e os deuses para evitar futuros diluvios. O estudo do debuxo mostra que a figura non representa m\u00e1is que a un arqueiro apuntando a unha ave que voa sobre el.\nO termo \"Indalo\" poder\u00eda ter a s\u00faa orixe na lingua dos iberos: \"indal eccius\" (mensaxeiro dos deuses). Por\u00e9n \u00e9 m\u00e1is reco\u00f1ecida a orixe relacionada co patr\u00f3n da cidade de Almer\u00eda, San Indalecio.\nO debuxo que da forma \u00f3 Indalo, p\u00f3dese achar non s\u00f3 na Comarca dos V\u00e9lez, sen\u00f3n que hai constancia de figuras similares f\u00f3ra da xeograf\u00eda espa\u00f1ola.\nNas \u00faltimas d\u00e9cadas, o Indalo, converteuse no s\u00edmbolo m\u00e1is representativo de Almer\u00eda."}
{"id": "137297", "revid": "1131", "url": "https://gl.wikipedia.org/wiki?curid=137297", "title": "Galer\u00eda de imaxes de Vilaza, Monterrei", "text": "San Salvador de Vilaza \u00e9 unha parroquia que se localiza no concello de Monterrei."}
{"id": "137299", "revid": "51526", "url": "https://gl.wikipedia.org/wiki?curid=137299", "title": "Estevesi\u00f1os, Estevesi\u00f1os, Monterrei", "text": "Estevesi\u00f1os \u00e9 un lugar da parroquia hom\u00f3nima do concello de Monterrei. No ano 2007 ti\u00f1a 231 habitantes.\nXeograf\u00eda.\nEst\u00e1 situado a uns 400 m de altitude sobre o nivel do mar, entre a veiga do r\u00edo T\u00e1mega e a serra de San Salvador. O relevo do contorno \u00e9 achaiado, cunha pequena inclinaci\u00f3n cara ao leste. O seu territorio agr\u00edcola foi desfigurado por unha recente concentraci\u00f3n parcelaria e est\u00e1 cruzado pola estrada OU-1021, que comunica Ver\u00edn con Laza. Nas terras de labor predominan os vi\u00f1edos, que ocupan terreos sen relevo destacable ao longo de toda a franxa que chega ata o T\u00e1mega.\nEstevesi\u00f1os \u00e9 un asentamento de tama\u00f1o medio, cunha superficie total dunhas 12,21 ha, das que 6,69 corresponden ao seu n\u00facleo tradicional. Ten 78 vivendas, do que resulta unha densidade de 6,38 viv./ha.\nHistoria.\nEn 1826 figura formando parte da xurisdici\u00f3n de Monterrei, con 38 veci\u00f1os e 174 habitantes. Est\u00e1 atravesado polo cami\u00f1o que conecta Monterrei con Laza, identificado coa v\u00eda romana que conectaba os itinerarios XVII e XVIII do itinerario de Antonino, no punto no que se cruza con outros que van cara a Tintores e Infesta.\nMorfolox\u00eda.\nN\u00facleo tradicional.\nEst\u00e1 composto basicamente por catro barrios compactos e pechados, reco\u00f1ecidos como barrios con top\u00f3nimo diferenciado (A Tapia, Vilanova) e que se atopan afastados os uns dos outros, arredor dos cruces de cami\u00f1os que baixan da serra ou ben arredor de pequenos equipamentos de aproveitamento comunal. Non chegan a acadar o grao de ligaz\u00f3n que te\u00f1en os barrios de Vences nin a desenvolver tecidos tan completos. Cada un destes barrios distrib\u00faese arredor dun curral interior que en orixe semella ter funci\u00f3n agr\u00edcola. Certos equipamentos colectivos, como o forno, son com\u00fans a todos os barrios.\nCrecemento difuso.\nTanxente ao n\u00facleo polo oeste discorre a estrada OU-1021, ao longo da cal t\u00e9\u00f1ense desenvolvido recentemente alg\u00fans aglomerados de novos edificios, principalmente vivendas, pero tam\u00e9n alg\u00fans de tipo industrial, empregando tipolox\u00edas alleas ao contorno rural. Este crecemento disponse ao longo duns 770 m de lonxitude, a\u00ednda que a continuidade do crecemento entre Vences e Estevesi\u00f1os fai dif\u00edcil precisar esta medida. A s\u00faa proximidade a Vences, a distribuci\u00f3n de ambos ao longo do cami\u00f1o que levaba de Monterrei a Laza e a similitude da s\u00faa estrutura polinuclear, reflectida tam\u00e9n na politoponimia, permiten falar dunha continuidade entre os dous n\u00facleos que xa ven de vello, e que s\u00f3 se contrad\u00ed por constitu\u00edren cabeceiras parroquiais diferentes. A distorsi\u00f3n que introduciu a estrada OU-1021 no tecido tradicional non fixo outra cousa que favorecer esta tendencia \u00e1 continuidade, desbaratando a primitiva estrutura viaria en espi\u00f1a de peixe para transformala noutra estrutura en peite.\nVialidade.\nO acceso rodado faise principalmente dende Ver\u00edn e Laza, a trav\u00e9s da estrada OU-1021, da que \u00e9 titular a Deputaci\u00f3n Provincial de Ourense. Tam\u00e9n \u00e9 posible a comunicaci\u00f3n rodada cos n\u00facleos do leste, al\u00e9n do r\u00edo T\u00e1mega, a trav\u00e9s das pistas da concentraci\u00f3n parcelaria e pequenas pontellas.\nFestas populares.\n-7 e 8 de agosto: festas patronais na honra de San Mamede.\n-31 de outubro: Sama\u00edn"}
{"id": "137300", "revid": "5863", "url": "https://gl.wikipedia.org/wiki?curid=137300", "title": "Aymeric Picaud", "text": ""}
{"id": "137301", "revid": "23204", "url": "https://gl.wikipedia.org/wiki?curid=137301", "title": "Abadal", "text": "O Abadal foi un coche constru\u00eddo entre 1912 e 1913. Considerado un coche de luxo veloz, cun dese\u00f1o similar ao de Hispano-Suiza. Exist\u00edan dous modelos: O primeiro ti\u00f1a un motor de catro cilindros de 3\u00a0104 cc, e o segundo un motor de seis cilindros de 4\u00a0521 cc.\nPouco despois da creaci\u00f3n da li\u00f1a Abadal, a compa\u00f1\u00eda belga Imp\u00e9ria comezou a fabricar o modelo, con licenza, cham\u00e1ndoos Imp\u00e9ria-\nAbadal. En 1916 Abadal comprou os dereitos de Buick en Espa\u00f1a, desde ese ano, os modelos de Abadal constru\u00eddos en Barcelona posu\u00edan motores Buick, pero non a carrocer\u00eda. A estes autom\u00f3biles co\u00f1ec\u00e9uselles como Abadal-Buicks.\nM. A. Van Roggen (que traballara en Springuel) tomou o control da compa\u00f1\u00eda belga, e fabricou uns 170 Imp\u00e9ria-Abadal m\u00e1is. Ademais fabricou outros modelos, como un modelo deportivo de 16 v\u00e1lvulas de 2\u00a0992 cc e catro cilindros e tres prototipos de 5\u00a0630 cc. A compa\u00f1\u00eda deixou de fabricar autom\u00f3biles en 1923.\nFrancisco (Paco) Abadal era un vendedor de Hispano-Su\u00edza, ademais dun piloto de carreiras de Barcelona. Comezou o seu negocio en 1912 e, cando o abandonou, traballou para a General Motors. Os plans de General Motors, en 1930, para lanzar un prototipo chamado Abadal Continental nunca se levaron a cabo."}
{"id": "137302", "revid": "85894", "url": "https://gl.wikipedia.org/wiki?curid=137302", "title": "Mix\u00f3s, Estevesi\u00f1os, Monterrei", "text": "Mix\u00f3s \u00e9 un lugar da parroquia de Estevesi\u00f1os, do concello de Monterrei. No ano 2008 ti\u00f1a 95 habitantes.\nXeograf\u00eda.\nEst\u00e1 situado no fondo do val de Monterrei, a unha altitude duns 420 m, ao p\u00e9 da serra de San Salvador. O seu territorio agr\u00edcola foi desfigurado por unha recente concentraci\u00f3n parcelaria. Nas s\u00faas terras de labor predominan os vi\u00f1edos, que ocupan terreos sen relevo destacable ao longo de toda a franxa que chega ata o r\u00edo T\u00e1mega.\nMix\u00f3s \u00e9 un asentamento de tama\u00f1o medio, cunha superficie dunhas 6,31 ha, das que 5,2 corresponden ao seu n\u00facleo tradicional. Ten 52 vivendas, do que resulta unha densidade de 8,24 viv./ha.\nO lugar est\u00e1 atravesado polo cami\u00f1o de Santiago, na rota da V\u00eda da Prata que desde Ver\u00edn toma por Laza. Ch\u00e9gase pola estrada OU-1021 que conecta Ver\u00edn e Monterrei con Laza no punto no que se cruza con outro que vai cara a Vilela.\nHistoria.\nO cami\u00f1o que conecta Monterrei con Laza est\u00e1 identificado coa v\u00eda romana que conectaba os itinerarios XVII e XVIII do itinerario de Antonino, no punto no que se cruza con outros que van cara a Vilela e Vilela de Abaixo.\nEn 1848 ti\u00f1a 50 veci\u00f1os e 200 almas.\nConstitu\u00edu parroquia de seu at\u00e9 1893, cando foi incorporada a Estevesi\u00f1os.\nNo lugar est\u00e1 a igrexa de Santa Mar\u00eda de Mix\u00f3s, do s\u00e9culo IX, con orixe probable nun primitivo cenobio fundado por San Marti\u00f1o de Dumio no s\u00e9culo VI. que pasou a depender posteriormente do mosteiro beneditino de Celanova. Actualmente \u00e9 Ben de Interese Cultural.\nMorfolox\u00eda.\nN\u00facleo tradicional.\nO n\u00facleo tradicional \u00e9 compacto e pechado e ten unha forma redondeada en planta, cun di\u00e1metro duns 130 m aproximadamente. Dist\u00ednguense dous barrios: ao norte, o que se desenvolve \u00e1s d\u00faas bandas da r\u00faa da Ermida; ao sur, o que arrodea o espazo baleiro que se atopa entre as traseiras da r\u00faa do Canto e a ringleira de casas que agora dan \u00e1 estrada, e que \u00e9 unha posible segunda fase do crecemento do n\u00facleo. Este espazo baleiro, hoxe parcialmente ocupado, debeu de ser antano unha aira ou un toural. A principal v\u00eda que atravesa o n\u00facleo, o cami\u00f1o que comunica Monterrei con Laza, non ten xerado tecido ao ser redor, coa soa excepci\u00f3n das casas que arrodean a igrexa. Isto pode ser debido \u00e1 presenza do antigo mosteiro, hoxe desaparecido, que deixou un baleiro na trama que s\u00f3 foi ocupado por un par de casas a car\u00f3n da igrexa pola s\u00faa banda norte e outras d\u00faas pola banda sur. Tam\u00e9n destaca a ausencia de espazos p\u00fablicos al\u00e9n dos antes descritos, \u00e1 parte dos perif\u00e9ricos ao conxunto cenobial, e que ser\u00edan subsidiarios deste.\nCrecemento difuso.\n\u00c1 marxe do n\u00facleo tradicional t\u00e9\u00f1ense desenvolvido alg\u00fans aglomerados de novos edificios, principalmente vivendas, ao longo da estrada OU-1021, que obedecen a tipolox\u00edas alleas ao contorno rural e se distrib\u00faen ao longo dun tramo duns 610 m.\nViabilidade.\nO acceso rodado faise principalmente dende Ver\u00edn e Laza, a trav\u00e9s da estrada OU-1021, da que \u00e9 titular a Deputaci\u00f3n Provincial de Ourense. Tam\u00e9n \u00e9 posible a comunicaci\u00f3n rodada cos n\u00facleos do leste, al\u00e9n do r\u00edo T\u00e1mega, a trav\u00e9s das pistas da concentraci\u00f3n parcelaria."}
{"id": "137303", "revid": "56817", "url": "https://gl.wikipedia.org/wiki?curid=137303", "title": "Cha\u00edn", "text": "O top\u00f3nimo galego Cha\u00edn pode referirse a:\nAmais, como apelido pode referirse a:"}
{"id": "137305", "revid": "1131", "url": "https://gl.wikipedia.org/wiki?curid=137305", "title": "Galer\u00eda de imaxes de Meir\u00e1s, Valdovi\u00f1o", "text": "San Vicente de Meir\u00e1s \u00e9 unha parroquia que se localiza no oeste do concello de Valdovi\u00f1o."}
{"id": "137310", "revid": "408", "url": "https://gl.wikipedia.org/wiki?curid=137310", "title": "Parque e\u00f3lico", "text": ""}
{"id": "137315", "revid": "1131", "url": "https://gl.wikipedia.org/wiki?curid=137315", "title": "La Pobla de Vallbona", "text": "La Pobla de Vallbona \u00e9 un concello da Comunidade Valenciana que est\u00e1 situado na zona do Camp de T\u00faria, pertencente \u00e1 Provincia de Valencia.\nNo ano 2009 contaba cunha poboaci\u00f3n de 20.431 habitantes, e cunha densidade de 617,25 hab./km\u00b2."}
{"id": "137319", "revid": "89787", "url": "https://gl.wikipedia.org/wiki?curid=137319", "title": "Jabberwocky", "text": "\"Jabberwocky\" \u00e9 un poema de Lewis Carroll, escrito a base de verbas sen sentido. Apareceu orixinalmente como parte da novela \"Do outro lado do espello, e o que Alicia atopou al\u00f3 (1872)\". Consid\u00e9rase un dos mellores poemas sen sentido da literatura inglesa e util\u00edzase nas clases de primaria dos pa\u00edses anglofalantes para ensinar aos estudantes o uso das contracci\u00f3ns, e a morfolox\u00eda dos nomes e verbos.\nNo poema, o Jabberwock \u00e9 unha besta mitol\u00f3xica. Actualmente, a palabra \"jabberwocky\" (posiblemente relacionada con \"jabber\", traducido como fungar, rosmar) util\u00edzase en ingl\u00e9s para referirse a un discurso sen sentido."}
{"id": "137320", "revid": "5863", "url": "https://gl.wikipedia.org/wiki?curid=137320", "title": "IPad", "text": "O iPad \u00e9 un dispositivo computacional do tipo Tablet PC dese\u00f1ado pola empresa estadounidense Apple Inc. Foi presentado \u00f3 p\u00fablico o 27 de xaneiro\u00a0do 2010, nunha conferencia de prensa no Yerba Buena Center for the Arts\u00a0na cidade de San Francisco. Antes da s\u00faa presentaci\u00f3n, xurdiron diversos rumores acerca do seu nome, dentro dos que se inclu\u00edan \"iSlate\" e \"iTablet\".\nDistribuci\u00f3n.\nO iPad comezar\u00e1 a ser distribu\u00eddo o 3 de abril\u00a0de 2010 nos Estados Unidos de Am\u00e9rica. As versi\u00f3ns 3G venderanse libres, sen subrogarse \u00e1 prestaci\u00f3n de servizos por unha compa\u00f1\u00eda concreta de comunicaci\u00f3ns. Por\u00e9n, varias compa\u00f1\u00edas anunciaron paquetes de datos a prezos especiais para os modelos 3G de forma an\u00e1loga \u00f3s servizos do iPhone.\nA distribuci\u00f3n e venda levarase a cabo mediante tendas Apple f\u00edsicas e por Internet, as\u00ed coma nos distribuidores habituais da marca."}
{"id": "137336", "revid": "85894", "url": "https://gl.wikipedia.org/wiki?curid=137336", "title": "Monterrei, Monterrei, Monterrei", "text": "Monterrei \u00e9 un lugar da parroquia de Monterrei, no concello de Monterrei. Segundo o IGE en 2019 ti\u00f1a sete habitantes (cinco homes e d\u00faas mulleres).\nXeograf\u00eda.\nSsit\u00faase a entre 500 e 520 m de altitude no alto dunha pequena elevaci\u00f3n que domina o val de Monterrei, nas estibaci\u00f3ns da serra de San Salvador, sobre o r\u00edo T\u00e1mega. O relevo do contorno ten unha acusada pendente que descende cara ao val polas bandas este, sur e oeste do n\u00facleo e sobe cara \u00e1 serra pola s\u00faa banda noroeste.\n\u00c9 un asentamento de tama\u00f1o medio, con 2,69 ha intramuros. Todo o seu recinto fortificado ocupa unha extensi\u00f3n pr\u00f3xima \u00e1s 9 ha. Na actualidade o n\u00facleo de Monterrei non ten funci\u00f3n residencial e os \u00fanicos edificios que non est\u00e1n arruinados te\u00f1en un uso dotacional.\nHistoria.\nO conxunto fortificado de Monterrei at\u00f3pase sobre os restos do castro de Baronceli. Na idade media in\u00edciase a fortificaci\u00f3n do outeiro. A muralla interior \u00e9 do s\u00e9culo XII, reconstru\u00edda no s\u00e9culo XV. As d\u00faas cintas de muralla m\u00e1is exteriores foron constru\u00eddas na \u00e9poca de Filipe IV. Nos s\u00e9culos XIV e XV a vila contou cunha importante comunidade xud\u00eda e en 1485 instalouse nela a primeira imprenta de Galicia. En 1832 hai referencia a unha poboaci\u00f3n de 241 habitantes con dous alcaldes ordinarios e gobernador militar. En 1848 son unhas 56 casas e 1.040 veci\u00f1os en 1866.\nMorfolox\u00eda.\nTecido urbano.\nO conxunto constru\u00eddo at\u00f3pase nun estado de avanzada deterioraci\u00f3n, ag\u00e1s os edificios m\u00e1is monumentais, que est\u00e1n en mans de instituci\u00f3ns e son empregados como equipamento.\nHai dous barrios ou aglomerados principais. O primeiro \u00e9 o que se desenvolve polo bordo nordeste do recinto amurallado, ao longo da r\u00faa que comunica as d\u00faas portas principais do recinto. O segundo, de menor tama\u00f1o, est\u00e1 o noroeste, dando fronte do acceso ao patio de armas do castelo. Os dous barrios ocupan aproximadamente a metade norte do recinto murado m\u00e1is elevado, do cal o conxunto de castelo, igrexa e edificios anexos ocupa a metade sur.\nArquitectura.\nDo castelo orixinal resta un pequeno conxunto de edificios civ\u00eds, militares e relixiosos de diferentes \u00e9pocas: d\u00faas torres, un palacio e a igrexa parroquial. Este conxunto est\u00e1 cinguido por un muro que o separa da praza de acceso por un pano que ga\u00f1a altura aproveitando o forte desnivel do terreo polas bandas sur e oeste.\nO desaparecido colexio xesu\u00edtico de San Xo\u00e1n Bautista, fundado en 1556, atop\u00e1base no lugar que agora ocupa o Parador de Turismo. Non hai restos visibles, a\u00ednda que a fotograf\u00eda a\u00e9rea de 1956 mostra alg\u00fans trazos sobre o chan que poder\u00edan corresponderse cos alicerces dos muros e dos claustros. O convento dos Franciscanos, tam\u00e9n desaparecido, atop\u00e1base na parcela murada inmediata ao cemiterio, co\u00f1ecida como Toural, e cons\u00e9rvanse del certos lenzos de muros en ru\u00ednas.\nViario.\nA estrutura viaria de Monterrei \u00e9 simple e est\u00e1 moi condicionada polo accidentado do terreo. Red\u00facese a d\u00faas r\u00faas, unha que comunica as d\u00faas portas principais de acceso ao recinto superior e outra que leva da porta norte directamente ao castelo. Todo o casar\u00edo distrib\u00faese de forma lineal ao longo destas d\u00faas r\u00faas, que te\u00f1en un trazado curvo que busca a adaptaci\u00f3n ao terreo e ao trazado das murallas, e non chega a constitu\u00edr maz\u00e1s pechadas nin a crear viario secundario.\nRecintos murados.\nTodo o n\u00facleo de Monterrei est\u00e1 contido no recinto amurallado medieval, que \u00e9 o que se sit\u00faa a unha cota m\u00e1is elevada. Ten unha planta lixeiramente ovalada, cun eixe maior de noroeste a sueste duns 190 m e un eixe menor duns 130 m aproximadamente. O castelo sit\u00faase no seu centro, no punto m\u00e1is alto.\nAs d\u00faas cintas de muralla m\u00e1is exteriores te\u00f1en un trazado conc\u00e9ntrico e sit\u00faanse a diferente nivel. A superior ten un trazado curvo e a inferior componse de lenzos rectos entre baluartes en bonete de crego. Entre estas d\u00faas cintas \u00e1brese un extenso adarve baleiro, desprovisto hoxe de vexetaci\u00f3n e edificios.\nA muralla m\u00e1is exterior prolongaba un dos seus tramos, hoxe case desaparecido, ata envolver os edificios do Colexio dos Xesu\u00edtas e do convento dos Franciscanos, que nos anos 50 a\u00ednda eran perceptibles como ru\u00ednas visibles. O recinto abarcado ten unha forma alongada en planta cuns 750 por 270 m aproximadamente. Esta forma alongada tan acusada d\u00e9bese \u00e1 necesidade de rodear polo norte o convento dos Franciscanos e polo sur o colexio dos Xesu\u00edtas.\nAdemais destes recintos murados cons\u00e9rvanse algunhas posici\u00f3ns exteriores de defensa pola banda norte, que serv\u00edan como segunda li\u00f1a de fogo en caso de ataque e defend\u00edan a banda m\u00e1is accesible da fortaleza. Tales son a co\u00f1ecida como Atalaia, da que a\u00ednda se conservan os muros en pe, a\u00ednda que moi deteriorados e ameazando ru\u00edna total. Asemade cons\u00e9rvanse restos doutros postos militares no alto de San Salvador, moi prexudicados por obras relativas \u00e1s explotaci\u00f3ns madeireiras.\nXerarqu\u00eda territorial.\nCentralidade.\nA orixe fortificada de Monterrei non fai posible relacionalo coa actividade agropecuaria. Tampouco as tipolox\u00edas arquitect\u00f3nicas permiten falar dun vencello claro cun territorio agr\u00edcola propio de explotaci\u00f3n directa, sen\u00f3n cun amplo se\u00f1or\u00edo do cal foi centro administrativo e pol\u00edtico. Este car\u00e1cter singular non se pode entender sen considerar a Monterrei como parte dun sistema urbano binario xunto con Ver\u00edn, verdadeiro burgo fortificado e centro comercial fronteirizo situado na cabeceira oposta da ponte que as conecta.\nViabilidade.\nA posici\u00f3n preeminente da fortaleza de Monterrei no val e a s\u00faa importancia como lugar defensivo e administrativo levouna a ser un nodo principal da rede de cami\u00f1os. Bord\u00e9ao polo leste a v\u00eda romana que conectaba os itinerarios XVII e XVIII de Antonino P\u00edo e que foi integrada na rede cami\u00f1eira rural, convert\u00e9ndose nun ramal da V\u00eda da Prata cara ao norte.\nPolo norte sae o cami\u00f1o que conecta con esta v\u00eda, atravesando logo A Pousa, Mix\u00f3s, Estevesi\u00f1os e Vences, leva a Laza. Polo norte tam\u00e9n, e rodeando o convento dos Franciscanos e o toural, sae o cami\u00f1o que, tras virar cara ao oeste, bif\u00farcase, levando a Pazos polo sur e a Albarellos e Vilaza polo oeste, seguindo a li\u00f1a de contacto entre a aba da serra de San Salvador e o fondo do val. O de Albarellos \u00e9 o ramal da V\u00eda da Prata cara ao oeste.\nPolo sueste sae o cami\u00f1o real empedrado que comunica con Ver\u00edn a trav\u00e9s da ponte do barrio de San L\u00e1zaro.\nNa actualidade o tr\u00e1fico rodado accede a Monterrei principalmente a trav\u00e9s da OU-115, que comunica a estrada N-525 co Parador. Tam\u00e9n hai acceso pavimentado a trav\u00e9s da estrada que leva a Mix\u00f3s."}
{"id": "137337", "revid": "111586", "url": "https://gl.wikipedia.org/wiki?curid=137337", "title": "Barreiros (automoci\u00f3n)", "text": "Barreiros foi unha industria espa\u00f1ola de produci\u00f3n principalmente de motores, cami\u00f3ns, tractores, autobuses e posteriormente autom\u00f3biles, tam\u00e9n fabricou carrocer\u00edas para cami\u00f3ns. Foi fundada polo enxe\u00f1eiro e industrial galego Eduardo Barreiros en 1954, e estivo activa desde 1954 ata 1978.\nHistoria.\nAta 1945: Antecedentes.\nEn 1925 o pai de Eduardo Barreiros iniciou o seu vencello co autom\u00f3bil coa explotaci\u00f3n da li\u00f1a de autobuses Ourense-Lu\u00edntra-Ourense coa compra dun Panhard-Levasor 10 HP. Tras a concesi\u00f3n da li\u00f1a Ourense-Os Peares-Ourense, en 1929 adquire un vello Renault. Eduardo Barreiros traballa como revisor na empresa familiar e empeza como aprendiz en ARCE, un taller mec\u00e1nico.\nEn 1937 venderon as li\u00f1as de autobuses, xa que, ao comezar a guerra civil os veh\u00edculos que fac\u00edan os servizos foron requisados.\nA partir de 1938 adquir\u00edronse varios veh\u00edculos para cubrir a li\u00f1a Ourense-Parada de Sil-Ourense. Debido \u00e1 escaseza de parque m\u00f3bil en 1939, os Barreiros crean un pequeno taller familiar onde se reconstr\u00faen autobuses e fabrican gas\u00f3xenos.\n1945-1954: BECOSA.\nEn 1945 Eduardo Barreiros vendeu a li\u00f1a de autobuses que o seu pai posu\u00eda en Ourense e fundou BECOSA (Barreiros Empresa Construtora S.A.). O fin da empresa era a contrataci\u00f3n de obras p\u00fablicas.\nComezou a conseguir adxudicaci\u00f3ns para a construci\u00f3n de estradas en Galicia, para o que fabricou parte da maquinaria e utensilios que utilizaba, conseguindo acabar as obras concedidas en tempo marca. En 1947 adxud\u00edcase a ampliaci\u00f3n do Porto de Castell\u00f3.\nEn 1949 comezou no taller familiar a transformaci\u00f3n de motores gasolina a di\u00e9sel, para cubrir as necesidades dos propios veh\u00edculos utilizados nas contratas, todo isto iniciouse coa compra de dous cami\u00f3ns de orixe alem\u00e1 (Krupp) nunha poxa do Ex\u00e9rcito do Aire, aos que pronto seguiron unhas 2\u00a0000 unidades de ZIS-5 \"3HC\" rusos.\nPronto aumentan as petici\u00f3ns de conversi\u00f3n de motores de gasolina a di\u00e9sel, sobre todo entre os transportistas (moitos dos cales conseguiran \"3HC\" excedentes do ex\u00e9rcito). O taller quedou pequeno e en 1951 decidiuse trasladar a produci\u00f3n a Madrid. Barreiros alugou uns talleres no km 7 da estrada Madrid - Andaluc\u00eda, por 50\u00a0000 pesetas ao mes e creou a empresa Galicia Industrial. Barreiros ti\u00f1a a patente n\u00ba 198\u00a0618, concedida con data 7 de xullo de 1951, onde describ\u00eda o proceso de transformaci\u00f3n a di\u00e9sel. Os seus irm\u00e1ns empezaron a traballar con Eduardo Barreiros e montaron o primeiro laboratorio de materiais.\nNo per\u00edodo 1952-1953 realiz\u00e1ronse unhas 700 transformaci\u00f3ns e realizouse o primeiro prototipo de motor con tecnolox\u00eda propia.\n1954-1962: Barreiros Di\u00e9sel S.A..\nA transformaci\u00f3n de motores de gasolina en di\u00e9sel, deulle unha certa solvencia econ\u00f3mica, o que lle levou a fundar en 1954 Barreiros Di\u00e9sel S.A., con sede en Madrid e cun capital de 10\u00a0000\u00a0000 de pesetas. Barreiros Di\u00e9sel estableceuse inicialmente como fabricante de motores di\u00e9sel, comezou co EB-2, motor de dous cilindros para tractores, do que se venderon 480 unidades durante o primeiro ano. Pero o \u00e9xito foi a fabricaci\u00f3n do motor EB-6 baseado na evoluci\u00f3n de motores Perkins. A produci\u00f3n iniciouse con tres unidades diarias (para a aplicaci\u00f3n en cami\u00f3ns de 5 a 7 Tm).\nO seguinte salto l\u00f3xico era a fabricaci\u00f3n de veh\u00edculos completos e para iso compraron os primeiros 20\u00a0000 m\u00b2 de terreo en Villaverde (Madrid). Pero o r\u00e9xime non lle deu a licenza para iso, seguramente por presi\u00f3n do INI fabricante dos Pegaso a trav\u00e9s de ENASA.\nEn 1955 creouse CABSA (Compa\u00f1\u00eda An\u00f3nima de Bombas, Sociedade An\u00f3nima) para a fabricaci\u00f3n de bombas de inxecci\u00f3n e equipos el\u00e9ctricos e empezouse a fabricar o motor EB-4 (4 cilindros) para turismos e taxis.\nEn 1956 fundouse MOSA (Motor Nacional, S.A.), cun capital de 5\u00a0000\u00a0000 de pesetas, para a comercializaci\u00f3n dos produtos Barreiros, e constru\u00edu unha fundici\u00f3n para a fabricaci\u00f3n de bloques e culatas de motor.\nEn 1957 ga\u00f1a un concurso para a subministraci\u00f3n de 300 cami\u00f3ns ao Ex\u00e9rcito portugu\u00e9s. O prototipo (2 en realidade) daquel cami\u00f3n, co\u00f1ecido hoxe como \"El Abuelo\", foi realizado en boa medida con pezas de despezamento. Para saltarse a prohibici\u00f3n de fabricaci\u00f3n de cami\u00f3ns conv\u00e9rtese en ensamblador da marca STAR polaca. Adquir\u00eda carrocer\u00edas en Polonia (que pagaba con motores en lugar de con di\u00f1eiro) \u00e1s que engad\u00eda un motor EB-6. \u00c9 constitu\u00edda CEESA (Construtora El\u00e9ctrica Espa\u00f1ola, S.A.) para a fabricaci\u00f3n de d\u00ednamos, arranques e reguladores. Posteriormente produciu tam\u00e9n grupos electr\u00f3xenos, de soldadura e freos el\u00e9ctricos para cami\u00f3ns. A produci\u00f3n anual aumentou ata 4\u00a0500 motores e o persoal excede xa os 1\u00a0700 empregados.\nEn 1958 conseguiu o permiso do Ministerio de Industria para producir 1\u00a0000 cami\u00f3ns. O Puma TA-261, con motor A-26 e carrocer\u00eda de Carrocer\u00edas Costa (inspirada nas Berliet francesas) apareceu ao ano seguinte.\nEn 1959 fund\u00e1ronse David Brown Engrenaxes (fabricaci\u00f3n de caixas de cambio e diferenciais), Hanomag-Barreiros (fabricaci\u00f3n de tractores agr\u00edcolas baixo a licenza da empresa alem\u00e1 Hanomag, pero motorizaci\u00f3n barreiros), e Compa\u00f1\u00eda Portuguesa de Motores e Cami\u00f3ns. Xeneralizouse a exportaci\u00f3n dos produtos Barreiros a \u00c1frica, Am\u00e9rica do Sur e Portugal.\nEn 1961, outorg\u00f3uselle a Gran Cruz da Orde do M\u00e9rito Civil (con distintivo branco) e asinouse un acordo coa empresa brit\u00e1nica AEC cre\u00e1ndose Barreiros AEC S.A. para a fabricaci\u00f3n de autobuses e dumpers. Apareceu o Azor e o Super Azor.\nAo comezar a d\u00e9cada dos 60, a produci\u00f3n de cami\u00f3ns creceu ata alcanzar \u00e1 marca Pegaso, l\u00edder indiscutible ata ent\u00f3n en Espa\u00f1a. O financiamento foi principalmente con recursos propios, pero tam\u00e9n destacou a axuda do Banco de Vizcaya, que chegou a tomar unha participaci\u00f3n na sociedade. Como o prezo dos cami\u00f3ns era moi elevado, non resultaba f\u00e1cil cobralos en man, polo que o crecemento de Barreiros Di\u00e9sel v\u00edase lastrado pola cantidade de letras a\u00ednda non cobradas. En 1962 Eduardo Barreiros fixo un chamamento xeral \u00e1s autoridades pol\u00edticas e os principais bancos para que lle axudasen a mobilizar a carteira de papel e as\u00ed proseguir os investimentos necesarios, pero a resposta foi totalmente insuficiente. Villaverde pos\u00fae xa un persoal de 12\u00a0000 homes que traballan nunhas instalaci\u00f3ns con dous mill\u00f3ns de metros cadrados.\n1963-1969: Etapa Chrysler.\nEduardo Barreiros empezou a pensar na posibilidade de aliarse cun fabricante estranxeiro de autom\u00f3biles que lle dese cobertura financeira pero que, \u00e1 vez, deix\u00e1selle continuar coa s\u00faa propia produci\u00f3n de veh\u00edculos industriais.\nTras alg\u00fans intentos con Jaguar, Rootes, Mercedes-Benz ou General Motors, Barreiros terminar\u00eda contactando con Lynn Townsend, presidente de Chrysler, que estaba disposto a lanzarse fora do mercado interno, seguindo o cami\u00f1o antes aberto por Ford e General Motors. Townsend ti\u00f1a as s\u00faas propias ideas e pensaba que ser\u00eda m\u00e1is eficaz expor joint ventures con empresas locais que utilizar filiais propias. A pesar que o acordo \"escond\u00eda\" unha serie de \"compras atadas\" (adquisici\u00f3ns forzadas de veh\u00edculos descatalogados) e compras de patentes, Eduardo Barreiros s\u00f3 viu no acordo a soluci\u00f3n \u00e1s s\u00faas urxentes necesidades financeiras e a posibilidade de ampliar a oferta con turismos de clase media e alta.\nEn 1963 asinouse o pacto e en xu\u00f1o de 1964 o 35% de Barreiros Di\u00e9sel pasa a mans dos americanos a cambio de 18 mill\u00f3ns de d\u00f3lares, ao pouco tempo aumenta outro 5% por 2 mill\u00f3ns m\u00e1is. O investimento norteamericano inicial foi de tal magnitude (m\u00e1is de 1\u00a0000 mill\u00f3ns de pesetas) que, a\u00ednda que se envorcaron inxentes recursos nas divisi\u00f3ns Dodge e Simca, non parec\u00eda porse en perigo a fabricaci\u00f3n dos veh\u00edculos industriais Barreiros. Nos anos seguintes a marca logrou unhas vendas desco\u00f1ecidas na \u00e9poca, cunha facturaci\u00f3n superior aos 7\u00a0000 mill\u00f3ns de pesetas.\nEn 1965 sair\u00edan \u00e1 r\u00faa os primeiros Dodge acompa\u00f1ados ao ano seguinte polos m\u00e1is modestos Simca. Este \u00e9 o per\u00edodo de m\u00e1xima expansi\u00f3n da empresa, e cando Eduardo Barreiros ten maior reco\u00f1ecemento tanto nacional como internacional, recibe a Medalla de Ouro ao M\u00e9rito no Traballo, o \"New York Times\" dedica unha reportaxe (destac\u00e1ndolle como un dos seis empresarios non americanos m\u00e1is importantes do mundo) e en \"Business Week\" cham\u00f3uselle \"o rei Midas espa\u00f1ol\". Levant\u00e1ronse novas plantas para fabricar o Simca 1000 e o Dodge Dart e a cifra de traballadores de todas as empresas e distribuidores do Grupo superou os 25\u00a0000. Realiz\u00e1ronse exportaci\u00f3ns a m\u00e1is de 25 pa\u00edses. \nEn 1966 chegouse ata a expor formalmente a posibilidade de comprar competidores como SAVA e ENASA, pero non se conseguiu. Apareceu a gama Saeta con tres lonxitudes de bastidor e unha capacidade de carga \u00fatil que \u00eda desde os 1800\u00a0kg do modelo 15 ata os 7525\u00a0kg do modelo 75, aos que se engad\u00edan outras cinco variantes intermedias. Creouse unha cabina nova denominada \"Panoramic\", tras un acordo coa marca francesa Berliet, a montaxe desta cabina de forma semi-artesanal sa\u00edu bastante caro para Barreiros, que a finais dos sesenta presentou unha cabina de dese\u00f1o propio. Barreiros comprou a empresa zaragozana NAZAR, en cuxas instalaci\u00f3ns agrupa a maior\u00eda dos elementos destinados \u00e1 fabricaci\u00f3n de m\u00e1quinas de obras p\u00fablicas, tractores e autobuses. F\u00fandase unha empresa financeira pioneira na venda a prazos de autom\u00f3biles, cun capital de 100 mill\u00f3ns de pesetas (60% Barreiros). Aparece Cipsa (Centro de Investigaci\u00f3ns Petrol\u00edferas, S.A.), que realiza prospecci\u00f3ns de petr\u00f3leo e traballos de investigaci\u00f3ns xeol\u00f3xicas. As\u00f3ciase con Cepsa e Mobil Oil, para prospecci\u00f3ns e extracci\u00f3n de petr\u00f3leo no mar, off-shore, en Guinea Ecuatorial.\nPor baixo da exitosa imaxe que transcend\u00eda ao p\u00fablico e os medios de comunicaci\u00f3n, libr\u00e1base unha batalla entre a familia Barreiros e o Grupo Chrysler, pois os criterios de organizaci\u00f3n e os obxectivos \u00faltimos difer\u00edan cada vez m\u00e1is. Bastou que en 1967 as vendas caesen fortemente por baixo das previsi\u00f3ns para que as necesidades financeiras aflorasen de novo con toda crueza. Dos dous socios, s\u00f3 o Grupo Chrysler pod\u00eda facer fronte a esta situaci\u00f3n, e Eduardo Barreiros tivo que deixar que a participaci\u00f3n dos norteamericanos saltase do 40 ao 77%, perdendo o control da empresa. A partir de ent\u00f3n, a familia Barreiros viviu o inferno de ver como todo o que crearan con tanto esforzo \u00edaselles das mans. Chrysler reduciu drasticamente os investimentos en veh\u00edculos industriais e buscou reforzar a penetraci\u00f3n dos seus turismos. Os americanos prometeran a Barreiros poder utilizar toda a rede mundial de Chrysler e Simca coa asistencia t\u00e9cnica precisa, pero isto nunca foi as\u00ed. O bloqueo econ\u00f3mico que estableceu Estados Unidos a distintos pa\u00edses do Sur de Am\u00e9rica, principal mercado de exportaci\u00f3n de Barreiros, obrigou ao empresario espa\u00f1ol ao cesamento desta actividade e deste xeito, todo o esforzo do empresario pasou a ser aproveitado por Chrysler para adquirir un 97,53% do capital e Barreiros converteuse nunha filial de Chrysler Europe, e pouco despois a f\u00e1brica de Villaverde pasou a denominarse Chrysler Espa\u00f1a S. a., a\u00ednda que se mantivo o nome comercial de Barreiros durante bastantes anos nos produtos industriais. En 1968 Eduardo Barreiros recibiu o prestixioso Premio Internacional Dag Hammarskj\u00f3id ao m\u00e9rito industrial e continuou como Presidente de Honra da Compa\u00f1\u00eda ata 1969. A partir dese momento os irm\u00e1ns Barreiros separ\u00e1ronse profesionalmente, iniciando cada un deles unha nova etapa.\nEn 1978 Chrysler Europa foi vendida a PSA, e posteriormente renomeou t\u00f3dolos modelos de Chrysler/Simca que fabricaba como modelos de Talbot (por exemplo, o Chrysler 150 renomeouse como Talbot 150). Barreiros seguiu fabricando os modelos de coches Talbot lanzados baixo o mando de PSA, como o Talbot Solara ou o Talbot Samba. A divisi\u00f3n fabricante de cami\u00f3ns e autobuses Barreiros Di\u00e9sel S.A. foi vendida a Renault e desapareceu de xeito definitivo, por un curto tempo os modelos da antiga Barreiros Di\u00e9sel vend\u00e9ronse como modelos de Renault.\nNa actualidade, a\u00ednda \u00e9 f\u00e1cil ver circular cami\u00f3ns e tractores Barreiros. Barreiros contribu\u00edu notablemente \u00e1 mellora do motor di\u00e9sel as\u00ed como en moitos elementos das carrocer\u00edas de maquinarias pesadas.\n1969-1979: Afastado dos motores.\nEduardo Barreiros asinou un contrato con Chrysler Espa\u00f1a mediante o cal e durante un per\u00edodo de dez anos, non pod\u00eda dedicarse a ning\u00fan tipo de actividade relacionada coa automoci\u00f3n, polo que compra 5\u00a0000 ha de terreo en La Solana (Cidade Real). Para a explotaci\u00f3n de semellante terreo f\u00fandase Puvasa (Explotaci\u00f3ns Porto Vallhermoso, S.A.), realizando fortes investimentos en maquinaria agr\u00edcola e regad\u00edos para buscar unha maior eficiencia. Puvasa conv\u00e9rtese nunha das principais fontes de abastecemento de sementais \u00e1s gander\u00edas de Espa\u00f1a e de Europa e instala un dos mellores laboratorios de inseminaci\u00f3n artificial.\nEn 1970 compra as principais adegas de vi\u00f1o da Mancha, que moderniza totalmente e vende os seus vi\u00f1os baixo as denominaci\u00f3ns de Lu\u00eds Meg\u00eda (actualmente acollida \u00e1 denominaci\u00f3n Valdepe\u00f1as) e outras.\nA mediados da d\u00e9cada dos 70 fundou o Centro Mineiro de Penouta para a explotaci\u00f3n de minas de esta\u00f1o e pirita en Viana do Bolo. Establece sociedades de carteira e unha financeira inmobiliaria (CIMISA). Empresas que non son rendibles e acaban en suspensi\u00f3n de pagos.\nAo transcorrer os dez anos da s\u00faa sa\u00edda de Barreiros Di\u00e9sel constit\u00fae a sociedade Di\u00e9sel Motores Industrias S.A. (DIMISA). A constituci\u00f3n de devandita sociedade ten lugar o 27 de marzo de 1980 en Madrid.\nDesde 1980: Etapa cubana.\nNun primeiro momento pensou na construci\u00f3n de veh\u00edculos para movementos de terras, pero finalmente optou pola investigaci\u00f3n dos motores di\u00e9sel, desenvolvendo diversas familias de tipo modular (de 130 a 500 CV).\nAs oficinas de Dimisa establec\u00e9ronse en Madrid, adquir\u00edndose d\u00faas naves de 1\u00a0000 metros cadrados en Pinto (Madrid). Comezouse a actividade co desenvolvemento de motores de 6 e 8 cilindros en V e en 1981 aparece o primeiro motor de 6 cilindros (190 cabalos). Tras a s\u00faa posta a punto, m\u00e1ndase ao Lloyd\u00b4s Register para a s\u00faa homologaci\u00f3n. De feito m\u00e1ndanselle tres variantes deste motor (versi\u00f3ns de automoci\u00f3n, mari\u00f1a, e industrial).\nO goberno cubano contactara ao Lloyd\u00b4s Register para que lles asesorase acerca de sociedades capaces de levar adiante un ambicioso programa para constru\u00edr motores di\u00e9sel en Cuba e entre outras opci\u00f3ns (como Nissan e Mercedes-Benz) ind\u00edcanlles a posibilidade de escoller a DIMISA.\nUnha vez ga\u00f1ado o concurso, as\u00ednase un contrato con Cuba, para a direcci\u00f3n do plan de desenvolvemento automotriz e a creaci\u00f3n de industrias principais e auxiliares de automoci\u00f3n, co fin de producir, motores di\u00e9sel de diversas cilindradas (de 6 a 12 cilindros en V), cuxa denominaci\u00f3n ser\u00e1 Taino EB. Para iso transf\u00f3rmase a planta de motores Amizade Cubano-Sovi\u00e9tica onde antes de 1959 estivo situada a firma Ambar Motor\u00b4s dos Estados Unidos.\nAntes de iniciar a fabricaci\u00f3n dos motores Ta\u00edno, Eduardo Barreiros propuxo, e aceptouse, facer un ensaio de dieselizaci\u00f3n de dous motores Zil-130 a t\u00edtulo experimental. Unha vez pasada unha serie de probas e comprobado que os novos motores consum\u00edan bastante menos se inicia un programa de dieselizaci\u00f3n paralelo ao de construci\u00f3n da f\u00e1brica. A idea era transformar a totalidade do parque m\u00f3bil, pero se precisaba do env\u00edo de cig\u00fce\u00f1ales desde a Zil sovi\u00e9tica, e como estes chegaron con multitude de defectos de fabricaci\u00f3n, soamente puid\u00e9ronse transformar uns cantos centos de motores.\nA maior\u00eda das persoas que axudan na adecuaci\u00f3n da f\u00e1brica son antigos colaboradores de Barreiros. Real\u00edzase o proxecto dunha planta de prensas e un taller de utillaxe.\nEn 1990 in\u00edciase a fabricaci\u00f3n do primeiro prototipo do motor de Taino EB10, de 10 cilindros e comeza a construci\u00f3n dos motores de 4 e 12 cilindros. Desde este ano fabr\u00edcanse motores de 3 cilindros en li\u00f1a, motores de novo dese\u00f1o de 4, 6 e 8 cilindros en V, motores para uso agr\u00edcola e motores estacionarios. Tam\u00e9n se inicia a construci\u00f3n da planta de prensas en Guanajay.\nNon se lograron os obxectivos iniciais de chegar aos 10\u00a0000 motores/ano porque entre tanto tivo lugar a ca\u00edda do muro de Berl\u00edn (1991), a ca\u00edda do comunismo (1992), e Cuba entrou nunha crise da que a\u00ednda non sa\u00edu, pero si se produciron motores e si se modernizou toda unha industria, desde a fundici\u00f3n \u00e1 fabricaci\u00f3n de parafusos, que sen d\u00fabida foi moi \u00fatil \u00e1 illa.\nO Instituto Superior de Dese\u00f1o Industrial da Habana conf\u00edrelle a categor\u00eda especial de profesor invitado, a Universidade da Habana conc\u00e9delle o T\u00edtulo de Doutor Honoris Causa en Ciencias T\u00e9cnicas e f\u00e1iselle entrega da Giraldilla da Habana.\nEduardo Barreiros faleceu na Habana (Cuba) o 19 de febreiro de 1992 e con iso o que poder\u00eda ser unha posible \"Etapa angole\u00f1a\" xa que se atopaba preparando unha futura incursi\u00f3n en Angola.\nA versi\u00f3n espa\u00f1ola do Dodge Dart.\nDesde 1965 a 1977 as versi\u00f3ns espa\u00f1olas do Dodge Dart foron fabricadas na f\u00e1brica Barreiros de Villaverde en Madrid. Un total de 17\u00a0589 unidades fabric\u00e1ronse en Espa\u00f1a. O Dart foi producido como un SKD debido \u00e1 normativa espa\u00f1ola deses anos.\nEn 1969 Chrysler ti\u00f1a o control total da f\u00e1brica de Madrid, a cal deixaron os irm\u00e1ns Barreiros debido \u00e1s malas vendas, un gran n\u00famero de partes non utilizadas dos Dart acumul\u00e1ronse na f\u00e1brica.\nO Dart era a maior produci\u00f3n nacional de autom\u00f3biles en Espa\u00f1a durante todos os anos de produci\u00f3n, trat\u00e1base dun caro autom\u00f3bil de luxo con moi pobre quilometraxe debida \u00e1s normas espa\u00f1olas.\nO Dodge Dart GL era un modelo b\u00e1sico, e o Dodge Dart GT era a versi\u00f3n \"deportiva\", unha versi\u00f3n posterior foi o Dodge 3700 GT, o \"3700\" do nome \u00e9 un n\u00famero de referencia aos 3,7 litros de desprazamento.\nTodos os Dart tiveron o maior motor de gasolina xamais montado nunha produci\u00f3n masiva de coches en Espa\u00f1a nesa \u00e9poca, o Motor Chrysler Slant 6 225 in\u00b3.\nUn Dart Di\u00e9sel (chamado \"Barreiros Di\u00e9sel\") fabricouse tam\u00e9n, este modelo \u00e9 moi b\u00e1sico e moi lento, e utiliza luces traseiras parecidas \u00e1s da primeira xeraci\u00f3n do Simca 1000.\nTam\u00e9n houbo unha versi\u00f3n familiar, as\u00ed como as variantes (ambulancias, coches f\u00fanebres etc.).\nA produci\u00f3n dos Dodge Dart espa\u00f1ois finalizou en 1977. Peugeot comprou a f\u00e1brica de Villaverde, as\u00ed como as operaci\u00f3ns europeas de Chrysler en Espa\u00f1a, Francia e o Reino Unido.\nOs Dart foron utilizados como veh\u00edculos oficiais dos pol\u00edticos espa\u00f1ois desde 1960 a 1970. A partir de 1970 moitos Dodge Dart que serv\u00edan como coches oficiais foron vendidos, a\u00ednda que quedaron uns poucos en servizo. O almirante Luis Carrero Blanco foi asasinado o 20 de decembro de 1973 mentres viaxaba no seu Dodge Dart 3700 GT."}
{"id": "137339", "revid": "98629", "url": "https://gl.wikipedia.org/wiki?curid=137339", "title": "Kill Yr Idols", "text": "Kill Yr Idols \u00e9 un EP da banda estadounidense Sonic Youth, orixinalmente editado s\u00f3 en Alema\u00f1a. No ano 1995, \"Kill Yr Idols\" foi xuntado \u00e1 reedici\u00f3n da DGC do \u00e1lbum de 1983 \"Confusion Is Sex\".\nA edici\u00f3n orixinal en vinilo realizouse en outubro de 1983 polo selo Zensor. Houbo unha reedici\u00f3n en setembro de 1987, pero \u00e1mbalas d\u00faas s\u00f3 se lanzaron en Alema\u00f1a. \nO EP lanzouse medio ano despois do seu \u00e1lbum \"Confusion Is Sex\" e cont\u00e9n dous temas deste (\"Protect Me You\" e \"Shaking Hell\"), as\u00ed como unha gravaci\u00f3n do primeiro, e tres temas novos gravados ao vivo en d\u00faas pistas en outubro de 1983.\nA letra da canci\u00f3n do t\u00edtulo fai referencia ao xornalista Tim Sommer, amigo e compa\u00f1eiro de Thurston Moore na banda Even Worse. Sommer traballaba en \"The Village Voice\" co famoso xornalista Robert Christgau, co que ti\u00f1a unha boa relaci\u00f3n, cousa que molestaba a Moore debido a que os primeiros traballos de Sonic Youth recibiran malas cr\u00edticas por parte de Christgau.\nRecepci\u00f3n.\nJason Birchmeier de AllMusic comentou, \"Esas canci\u00f3ns lembran \u00e1s de \"Confusion Is Sex\", s\u00f3 que est\u00e1n un pouco m\u00e1is desenvolvidas, especialmente a canci\u00f3n do t\u00edtulo e 'Brother James'. [\"Kill Yr Idols\"] resulta nun fascinante cami\u00f1o a trav\u00e9s dos primeiros lampos de xenialidade de Sonic Youth\"."}
{"id": "137340", "revid": "865", "url": "https://gl.wikipedia.org/wiki?curid=137340", "title": "Aereogramme", "text": "Aereogramme foi unha banda escocesa de rock alternativo/progresivo formada en abril de 1998. Estivo composta por Craig B. (voces, guitarra), Iain Cook (guitarra, programaci\u00f3n), Campbell McNeil (baixo) e Martin Scott (bater\u00eda). Antes de separarse no ano 2007 a banda editou catro \u00e1lbums de estudio.\nHistoria.\nFormada en abril de 1998, a banda editou dous sinxelos de 7\" en 1999 a trav\u00e9s do seu propio selo Babi-Yaga e xirou durante ese ano con Low, Geneva e Snow Patrol. O grupo asinou co selo Chemikal Underground a principios do ano 2000. Nese momento editaron dous EPs antes de lanzar o seu primeiro \u00e1lbum, \"A Story in White\", no 2001. No ano 2003 seguiulle \"Sleep and Release \" e a banda cambiar\u00edase ao selo Undergroove Records antes do lanzamento do seu terceiro \u00e1lbum, \"Seclusion\". O grupo volver\u00eda a asinar con Chemikal Underground en agosto do 2006.\nO seu cuarto \u00e1lbum, \"My Heart Has a Wish That You Would Not Go\", foi editado en Europa e nos Estados Unidos o 29 de xaneiro do 2007, e no Xap\u00f3n o 14 de outubro do 2006, e coll\u00eda o seu t\u00edtulo da novela \"The Exorcist\". Nunha o cantante Craig B. revelou o longo espazo entre os lanzamentos debeuse parcialmente a que perdera a s\u00faa voz durante seis meses.\nO 11 de maio do 2007 Aereogramme anunciou a s\u00faa disoluci\u00f3n. A banda realizou o seu derradeiro concerto no Connect Festival en Inverary, Escocia o 31 de agosto dese ano.\nIain Cook e Craig B. formaron posteriormente a banda The Unwinding Hours, coa cal editaron un \u00e1lbum do mesmo nome en febreiro do 2010. Martin Scott traballa na actualidade coa banda escocesa Biffy Clyro como \"tour manager\", e Campbell McNeil fai o mesmo traballo cos australianos The Temper Trap."}
{"id": "137341", "revid": "89787", "url": "https://gl.wikipedia.org/wiki?curid=137341", "title": "Animal Collective", "text": "Animal Collective \u00e9 unha banda orixinaria de Baltimore, Maryland, baseada na actualidade en Nova York. Animal Collective est\u00e1 composta por Avey Tare (David Portner), Panda Bear (Noah Lennox), Deakin (Josh Dibb) e Geologist (Brian Weitz). Os discos gravados baixo o nome Animal Collective poden inclu\u00edr contribuci\u00f3ns dalg\u00fans ou todos eses membros, xa que a formaci\u00f3n non \u00e9 uniforme.\nO traballo da banda caracter\u00edzase por unha exploraci\u00f3n ecl\u00e9ctica de estilos, inclu\u00eddos psicodelia, freak folk, noise, e electr\u00f3nica, co uso de elementos como \"loops\", \"drones\", \"sampling\", harmon\u00edas vocais, e collages sonoros. Fred Thomas de AllMusic suxire que o grupo \"definiu a cara do rock experimental independente durante os anos 2000 e 2010\".\nOs seus membros co\u00f1ec\u00e9ronse na escola e comezaron a gravar xuntos en distintas formas de colaboraci\u00f3ns a unha idade moi temper\u00e1. En 1999 fundaron o selo discogr\u00e1fico Paw Tracks, publicando o que agora \u00e9 considerado o seu \u00e1lbum de estrea, \"Spirit They're Gone, Spirit They've Vanished\" (2000), as\u00ed como traballos doutros artistas. O seu \u00e1lbum de 2007 \"Strawberry Jam\" foi o primeiro en entrar na lista \"Billboard\" 200. A continuaci\u00f3n de 2009 \"Merriweather Post Pavilion\" foi o traballo m\u00e1is exitoso do grupo, chegando aos n\u00famero 13 da lista estadounidense; o seu son pop psicod\u00e9lico con moita reverberaci\u00f3n resultou moi influente na m\u00fasica independente da d\u00e9cada seguinte."}
{"id": "137342", "revid": "98629", "url": "https://gl.wikipedia.org/wiki?curid=137342", "title": "Architecture in Helsinki", "text": "Architecture in Helsinki \u00e9 unha banda australiana de indie pop procedente do suburbio de Northcote en Melbourne. O grupo est\u00e1 formado por Cameron Bird, James Cecil, Gus Franklin, Jamie Mildren, Sam Perry e Kellie Sutherland.\nMoitos dos seus membros tocan varios instrumentos, e este amplo rango de instrumentaci\u00f3n utilizada \u00e9 unha importante caracter\u00edstica da s\u00faa m\u00fasica. Nas s\u00faas gravaci\u00f3ns e nos seus concertos usan dende os m\u00e1is novidosos sintetizadores ou sampler; pasando por instrumentos cl\u00e1sicos coma a trompeta, a tuba, o tromb\u00f3n ou o clarinete; sen esquecer as guitarras o baixo e a bater\u00eda.\nArchitecture In Helsinki comezou a tocar no ano 2000, realizando frecuentes xiras nacionais e internacionais. Xiraron polos Estados Unidos con bandas como Death Cab for Cutie e Clap Your Hands Say Yeah e foron abreconcertos de artistas como David Byrne, The Polyphonic Spree, Yo La Tengo e Belle &amp; Sebastian.\nTraxectoria.\nFormaci\u00f3n.\nCameron Bird formou Architecture in Helsinki a finais dos 90 en Albury, Nova Gales do Sur. Bird e os seus compa\u00f1eiros en Architecture in Helsinki Jamie Mildren e Sam Perry aran membros dunha banda adolescente de funk-grunge chamada The Pixel Mittens, e despois dun tempo como tr\u00edo mud\u00e1ronse a Melbourne. A banda realizou un ou dous pequenos concertos antes de parar durante alg\u00fan tempo. No ano 2000, mentres estudaba fotograf\u00eda nunha escola de arte, Bird co\u00f1eceu a James Cecil. Os dous conectaron musicalmente e meses despois Cecil uniuse \u00e1 banda como bater\u00eda. Nese tempo Bird co\u00f1eceu a Kellie Sutherland nunha festa e convidouna a tocar o clarinete nalgunha das canci\u00f3ns do grupo.\nA banda comezou a traballar no seu \u00e1lbum de estrea pero as gravaci\u00f3ns se pararon cando Bird pasou unhas longas vacaci\u00f3ns nos Estados Unidos, deixando o traballo sen rematar. Ao regresar, inspirado polas s\u00faas experiencias en Portland, Oreg\u00f3n, compuxo a meirande parte dos temas para o \u00e1lbum en seis d\u00edas. Est\u00e1s canci\u00f3ns, curtas e pegadizas, marcaron a nova direcci\u00f3n da banda. Novamente na escola de arte, Bird co\u00f1eceu a Isobel Knowles, Tara Shackell e Gus Franklin, que completar\u00edan a formaci\u00f3n de Architecture in Helsinki. Os tres novos membros completaron os espazos restantes para rematalo, e despois de preto de dous anos de traballo \"Fingers Crossed\" foi editado o 9 de febreiro de 2003.\n\"In Case We Die\" e cambios na formaci\u00f3n.\nNo ano 2005, Architecture in Helsinki editou o seu segundo \u00e1lbum, \"In Case We Die\", a trav\u00e9s do seu propio selo Tailem Bend. No \u00e1lbum aparecen convidados varios m\u00fasicos locais e da s\u00faa produci\u00f3n encarg\u00e1ronse The Carbohydrates (o d\u00faa de produtores formado por James Cecil e Cameron Bird).\nA mediados de ano 2006 informaron a trav\u00e9s do seu MySpace de cambios na banda. Isobel Knowles e Tara Shackell deixaran o grupo debido a diferenzas creativas.\nO 28 de outubro do 2006 Architecture in Helsinki editou \"We Died, They Remixed\", un \u00e1lbum composto de remesturas de todos os temas de \"In Case We Die\", e unha remestura da canci\u00f3n \"Like a Call\", do seu \u00e1lbum de estrea. Entre os artistas que realizaron estas remesturas est\u00e1n Hot Chip, New Buffalo, Safety Scissors, DAT politics, Mocky e Isan.\n\"Places Like This\".\nEn setembro de 2006, Architecture in Helsinki anunciou en Pitchfork Media que estaba a traballar nun novo \u00e1lbum previsto para o 2007, e que os temas ser\u00edan interpretados na s\u00faa xira de outono. No mes de febreiro do 2007 a banda informou no seu MySpace que o \u00e1lbum chamar\u00edase \"Places Like This\". O traballo foi gravado e mesturado por Chris Coady, que antes traballara con TV on the Radio, Yeah Yeah Yeahs e Grizzly Bear. As gravaci\u00f3ns realiz\u00e1ronse no estudio de Dave Sitek (de TV on the Radio) en Williamsburg, Brooklyn e nos Big Jesus Burger Studios en Sydney entre novembro do 2006 e xaneiro do 2007. O seu primeiro sinxelo, \"Heart It Races\", foi editado en maio do 2007, e o \u00e1lbum apareceu o 28 de xullo a trav\u00e9s do selo Polyvinyl Record Co.\n\"Heart It Races\" foi nomeada ao premio ARIA ao sinxelo do ano. \"Heart It Races\" e \"Hold Music\" chegaron aos postos 19 e 36 na lista \"Triple J Hottest 100\".\nDurante o concerto de ano novo que a banda realizou o 1 de xaneiro de 2008 anunciaron que ese ser\u00eda a \u00faltima actuaci\u00f3n de James Cecil con Architecture In Helsinki.\nActualidade.\nEn novembro do 2008, Architecture in Helsinki lanzou un EP titulado \"That Beep\", que se estreou no n\u00famero 82 da lista australiana de sinxelos ARIA. A banda comezou a traballar nun novo disco, que inicialmente recibiu o nome de \"Vision Revision\".\nO 20 de outubro do 2010 a banda anunciou a trav\u00e9s de Twitter que o seu novo traballo xa estaba rematado. O 31 de xaneiro do 2011, Architecture in Helsinki informou da data de edici\u00f3n, prevista para o 8 de abril, e da listaxe de canci\u00f3ns do \u00e1lbum, agora titulado \"Moment Bends\". No mes de xaneiro a banda tam\u00e9n asinou un contrato co selo Modular Recordings.\nO primeiro sinxelo do novo \u00e1lbum foi \"Contact High\", que entrar\u00eda no \"top 100\" en marzo. \"Moment Bends\" ser\u00eda editado o 8 de abril en Australia e o 3 de maio nos Estados Unidos, acadando o n\u00famero 12 na ARIA Albums Chart. O tema \"Escapee\" aparece no videoxogo \"FIFA 12\"."}
{"id": "137343", "revid": "6322038", "url": "https://gl.wikipedia.org/wiki?curid=137343", "title": "Primeiro ministro de Hait\u00ed", "text": "O primeiro ministro de Hait\u00ed \u00e9 o xefe de goberno do pa\u00eds de Hait\u00ed. O Primeiro Ministro \u00e9 nomeado polo Presidente e ratificado pola Asemblea Nacional. O Primeiro Ministro designa aos Ministros de goberno e os Secretarios de Estado. Ten a responsabilidade de dirixirse ante a Asemblea Nacional para obter un voto de confianza da s\u00faa pol\u00edtica."}
{"id": "137344", "revid": "25871", "url": "https://gl.wikipedia.org/wiki?curid=137344", "title": "Martial C\u00e9lestin", "text": "Martial C\u00e9lestin, nado o 4 de outubro de 1913 e finado o 4 de febreiro do 2011, foi un avogado haitiano nomeado Primeiro Ministro polo Presidente Leslie Manigat no marzo de 1988 baixo a estreada Constituci\u00f3n de 1987, que fora aprobada no Parlamento formado polas Elecci\u00f3ns do 17 de xaneiro de 1988. Foi deposto por un golpe de estado que tivo lugar o 20 de xu\u00f1o dese mesmo ano."}
{"id": "137346", "revid": "23204", "url": "https://gl.wikipedia.org/wiki?curid=137346", "title": "Los Gatos", "text": "Los Gatos \u00e9 unha cidade pequena localizada no estado americano de California, no condado de Santa Clara.\nSegundo o censo americano de 2000, a s\u00faa poboaci\u00f3n era de 28.592 habitantes. Ten unha \u00e1rea de 28,0\u00a0km\u00b2, dos cales 27,7\u00a0km\u00b2 cubertos por terra e 0,3\u00a0km\u00b2 cubertos por auga. Os Gatos local\u00edzase a aproximadamente 133 m sobre o nivel do mar.\nLocalidades na veci\u00f1anza.\nO diagrama seguinte representa as localidades nun raio de 16\u00a0km ao redor de Los Gatos. \n \n \n \n \n \n \n \n "}
{"id": "137348", "revid": "23204", "url": "https://gl.wikipedia.org/wiki?curid=137348", "title": "Listowel", "text": "Listowel (\"Lios Tuathail\", \"fortaleza de Tuathal\", en irland\u00e9s) \u00e9 unha cidade do Condado de Kerry, na Irlanda, situada \u00e1s marxes do r\u00edo Feale. Ten uns tres mil habitantes e \u00e1chase a 28\u00a0km de Tralee, a capital do condado."}
{"id": "137350", "revid": "23204", "url": "https://gl.wikipedia.org/wiki?curid=137350", "title": "Killarney", "text": "Killarney (\"Cill Airne\" en irland\u00e9s) \u00e9 unha cidade da Irlanda situada no condado de Kerry. Pos\u00fae 13.426 habitantes (censo de 2006)."}
{"id": "137353", "revid": "839", "url": "https://gl.wikipedia.org/wiki?curid=137353", "title": "Hrosvitha de Gandersheim", "text": "Hrosvitha de Gandersheim, nada en Saxonia cara ao 935 e finada despois do 973, foi unha poeta e dramaturga en lingua latina, autora, entre outras, das obras protagonizadas por Paio, lendario m\u00e1rtir galego na corte de Abderram\u00e1n III.\nBiograf\u00eda.\nPouco se sabe da vida desta escritora. Probablemente naceu no seo dunha familia nobre de Saxonia. Foi canonesa na abad\u00eda bieita de Gandersheim, dotada dunha extraordinaria biblioteca.\nObra.\n\u00c9 considerada por moitos como a primeira poeta alem\u00e1. Cons\u00e9rvase dela un ciclo de seis comedias, un ciclo de oito lendas e d\u00faas obras de historia: unha biograf\u00eda do emperador Ot\u00f3n I e unha historia das orixes de Gandersheim."}
{"id": "137359", "revid": "89787", "url": "https://gl.wikipedia.org/wiki?curid=137359", "title": "Hernani Club de Rugby Elkartea", "text": "O Hernani Club de Rugby Elkartea \u00e9 un club de rugby vasco da localidade guipuscoana de Hernani, que xoga na Divisi\u00f3n de Honra B, a segunda categor\u00eda do rugby espa\u00f1ol.\nO campo onde disputa os seus partidos como local \u00e9 o Landare Toki, e as s\u00faas cores son o branco, o verde e o vermello.\nHistoria.\nO Hernani Club de Rugby Elkartea foi fundado en 1965 en Hernani (Guip\u00fascoa). Naceu debido a que un grupo de afeccionados ao rugby da localidade deciden crear este equipo para xogar a este deporte. Dada a xuventude do mesmo, o primeiro equipo do Hernani C.R.E. foi de categor\u00eda infantil que xogaba os seus partidos como local nun campo de area compartido co CD Hernani.\nDende 1966 o Hernani C.R.E. participou nas ligas rexionais, grupo Norte naquela \u00e9poca, e na liga de Segunda Divisi\u00f3n, similar \u00e1 Divisi\u00f3n de Honra B actual, ata acadar o ascenso \u00e1 Divisi\u00f3n de honra na tempada 1977-78.\nTras varios anos de mellora e crecemento, o club chega a unha d\u00e9cada de esplendor, a que comprende os anos dende 1978 a 1987, na que conseguen un subcampionato da Copa da FER, e catro subcampionatos da Liga Espa\u00f1ola de rugby. Tras estes \u00e9xitos, c\u00famprese un ciclo deportivo e descende de categor\u00eda, non s\u00f3 por motivos deportivos, sen\u00f3n tam\u00e9n polas distintas reestruturaci\u00f3ns que sufriu a liga espa\u00f1ola durante os anos '80 e '90 do s\u00e9culo XX.\nEn 1987 perdeu a categor\u00eda e participou na 1\u00aa Nacional, grupo Norte-Levante, xunto a vellos co\u00f1ecidos. Logo de catro bos anos en 1\u00aa Divisi\u00f3n, a reestruturaci\u00f3n de 1991 supuxo que o HCRE perdera a s\u00faa categor\u00eda nacional e baixara \u00e1 Liga Vasca, ao perder o partido de promoci\u00f3n contra o RC Ir\u00fan.\nO club pasou 13 tempadas sen competir en categor\u00eda estatal, ata que na tempada 2003-04 conseguiu o ascenso \u00e1 Divisi\u00f3n de Honra B, categor\u00eda na que se mant\u00e9n durante unhas tempadas, conseguindo a clasificaci\u00f3n para os Play-Off de ascenso nas tempadas 2006-07 e 2008-09.\nC\u00f3mpre salientar que o club conseguiu diversos t\u00edtulos en t\u00f3dalas categor\u00edas inferiores do rugby vasco e estatal ao longo da s\u00faa historia.\nNa tempada 2010-11 o equipo competiu no Grupo 1 da Divisi\u00f3n de Honra B, acadando a 4\u00aa posici\u00f3n da clasificaci\u00f3n final. \u00d3 ano seguinte o club rematou primeiro na t\u00e1boa do Grupo 1, e loitou co Club Alcobendas Rugby nunha eliminatoria de promoci\u00f3n que rematou coa vitoria vasca, acadando o Hernani o ascenso \u00e1 m\u00e1xima categor\u00eda do rugby espa\u00f1ol, na que competir\u00e1 en 2012-13, 26 anos despois da s\u00faa \u00faltima presenza."}
{"id": "137364", "revid": "75439", "url": "https://gl.wikipedia.org/wiki?curid=137364", "title": "Nicol\u00e1s Salmer\u00f3n", "text": "Nicol\u00e1s Salmer\u00f3n Alonso, nado en Alhama de Almer\u00eda o 10 de abril de 1838 e finado en Pau (Francia) o 20 de setembro de 1908, foi un pol\u00edtico e fil\u00f3sofo espa\u00f1ol, que chegou a Presidente do Poder Executivo da Primeira Rep\u00fablica Espa\u00f1ola durante un mes e medio no ano 1873. Dimitiu do seu cargo por negarse a asinar unha pena de morte. Foi catedr\u00e1tico de Historia Universal na Universidade de Oviedo e de Metaf\u00edsica na Universidade de Madrid. Estudou as teor\u00edas de Krause, que inspiraron \u00e1 Instituci\u00f3n Libre de Ense\u00f1anza.\nTraxectoria.\nO seu pai foi m\u00e9dico, e o seu irm\u00e1n m\u00e1is vello, Francisco Salmer\u00f3n (1822-1878) foi pol\u00edtico e xurista. Estudou o ensino en Almer\u00eda. M\u00e1is tarde viaxou a Granada onde estudou Dereito e Filosof\u00eda, sendo co-disc\u00edpulo de Francisco Giner de los R\u00edos. En Madrid foi influenciado polas teor\u00edas de Krause a trav\u00e9s de Juli\u00e1n Sanz del R\u00edo, o seu profesor. En 1858, foi profesor de Filosof\u00eda no Instituto de San Isidro de Madrid e ao ano seguinte foi nomeado profesor axudante na Facultade de Letras da Universidade Central.\nO 13 de xullo de 1869 obtivo a c\u00e1tedra de Metaf\u00edsica na Universidade Central. En 1867 foi detido polas s\u00faas actividades revolucionarias no seo do Partido Dem\u00f3crata, a car\u00f3n de Francesc Pi i Margall, pasando cinco meses no c\u00e1rcere.\nDurante o Sexenio Democr\u00e1tico (1868-1874) foi un dos l\u00edderes do republicanismo, a pesar das diferenzas doutrinais que ti\u00f1a de federalismo Pi i Margall. No ano 1871 foi elixido deputado por Badaxoz.\nA Primeira Rep\u00fablica.\nCoa proclamaci\u00f3n da Rep\u00fablica en 1873, foi nomeado Ministro de Graza e Xustiza do goberno de Estanislao Figueras. Tentou reformar o sistema xudicial e establecer unha lexislaci\u00f3n secular.\nTrala dimisi\u00f3n de Pi i Margall, as Cortes Constitu\u00edntes nome\u00e1rono Presidente do Poder Executivo con 193 votos contra 93 de Pi i Margall, cargo que exerceu entre o 18 de xullo e o 7 de setembro de 1873. A situaci\u00f3n de todo o per\u00edodo foi especialmente cr\u00edtica, o que o levou a non poder controlar as sublevaci\u00f3ns cantonais que xurd\u00edan en Espa\u00f1a. Os seus problemas co Ex\u00e9rcito no foron menores durante o seu per\u00edodo presidencial, e a s\u00faa negativa a asinar a pena capital obrig\u00e1rono a dimitir. Dous d\u00edas despois de abandonar o cargo foi elixido Presidente do Congreso dos Deputados. Os enfrontamentos co seu sucesor, Emilio Castelar, axudaron involuntariamente \u00f3 golpe de Estado do xeneral Pav\u00eda que, xunto co de Arsenio Mart\u00ednez Campos o 29 de decembro de 1874, deron fin a primeira experiencia republicana en Espa\u00f1a.\nRestauraci\u00f3n da Monarqu\u00eda.\nNo 1874 regresa a s\u00faa c\u00e1tedra de Metaf\u00edsica, pero coa Restauraci\u00f3n borb\u00f3nica verase privado da praza o 17 de xullo de 1875 nun amplo proceso de depuraci\u00f3n universitaria. A\u00ednda que tratou de manter un despacho de avogados en Madrid, a situaci\u00f3n obrigouno a part\u00edr cara o exilio en Par\u00eds, onde xunto a Manuel Ruiz Zorrilla fundou o Partido Republicano Progresista. Non volveu a Espa\u00f1a ata 1885, trala amnist\u00eda de Pr\u00e1xedes Mateo Sagasta de 1881, e puido recuperar a s\u00faa c\u00e1tedra. Foi de novo deputado no 1886 e despois ininterrompidamente de 1893, integrado na coalici\u00f3n Uni\u00f3n Republicana, ata 1907.\nFinou en Pau, Francia o 20 de setembro de 1908, mentres estaba de vacaci\u00f3ns. No ano 1915 trasladaron os seus restos \u00f3 monumento funerario levantado no cemiterio civil de Madrid, \u00e1 dereita do mausoleo de Pi i Margall, o seu predecesor na presidencia da Rep\u00fablica. No seu epitafio aparece unha glosa realizada por Georges Clemenceau (primeiro ministro franc\u00e9s de 1907 a 1912), e recordase que \"deixou o poder por non asinar unha sentenza de morte\"."}
{"id": "137365", "revid": "1131", "url": "https://gl.wikipedia.org/wiki?curid=137365", "title": "Galer\u00eda de imaxes de Osmo, Cenlle", "text": "San Miguel de Osmo \u00e9 unha parroquia que se localiza no concello de Cenlle."}
{"id": "137368", "revid": "56817", "url": "https://gl.wikipedia.org/wiki?curid=137368", "title": "Barbantes", "text": "O top\u00f3nimo galego Barbantes pode referirse a:"}
{"id": "137372", "revid": "98629", "url": "https://gl.wikipedia.org/wiki?curid=137372", "title": "Serena", "text": "Serena, nada en Hispania cara ao 370 e finada en Roma no 409 foi unha arist\u00f3crata romana de certo relevo nos \u00faltimos anos da \"pars occidentis\" do Imperio Romano.\nOrixe, educaci\u00f3n e vida familiar.\nEra filla de Honorius, irm\u00e1n de Teodosio I e da s\u00faa esposa Mar\u00eda. Neta, por tanto, de Flavio Teodosio \"senior\", importante xeneral na \u00e9poca de Valentiniano I. A orixe familiar probablemente se fundamentara en extensas propiedades na Gallaecia.\nCriouse en Constantinopla, onde a s\u00faa educaci\u00f3n estivo influenciada tanto pola cultura pag\u00e1 coma pola fe cristiana, credo oficial do imperio. Tivo acceso \u00e1s bibliotecas imperiais, e probablemente aprendeu tam\u00e9n grego. Unha das s\u00faas influencias puido ser Temistio, pag\u00e1n e partidario da pol\u00edtica de acoller aos inmigranges b\u00e1rbaros no imperio. Tam\u00e9n presenciou as disputas teol\u00f3xicas \u00e1s que se v\u00eda sometida ent\u00f3n a fe cristiana, dividida entre cat\u00f3licos e arianos, tendo contacto con Gregorio de Nisa.\nTeodosio adoptouna coma filla e en 384 acordou o seu casamento con Estilic\u00f3n, futuro \"magister militum\", oficial de orixe v\u00e1ndala por parte de pai. Co casamento o emperador esperaba asegurar a lealdade do xove e prometedor militar \u00e1 dinast\u00eda no poder naqueles anos de continuas loitas pol\u00edticas. Tiveron un fillo Eucherius e d\u00faas fillas, Maria e Thermantia, que casar\u00edan con Honorio, sucesor de Teodosio na \"pars occidentis\".\nInfluencia pol\u00edtica.\nDespois da morte de seu t\u00edo residiu na corte de seu primo Honorio, sobre o que ti\u00f1a grande ascendente. Foi ela quen elixiu con quen casar a Claudiano, o poeta e voceiro oficial de Estilic\u00f3n, quen lle adicou unha obra. Tam\u00e9n se encargou da educaci\u00f3n de Gala Placidia, irm\u00e1 de Honorio e prima dela mesma. Era unha muller culta e ambiciosa que gustou de exercer o poder que as s\u00faas relaci\u00f3ns lle proporcionaron.\nO historiador Z\u00f3simo incl\u00fae a seguinte an\u00e9cdota en \"Storia Nuova\" (V, 35): ao parecer, en 405, Serena, cristi\u00e1, nun xesto claramente antipag\u00e1n, tomou un colar da estatua de Rhea Silvia e colocouno no seu pescozo. Unha anci\u00e1, a \u00faltima das Vestais, apareceu, reprend\u00e9ndoa e maldic\u00edndoa a ela e \u00e1 s\u00faa prole por causa da s\u00faa impiedade. A continuaci\u00f3n, parece que Serena padeceu pesadelos nos que se predic\u00eda a s\u00faa morte prematura.\nEn ocasi\u00f3ns formaba parte do s\u00e9quito do seu marido, onde tam\u00e9n gozaba de influencia, como testemu\u00f1a a an\u00e9cdota ocorrida en 406, logo da batalla de Fi\u00e9sole, cando prendada das paisaxes da Toscana, ordenou fundar unha \"villa\", tam\u00e9n chamada 'Castello de Serena', preto de Chiusdino. \nMorte.\nEn 408 Estilic\u00f3n foi executado por mandato de Honorio a consecuencia dunha conxura dos sectores cat\u00f3licos nacionalistas na s\u00faa contra. Serena e o fillo tam\u00e9n sufriron as consecuencias da conxura. Durante o asedio de Roma por parte dos godos de Alarico, en 408, foi executada por orde do Senado e co consentimento de Gala Placidia, tam\u00e9n presente na cidade.\nSignificaci\u00f3n pol\u00edtica.\nTradicionalmente se lle consideraba coma ferventemente cat\u00f3lica e, por tanto, tam\u00e9n intransixentemente antipag\u00e1; algo que aparece caricaturizado na an\u00e9cdota referida anteriormente. Pero actualmente (Magnani, 2002) af\u00edrmase que as s\u00faas posici\u00f3ns non eran tan extremas.\nFoi unha das moitas figuras hist\u00f3ricas femininas que exerceron en realidade o poder, xunto con Estilic\u00f3n, mais nunca puideron atopar un refrendo oficial a tal situaci\u00f3n."}
{"id": "137375", "revid": "1308", "url": "https://gl.wikipedia.org/wiki?curid=137375", "title": "Ordenador port\u00e1til", "text": ""}
{"id": "137376", "revid": "5312", "url": "https://gl.wikipedia.org/wiki?curid=137376", "title": "La Cuadra", "text": "A Compa\u00f1\u00eda General Espa\u00f1ola de Coches Autom\u00f3viles Emilio de la Cuadra, mellor co\u00f1ecida como La Cuadra, foi a primeira marca de autom\u00f3biles espa\u00f1ola, activa dende 1898 a 1901. Toma o seu nome do militar valenciano, capit\u00e1n de cabalar\u00eda Emilio de la Cuadra, quen a fundou en 1898 en Barcelona. O seu prop\u00f3sito era o comercio dos veh\u00edculos producidos por Benz &amp; Cie e, tam\u00e9n, constru\u00edr os seus propios coches a propulsi\u00f3n el\u00e9ctrica, \u00e1mbito no cal ti\u00f1an experiencia tanto el mesmo, que fora posuidor dunha central el\u00e9ctrica, coma o seu socio, o fabricante de acumuladores e enxe\u00f1eiro su\u00edzo Charles V\u00e9lino (m\u00e1is co\u00f1ecido como Carlos Vellino).\nHistoria.\nComezos.\nA\u00ednda que La Cuadra \u00e9 reco\u00f1ecida como a primeira marca espa\u00f1ola de fabricaci\u00f3n de autom\u00f3biles, non hai que esquecer que en 1889 Francesc Bonet patentou e fabricou un veh\u00edculo de 3 rodas ao que se lle denominou \u00abBonet\u00bb, pero que nunca se inscribiu como marca.\nA empresa de autom\u00f3biles La Cuadra foi fundada polo militar valenciano Emilio de la Cuadra en setembro de 1898 en Barcelona, na r\u00faa Deputaci\u00f3n esquina paseo de Sant Joan co nome de Compa\u00f1\u00eda General Espa\u00f1ola de Coches Autom\u00f3viles E. de la Cuadra, Sociedad en Comandita; para a fundaci\u00f3n da compa\u00f1\u00eda, De la Cuadra contou co apoio financeiro do seu sogro, Joaqu\u00edn Escriv\u00e9 de Roman\u00ed.\nA idea da fabricaci\u00f3n de autom\u00f3biles, sobreveulle a Emilio de la Cuadra tras a s\u00faa visita \u00e1 Exposici\u00f3n Universal de Par\u00eds de 1889, onde ficou fascinado polo prometedor futuro do mundo do autom\u00f3bil.\nNos seus inicios, La Cuadra optou pola fabricaci\u00f3n de veh\u00edculos a propulsi\u00f3n el\u00e9ctrica, xa que Francesc Bonet \u2014que tam\u00e9n acudiu \u00e1 Exposici\u00f3n de 1889 en Par\u00eds\u2014 obtivera a exclusiva para a produci\u00f3n de veh\u00edculos con motor de explosi\u00f3n no ano 1894.\nOs veh\u00edculos el\u00e9ctricos.\nOs veh\u00edculos fabricados nun inicio, un microb\u00fas, un autom\u00f3bil de turismo e un cami\u00f3n, eran moi pesados (o microb\u00fas pesaba ao redor das 7 toneladas), e pecaban dunha autonom\u00eda moi escasa, menos de 5 quil\u00f3metros. Para solucionar este grave problema, intentouse a f\u00f3rmula de montar un motor de explosi\u00f3n que alimentaba un grupo electr\u00f3xeno que recargaba as bater\u00edas durante a marcha. Este h\u00edbrido de 1899, a\u00ednda m\u00e1is pesado, tampouco deu resultado, as\u00ed que finalmente se optou por constru\u00edr directamente un auto con motor de explosi\u00f3n dese\u00f1ado polo t\u00e9cnico su\u00edzo Marc Birkigt, que vi\u00f1a a Barcelona desde a s\u00faa cidade natal de Xenebra en busca de emprego e estaba destinado a converterse nun dos dese\u00f1adores m\u00e1is talentosos na historia do autom\u00f3bil, e co-fundador da Hispano-Suiza. Birkigt entrou na empresa recomendado por Carlos Vellino.\nEn agosto de 1900, o \u00f3mnibus el\u00e9ctrico que fora encargado polo barcelon\u00e9s hotel Oriente foi completado e presentado \u00e1 prensa nunha demostraci\u00f3n p\u00fablica, que resultou desastrosa. O fallo provocou a dimisi\u00f3n de Vellino que foi substitu\u00eddo na direcci\u00f3n t\u00e9cnica por Birkigt. Tras ese rotundo fracaso os ensaios de veh\u00edculos el\u00e9ctricos foron definitivamente abandonados.\nOs autos con motor de explosi\u00f3n.\nO primeiro La Cuadra con motor de explosi\u00f3n monocil\u00edndrico materializouse xa a finais do ano 1899. Por ent\u00f3n, a casa lograra a representaci\u00f3n dos autos \"Benz\". Birkigt estudara a fondo os motores de Benz &amp; Cie, e adquiriu os co\u00f1ecementos t\u00e9cnicos b\u00e1sicos sobre o motor de combusti\u00f3n interna e fixo o seu plan para ese tipo de motores, present\u00e1ndoo a De la Cuadra que lle autorizou \u00e1 fase piloto. Logo da construci\u00f3n dalg\u00fans prototipos, o primeiro coche con motor de gasolina, 2 cilindros e 4,5 HP (5 CV) para a venda ao p\u00fablico (chamado \"Centauro\") estivo preparado en 1901, e p\u00faxose en circulaci\u00f3n unha segunda versi\u00f3n con motor de 1106 cc e unha potencia de 7,5 HP (8 CV). O bo manexo e funcionamento destes autos de gasolina animaron \u00e1 empresa a iniciar unha primeira tirada de 6 unidades e realizar diversas acci\u00f3ns de promoci\u00f3n para colocalas. Vellino, tras o decepcionante resultado dos seus acumuladores, deixou a empresa en 1900, mant\u00e9ndose en mans de La Cuadra e m\u00e1is de Domingo T\u00e1maro.\nO final de La Cuadra.\nA\u00ednda que os La Cuadra Centauro eran uns coches realmente interesantes e se conseguiu vender alg\u00fan deles, a investigaci\u00f3n previa con motores el\u00e9ctricos comprometera severamente a econom\u00eda da empresa. Emilio de la Cuadra investira toda a s\u00faa fortuna e contraeu grandes d\u00e9bedas cos provedores, tanto que a folga xeral espa\u00f1ola de maio de 1901 e a que a venda dos Benz, dif\u00edciles de manexar, tampouco fora un gran negocio, foi suficiente para romper o fr\u00e1xil equilibrio financeiro da empresa. O empresario viuse obrigado a suspender os pagamentos en novembro de 1901 e pedir o reingreso no ex\u00e9rcito espa\u00f1ol, deixando a empresa en mans dos acredores.\nA empresa foi adquirida polo acredor principal, o empresario de orixe luguesa Jos\u00e9 Mar\u00eda Castro Fern\u00e1ndez, que continuar\u00eda a actividade d\u00e1ndolle vida \u00e1 nova compa\u00f1\u00eda automobil\u00edstica J. Castro, e os coches marca Castro dar\u00edan orixe \u00e1 lendaria Hispano-Suiza.\nProduci\u00f3n.\nDa serie de seis autom\u00f3biles que se prev\u00eda fabricar en La Cuadra, desco\u00f1\u00e9cese cantos foron os que finalmente se constru\u00edron, pero existen datos sobre alg\u00fans exemplares:"}
{"id": "137378", "revid": "98629", "url": "https://gl.wikipedia.org/wiki?curid=137378", "title": "F.C. Porto (baloncesto)", "text": "A secci\u00f3n de baloncesto do Futebol Clube do Porto, club polideportivo con sede na cidade do Porto, \u00e9 un equipo portugu\u00e9s que milita na LPB, a m\u00e1xima categor\u00eda do baloncesto deste pa\u00eds. O equipo xoga os seus partidos como local no pavill\u00f3n Drag\u00e3o Caixa, sendo o adestrador do club o galego Moncho L\u00f3pez.\nNo ano 2012 o equipo suspendeu a s\u00faa actividade despois de perder o t\u00edtulo de liga no \u00faltimo partido da final ante o S.L. Benfica no seu pavill\u00f3n. Con todo, retomouna a seguinte temporada na terceira divisi\u00f3n co nome de Dragon Force. Con todo, o equipo regresa rapidamente a elite e na temporada 2015\u221216 volta \u00e1 Liga Portuguesa de Basquetebol, recuperando o seu antigo nome. O F.C. Porto \u00e9 o segundo equipo m\u00e1is laureado do baloncesto portugu\u00e9s.\nHistoria.\nNa s\u00faa refundaci\u00f3n en 1906, \"refundaci\u00f3n\" porque o club contaba xa cunha pequena e breve existencia no s\u00e9culo XIX, no Futebol Clube do Porto practic\u00e1banse as seguintes modalidades: f\u00fatbol, atletismo, boxeo, cr\u00edcket, halterofilia, w\u00e1ter-polo e nataci\u00f3n. Daquela o baloncesto non era sequera co\u00f1ecido en Portugal. A introduci\u00f3n deste deporte no pa\u00eds foi contra o ano 1913, e trece anos despois un grupo de socios portistas decidiu crear no club un equipo de baloncesto. Ant\u00f3nio Sanches, Ant\u00f3nio Marta e Daniel Barbosa foron os impulsores da idea, un\u00edndoselles posteriormente Gabriel Batista e A. Cabral para completar o equipo. O segundo lugar na Ta\u00e7a Ant\u00f3nio Cardoso acadado na primeira \u00e9poca entusiasma \u00e1 comunidade, que forma de inmediato outros catro equipos. Os baloncestistas do FC Porto adestraban nunha cancha ao aire libre inclu\u00edda no complexo da Constitui\u00e7\u00e3o.\n\u00c1 par de clubs coma o Acad\u00e9mico, o Fluvial ou o Estrela e Vigorosa Sport, o FC Porto contribu\u00edu a facer da cidade de Porto a grande forza motora do baloncesto en Portugal, primeiro coa fundaci\u00f3n da Associa\u00e7\u00e3o de Basquetebol do Porto, a primeira do pa\u00eds, en 1926, e despois coa creaci\u00f3n, en Porto, da Federa\u00e7\u00e3o Portuguesa de Basquetebol, en 1927. Os anos 1930 e 1940 non foron moi f\u00e9rtis en t\u00edtulos para a secci\u00f3n, mais a\u00ednda as\u00ed, a pr\u00e1ctica da modalidade foise consolidando nun club que se mostraba cada vez m\u00e1is ecl\u00e9tico. En 1940 o F.C. Porto xogaba xa nun recinto cuberto e iluminado na Avenida dos Aliados. Os froitos ver\u00edanse ao final da d\u00e9cada: nas tempadas 1947-48 e 1949-50, o F.C. Porto foi campi\u00f3n nacional da Segunda Divisi\u00f3n e d\u00faas tempadas despois foi bicampi\u00f3n nacional da Primeira Divisi\u00f3n en 1951-52 e 1952-53.\nA maior lenda do baloncesto portista chegou no inicio da d\u00e9cada dos 1970. Dale Dover fora un dos m\u00e1is importantes xogadores da Universidade Harvard nos anos anteriores., con Dover como xogador-adestrador, o F.C. Porto reconquista o t\u00edtulo nacional dezanove anos despois. Nesta \u00e9poca, o equipo portista xogaba nun pavill\u00f3n prestado, habitualmente no Pavilh\u00e3o Rosa Mota ou no pavill\u00f3n do Futebol Clube de Gaia, pasando a xogar no complexo das Antas cando foi conclu\u00edda a construci\u00f3n do Pavilh\u00e3o Am\u00e9rico de S\u00e1. Ao final da mesma d\u00e9cada, por iniciativa de Matos Pacheco, dirixente do baloncesto do F.C. Porto dende principios dos anos cincuenta, e Jorge Ara\u00fajo, prod\u00facese a profesionalizaci\u00f3n da secci\u00f3n. O cambio \u00e9 notable mesmo no palmar\u00e9s, v\u00e9ndose claramente un antes e un despois da pofesionalizaci\u00f3n.\nO ano 1995 marca un xiro crucial no baloncesto portugu\u00e9s. \u00c9 nese ano no que a Liga de Clubs de Basquetebol, fundada seis anos antes, organiza a primeira liga profesional. O baloncesto do FC Porto as\u00f3ciase a un patrocinador, UBP (pasando denominarse FC Porto UBP), e entra con paso firme na era do baloncesto profesional, ga\u00f1ando as d\u00faas primeiras edici\u00f3ns da liga. Nas mesmas datas, o equipo m\u00fadase ao Pavilh\u00e3o Rosa Mota, onde pod\u00eda dispor de mellores condici\u00f3ns de traballo. En 1997 foi creada a \"F.C. Porto, Basquetebol, SAD\", \u00e1 par da FC Porto, Futebol, SAD. Jorge Nuno Pinto da Costa ocupa a presidencia das d\u00faas SAD e do club, mentres que Fernando Gomes \u00e9 o principal administrador. A asociaci\u00f3n con UBP dura apenas unha tempada; nas catro tempadas seguintes, o F.C. Porto \u00e9 patrocinado pola C\u00e2mara Municipal da Maia e polo Banco Mello (pasando a chamarse Porto Maia Banco Mello) e na tempada 2000-01, o nome do equipo pasa a ser FC Porto Multitema. Na tempada 2001-02, o club as\u00f3ciase a Ferpinta, un grupo empresarial portugu\u00e9s ligado \u00e1 metalomec\u00e1nica, \u00e1 agropecu\u00e1ria e ao turismo, pasando a utilizar a designaci\u00f3n que a\u00ednda hoxe emprega: F.C. Porto Ferpinta. A\u00ednda que a nivel nacional o F.C. Porto se encontre entre os mellores e sexa sempre candidato ao t\u00edtulo en todas as competici\u00f3ns, a s\u00faa traxectoria a nivel internacional \u00e9 modesta, reflexo da posici\u00f3n do baloncesto portugu\u00e9s respecto das restantes federaci\u00f3ns europeas e mundiais. As s\u00faas mellores tempadas en competici\u00f3ns europeas foron en 1997 e 2000, anos nos que acadou os cuartos de final da Copa Saporta.\nPalmar\u00e9s.\nFC Porto\nDragon Force"}
{"id": "137385", "revid": "1131", "url": "https://gl.wikipedia.org/wiki?curid=137385", "title": "Barreiros Diesel", "text": ""}
{"id": "137393", "revid": "5312", "url": "https://gl.wikipedia.org/wiki?curid=137393", "title": "Anglada", "text": "Anglada, F\u00e1brica de Bicicletas e Autom\u00f3biles, m\u00e1is co\u00f1ecido como Anglada, foi un fabricante espa\u00f1ol de autom\u00f3biles. Estaba localizado en El Puerto de Santa Mar\u00eda en C\u00e1diz, Andaluc\u00eda, e estivo operativo entre 1902 e 1905.\nA compa\u00f1\u00eda, fundada por Francisco Anglada y Gallardo, fabricaba coches de luxo de forma individual e por pedido. Os modelos eran ou ben dun cilindro ou ben de catro cilindros con potencias de entre 6 e 36 CV.\nAnglada \u00e9 co\u00f1ecida actualmente por producir o primeiro coche espa\u00f1ol comprado polo rei Afonso XIII, que comprou un coche de 24 CV da compa\u00f1\u00eda en 1904. A\u00ednda que a aristocracia espa\u00f1ola comprou algunhas unidades, Francisco Anglada abandonou pronto a produci\u00f3n debido a problemas econ\u00f3micos, e posteriormente abriu un taller de autom\u00f3biles en Madrid. Francisco Anglada morreu en 1917."}
{"id": "137396", "revid": "1131", "url": "https://gl.wikipedia.org/wiki?curid=137396", "title": "Estadio Ram\u00f3n S\u00e1nchez Pizju\u00e1n", "text": "O Estadio Ram\u00f3n S\u00e1nchez Pizju\u00e1n \u00e9 o estadio do Sevilla F\u00fatbol Club, situado no barrio de Nervi\u00f3n da cidade de Sevilla, en Andaluc\u00eda.\nDebe o seu nome ao que fora presidente do club durante 17 anos e iniciou os procesos da s\u00faa construci\u00f3n en 1938. A inauguraci\u00f3n oficial produciuse o 7 de setembro de 1958 cun partido amigable entre o Sevilla FC e o Real Ja\u00e9n. Tivo as s\u00faas maiores remodelaci\u00f3ns en 1982 e nos anos noventa.\nHistoria.\nO ent\u00f3n presidente do Sevilla FC, Ram\u00f3n S\u00e1nchez-Pizju\u00e1n, comprou en 1937 os terreos sobre os que se edificar\u00eda o novo estadio, a\u00ednda que haber\u00eda que esperar ata 1954 para que se empezasen a dar os primeiros pasos. Realizouse un concurso de dese\u00f1os, o cal foi ga\u00f1ado por Manuel Mu\u00f1oz Monasterio, o mesmo arquitecto que pouco antes colaborara con Luis Alemany Soler no dese\u00f1o do Estadio Santiago Bernab\u00e9u.\nTras a morte de Ram\u00f3n S\u00e1nchez-Pizju\u00e1n, foi o seu sucesor, Ram\u00f3n de Carranza, quen se ocupou do equipo e do estadio, pondo a primeira pedra do mesmo o 2 de decembro de 1956.\nFoi inaugurado o 7 de setembro de 1958 cun partido amigable entre o Sevilla FC e o Real Ja\u00e9n, que acabou con empate a 3 goles. No entanto o estadio a\u00ednda se atopaba inacabado. Houbo que esperar ata 1974, sendo presidente Eugenio Montes Cabeza, para o fin das obras, alcanzando naquela \u00e9poca a s\u00faa m\u00e1xima capacidade con m\u00e1is de 77.000 espectadores.\nEventos importantes.\nEn 1982 foi sede da Copa Mundial de F\u00fatbol de 1982, acollendo o partido de primeira rolda que enfrontou \u00e1s selecci\u00f3ns do Brasil e a URSS, e tam\u00e9n o partido de semifinais que enfrontou \u00e1 Rep\u00fablica Federal de Alema\u00f1a e a Francia.\nTam\u00e9n se disputou unha final de Copa de Europa en 1986, ga\u00f1ada polo Steaua de Bucarest ao FC Barcelona na quenda de penaltis.\nA selecci\u00f3n de f\u00fatbol de Espa\u00f1a fixo do S\u00e1nchez Pizju\u00e1n unha das s\u00faas habituais sedes, non co\u00f1ecendo a derrota nos 22 partidos disputados, cun saldo de 19 vitorias e 3 empates.\nUn feito luctuoso sucedido no estadio foi o ataque repentino e mortal que sufriu o futbolista do club Antonio Puerta nun partido oficial que se celebraba o d\u00eda 25 de agosto de 2007 entre o Sevilla FC e o Getafe CF.\nAs conmemoraci\u00f3ns m\u00e1is significativas que se realizaron no estadio foron con motivo da consecuci\u00f3n de d\u00faas Copas da UEFA consecutivas por parte do club nas tempadas 2005-06 e 2006-07 e os actos de celebraci\u00f3n do centenario do club realizados durante a tempada 2005-06."}
{"id": "137403", "revid": "88215", "url": "https://gl.wikipedia.org/wiki?curid=137403", "title": "Divisi\u00f3ns rexionais de f\u00fatbol en Espa\u00f1a", "text": "As Divisi\u00f3ns rexionais de f\u00fatbol, tam\u00e9n co\u00f1ecidas como \"categor\u00edas rexionais\" ou \"territoriais\", son as divisi\u00f3ns de m\u00e1is baixo nivel da Liga espa\u00f1ola de f\u00fatbol, por baixo da Terceira Divisi\u00f3n.\nA s\u00faa organizaci\u00f3n corre a cargo das 19 Federaci\u00f3ns Territoriais (de \u00e1mbito auton\u00f3mico) que integran a Real Federaci\u00f3n Espa\u00f1ola de F\u00fatbol. O n\u00famero de divisi\u00f3ns, grupos e equipos participantes var\u00eda en cada comunidade aut\u00f3noma e provincia."}
{"id": "137420", "revid": "43749", "url": "https://gl.wikipedia.org/wiki?curid=137420", "title": "Historia urbana de Alexandr\u00eda", "text": ""}
{"id": "137422", "revid": "23204", "url": "https://gl.wikipedia.org/wiki?curid=137422", "title": "O Homem do Ano", "text": "O Homem do Ano \u00e9 un filme brasileiro de 2003, do x\u00e9nero drama, dirixido por Jos\u00e9 Henrique Fonseca e cun gui\u00f3n baseado na novela \"Matador\", de Patr\u00edcia Melo adaptado para o cinema por Rubem Fonseca.\nSinopse.\nA historia transcorre na Baixada Fluminense. Dous amigos fan unha aposta, o que acaba transformando un deles, M\u00e1iquel, un home com\u00fan, nun asasino respectado por bandidos e pola autoridade, nun heroe na cidade, ao mesmo tempo que \u00e9 amado por d\u00faas mulleres.\nGalard\u00f3ns.\nFestival de Cinema de Bogot\u00e1 2003 (Colombia)\nFestival de Cinema Brasileiro de Miami 2003 (EUA)\nGrande Premio Cinema Brasil 2004 (Brasil)\nFestival de Cinema Latino-Americano de Washington (EUA)\nFestival da Habana 2003 (Cuba)\nFestival Internacional de Cine de Donostia - San Sebasti\u00e1n 2003 (Espa\u00f1a)\nSan Francisco International Film Festival 2003 (EUA)"}
{"id": "137423", "revid": "23204", "url": "https://gl.wikipedia.org/wiki?curid=137423", "title": "Darren Aronofsky", "text": "Darren Aronofsky, nado o 12 de febreiro de 1969 en Brooklyn, Nova York, \u00e9 un director, guionista e produtor de cine estadounidense.\nOs seus filmes xeran a mi\u00fado controversia polo seu contido violento e pol\u00e9mico.\nTraxectoria.\nAronofsky asistiu \u00e1 Universidade de Harvard, onde estudou cinema e antropolox\u00eda social, e m\u00e1is tarde ao American Film Institute, onde cursou direcci\u00f3n de cine. Ga\u00f1ou diversos premios ao completar a s\u00faa tese de cine, Supermarket Sweep, sendo finalista no National Student Academy Award.\nA primeira longametraxe de Aronofsky, o suspense psicol\u00f3xico \"Pi\", foi gravado en novembro de 1997. Tivo un orzamento m\u00ednimo, de 60.000 $. A fita logrou un grande \u00e9xito de cr\u00edtica e p\u00fablico, e obtivo varios galard\u00f3ns, entre os cales destaca o do Festival de Sundance, que reco\u00f1eceu a Aronofsky como mellor director en 1998.\nA seguinte pel\u00edcula, o drama \"Requiem for a Dream\" (baseada na novela hom\u00f3nima, de Hubert Shelby Jr.), trata o tempestuoso mundo das adicci\u00f3ns. Ellen Burstyn foi nomeada pola Academia de Cine debido \u00e1 s\u00faa interpretaci\u00f3n.\nEn 2006 estrea a que ser\u00e1 a s\u00faa terceira longametraxe, \"The Fountain, un drama de ciencia ficci\u00f3n.\"\nO cuarto filme, \"The Wrestler\", que recibiu dous nomeamentos da Academia polas interpretaci\u00f3ns de Mickey Rourke e Marisa Tomei.\nEn 2010 traballa como produtor executivo para The Fighter, e estrea \"Black Swan\", aclamada pola cr\u00edtica. Esta \u00faltima pel\u00edcula ga\u00f1a os nomeamentos da Academia de Mellor Pel\u00edcula, Mellor Director, e o premio \u00e1 mellor interpretaci\u00f3n feminina para Natalie Portman, as\u00ed como outros nomeamentos aos Globos de Ouro, e o Directors Guild of America Award.\nO seu sexto filme, \"Noah\", de inspiraci\u00f3n b\u00edblica, foi estreado nos cines o 28 de marzo de 2014, recibindo malas apreciaci\u00f3ns."}
{"id": "137425", "revid": "6750", "url": "https://gl.wikipedia.org/wiki?curid=137425", "title": "Kenmare, Dacota do Norte", "text": "Kenmare \u00e9 unha localidade do estado norteamericano de Dacota do Norte, no Condado de Ward.\nSegundo o censo norteamericano de 2000, a s\u00faa poboaci\u00f3n era de 1081 habitantes. \nNo 2006, foi estimada unha poboaci\u00f3n de 1080. De acordo co United States Census Bureau ten unha \u00e1rea total de 3,2 km\u00b2. Kenmare local\u00edzase a aproximadamente 576 m por riba do nivel do mar."}
{"id": "137429", "revid": "12452", "url": "https://gl.wikipedia.org/wiki?curid=137429", "title": "Honsh\u016b", "text": ""}
{"id": "137433", "revid": "11302", "url": "https://gl.wikipedia.org/wiki?curid=137433", "title": "Lista de gaster\u00f3podos de Galicia", "text": "A seguinte \u00e9 unha lista alfab\u00e9tica dos moluscos gaster\u00f3podos atopados en Galicia. Esta baseada na informaci\u00f3n recollida dos traballos feitos polo experto en malacolox\u00eda galego Emilio Rol\u00e1n.\nEsta clase pertencente ao filo dos moluscos conten arredor de 40.000 especies vivas das cales unhas 600 foron atopadas con maior ou menor abundancia nas costas galegas.\n\u00c1 taxonom\u00eda da fauna malacol\u00f3xica est\u00e1 sometida a bastantes cambios debido \u00e1s novas achegas de informaci\u00f3n cient\u00edfica polo que precisa de revisi\u00f3ns peri\u00f3dicas para poder engadir os novos datos obtidos.\nI.\n "}
{"id": "137435", "revid": "127505", "url": "https://gl.wikipedia.org/wiki?curid=137435", "title": "Henry Cole", "text": "Henry Cole, nado en Bath en 1808, finado en Londres en 1882, foi un dese\u00f1ador ingl\u00e9s do s\u00e9culo XIX. Foi un home polifac\u00e9tico que traballou en diversos oficios e que se considera o autor da primeira tarxeta de Nadal do mundo.\nFoi un funcionario civil, que xunto a un grupo de seguidores, inicia no seu pa\u00eds no ano 1845 un movemento que pretende eliminar a brecha existente entre o industrial e o artista ou dese\u00f1ador, e estimular as\u00ed o gusto dos usuarios. En palabras do propio Cole, o obxectivo central era \u201cdemostrar a uni\u00f3n do mellor arte coa manufactura\u201d, hab\u00eda que reformar a produci\u00f3n, e pensando que \u201cunha alianza entre arte e fabricante promover\u00eda o gusto do p\u00fablico\u201d.\nBiograf\u00eda.\nHenry Cole educouse en Christ's Hospital, en Londres. Comezou a s\u00faa carreira aos 15 na Public Record Office, onde era un asistente de mantemento.\nDe 1837 a 1840, traballou como asistente de Rowland Hill e xogou un papel importante na introduci\u00f3n do \"Penny Post\". Tam\u00e9n estivo darredor do primeiro selo, o \"Penny Black\".\nEn 1843, Cole creou a primeira tarxeta de Nadal comercial, sendo John Callcott Horsley o autor do debuxo.\nLogo pasou a editar o \"Journal of Design and Manufactures\", primeira publicaci\u00f3n sobre dese\u00f1o na historia, que circulou de 1849 a 1852, onde se postulaba un dese\u00f1o exento de ornamentaci\u00f3n, funcional e \u00fatil. Probablemente a s\u00faa obra m\u00e1is relevante no mundo do dese\u00f1o de produto sexa un xogo de t\u00e9 de cor branca inspirado nas vaixelas gregas.\nFoi un dos mentores da Exposici\u00f3n Universal de Londres en 1851, sendo un dos encargados de escoller o proxecto para a construci\u00f3n do recinto da exposici\u00f3n, escollendo O \"Crystal Palace\", de Joseph Paxton.\nComo Felix Summerly.\nBaixo o seud\u00f3nimo de Felix Summerly dese\u00f1ou as teteiras de Mintons. Como Felix Summerly tam\u00e9n escribiu unha serie de libros infant\u00eds, como \"A book of stories from The home treasury\"; \"A hand-book for the architecture, sculpture, tombs, and decorations of Westminster Abbey\" (1859); \"An Alphabet of Quadrupeds\" (1844); e \"The most delectable history of Reynard the Fox\" (ilustrado por 24 debuxos en cor de Aldert van Everdingen) (1846)."}
{"id": "137440", "revid": "89787", "url": "https://gl.wikipedia.org/wiki?curid=137440", "title": "Partit Popular Catal\u00e0", "text": "O Partit Popular Catal\u00e0 (ata 2012 \"Partit Popular de Catalunya\") \u00e9 a federaci\u00f3n do Partido Popular estatal en Catalu\u00f1a. Foi fundado en xaneiro de 1989 co nacemento do Partido Popular, herdeiro de Alianza Popular. Con sede central na r\u00faa Urgell de Barcelona, est\u00e1 presidido actualmente por Al\u00edcia S\u00e1nchez-Camacho. Anteriormente a formaci\u00f3n estivo presidida por Alejo Vidal-Quadras Roca, Alberto Fern\u00e1ndez D\u00edaz, Josep Piqu\u00e9 e Daniel Sirera.\n\u00c9 actualmente a cuarta forza pol\u00edtica no Parlamento de Catalu\u00f1a. Nas Elecci\u00f3ns ao Parlamento de Catalu\u00f1a 2006 conseguiu o 10,64 por cento dos votos, o que lle asignou 14 escanos no parlamento. O seu mellor resultado foi en 1995, cando obtivo 17 representantes.\nRecentemente mostrouse en contra do Estatuto de autonom\u00eda de Catalu\u00f1a de 2006, facendo campa\u00f1a polo \"Non\" no Referendo estatutario que se celebrou o 18 de xu\u00f1o de 2006.\nElectos.\nDaniel Sirera, Dolors Montserrat, Carina Mej\u00edas, Josep Llobet, Rafael Luna, Rafael L\u00f3pez, Joan Bertomeu, Enric Millo, Jordi Montanya, \u00c0ngels Olano, Bel\u00e9n Pajares, Santiago Rodr\u00edguez i Serra, Francesc Vendrell.\nDolors Nadal, Jorge Fern\u00e1ndez, Jorge Moragas, Jos\u00e9 Lu\u00eds Ayll\u00f3n, Dolors Montserrat Montserrat, Antonio Gallego Burgos, Francesc Ricom\u00e0, Jose Ignacio Llorens Torres."}
{"id": "137441", "revid": "1131", "url": "https://gl.wikipedia.org/wiki?curid=137441", "title": "Ribarteme", "text": "O top\u00f3nimo Ribarteme pode referirse a tres parroquias do concello das Neves, na comarca do Condado:"}
{"id": "137444", "revid": "22570", "url": "https://gl.wikipedia.org/wiki?curid=137444", "title": "Te Deum (Charpentier)", "text": "Te Deum \u00e9 un motete polif\u00f3nico (H. 146) en re maior composto por Marc-Antoine Charpentier, probablemente entre 1688 e 1698, durante a s\u00faa estad\u00eda na igrexa xesu\u00edta de Saint-Louis en Par\u00eds, onde ocupou o cargo de director musical. A obra est\u00e1 escrita para un grupo de solistas, coro e acompa\u00f1amento instrumental.\nA obra.\nCharpentier escribiu ata seis configuraci\u00f3ns distintas para o seu \"Te Deum\", a\u00ednda que s\u00f3 se conservan catro delas. Crese que a composici\u00f3n interpretouse por primeira vez durante as festas de celebraci\u00f3n da vitoria na batalla de Steinkirk en agosto do 1692. O preludio \u00e1 obra \u00e9 moi co\u00f1ecido por ser a sinton\u00eda empregada pola Uni\u00f3n Europea de Radiodifusi\u00f3n. O tema tam\u00e9n aparece na introduci\u00f3n do filme \"A Olimp\u00edada\" de Bud Greenspan.\nEstrutura.\nA obra consta das seguintes partes:\nCharpentier consideraba a tonalidade de re maior como \"brillante e moi marcial\". A introduci\u00f3n instrumental, composta en forma de rond\u00f3, precede \u00f3 primeiro verso, a cargo do baixo solista. O coro e o resto de solistas van incorpor\u00e1ndose gradualtmente. Charpentier aparentemente tratou de orquestar a obra de acordo \u00e1 ex\u00e9gesis tradicional do texto en Lat\u00edn. O coro por tanto predomina na primeira parte (versos 1-10, alabanza a Deus, dimensi\u00f3n celestial), e os solistas individuais na segunda parte (versos 10-20, secci\u00f3n Cristol\u00f3xica, dimensi\u00f3n segrar). Nos segintes versos, 21-25, alternanse tanto os solistas como o coro, e o verso final \u00e9 unha fuga a grande escala escrita para o coro, cun pequeno tr\u00edo no medio..\nOrquestraci\u00f3n.\nA composici\u00f3n est\u00e1 orquestrada para oito solistas e un coro, acompa\u00f1ados dun conxunto instrumental dun viol\u00edn, d\u00faas violas, contrabaixo, frauta, \u00f3boe, e fagot. O baixo continuo d\u00e9ixase a cargo dun \u00f3rgano e pode usarse de apoio unha viola da gamba.."}
{"id": "137447", "revid": "1131", "url": "https://gl.wikipedia.org/wiki?curid=137447", "title": "Galer\u00eda de imaxes de Graba, Silleda", "text": "Santa Mar\u00eda de Graba \u00e9 unha parroquia que se localiza no concello de Silleda."}
{"id": "137451", "revid": "98629", "url": "https://gl.wikipedia.org/wiki?curid=137451", "title": "Iv\u00e1n Carril", "text": "Iv\u00e1n Carril Regueiro, nado en Rebordaos (Santiago de Compostela) o 13 de febreiro de 1985, \u00e9 un exfutbolista e actual adestrador de f\u00fatbol galego. Xogaba de centrocampista e actualmente adestra o CF Noia. \u00c9 irm\u00e1n do tam\u00e9n futbolista Jonathan Carril.\nTraxectoria.\nOs seus inicios foron un humilde club de f\u00fatbol sala do concello de Teo, a s\u00faa calidade pronto chamou a atenci\u00f3n e foi fichado pola S D Compostela para as s\u00faas categor\u00edas inferiores. M\u00e1is adiante firmar\u00eda polas categor\u00edas inferiores do F.C. Barcelona, onde non tivo moita fortuna debido as numerosas lesi\u00f3ns que tivo. Rexurdiu tras chegar novamente a provincia da Coru\u00f1a, nesta ocasi\u00f3n no filial do Deportivo, convert\u00e9ndose nunha peza indispensable para o mesmo, o cal o fixo debutar no primeiro equipo asinando moi boas actuaci\u00f3ns, chegando a marcar o seu \u00fanico gol na primeira divisi\u00f3n.\nTrala marcha do adestrador Joaqu\u00edn Caparr\u00f3s, que o fixo debutar na categor\u00eda de ouro do f\u00fatbol espa\u00f1ol foi cedido primeiro ao Vecindario e posteriormente ao Palencia, onde ter\u00eda unha traxectoria irregular.\nNa tempada 2009\u201310 foi contratado por unha tempada polo Pontevedra CF de Segunda Divisi\u00f3n B, participando en 32 partidos e anotando 2 goles. Na tempada 2010\u201311 fichou polo SV Ried. No ver\u00e1n de 2014 ficha polo CE L'Hospitalet\nAdestrador.\nEn xullo de 2019 foi contratado para adestrar o CF Noia, de Preferente Galicia, en substituci\u00f3n de Jos\u00e9 Manuel Mart\u00ednez \"Secho\". Na tempada 2019\u201320 o equipo noi\u00e9s logrou o 4.\u00ba posto."}
{"id": "137459", "revid": "1131", "url": "https://gl.wikipedia.org/wiki?curid=137459", "title": "Iv\u00e1n Carril Regueiro", "text": ""}
{"id": "137465", "revid": "89787", "url": "https://gl.wikipedia.org/wiki?curid=137465", "title": "Itoshima", "text": "Itoshima (\u7cf8\u5cf6\u5e02, \u3044\u3068\u3057\u307e\u3057, \"Itoshima-shi\") \u00e9 un concello xapon\u00e9s da prefectura de Fukuoka. Est\u00e1 situada \u00f3 norte da rexi\u00f3n de Ky\u016bsh\u016b e \u00f3 extremo oeste da prefectura, na zona da provincia hist\u00f3rica de Chikuzen, na illa de Ky\u016bsh\u016b. A s\u00faa superficie \u00e9 de 139,99\u00a0km\u00b2\nO concello de Itoshima limita cos concellos de Fukuoka (da prefectura de Fukuoka); de Saga e de Karatsu (son da prefectura de Saga).\nHistoria.\nA cidade de Itoshima foi fundada pola fusi\u00f3n de dun concello da cidade de \"Maebaru\" e dous concellos da vila do distrito de Itoshima (\"Shima\" e \"Nij\u014d\") no ano 2010."}
{"id": "137467", "revid": "1131", "url": "https://gl.wikipedia.org/wiki?curid=137467", "title": "Galer\u00eda de imaxes de camelias de Galicia", "text": "\"Camellia\" \u00e9 un x\u00e9nero de plantas da familia Theaceae."}
{"id": "137469", "revid": "65337", "url": "https://gl.wikipedia.org/wiki?curid=137469", "title": "Alhama de Almer\u00eda", "text": "Alhama de Almer\u00eda \u00e9 un municipio espa\u00f1ol situado na provincia de Almer\u00eda, Andaluc\u00eda. No ano 2009, ti\u00f1a 3.779 habitantes. A s\u00faa extensi\u00f3n superficial \u00e9 de 26\u00a0km\u00b2 e ten unha densidade de poboaci\u00f3n de 145,35 hab./km\u00b2. Situada no val do Andarax, esta vila rica en auga \u00e9 co\u00f1ecida como Alhama la Seca ou \"Alhama de Salmer\u00f3n\". \nNas r\u00faas e nas xentes da vila p\u00f3dese atopar sempre un recordo do seu \"fillo\" m\u00e1is insigne: Nicol\u00e1s Salmer\u00f3n Alonso (1838-1908), Presidente da Primeira Rep\u00fablica Espa\u00f1ola. \nHistoria.\nOrixes.\nNos arredores do municipio, atopamos restos prehist\u00f3ricos, coma a necr\u00f3pole da Loma Galera, por\u00e9n na pr\u00f3xima vila de Santa Fe de Mond\u00fajar at\u00f3pase o poboado de Los Millares. Existen probas evidentes da existencia dun asentamento romano, como mostran os diferentes descubrimentos, sobresa\u00edndo a aparici\u00f3n, no 1984, dunha estatua de m\u00e1rmore dunha figura feminina, \"A Dama de Alhama\", atopada nas proximidades do manancial hidrotermal. As\u00ed mesmo, no Front\u00f3n municipal, atop\u00e1ronse os restos dunha importante vila romana.\nNon hai d\u00fabidas sobre a cristanizaci\u00f3n do municipio, pois atop\u00e1ronse restos de lucernarios co caracter\u00edstico Crism\u00f3n (s\u00edmbolo de Xesucristo). Desde antigo, o municipio pertenceu a Diocese de Urci (Pechina).\n\u00c9poca musulm\u00e1.\nO nome de Alhama prov\u00e9n do \u00e1rabe \"alhamman\" traducido como \"auga sagrada\", o que da a entender a relevancia que tivo o actual Balneario de San Nicol\u00e1s. A existencia dunha fortaleza de car\u00e1cter defensivo, o seu enclave estrat\u00e9xico e os seus ba\u00f1os termais contribu\u00edron, a dotar de importancia e prestixio \u00e1 vila. Esta fortaleza, co\u00f1ecida como \"Los Castillejos\", constru\u00edda a finais do s\u00e9culo XIII, foi o cuartel do m\u00edtico \"Se\u00f1or de Alhama\", Azomar. Este \u00e1rabe ousou rebelarse contra o poderoso califa cordob\u00e9s Abderram\u00e1n III, morrendo tras unha oposici\u00f3n de m\u00e1is de seis anos.\nAl-Idrisi, famoso xe\u00f3grafo \u00e1rabe da segunda metade do s\u00e9culo XII, ofreceunos alg\u00fans detalles sobre a Alhama musulm\u00e1:\" A seis millas de Pechina est\u00e1 Alhama, fortaleza situada no alto do monte. Os viaxeiros de afastados pa\u00edses relatan que non existe no mundo outra que sexa m\u00e1is s\u00f3lida nin outro lugar cuxas augas termais manen a tan c\u00e1lidas. Desde todos os puntos cardinais acoden al\u00ed enfermos que permanecen ata verse aliviados das s\u00faas doenzas o completamente curados. Os habitantes de Almer\u00eda vi\u00f1an antes a repousar coas s\u00faas mulleres e fillos. Empregaban al\u00ed grandes sumas en comer, beber e outros praceres e o alugueiro dunha habitaci\u00f3n pod\u00eda alcanzar os 3 dinares almor\u00e1bides \u00f3 mes. Os montes que rodean Alhama son moi ricos en xeso; esa substancia extraese, queimase e \u00e9 transportada cara a Almer\u00eda para ser empregada na ensamblaxe das pedras dos edificios.\nNesta \u00e9poca, e como recolle Luis M\u00e1rmol de Carvajal na s\u00faa \"Historia de Rebeli\u00f3n y Castigo de los Moriscos del Reyno de Granada\", a cr\u00eda de vermes da seda era tam\u00e9n un florecente comercio no municipio. Actualmente, seguen conserv\u00e1ndose centenarias moreiras e a cr\u00eda destes vermes, a\u00ednda que non con fins comerciais, sen\u00f3n como entretemento infantil."}
{"id": "137475", "revid": "100308", "url": "https://gl.wikipedia.org/wiki?curid=137475", "title": "Shinjuku", "text": "Shinjuku (\u65b0\u5bbf\u533a, \u3057\u3093\u3058\u3085\u304f\u304f, \"Shinjuku-ku\") \u00e9 un barrio especial da prefectura de Toquio, no Xap\u00f3n. Est\u00e1 situado \u00f3 sur da rexi\u00f3n de Kanto e \u00f3 leste da prefectura, na parte leste da illa de Honshu. A s\u00faa superficie \u00e9 de 18,23\u00a0km\u00b2 e a poboaci\u00f3n de 318.172 habitantes (2009) e ten unha densidade de poboaci\u00f3n de 17.450 hab./km\u00b2.\nO barrio de Shinjuku limita cos barrios de Nakano, de Toshima, de Bunky\u014d, de Chiyoda, de Minato e de Shibuya."}
{"id": "137476", "revid": "15490", "url": "https://gl.wikipedia.org/wiki?curid=137476", "title": "Blas de Otero", "text": "Blas de Otero Mu\u00f1oz, nado en Bilbao o 15 de marzo de 1916 e finado en Majadahonda, Madrid o 29 de xu\u00f1o de 1979, foi un poeta en lingua castel\u00e1. D\u00faas son as s\u00faas obras principais, cada unha representativa dos seus dous ciclos po\u00e9ticos principais: o desarraigado existencialismo de \"\u00c1ngel fieramente humano\" (1950) e a cr\u00edtica social de \"Pido la paz y la palabra\" (1955).\nBiograf\u00eda.\nRealizou os seus primeiros estudos nunha instituci\u00f3n relixiosa da s\u00faa cidade natal para logo comezar Dereito en Madrid e rematala en Valladolid. Trala guerra civil exerceu brevemente de avogado nunha industria bisca\u00ed\u00f1a e no 1952 tivo unha experiencia laboral nunha mina de ferro xunto cos pintores Agust\u00edn Ibarrola e Ismael Fidalgo.\nDende o punto de vista ideol\u00f3xico pasou dun cristianismo dram\u00e1tico a un marxismo militante.\nTraxectoria po\u00e9tica.\nDist\u00ednguense d\u00faas etapas principais e unha xa terminal na evoluci\u00f3n po\u00e9tica de Blas de Otero:\nEtapa existencialista.\nCrea nesta \u00e9poca unha poes\u00eda desarraigada, expresi\u00f3n do \"eu\" coas s\u00faas angurias existenciais. \u00c9, sobre todo, unha poes\u00eda metaf\u00edsica, orientada a preguntarse polo sentido do home e do mundo. Escribe, as\u00ed, poemas relixiosos dirixidos a un Deus arelado pero incomprensible, e tam\u00e9n poemas amorosos, impregnados da mesma sede do Absoluto.\nPredominan nesta etapa as formas cl\u00e1sicas, principalmente o soneto. A linguaxe \u00e9 violenta, dram\u00e1tica e cunha forte densidade estil\u00edstica.\nEtapa de poes\u00eda social.\nO poeta abandona o seu \"eu\" e p\u00e1sase ao \"n\u00f3s\". Os versos expresan agora arelas de paz, liberdade e xustiza social. Dirixe a s\u00faa poes\u00eda \u00e1 \"inmensa maior\u00eda\" (en contraste con Juan Ram\u00f3n Jim\u00e9nez, que adicaba a s\u00faa obra \u00e1 \"minor\u00eda, sempre\"). Deste xeito, procura unha linguaxe m\u00e1is sinxela, m\u00e1is accesible. Concibe a poes\u00eda como loita e construci\u00f3n; efectivamente, xunto a esa actitude cr\u00edtica (ata onde a censura lle deixou) aparece a chamada \u00e1 esperanza, o desexo de transformar o mundo a trav\u00e9s da poes\u00eda.\nEmprega neste per\u00edodo o verso libre e as formas dos cantares populares.\nDerradeira etapa.\nInicia esta etapa en 1965. Sen rexeitar a loita pol\u00edtica, Otero desbota a poes\u00eda como medio para cambiar o mundo. Sabe que esa \"inmensa maior\u00eda\" non le os seus versos, polo que decide ser revolucionario na s\u00faa obra doutro xeito: na linguaxe po\u00e9tica e o enriquecemento formal das s\u00faas creaci\u00f3ns, a trav\u00e9s de imaxes ins\u00f3litas, ritmos novos e mesmo toques surrealistas. Na tem\u00e1tica, sen renunciar de todo aos problemas sociais e pol\u00edticos, volve a cobrar presenza o \u00edntimo.\nPrefire no seu derradeiro ciclo po\u00e9tico as formas m\u00e9tricas moi libres, de considerable amplitude.\nSignificaci\u00f3n.\nBlas de Otero resume \u00e1 perfecci\u00f3n a evoluci\u00f3n da poes\u00eda en lingua castel\u00e1 a partir de 1939, da anguria vital \u00e1 poes\u00eda social para rematar coa procura de novas formas. A s\u00faa obra conseguiu unir conciencia \u00e9tica e rigor est\u00e9tico, convert\u00e9ndoo en figura clave da literatura do seu tempo."}
{"id": "137483", "revid": "98629", "url": "https://gl.wikipedia.org/wiki?curid=137483", "title": "Souto da Retorta", "text": "O Souto da Retorta \u00e9 un souto declarado \u00e1rbore senlleira e monumento natural que se atopa na parroquia luguesa de Chav\u00edn (Viveiro), na marxe dereita do r\u00edo Landro e a uns 6\u00a0km da capital municipal. Dentro do souto destaca un rodal duns 600 eucaliptos da especie \"Eucalyptus globulus\", alg\u00fans deles centenarios e de gran tama\u00f1o, \u00f3s que debe o sobrenome polo que tam\u00e9n \u00e9 co\u00f1ecido: o eucaliptal de Chav\u00edn.\nA s\u00faa declaraci\u00f3n de \u00e1rbore senlleira foi grazas \u00e1s \u00e1rbores que destacan nel polo seu porte e idade. O eucalipto azul co\u00f1ecido como \"O Av\u00f3\", inda que non \u00e9 o exemplar m\u00e1is alto do conxunto arb\u00f3reo da Retorta, \u00e9 o m\u00e1is sobresa\u00ednte polo seu grosor e por ser o m\u00e1is anci\u00e1n desta paraxe xa que ten entre 120 e 130 anos. Ademais o espazo presenta, \u00f3 longo do curso do r\u00edo, d\u00faas fervenzas dignas de menci\u00f3n: o Salto do Can e o Pozo da Ferida, este cunha ca\u00edda en vertical de 30 metros. \nEste souto at\u00f3pase en parte dentro do ZEC R\u00edo Landro. O espazo ten unha superficie de 3,19 ha. e caracter\u00edzase polo seu clima oce\u00e1nico h\u00famido, cunhas precipitaci\u00f3ns anuais medias de 1.412\u00a0mm e unha temperatura media de 13\u00a0\u00b0C. Est\u00e1 situado a unha altitude duns 30 metros sobre o nivel do mar.\nO Av\u00f3 de Chav\u00edn.\nOs eucaliptos do Souto da Retorta plant\u00e1ronse a partir de 1860 para a drenaxe das terras baixas que se anegaban con frecuencia a consecuencia das arroiadas dos regatos tributarios do r\u00edo Landro. Destacan por alcanzar unha altura considerable, as maiores da pen\u00ednsula e das maiores de Europa, e entre eles c\u00f3mpre salientar o Av\u00f3 de Chav\u00edn, de 126 anos, unha altura de 71,4 metros e un per\u00edmetro de 7,6 metros. Non \u00e9 o exemplar m\u00e1is alto do eucaliptal pero si o de maior porte.\nEn 2010 foi nomeado \"\u00c1rbore do ano\" nos premios \"\u00c1rbol y Bosque del A\u00f1o\" organizados pola organizaci\u00f3n \"Bosques sin Fronteras\" e a Fundaci\u00f3n Biodiversidade.\nAparece no Cat\u00e1logo de \u00c1rbores Senlleiras da Xunta de Galiza.\nEn 2018 Correos editou un selo con el e a Xunta de Galicia anunciou que perfila un plan de conservaci\u00f3n."}
{"id": "137485", "revid": "1822", "url": "https://gl.wikipedia.org/wiki?curid=137485", "title": "O Av\u00f3 de Chav\u00edn", "text": ""}
{"id": "137486", "revid": "88215", "url": "https://gl.wikipedia.org/wiki?curid=137486", "title": "Halki", "text": "Halki grego: \u03a7\u03ac\u03bb\u03ba\u03b7, Chalki, Halki, tam\u00e9n Chalce) \u00e9 unha illa grega e un municipio no arquip\u00e9lago do Dodecaneso no mar Exeo, a 6\u00a0km ao oeste de Rodas. Cun \u00e1rea de 28\u00a0km\u00b2, \u00e9 a illa m\u00e1is pequena habitada do Dodecaneso. Ten unha poboaci\u00f3n permanente de 330 habitantes (aumenta durante os meses de ver\u00e1n), concentrados en Emborio o \u00fanico pobo. O censo de 2001 deu unha poboaci\u00f3n de 313 habitantes, \u00e9 o municipio (\"demos\") m\u00e1is pequeno de Grecia. A comunidade est\u00e1 dividida en d\u00faas partes, Chorio (Emborio) e o porto.\nHistoria.\nA illa ti\u00f1a unha poboaci\u00f3n moito m\u00e1is grande pero por mor da emigraci\u00f3n a mediados do s\u00e9culo XX Chorio foi case completamente abandonada. Un castelo medieval en ru\u00ednas da orde dos Cabaleiros de San Xo\u00e1n, domina a cidade vella e a capela cont\u00e9n alg\u00fans dos frescos orixinais.\nLista de gobernantes de Halki: \nMunicipio.\nO Municipio de Halki incl\u00fae varias illas deshabitadas, a maior das cales \u00e9 Alimia ao nord\u00e9s, que ten unha superficie total de 37\u00b4043\u00a0km\u00b2. A industria primaria da illa \u00e9 o Turismo, a\u00ednda que a pesca \u00e9 tam\u00e9n considerable. Practicamente non hai subministraci\u00f3n de auga natural na illa e a choiva rec\u00f3llese en cisternas de gran tama\u00f1o. A auga potable \u00e9 tra\u00edda de Rodas, pero pode haber escaseza durante os meses de ver\u00e1n co aumento da poboaci\u00f3n."}
{"id": "137510", "revid": "5132", "url": "https://gl.wikipedia.org/wiki?curid=137510", "title": "Copa UEFA", "text": ""}
{"id": "137512", "revid": "89787", "url": "https://gl.wikipedia.org/wiki?curid=137512", "title": "Himno da Liga de Campi\u00f3ns da UEFA", "text": "O Himno da Liga de Campi\u00f3ns da UEFA, titulado de xeito oficial simplemente como \"Champions League\", \u00e9 unha adaptaci\u00f3n de Tony Britten da peza de Georg Friedrich H\u00e4ndel chamada \"Zadok the Priest\" (en galego: \"Zadok o sacerdote\"), pertencente \u00e1 serie dos catro \"Coronation Anthems\" (en galego: himnos de coroaci\u00f3n).\nHistoria e caracter\u00edsticas.\nA UEFA elixiu a Tony Britten en 1992 para levar a cabo a creaci\u00f3n do seu himno. Unha vez arranxada a composici\u00f3n orixinal de H\u00e4ndel, \"Champions League\" foi interpretada pola Royal Philharmonic Orchestra e o coro da Academy of St. Martin in the Fields. A letra da canci\u00f3n est\u00e1 escrita no tres idiomas oficiais da UEFA, \u00e9 dicir, en ingl\u00e9s, alem\u00e1n e franc\u00e9s.\nAntes dos partidos e nas retransmisi\u00f3ns de televisi\u00f3n interpr\u00e9tase unha versi\u00f3n abreviada do himno, que \u00e9 a correspondente \u00e1 seguinte parte da letra:"}
{"id": "137513", "revid": "1131", "url": "https://gl.wikipedia.org/wiki?curid=137513", "title": "Sarand\u00f3n", "text": "O top\u00f3nimo Sarand\u00f3n pode referirse a:"}
{"id": "137514", "revid": "1131", "url": "https://gl.wikipedia.org/wiki?curid=137514", "title": "Ribadulla", "text": "O top\u00f3nimo Ribadulla d\u00e1 nome a varias parroquias e lugares situadas nas marxes do r\u00edo Ulla:"}
{"id": "137515", "revid": "1987", "url": "https://gl.wikipedia.org/wiki?curid=137515", "title": "Wendell Meredith Stanley", "text": "Wendell Meredith Stanley, nado o 16 de agosto de 1904 en (Ridgeville, Indiana, Estados Unidos e finado o 15 de xu\u00f1o de 1971 en Salamanca, Espa\u00f1a foi un qu\u00edmico, bioqu\u00edmico e profesor universitario norteamericano galardoado co Premio Nobel de Qu\u00edmica no ano 1946.\nTraxectoria.\nNaceu o 16 de agosto de 1904 na cidade de Ridgeville, no estado norteamericano de Indiana. Estudou qu\u00edmica na Universidade Earlham, de Richmond, ampliando posteriormente os seus co\u00f1ecementos na Universidade de Illinois, na que se dotorou en 1929.\nComo membro do Consello Nacional de Investigaci\u00f3n dos Estados Unidos (\"United States National Research Council\"), instalouse en M\u00fanic para efectuar traballos de investigaci\u00f3n ata 1931. Ao seu regreso ao seu pa\u00eds, obtivo un posto de asistente no Instituto Rockefeller de Investigaci\u00f3ns M\u00e9dicas, onde co\u00f1eceu a John Howard Northrop. Foi membro do departamento de patolox\u00eda animal e vexetal da Instituci\u00f3n, cargo que abandonou en 1948 para converterse en profesor de bioqu\u00edmica e director do laboratorio de virolox\u00eda na Universidade de California en Berkeley.\nDesde 1948 e ata 1953, ocupou nesta prestixiosa universidade o posto de director do departamento de bioqu\u00edmica e, posteriormente, do de virolox\u00eda a partir de 1958.\nInvestigaci\u00f3n cient\u00edfica.\nOs seus traballos de investigaci\u00f3n desenvolv\u00e9ronse principalmente no campo da estereoqu\u00edmica dos compostos difen\u00edlicos e a qu\u00edmica dos esteroles. As s\u00faas investigaci\u00f3ns sobre o virus causante da enfermidade do virus do mosaico do tabaco lev\u00e1ronlle ao descubrimento e illamento da nucleoprote\u00edna que controla a s\u00faa actividade infecciosa.\nDurante a segunda guerra mundial realizou tam\u00e9n investigaci\u00f3ns sobre unha nova vacina contra a gripe, que demostrou ser moi efectiva.\nOs seus traballos sobre os virus val\u00e9ronlle en 1946 o Premio Nobel de Qu\u00edmica (a metade do cal compartiu con John Howard Northrop polas s\u00faas achegas a \"a representaci\u00f3n fiel das encimas e as viru-prote\u00ednas\"), recaendo a metade restante do Premio de devandito ano no qu\u00edmico James Batcheller Sumner.\nA s\u00faa carreira cient\u00edfica at\u00f3pase igualmente coroada de numerosos premios e galard\u00f3ns, entre eles a Medalla Rosenburger da Universidade de Chicago, o Premio Alder da de Harvard e o Premio Scott da cidade de Filadelfia (1938), a Medalla Nichols (1946), a Medalla Gibbs (1947) e a Medalla Franklin (1948). \u00c9 igualmente titular de numerosos doutoramentos honor\u00edficos."}
{"id": "137526", "revid": "23204", "url": "https://gl.wikipedia.org/wiki?curid=137526", "title": "Marcelo Pi\u00f1eyro", "text": "Marcelo Pi\u00f1eyro, nado en Buenos Aires o 5 de marzo de 1953, \u00e9 un director de cine e guionista con nacionalidade arxentina e espa\u00f1ola.\nTraxectoria.\nGa\u00f1ador de 21 premios, entre eles un Premio Oscar \u00e1 mellor pel\u00edcula de fala non inglesa, por participar como director de produci\u00f3n de \"La historia oficial\" (1985), dous Premios Goya por \"Plata quemada\" e \"El m\u00e9todo\" e dous Premios C\u00f3ndor de Prata por \"Plata quemada\" e \"Tango feroz, la leyenda de Tanguito\"."}
{"id": "137528", "revid": "3054", "url": "https://gl.wikipedia.org/wiki?curid=137528", "title": "Di St\u00e9fano", "text": ""}
{"id": "137529", "revid": "25871", "url": "https://gl.wikipedia.org/wiki?curid=137529", "title": "Marcos Val\u00edn Fontao", "text": "Marcos Val\u00edn Fontao, nado en Lugo o 16 de outubro de 1987, \u00e9 un futbolista galego. Xoga de porteiro e o seu club actual \u00e9 o CCD Cerceda.\nTraxectoria.\nIniciado no f\u00fatbol sala en Gunt\u00edn, pasou a f\u00fatbol xogando un ano na Milagrosa e tres nos xuven\u00eds do Club Deportivo Lugo, para dar en 2006 o salto ao primeiro equipo en Segunda Divisi\u00f3n B.\nEn 2008 \u00e9 contratado polo Deportivo da Coru\u00f1a B e a principios de 2010 contou con algunha convocatoria no primeiro equipo coru\u00f1\u00e9s de Miguel \u00c1ngel Lotina. En marzo de 2010 lesionouse de gravidade no xeonllo dereito, polo que tivo que ser operado. Estivo apartado do f\u00fatbol durante varios meses e rescindiu o seu contrato co Deportivo.\nUnha vez xa superada a longa lesi\u00f3n, en xullo de 2011 ficha polo Racing de Ferrol. En 2014 ficha polo CCD Cerceda."}
{"id": "137532", "revid": "6279", "url": "https://gl.wikipedia.org/wiki?curid=137532", "title": "Daniel Rodr\u00edguez", "text": ""}
{"id": "137533", "revid": "88215", "url": "https://gl.wikipedia.org/wiki?curid=137533", "title": "Daniel Rodr\u00edguez V\u00e1zquez", "text": "Daniel Jos\u00e9 Rodr\u00edguez V\u00e1zquez, co\u00f1ecido como Dani Rodr\u00edguez, nado en Betanzos o 6 de xu\u00f1o de 1988, \u00e9 un futbolista galego. Xoga de centrocampista e o seu equipo actual \u00e9 o RCD Mallorca, da Primeira Divisi\u00f3n.\nTraxectoria.\nComezou a xogar ao f\u00fatbol na canteira do Betanzos e aos 12 anos recibiu unha chamada do Deportivo da Coru\u00f1a, que estaba formando un equipo alev\u00edn para participar en varios torneos. As\u00ed, disputou con outros rapaces da provincia como Pedro Mosquera un torneo internacional celebrado no estadio Heliodoro Rodr\u00edguez L\u00f3pez de Santa Cruz de Tenerife. A continuaci\u00f3n regresou ao Betanzos, onde tivo como adestrador a \u00d3scar Gilsanz.\nEn 2001 ingresou na canteira do Deportivo da Coru\u00f1a, na que xogou durante os seguintes anos, excepto unha tempada que estivo cedido no Betanzos. Volveu en 2008 \u00e1 Coru\u00f1a, pasando a xogar no Fabril durante as seguintes tempadas e convert\u00e9ndose en capit\u00e1n. En 2010 debutou co primeiro equipo do Deportivo na volta de cuartos de final da Copa do Rei no Ram\u00f3n S\u00e1nchez Pizju\u00e1n fronte ao Sevilla, substitu\u00edndo a Bodipo no minuto 65. Ao remate da tempada 2010\u201311 anunciouse que non continuar\u00eda no Fabril.\nAs\u00ed, despois de 11 anos nas filas branquiazuis buscou novo destino e recalou no Conquense, tam\u00e9n de Segunda B. Tras o descenso do equipo ao final da tempada, fichou polo Racing de Ferrol, da mesma categor\u00eda. Xogou d\u00faas tempadas no club ferrol\u00e1n, disputando 75 partidos e d\u00faas fases de ascenso a Segunda Divisi\u00f3n. Na tempada 2015/16 xogou no Racing de Santander, co que acabou campi\u00f3n do Grupo 1 de 2\u00aa B, pero sen acadar o ascenso, e na 2016/17 militou no Albacete, co que xogou unha nova promoci\u00f3n, a s\u00faa cuarta consecutiva, conseguindo esta vez ascender.\nContinuou un ano m\u00e1is no Albacete, conseguindo a permanencia, e no ver\u00e1n de 2018, despois de 81 partidos e 12 goles co club manchego, fichou polo RCD Mallorca, tam\u00e9n de Segunda. Na s\u00faa primeira tempada co club balear logrou o ascenso a Primeira Divisi\u00f3n, despois de acabar quinto e eliminar na fase de promoci\u00f3n aos seus ex equipos Albacete e Deportivo. \nDebutou en Primeira contra o Eibar na primeira xornada da tempada 2019/20, marcando un gol aos 4 minutos de xogo. Xogou todos os partidos de liga do seu equipo excepto un (por acumulaci\u00f3n de cart\u00f3ns amarelos), nun ano no que o Mallorca acabou descendendo de novo a Segunda. Con todo, o equipo balear volveu lograr ascender na seguinte tempada (2020/21), contribu\u00edndo Dani Rodr\u00edguez con 8 goles, a maior cifra anotadora da s\u00faa carreira."}
{"id": "137534", "revid": "55424", "url": "https://gl.wikipedia.org/wiki?curid=137534", "title": "Trofeo Ram\u00f3n de Carranza", "text": "O trofeo Ram\u00f3n de Carranza \u00e9 unha competici\u00f3n futbol\u00edstica de ver\u00e1n que se celebra na cidade de C\u00e1diz, a finais do mes de agosto. \u00c9 popularmente co\u00f1ecido como \"O trofeo dos trofeos\".\nActualmente o Atl\u00e9tico de Madrid \u00e9 o equipo m\u00e1is laureado contando con 8 trofeos, seguido do anfitri\u00f3n, o C\u00e1diz CF, con 7."}
{"id": "137536", "revid": "56817", "url": "https://gl.wikipedia.org/wiki?curid=137536", "title": "Trofeo Festa d'Elx", "text": "O Trofeo Festa d'Elx \u00e9 unha competici\u00f3n futbol\u00edstica de ver\u00e1n que se celebra na cidade de Elx (Alacant) desde 1960. \u00c9 popularmente co\u00f1ecido como \"O trofeo dos trofeos\".\nActualmente o Elche CF \u00e9 o club m\u00e1is laureado con 25 trofeos, fronte aos 3 de FC Barcelona, Real Madrid e Real Murcia."}
{"id": "137537", "revid": "1131", "url": "https://gl.wikipedia.org/wiki?curid=137537", "title": "Ponte Akashi Kaiky\u014d", "text": "A Ponte Akashi Kaiky\u014d (\u660e\u77f3\u6d77\u5ce1\u5927\u6a4b, \"Akashi-Kaiky\u014d-\u014chashi\", significa gran ponte do estreito de Akashi) e unha ponte p\u00e9nsil que une a illa de Awaji (Awaji) con Honshu (K\u014dbe) no estreito de Akashi no mar interior de Seto (a illa principal do arquip\u00e9lago xapon\u00e9s).\nHistoria.\nConstru\u00eduse entre 1988 e 1998 e \u00e9 a meirande ponte colgante ou p\u00e9nsil do mundo."}
{"id": "137538", "revid": "1888", "url": "https://gl.wikipedia.org/wiki?curid=137538", "title": "Rairiz", "text": "O top\u00f3nimo Rairiz pode referirse a:"}
{"id": "137539", "revid": "88215", "url": "https://gl.wikipedia.org/wiki?curid=137539", "title": "IFFHS", "text": "A Federaci\u00f3n Internacional da Historia e Estat\u00edstica de F\u00fatbol (en ingl\u00e9s: \"International Federation of Football History and Statistics\"), \u00e9 unha instituci\u00f3n creada en 1991 co obxectivo de recompilar, estudar e analizar t\u00f3dolos datos relacionados coas competici\u00f3ns de f\u00fatbol de todo o mundo, tanto hist\u00f3ricas como actuais. A sede sit\u00faase en Bonn (Alema\u00f1a) e actualmente est\u00e1 presidida por Alfredo W. Pog\u00eb.\nEsta federaci\u00f3n analiza as estat\u00edsticas de t\u00f3dalas competici\u00f3ns futbol\u00edsticas, elaborando regularmente diferentes clasificaci\u00f3ns a partir de datos obxectivos. Cada mes publica listas de valoraci\u00f3n das mellores ligas do mundo, as mellores selecci\u00f3ns nacionais, clubs, xogadores, \u00e1rbitros etc.\nSegundo a lista da clasificaci\u00f3n hist\u00f3rica do r\u00e1nking mundial de club segundo a IFFHS, o FC Barcelona \u00e9 considerado o mellor equipo do mundo desde 1991, tendo en conta tanto as competici\u00f3ns internacionais como as estatais dos seis continentes futbol\u00edsticos.\nActualmente o Deportivo da Coru\u00f1a \u00e9 o mellor club galego nestas clasificaci\u00f3ns, que ocupa o posto n\u00famero 117 na clasificaci\u00f3n mundial de clubs e o posto 28 da clasificaci\u00f3n hist\u00f3rica.\nOutra das clasificaci\u00f3ns que publica a IFFHS \u00e9 a das ligas m\u00e1is fortes do mundo cada ano, clasificaci\u00f3n que en 2011 lideraba a Liga Espa\u00f1ola:"}
{"id": "137546", "revid": "6750", "url": "https://gl.wikipedia.org/wiki?curid=137546", "title": "Alta, Utah", "text": "Alta \u00e9 unha pequena localidade do Condado de Salt Lake, no Estado norteamericano de Utah. Forma parte da \u00e1rea metropolitana de Salt Lake City. A s\u00faa poboaci\u00f3n segundo o censo do 2000 era de 370, un leve descenso con respecto ao ano 1990, no que hab\u00eda 397 persoas censadas.\nEn Alta at\u00f3pase unha estaci\u00f3n de esqu\u00ed que ten sobre medio mill\u00f3n de visitantes ao ano. O seu nome en ingl\u00e9s \u00e9 a \"Alta Ski Area\".\nHistoria.\nAlta foi fundada sobre 1865 para albergar mineiros da mina de Emma, da mina de Flagstaff, e doutras minas de prata do Can\u00f3n Little Cottonwood. O grande dep\u00f3sito de parta da mina Emma permitiulle aos seus donos vendela mina a bo prezo a investidores brit\u00e1nicos en 1871. O subsecuente esgotamento da mina produciu certos cambios pol\u00edticos, e logo, Alf Engen, ser\u00eda quen estabeleceu a \u00e1rea de esqu\u00ed."}
{"id": "137551", "revid": "1131", "url": "https://gl.wikipedia.org/wiki?curid=137551", "title": "Galer\u00eda de imaxes da igrexa de San Pedro de Vilanova de Doz\u00f3n", "text": "A igrexa de San Pedro de Vilanova de Doz\u00f3n \u00e9 unha igrexa rom\u00e1nica situada no lugar do Mosteiro da parroquia de Doz\u00f3n, no concello de Doz\u00f3n."}
{"id": "137552", "revid": "98629", "url": "https://gl.wikipedia.org/wiki?curid=137552", "title": "B\u00e9tera", "text": "B\u00e9tera \u00e9 un concello do leste da pen\u00ednsula Ib\u00e9rica, pertencente \u00e1 provincia de Valencia e \u00e1 comarca de Campo de Turia, na Comunidade Valenciana. Segundo os datos de 2009, conta cunha poboaci\u00f3n de 20.740 habitantes, sendo o segundo concello m\u00e1is poboado da comarca.\nEst\u00e1 situada na vertente sur da Serra Calderona, a 15\u00a0km de Valencia e a 23\u00a0km do mar Mediterr\u00e1neo, na zona lim\u00edtrofe coa horta valenciana. Ten unha superficie con lixeiras ondulaci\u00f3ns, alcanzando os 156 msnm no seu punto m\u00e1is alto, destacando o barranco de Carraixet que o atravesa de noroeste a sueste."}
{"id": "137553", "revid": "98629", "url": "https://gl.wikipedia.org/wiki?curid=137553", "title": "Conil de la Frontera", "text": "Conil de la Frontera (ata 1981, \"Conil\") \u00e9 unha cidade e concello do sur de Espa\u00f1a, na provincia de C\u00e1diz, Andaluc\u00eda. Est\u00e1 situado nunha chaira costeira xunto \u00f3 Oc\u00e9ano Atl\u00e1ntico, 43\u00a0km \u00f3 sur de C\u00e1diz.\nForma parte da comarca de La Janda e limita con Chiclana de la Frontera \u00f3 norte e con Vejer de la Frontera \u00f3 leste e sur. Polo oeste limita co Oc\u00e9ano Atl\u00e1ntico, sendo de grande interese as s\u00faas praias.\nEconom\u00eda.\nTradicionalmente a econom\u00eda principal foi pesqueira e agro-gandeira. Con todo, na actualidade, esta estase desprazando cara a unha econom\u00eda baseada no sector servizos, debido ao gran desenvolvemento tur\u00edstico que xurdiu nesta localidade nos \u00faltimos anos. Chegando a ser un dos enclaves da costa gaditana con maior interese para os investimentos tur\u00edsticos."}
{"id": "137554", "revid": "89787", "url": "https://gl.wikipedia.org/wiki?curid=137554", "title": "S.L. Benfica (baloncesto)", "text": "A secci\u00f3n de baloncesto do Sport Lisboa e Benfica, un club polideportivo con sede na cidade de Lisboa, \u00e9 un equipo portugu\u00e9s que milita na LPB, a m\u00e1xima categor\u00eda do baloncesto deste pa\u00eds. Fundado en 1927, o club sempre adoitou xogar na m\u00e1xima categor\u00eda. Isto mudou en xu\u00f1o de 2007, cando o club decide deixar a liga profesional un\u00edndose \u00e1 Proliga, a segunda divisi\u00f3n. Por\u00e9n, para a tempada 2008\u221209, o Benfica decide retornar \u00e1 LPB.\nO Benfica \u00e9 o club portugu\u00e9s m\u00e1is laureado, sendo o equipo que m\u00e1is Ligas, Copas e Supercopas pos\u00fae. \u00c9 ademais o club portugu\u00e9s que m\u00e1is lonxe chegou no m\u00e1ximo campionato de clubs europeos, a Euroliga. Alg\u00fan dos momentos m\u00e1is memor\u00e1beis do club son as vitorias en enfrontamentos continentais ante clubs campi\u00f3ns de Europa como o Buckler Bologna, o Real Madrid, o Cant\u00f9, o Cibona, o Joventut Badalona, o Panathinaikos, o Partizan ou o CSKA Moscova. Ao igual que no f\u00fatbol, o Benfica pos\u00fae unha forte rivalidade co F.C. Porto.\nHistoria.\nA secci\u00f3n de baloncesto do Sport Lisboa e Benfica foi fundada en 1927, o baloncesto seguiu os pasos de moitas outras secci\u00f3ns do club, acadando pronto un grande \u00e9xito.\nO per\u00edodo de maior \u00e9xito do club tivo lugar entre 1985 e 1995, cando acadou dous r\u00e9cords nacionais: o da conquista consecutiva de campionatos nacionais durante sete tempadas, e o da conquista de m\u00e1is campionatos durante un per\u00edodo temporal (10 t\u00edtulos en 11 anos), liderados por Carlos Lisboa, considerado o mellor xogador portugu\u00e9s de baloncesto da historia. O concurso europeo tam\u00e9n tivo momentos brillantes, coma o acceso \u00e1 fase final da Liga de Campi\u00f3ns en 1993 e 1994. Obtivo ademais algunhas vitorias fronte a clubs de maior categor\u00eda coma o Real Madrid, o Joventut de Badalona (da Liga ACB), e o Panathinaikos entre outros. Un dos momentos m\u00e1is significativos tivo lugar o 4 de decembro de 1993, fronte aos italianos do Buckler Bologna, coa vitoria en Lisboa, no Pavilh\u00e3o da Luz, por 102-90 na Euroliga.\nRealizou a mellor tempada dun club portugu\u00e9s de baloncesto na 1994-95, ga\u00f1ando a LPB, Copa da Liga, Supercopa de Portugal, Copa de Portugal e rematando a Copa de Campi\u00f3ns de baloncesto entre os 16 mellores clubs europeos. Logo de m\u00e1is dunha d\u00e9cada sen acadar ning\u00fan t\u00edtulo, na tempada 2008-09 ga\u00f1aron a LPB cun pleno de vitorias na liga regular, convert\u00e9ndose no segundo equipo do mundo en conseguilo."}
{"id": "137557", "revid": "27155", "url": "https://gl.wikipedia.org/wiki?curid=137557", "title": "Robert Robinson", "text": "Sir Robert Robinson, nado o 13 de setembro de 1886 en Chesterfield (Inglaterra) e finado o 8 de febreiro de 1975 en Great Missenden, foi un qu\u00edmico e profesor universitario ingl\u00e9s galardoado co Premio Nobel de Qu\u00edmica do ano 1947.\nTraxectoria.\nEstudou qu\u00edmica na Universidade de Manchester, e posteriormente foi profesor de qu\u00edmica en diversas universidades, entre elas na Universidade de Oxford entre 1930 e 1954. Foi xefe do laboratorio Dyson Perrins durante este mesmo per\u00edodo.\nEn 1931 foi nomeado Cabaleiro do Imperio Brit\u00e1nico polo rei Xurxo V e entre 1945 e 1950 foi presidente da Royal Society de Londres.\nRobinson faleceu o 8 de febreiro de 1975 na s\u00faa residencia de Great Missenden, situada no condado de Buckinghamshire.\nInvestigaci\u00f3ns cient\u00edficas.\nIniciou as s\u00faas investigaci\u00f3ns ao redor dos compostos org\u00e1nicos, especialmente no campo da bioxen\u00e9tica. Sintetizou os pigmentos vermello, azul e violeta das flores, que utilizou para a investigaci\u00f3n xen\u00e9tica da coloraci\u00f3n destas.\nFoi codescubridor da s\u00edntese das hormonas sexuais hexestrol e estilbestrol, e contribu\u00edu a sintetizar a penicilina durante a segunda guerra mundial. As\u00ed mesmo fixo un importante descubrimento sobre os derivados da pirimidina e as s\u00faas relaci\u00f3ns coa vitamina B.\nEn 1947 foi galardoado co Premio Nobel de Qu\u00edmica \"pola s\u00faa investigaci\u00f3n sobre produtos vexetais (antocianinas), especialmente os alcaloides\". Tam\u00e9n foi laureado da Medalla Faraday, a Medalla Davy en 1930 e da Medalla Royal en 1932.\nPosteriormente axudou a aclarar a estrutura molecular de compostos, por exemplo: estricnina, a nicotina e a morfina, e contribu\u00edu ao desenvolvemento de drogas contra a malaria. Un dos seus logros \u00e9 a s\u00edntese da tropinona."}
{"id": "137568", "revid": "1131", "url": "https://gl.wikipedia.org/wiki?curid=137568", "title": "Galer\u00eda de imaxes de Teixido, Cedeira", "text": "Santo Andr\u00e9 de Teixido \u00e9 unha parroquia situada no leste do concello de Cedeira."}
{"id": "137570", "revid": "98629", "url": "https://gl.wikipedia.org/wiki?curid=137570", "title": "Mausolo", "text": " \nMausolo, falecido no 353 a.C, foi un s\u00e1trapa do imperio aquem\u00e9nida.\nContexto hist\u00f3rico.\nMausolo era fillo de Hecatomno, arist\u00f3crata que obtivera en 392 a.C. a satrap\u00eda de Caria de mans de Artaxerxes II. A\u00ednda que Hecatomno pensara nunha posible rebeli\u00f3n, sempre foi fiel ao rei persa, polo que non hab\u00eda raz\u00f3n para negarlle ao seu fillo o dereito a sucedelo. Co\u00f1\u00e9cese moi pouco da mocidade de Mausolo, a\u00ednda que \u00e9 bastante seguro que co\u00f1eceu ao rei de Esparta Agesilao II.\nO seu goberno.\nCando Mausolo se converte en s\u00e1trapa no 377 a.C., o imperio aquem\u00e9nida estaba envolto en dous graves conflitos. Por unha banda, Exipto independizarase e Artaxerxes quer\u00eda recuperalo. Por outra, no norte a tribo dos cadusianos ameazaba perigo. Isto deu liberdade aos s\u00e1trapas da Asia Menor, e algunhas cidades gregas temeron que o novo s\u00e1trapa de Caria quixese expandir os seus dominios cara ao oeste.\nMausolo mudou a corte de Milasa a Halicarnaso entre o 370 a.C. e o 365 a.C.. A cidade foi fortificada con muros fortes e a poboaci\u00f3n aumentou. Os edificios m\u00e1is famosos eran a tumba que o s\u00e1trapa mandou constru\u00edr cerca do mercado, co\u00f1ecida como Mausoleo (que foi reco\u00f1ecida como unha das Sete Marabillas do Mundo Antigo ata o punto de que este termo \u00fasase hoxe para referirse a grandes tumbas) e o maxestoso Anfiteatro de Halicarnaso.\nNo 367 a.C., o s\u00e1trapa da Frigia Helesp\u00f3ntica Ariobarzanes sublevouse. Enviouse un ex\u00e9rcito persa contra el ao mando de Mausolo e Autofradates de Lidia. Illouse ao rebelde e cerc\u00f3uselle, pero cando Agesilao irrompeu en Asia Menor \u00e1 fronte dun ex\u00e9rcito mercenario en apoio de Ariobarzanes, ocorreu algo moi estra\u00f1o: Mausolo entregou di\u00f1eiro e agasallos ao espartano e deixou o asedio. \u00c9 posible que Mausolo quixese evitar a entrada de Agesilao en Caria ou ga\u00f1arse a posibilidade de contratar mercenarios no futuro. \nRebelde intelixente.\nSexa cal for a raz\u00f3n, a verdade \u00e9 que Mausolo uniuse ao que se chamou como a Revolta dos S\u00e1trapas, unha serie de rebeli\u00f3ns que nunca chegaron a ameazar seriamente a estabilidade do imperio. Nun ou outro momento, \u00e1 parte de Ariobarzanes e Mausolo, Datames de Capadocia, Orontes I de Armenia e o mesmo Autofradates un\u00edronse \u00e1 rebeli\u00f3n, recibindo ata apoio dos fara\u00f3ns Nectanebo I, Teos e Nectanebo II.\nPouco despois do 360 a.C. restableceuse a orde, e cando Artaxerxes III sucedeu ao seu pai na primavera do 358 a.C., nada ti\u00f1a que temer xa dos s\u00e1trapas. Escolleu ignorar o comportamento de Mausolo, que pasara intelixentemente de ser dos \u00faltimos a unirse \u00e1 rebeli\u00f3n (conquistando parte de Lida, Xonia e illas veci\u00f1as) aos primeiros en cambiar de novo de bando traizoando aos seus aliados (polo cal foi recompensado coa anexi\u00f3n de parte de Licia). E a pesar de que Mausolo tivo que aceptar a presenza dunha gornici\u00f3n persa en Halicarnaso, actuou m\u00e1is ou menos como gobernador independente, raz\u00f3n pola cal ch\u00e1maselle rei nalgunhas fontes. De feito actuou coma se o f\u00f3se selando tratados con cidades como Cnossos e nomeando a carianos para posici\u00f3ns que ata ese momento foran ocupadas por persas.\nPol\u00edtica exterior.\nNo 357 a. C. axudou aos aliados atenienses que se rebelaron contra a s\u00faa metr\u00f3pole no que se chamou a Guerra Social. Atenas foi derrotada nunha impo\u00f1ente e decisiva batalla naval. Alg\u00fans deses aliados, Qu\u00edos, Cos, Bizancio e Rodas, pasaron a estar baixo control directo de Mausolo. Desco\u00f1\u00e9cese por que Mausolo prestou axuda, pero \u00e9 posible que recibise a orde de Artaxerxes III de intentar que os gregos sublev\u00e1sense. Isto deu a oportunidade ao rei persa de atacar Exipto, expedici\u00f3n que acabou en desastre.\nO resultado foi que Mausolo era s\u00e1trapa de Caria, pero tam\u00e9n un gobernante independente que controlaba algunhas cidades e illas gregas. As cidades gregas ti\u00f1an m\u00e1is ou menos autonom\u00eda, pero eran visitadas regularmente por inspectores. Este modelo, que fora desenvolvido polos persas (\"o ollo do rei\") e era utilizado tam\u00e9n polos atenienses (episkopos), foi copiado por alg\u00fans gobernantes.\nMausolo faleceu no 353 a.C. Foi sucedido pola s\u00faa muller (e irm\u00e1 \u00e1 vez) Artemisia, quen invitou aos grandes artistas gregos de mediados do s\u00e9culo IV a.C. a que acudisen \u00e1 capital de Caria para decorar o Mausoleo. Arquitectos, como S\u00e1tiros e Piteos, e escultores, como Escopas, Leocares, Bryaxis e Timoteo, acabaron a tumba logo da morte de Artemisia."}
{"id": "137571", "revid": "1131", "url": "https://gl.wikipedia.org/wiki?curid=137571", "title": "Galer\u00eda de imaxes da f\u00e1brica Hispania de lapis", "text": "F\u00e1brica Hispania de lapis, Ferrol"}
{"id": "137583", "revid": "56817", "url": "https://gl.wikipedia.org/wiki?curid=137583", "title": "A Pousa", "text": "O top\u00f3nimo A Pousa pode referirse a varios lugares de Galicia:"}
{"id": "137584", "revid": "85894", "url": "https://gl.wikipedia.org/wiki?curid=137584", "title": "A Pousa, Monterrei, Monterrei", "text": "A Pousa \u00e9 un lugar pertencente \u00e1 parroquia de Santa Mar\u00eda de Monterrei, no concello ourens\u00e1n de Monterrei. Segundo o IGE en 2019 ti\u00f1a 69 habitantes (34 homes e 35 mulleres).\nXeograf\u00eda.\nA Pousa sit\u00faase a unha altitude entre os 400 e os 420 m sobre o nivel do mar. O seu territorio agr\u00edcola \u00e9 contiguo \u00e1 aldea e est\u00e1 atravesado pola estrada OU-1021. As terras de labor desenv\u00f3lvense de noroeste a sueste, ocupando terreos sen relevo destacable que se estenden ao longo de toda a franxa que chega ata o r\u00edo T\u00e1mega polo leste. A Pousa ocupa unha superficie dunhas 7,51 ha, das que arredor de 3,35 ha corresponden ao seu n\u00facleo tradicional. Ten 48 vivendas, do que resulta unha densidade de 6,39 viv./ha.\nA Pousa est\u00e1 situada na proximidade do cami\u00f1o que conecta Monterrei con Laza pasando por Estevesi\u00f1os e Vences. Est\u00e1 atravesado polo cami\u00f1o que leva a Ver\u00edn, identificado coa v\u00eda romana que conectaba os itinerarios XVII e XVIII de Antonino P\u00edo, no punto no que se cruza co que leva a Vilela. Este cami\u00f1o foi integrado a partir da idade media no Cami\u00f1o de Santiago, na variante da V\u00eda da Prata que pasa por Laza. En 1848 menci\u00f3nase como pertencente ao concello de Laza.\nMorfolox\u00eda.\nO n\u00facleo tradicional da Pousa \u00e9 compacto e lineal. Ten planta en L cunhas dimensi\u00f3ns duns 160 por 110 m. Disponse sobre unha estrutura viaria lineal, todo ao longo da r\u00faa da Fonte, que \u00e9 o cami\u00f1o de Ver\u00edn, cunha extensi\u00f3n menor e menos compacta que baixa pola r\u00faa de Monterrei, que \u00e9 o cami\u00f1o de Vilela. Dist\u00ednguense dous barrios: ao norte, o que se desenvolve no cruzamento entre a r\u00faa da Fonte e a de Monterrei, e ao sur o que se disp\u00f3n ao longo da r\u00faa da Fonte mesma.\n\u00c1 marxe do n\u00facleo tradicional t\u00e9\u00f1ense desenvolvido alg\u00fans aglomerados de escasa densidade formados ao longo da estrada OU-1021 nun tramo duns 700 m. As tipolox\u00edas empregadas son alleas ao contorno rural, principalmente vivendas, a\u00ednda que tam\u00e9n ten alg\u00fans edificios industriais e, m\u00e1is na periferia, dotacionais.\nO acceso rodado faise principalmente dende Ver\u00edn e Laza, a trav\u00e9s da estrada OU-1021, de titularidade da Deputaci\u00f3n de Ourense. Tam\u00e9n \u00e9 posible a comunicaci\u00f3n rodada cos n\u00facleos do leste, al\u00e9n do r\u00edo T\u00e1mega, a trav\u00e9s das pistas da concentraci\u00f3n parcelaria."}
{"id": "137586", "revid": "23204", "url": "https://gl.wikipedia.org/wiki?curid=137586", "title": "Ky\u00f6sti Kallio", "text": "Ky\u00f6sti Kallio, nado o 10 de abril 1873 e finado o 19 de decembro de 1940, foi un pol\u00edtico e o presidente de Finlandia entre 1937 e 1940."}
{"id": "137587", "revid": "1413917", "url": "https://gl.wikipedia.org/wiki?curid=137587", "title": "Peso at\u00f3mico", "text": ""}
{"id": "137591", "revid": "43327", "url": "https://gl.wikipedia.org/wiki?curid=137591", "title": "Pousa", "text": "O termo Pousa pode referirse a:"}
{"id": "137593", "revid": "2248", "url": "https://gl.wikipedia.org/wiki?curid=137593", "title": "Buscador", "text": ""}
{"id": "137606", "revid": "1131", "url": "https://gl.wikipedia.org/wiki?curid=137606", "title": "O vix\u00eda no centeo", "text": "O vix\u00eda no centeo (t\u00edtulo orixinal en ) \u00e9 unha novela de J. D. Salinger publicada en 1951. No seu momento provocou numerosas controversias nos Estados Unidos de Am\u00e9rica pola s\u00faa linguaxe provocadora e por falar con claridade da sexualidade e a ansiedade adolescentes. O seu protagonista, Holden Caulfield, converteuse nunha icona da rebeld\u00eda adolescente. Escrita en primeira persoa, a novela relata as experiencias de Holden en Nova York, despois de ser expulsado do seu instituto, Pencey Prep, por suspender a maior\u00eda das materias no primeiro trimestre. O t\u00edtulo fai referencia a unha reflexi\u00f3n do protagonista sobre o que quere ser de maior, refer\u00edndose ao verso dun poema. \nA traduci\u00f3n ao galego de Xos\u00e9 Ram\u00f3n Fern\u00e1ndez Rodr\u00edguez foi publicada por Edici\u00f3ns Xerais en 1990, colecci\u00f3n Grandes do noso tempo, e en 1999, Colecci\u00f3n F\u00f3ra de Xogo.\nArgumento.\nHolden Caulfield, tras suspender catro materias, \u00e9 expulsado de Pencey, o cuarto instituto ao que vai e que tanto odia. Despois de co\u00f1ecer esta noticia, e acord\u00e1ndose da nota que o citaba co seu profesor de historia, o se\u00f1or Spencer, decide acudir ao encontro para despedirse. Mante\u00f1en unha longa conversa na que o mestre lle reprocha o seu baixo rendemento escolar e intenta aconsellalo. Xa na residencia, o seu compa\u00f1eiro de cuarto, Stradlater, com\u00e9ntalle que ten unha cita cunha rapaza chamada Jane Gallagher (coa que Caulfield intimara cando coincidiran de vacaci\u00f3ns en Maine) o que o amola bastante. Ademais deste feito, recibe a visita dun compa\u00f1eiro, Ackley, que \u00e9 descrito como un rapaz pouco hixi\u00e9nico e un tanto pesado, que consegue po\u00f1elo dos nervios pero que no fondo lle da m\u00e1goa xa que a ningu\u00e9n lle cae moi ben.\nComo Stradlater regresa tarde da s\u00faa cita, Caulfield interr\u00f3gao respecto ao que fixeron. O compa\u00f1eiro n\u00e9gase a responder, e Holden sospeitando que fixo o amor con Jane, ponse furioso e golp\u00e9ao, iniciando as\u00ed unha pelexa. A\u00ednda que non \u00e9 a primeira vez que discuten, si \u00e9 a primeira que pelexan, xa que no fondo a Holden non lle cae nada ben. O certo \u00e9 que nunca se levou moi ben con ning\u00fan dos seus antigos compa\u00f1eiros de cuarto xa que, segundo el, todos eran un pouco raros.\nCaulfield, despois do altercado decide marchar a pesar de que a\u00ednda non era o d\u00eda oficial da expulsi\u00f3n. Tras botar un berro a todo o colexio, en sinal de rabia, e abandonalo, toma un tren cara a Nova York. Nel at\u00f3pase coa atractiva nai dun compa\u00f1eiro, \u00e1 que conta varias mentiras sobre o bo comportamento do rapaz.\nUnha vez na gran cidade, decide aloxarse nun hotel xa que non quere contarlles aos seus pais que o botaron novamente do instituto. Dende al\u00ed, chama a unha muller, Faith Cavendish, que traballaba de bailarina de \"striptease\". Ao non poder convencela para que saia con el, Caulfield baixa ao sal\u00f3n de baile, onde danza con tres turistas. Logo de sa\u00edr do sal\u00f3n, empeza a recordar as vacaci\u00f3ns que pasou con Jane, e ponse melanc\u00f3lico. Decide ir un club de jazz. Al\u00ed atopa a Lillian Simmons, antiga moza do seu irm\u00e1n, que o invita a tomar unhas copas. Para non estar con ela, pon unha escusa e regresa ao hotel.\nCando se dirix\u00eda ao cuarto, o ascensorista ofr\u00e9celle os servizos dunha prostituta a cambio de cinco d\u00f3lares. Holden acepta o trato e vaise ao seu cuarto a esperar pola muller. Cando chega, ela pres\u00e9ntase como Sunny e trata de ter sexo con Caulfield, pero este acov\u00e1rdase e p\u00e1galle os cinco d\u00f3lares acordados. Sunny reclama dez d\u00f3lares, pero Caulfield n\u00e9gase. A prostituta marcha e regresa co ascensorista que lle d\u00e1 unha malleira, levando finalmente os cinco d\u00f3lares que di deberlle Holden.\n\u00c1 ma\u00f1\u00e1 seguinte, mentres almorza, co\u00f1ece a d\u00faas monxas que lle resultan agradables e mant\u00e9n con elas unha conversa sobre literatura que o fai sentir, en certo modo, raro, xa que o libro do que falan ten certas alusi\u00f3ns sexuais. Esa mesma tarde queda con Sally para ir ver unha \u201caburrida e rid\u00edcula\u201d obra de teatro. Cando esta remata, van patinar e Holden rev\u00e9lalle a s\u00faa idea de marchar da cidade, como Sally non demostra interese en irse con el, discuten e a rapaza marcha realmente enfadada.\nVolve quedar s\u00f3 e chama para ir a tomar algo a un antigo compa\u00f1eiro, Carl Luce, un intelectual, maduro e enxe\u00f1oso rapaz que \u00e1s veces lle resulta molesto. Tras este encontro, xa un pouco borracho, oc\u00f3rreselle a idea de ir \u00e1 casa falar coa s\u00faa irm\u00e1 Phoebe, que para el \u00e9 marabillosa, moi lista para a s\u00faa idade e que continuamente o \u201cdeixa sen fala\u201d, ela \u00e9 a \u00fanica persoa coa que ten unha interacci\u00f3n real. Falan da escola e Holden c\u00f3ntalle que o expulsaron outra vez ante o que non reacciona nada ben. Ela enf\u00e1dase un pouco e recrim\u00ednalle a Holden que non lle guste nada, que non lle gusten mill\u00f3ns de cousas ao que el responde que hai cousas que si que lle gustan, como por exemplo o seu irm\u00e1n Allie, a\u00ednda que est\u00e1 morto, ou tam\u00e9n ser o vix\u00eda entre o centeo, iso \u00e9 realmente o que lle gusta, o que lle gustar\u00eda ser, a\u00ednda que iso s\u00f3 \u00e9 unha fantas\u00eda dentro da s\u00faa cabeza.\nHolden sae da casa para evitar os seus pais e decide durmir xunto a un antigo profesor de literatura, o Se\u00f1or Antolini co que mant\u00e9n unha longa conversa acerca do rumbo que tomar\u00e1 a s\u00faa vida se non decide facer algo e do importante que \u00e9 a educaci\u00f3n. Ao interpretar como un acto de sexualidade que o profesor lle acaricie a cabeza no medio da noite, ponse moi nervioso, esc\u00fasase e marcha do apartamento. Pasa parte da noite na estaci\u00f3n de tren, onde decide definitivamente que deixar\u00e1 a cidade, marchar\u00e1 ao outro lado do pa\u00eds en autostop e vivir\u00e1 nunha cabana sen volver ver a s\u00faa familia por moitos anos. Antes de que isto ocorra quere despedirse de Phoebe e c\u00edtaa diante dun museo ao que el \u00eda de pequeno. Ao reun\u00edrense, ela expr\u00e9salle o desexo de escapar con el, o protagonista expl\u00edcalle que iso non \u00e9 posible, a rapaza enf\u00e1dase e xura non volverlle falar nunca m\u00e1is.\nA pesar deste feito van xuntos ao zoo. Antes de subir ao carrusel, Phoebe, conf\u00e9salle que xa non est\u00e1 enfadada e el prom\u00e9telle que non marchar\u00e1. \u00c9 neste momento, vendo \u00e1 s\u00faa irm\u00e1 divertirse, cando o protagonista di ser feliz por primeira vez.\nAo remate da novela, Holden c\u00f3ntalle ao lector que non sabe o que pensar dos feitos que relatou e que se arrepinte de facelo xa que iso f\u00edxoo botar de menos a todas as persoas das que falou.\nPara finalizar a an\u00e1lise do elaborado argumento desta novela caben destacar certos aspectos que a caracterizan de forma inconfundible. Ao longo da obra n\u00e1rranse e descr\u00edbense os lugares sempre con moita subxectividade e, \u00e1s veces, iron\u00eda e humor o que lle d\u00e1 un toque moi persoal. Segundo vai visitando diferentes lugares e estando con diferentes persoas, o protagonista, m\u00f3strase como unha icona de rebeld\u00eda adolescente que realiza unha profunda e pesimista an\u00e1lise da s\u00faa realidade.\nP\u00f3dese mencionar o odio de Holden cara aos hip\u00f3critas, o feito de que non entenda o sexo, que sexa un im\u00e1n para as situaci\u00f3ns raras, que malgaste moitos cartos, que s\u00f3 lle gusten realmente d\u00faas cousas ou que a pesar de criticar a actitude de todo o mundo defina a s\u00faa, \u00e1s veces, como covarde.\nEn resumo, o autor pretende, a trav\u00e9s deste rapaz, mostrar con claridade o mundo adolescente reflectindo a ansiedade dos xoves, os problemas que sofren, as reflexi\u00f3ns que fan, as conclusi\u00f3ns que sacan e fundamentalmente, o seu punto de vista.\nPersonaxes.\nO protagonista \u00e9 Holden Caulfield, un mozo de 16 anos, moi delgado e co lado dereito da cabeza cheo de canas. Vive en Nova York, \u00e9 moi mal estudante, e xa o botaron de 4 colexios. Adoita mentir sen ningunha raz\u00f3n, s\u00f3 por diversi\u00f3n ou para evitar dar explicaci\u00f3ns. Odia a hipocris\u00eda (se ben en moitas ocasi\u00f3ns reco\u00f1ece que el act\u00faa dese xeito), a falsidade, a xente crida e as palabras melindrosas e cultas, pero sobre todo que a xente lle minta. \u00c9 moi amable e carism\u00e1tico, a\u00ednda que en ocasi\u00f3ns \u00e9 moi sarc\u00e1stico e mesmo desagradable. Malgasta os cartos con moita facilidade. Reco\u00f1\u00e9cese como covarde, e ten a man\u00eda de acender mistos cando est\u00e1 de mal humor. Fuma moito, e xoga ben ao golf. \u00c9 virxe e non entende o sexo. Quer\u00eda moito o seu irm\u00e1n Allie, xa falecido.\nCon respecto aos seus compa\u00f1eiros, fala sobre o seu compa\u00f1eiro de cuarto, Ward Stradlater, do que di que \u00e9 un \u201cporco en segredo\u201d e que \u201cest\u00e1 namorado de si mesmo\u201d. Tam\u00e9n fala sobre Robert Ackley, este \u00e9 un rapaz que vive no cuarto do lado e que frecuentemente lle quenta o sangue a Holden, a\u00ednda que no fondo lle d\u00e1 pena. Carl Luce \u00e9 un rapaz que co\u00f1eceu en Whooton e que segundo di el sabe moito sobre sexo. Sobre as mulleres fala de Sally Hayes que \u00e9 a moza coa que adoita sa\u00edr en Nova York e Jane Gallagher que \u00e9 a moza da que verdadeiramente est\u00e1 namorado.\nFamiliares.\n\"D.B.\" \u00e9 o irm\u00e1n m\u00e1is vello de Holden. Escribe contos, e tras estar no ex\u00e9rcito (participando mesmo no desembarco de Normand\u00eda), marcha a Hollywood, onde consegue sona e cartos.\n\"Allie\" era outro irm\u00e1n, dous anos menor ca Holden, que faleceu de leucemia con 13 anos. Ti\u00f1a o pelo roxo, era moi intelixente e nunca se enfadaba. Holden menci\u00f3nao numerosas veces na novela, unha delas descr\u00edbeo como unha das poucas cousas que lle gustan.\n\"Phoebe\" \u00e9 a s\u00faa irm\u00e1, de 10 anos. Tam\u00e9n ten o pelo roxo, \u00e9 moi delgada e saca boas notas no colexio. G\u00fastalle patinar e escribir, e \u00e9 moi agarimosa e sensible. Holden di que se comporta de forma moi madura para o pequena que \u00e9.\nHolden ten outros familiares, mais consid\u00e9raos uns cretinos, coma seu av\u00f3, que vive en Detroit, as s\u00faas t\u00edas e os seus curm\u00e1ns.\nControversia.\nAs raz\u00f3ns principais polas que o libro foi criticado eran principalmente a s\u00faa linguaxe ofensiva e as s\u00faas referencias \u00e1s drogas, o alcohol e a prostituci\u00f3n. Os cr\u00edticos ven a Holden coma un instigador de masas.\nTrinta anos despois da s\u00faa publicaci\u00f3n en 1951, \"O vix\u00eda no centeo\" era tanto o libro m\u00e1is prohibido coma o segundo m\u00e1is estudado como lectura obrigatoria nos institutos estadounidenses. Na d\u00e9cada de 1990 foi o n\u00ba 13 na lista de libros m\u00e1is lidos nos EUA segundo a Asociaci\u00f3n de Bibliotecas dos Estados Unidos, e no 2005 mant\u00edvose entre os dez primeiros.\nInfluencia na cultura.\nA obra influ\u00edu noutras obras de narrativa, teatro, cine e m\u00fasica. Por outra banda, tam\u00e9n \u00e9 obxecto de pol\u00e9mica o feito de que varios asasinos se viron relacionados co libro: Era levado por Mark David Chapman (que asasinou a John Lennon en 1980) no momento do seu arresto. John Hinckley Jr (que intentou asasinar a Ronald Reagan en 1981) tam\u00e9n declarou estar obsesionado co libro. Robert John Bardo (asasino de Rebecca Schaeffer) levaba o libro no momento do seu crime."}
{"id": "137607", "revid": "1131", "url": "https://gl.wikipedia.org/wiki?curid=137607", "title": "The Catcher in the Rye", "text": ""}
{"id": "137610", "revid": "1131", "url": "https://gl.wikipedia.org/wiki?curid=137610", "title": "Galer\u00eda de imaxes de Flariz, Monterrei", "text": "San Pedro de Flariz \u00e9 unha parroquia do concello ourens\u00e1n de Monterrei na comarca de Ver\u00edn."}
{"id": "137614", "revid": "1131", "url": "https://gl.wikipedia.org/wiki?curid=137614", "title": "Galer\u00eda de imaxes de graffitis de Galicia", "text": "Galer\u00eda de imaxes de graffitis de Galicia.\nDenom\u00ednase graffiti ou pintada a varias formas de inscrici\u00f3n ou pintura, xeralmente sobre mobiliario urbano."}
{"id": "137621", "revid": "5312", "url": "https://gl.wikipedia.org/wiki?curid=137621", "title": "Arne Tiselius", "text": "Arne Wilhelm Kaurin Tiselius, nado o 10 de agosto de 1902 en Estocolmo (Suecia) e finado o 29 de outubro de 1971 en Uppsala (Suecia), foi un bioqu\u00edmico sueco galardoado co Premio Nobel de Qu\u00edmica no ano 1948.\nTraxectoria.\nNaceu o 10 de agosto de 1902 na cidade de Estocolmo. Logo da morte do seu pai trasladouse \u00e1 beira da s\u00faa familia a Gotemburgo, onde ingresou na escola, e logo da s\u00faa gradaci\u00f3n no \"Realgymnasium\" en 1921 estudou qu\u00edmica na Universidade de Uppsala. Posteriormente pasou a ser asistente de investigaci\u00f3n no laboratorio de Theodor Svedberg en 1925 e doutorouse en 1930 sobre o m\u00e9todo da fase m\u00f3bil no seu estudo de electroforesis aplicada a prote\u00ednas, para o que utilizou un aparello co\u00f1ecido como tubo de Tiselius. A partir daquel ano iniciou a s\u00faa tarefa docente na Universidade de Uppsala, onde foi nomeado catedr\u00e1tico de qu\u00edmica en 1938 e director do Instituto de Bioqu\u00edmica en 1946.\nTiselius morreu o 29 de outubro de 1971 na cidade de Uppsala.\nInvestigaci\u00f3n cient\u00edfica.\nIniciou a s\u00faa investigaci\u00f3n ao redor dos procesos de difusi\u00f3n e adsorci\u00f3n, que continuou durante a visita dun ano ao laboratorio de Hugh Stott Taylor na Universidade de Princeton, coa axuda dunha bolsa da fundaci\u00f3n Rockefeller, onde conseguiu desenvolver o plasma sangu\u00edneo sint\u00e9tico. Ao seu retorno a Uppsala renovou o seu interese nas prote\u00ednas, e interesouse no uso de m\u00e9todos f\u00edsicos nos problemas bioqu\u00edmicos, o cal conduciulle a desenvolver un m\u00e9todo mellorado de an\u00e1lise electrofor\u00e9tica que foi mellorando nos anos posteriores.\nEn 1948 foi galardoado co Premio Nobel de Qu\u00edmica polos seus traballos sobre a natureza do plasma sangu\u00edneo.\nTiselius tomou parte activa na reorganizaci\u00f3n da investigaci\u00f3n cient\u00edfica en Suecia nos anos posteriores \u00e1 segunda guerra mundial, e foi presidente da Uni\u00f3n Internacional de Qu\u00edmica Pura e Aplicada entre 1951 e 1955, vicepresidente da Fundaci\u00f3n Nobel en 1947 e posteriormente presidente desta en 1960.\nReco\u00f1ecementos.\nEn honra s\u00faa nomeouse o cr\u00e1ter Tiselius sobre a superficie da L\u00faa."}
{"id": "137631", "revid": "5132", "url": "https://gl.wikipedia.org/wiki?curid=137631", "title": "Everton Football Club", "text": ""}
{"id": "137634", "revid": "88215", "url": "https://gl.wikipedia.org/wiki?curid=137634", "title": "Premier League", "text": "A Premier League, tam\u00e9n co\u00f1ecida no Reino Unido como \"The Premiership\", \u00e9 a m\u00e1xima categor\u00eda da liga de clubs de f\u00fatbol de Inglaterra. Foi fundada en 1992, seguindo a decisi\u00f3n dos equipos da \"Football League First Division\" (at\u00e9 ent\u00f3n a m\u00e1xima categor\u00eda da liga inglesa) de separarse da \"Football League\" para tomar vantaxe dun lucrativo trato de dereitos de televisi\u00f3n.\nA Premier League est\u00e1 actualmente constitu\u00edda por vinte equipos en cada tempada, e un total de corenta e oito competiron nela ao longo dos anos, con todo, s\u00f3 seis equipos ga\u00f1aron o t\u00edtulo at\u00e9 o de agora: Arsenal, Blackburn Rovers, Chelsea, Leicester City, Manchester City e Manchester United. O actual campi\u00f3n \u00e9 o Manchester City.\nO torneo est\u00e1 considerado como a mellor liga do mundo segundo a clasificaci\u00f3n oficial da Federaci\u00f3n Internacional de Historia e Estat\u00edstica de F\u00fatbol (IFFHS).\nHistoria.\nOrixes.\nOs anos 1980 supuxeron unha das peores \u00e9pocas do f\u00fatbol ingl\u00e9s, os estadios non se atopaban en bo estado, cada vez menos xente acud\u00eda a ver os partidos, os seareiros m\u00e1is radicais, os \"hooligans\", provocaban altercados violentos nos estadios e os equipos ingleses estaban imposibilitados de xogar nas competici\u00f3ns europeas tras a Traxedia de Heysel en 1985. As\u00ed, a Football League First Division, que fora a m\u00e1xima competici\u00f3n futbol\u00edstica do pa\u00eds dende 1888, estaba lonxe de igualarse con ligas como a Serie A de Italia ou a Primeira Divisi\u00f3n de Espa\u00f1a no que se refire a asistencia de p\u00fablico e ingresos, emigrando moitos xogadores ingleses cara a outros pa\u00edses.\nCon todo, nos anos 1990 esta tendencia comezou a reverterse, a selecci\u00f3n de f\u00fatbol de Inglaterra fixera un bo papel na Mundial de F\u00fatbol de 1990 chegando \u00e1s semifinais e a UEFA levantara xa a prohibici\u00f3n sobre os equipos ingleses de xogar en competici\u00f3ns europeas en 1990, sendo publicado ese mesmo ano o Informe Taylor, sobre os est\u00e1ndares seguridade nos estadios, cunha proposta para que t\u00f3dolos espectadores tivesen a s\u00faa corresponde cadeira dentro do recinto.\nO di\u00f1eiro da televisi\u00f3n converteuse en algo moi importante; a Football League recibira s\u00f3 6,3 mill\u00f3ns de libras esterlinas por un acordo de dous anos en 1986, mais cando o trato rematou en 1988, o prezo subira a 44 mill\u00f3ns polos seguintes catro anos. As negociaci\u00f3ns de 1988 foron o primeiro sinal dunha liga dividida; dez clubs ameazaron con deixala e formar unha \"superliga\", por\u00e9n foron finalmente persuadidos para quedar. Coa mellora dos estadios e o aumento da asistencia aos partidos, as recadaci\u00f3ns melloraron, e os mellores equipos do pa\u00eds novamente consideraron deixar a Football League para capitalizar a crecente influencia do di\u00f1eiro que se xeraba polo deporte.\nFundaci\u00f3n.\nAo final da tempada 1990-91, unha proposta para o establecemento dunha nova liga estaba feita. O acordo entre os membros fundadores, asinado o 17 de xullo de 1991 polos clubs m\u00e1is importantes, estableceu os principios b\u00e1sicos para crear a Premier League. Esta nova divisi\u00f3n ter\u00eda independencia comercial da Federaci\u00f3n Inglesa de F\u00fatbol e da Football League, d\u00e1ndolle \u00e1 Premiership licenza para negociar os seus propios acordos para a radiodifusi\u00f3n e patrocinio. Isto foi visto como necesario para que os equipos ingleses puidesen outra vez competir e derrotar aos mellores cadros de Europa, mentres se atra\u00eda aos mellores futbolistas do mundo, algo que en 1991 parec\u00eda imposible.\nEn 1992 os equipos da First Division renunciaron \u00e1 Football League e o 27 de maio de 1992 a Premier League foi formada como unha \"Private company limited by shares\" (do ingl\u00e9s: \"Compa\u00f1\u00eda privada limitada por acci\u00f3ns\") non dependente da Federaci\u00f3n Inglesa de F\u00fatbol, o que significou un crebe de 104 anos de antig\u00fcidade, nos que a Football League funcionara at\u00e9 ent\u00f3n con catro divisi\u00f3ns. As\u00ed pois a Premier League operar\u00eda como unha soa divisi\u00f3n, a primeira, e a Football League coas tres restantes. Realmente non houbo un cambio no formato da competici\u00f3n, o mesmo n\u00famero de equipos compet\u00eda na m\u00e1xima categor\u00eda, e o ascenso e descenso entre a Premier League e a nova First Division mant\u00edvose co mesmo formato que rex\u00eda entre as antigas First e Second Division.\nOs vinte e dous membros inaugurais da nova Premier League foron Arsenal, Aston Villa, Blackburn Rovers, Chelsea F.C., Coventry City, Crystal Palace, Everton, Ipswich Town, Leeds United, Liverpool F.C., Manchester City, Manchester United, Middlesbrough, Norwich City, Nottingham Forest, Oldham Athletic, Queens Park Rangers, Sheffield United, Sheffield Wednesday, Southampton F.C., Tottenham Hotspur e Wimbledon.\nEstabelecemento.\nA finais da tempada 2008-09, complet\u00e1ranse dezasete campionatos da Premier League, sendo a s\u00faa primeira tempada no ano 1992-93, orixinalmente composta por vinte e dous clubs. O primeiro gol da Premier League foi anotado por Brian Deane do Sheffield United na s\u00faa vitoria por 2 a 1 ante o Manchester United. Debido \u00e1 insistencia da FIFA, o organismo reitor internacional do f\u00fatbol, para que as ligas nacionais reduciran o seu n\u00famero de clubs participantes, o n\u00famero de equipos foi reducido a vinte en 1995, cando catro equipos foron relegados da liga e s\u00f3 dous equipos ascendidos. O 8 de xu\u00f1o de 2006, a FIFA pediu que t\u00f3dalas ligas europeas, inclu\u00edndo a Serie A italiana e a Primeira Divisi\u00f3n espa\u00f1ola, reduciran a o seu n\u00famero de competidores a dezaoito ao comezo da tempada 2007-08. A Premier League respondeu anunciando a s\u00faa intenci\u00f3n de resistirse a tal reduci\u00f3n, e finalmente comezou ese ano de novo con vinte equipos. A liga cambiou o seu nome de \"FA Premier League\" a simplemente \"Premier League\" en 2007.\nEstrutura corporativa.\nA Premier League funciona como unha corporaci\u00f3n e \u00e9 propiedade dos vinte clubs membros. Cada club \u00e9 un accionista, cun voto cada un en cuesti\u00f3ns tales como cambios nas regras e contratos. Os clubs ademais elixen a un presidente, a un director executivo e a un consello de administraci\u00f3n para supervisar as operaci\u00f3ns diarias da liga. A Federaci\u00f3n Inglesa de F\u00fatbol non est\u00e1 directamente implicada nas operaci\u00f3ns da Premier League, mais ten poder de veto como accionista especial durante a elecci\u00f3n do presidente e director executivo e cando as novas normas son adoptadas pola liga.\nAs\u00ed mesmo, a Premier League env\u00eda representantes \u00e1 UEFA's European Club Forum, o n\u00famero de clubs e os propios clubs elixidos en funci\u00f3n dos coeficientes da UEFA. O Foro de Clubs Europeos \u00e9 responsable da elecci\u00f3n de tres membros do Comit\u00e9 de Competici\u00f3n da UEFA, que participa nas operaci\u00f3ns das competici\u00f3ns da UEFA como a Liga de Campi\u00f3ns e a UEFA Europa League.\nSistema de competici\u00f3n.\nOs vinte equipos constitu\u00edntes da Premier League enfr\u00f3ntanse durante cada tempada, dende agosto at\u00e9 maio, d\u00faas veces co resto, unha vez no seu estadio e outra no do seu adversarios, nun total de 38 partidos por cada equipo. Ao final de cada tempada os tres \u00faltimos equipos da clasificaci\u00f3n descenden \u00e1 Football League Championship e son substitu\u00eddos polos dous mellores da Football League Championship, xunto ao ga\u00f1ador dun sistema de play-off que se xoga entre os equipos que ocuparon do terceiro ao sexto posto desa mesma divisi\u00f3n.\nOs equipos que ocupan os catro primeiros lugares clasif\u00edcanse para a Liga de Campi\u00f3ns da UEFA, entrando directamente os tres primeiros na fase de grupos e o cuarto na terceira rolda de clasificaci\u00f3n. O quinto lugar clasif\u00edcase automaticamente \u00e1 UEFA Europa League, entrando na primeira rolda de clasificaci\u00f3n. O sexto e o s\u00e9timo tam\u00e9n se poden clasificar dependendo do que pase nas d\u00faas competici\u00f3ns de copa, a Copa de Inglaterra, e a Copa da liga de Inglaterra. Se o campi\u00f3n e o subcampi\u00f3n da Copa de Inglaterra finalizan entre o cinco primeiros, o lugar na UEFA Europa League ir\u00eda para o sexto lugar da Premier League. Se a Copa da liga \u00e9 ga\u00f1ada por un equipo que xa se clasificou a unha competici\u00f3n europea, o lugar do ga\u00f1ador da Copa da liga vai cara ao equipo mellor clasificado que non clasifique a Europa, ao contrario que na Copa de Inglaterra, onde non se lle d\u00e1 o lugar ao subcampi\u00f3n.\nPalmar\u00e9s.\nT\u00edtulos por clubs.\nDende a fundaci\u00f3n da nova Premier League en 1992 s\u00f3 catro equipos distintos lograron alzarse co campionato: Manchester United, Arsenal, Chelsea e Blackburn Rovers. C\u00f3mpre destacar ademais que o Liverpool, ga\u00f1ador dezaoito veces da liga inglesa, dende a fundaci\u00f3n da Premiership non conseguiu ning\u00fan t\u00edtulo.\nXogadores.\nAs estat\u00edsticas s\u00f3 incl\u00faen datos dende a fundaci\u00f3n da Premier League en 1992. O campo \u00faltimo equipo ref\u00edrese ao \u00faltimo equipo co que xogou ou xoga nesta competici\u00f3n. En \"cursiva\" xogadores en activo na competici\u00f3n.\nM\u00e1is partidos xogados.\n\"Actualizado a 21 de maio de 2019.\"\nM\u00e1ximos goleadores.\n\"Actualizado a 21 de maio de 2019.\"\nPatrocinio.\nDende 1993, a Premier League estivo patrocinada nas seguintes ocasi\u00f3ns, estando o patrocinador habilitado para po\u00f1erlle o nome \u00e1 competici\u00f3n:"}
{"id": "137637", "revid": "5132", "url": "https://gl.wikipedia.org/wiki?curid=137637", "title": "FA Premier League", "text": ""}
{"id": "137638", "revid": "5132", "url": "https://gl.wikipedia.org/wiki?curid=137638", "title": "Barclays Premier League", "text": ""}
{"id": "137640", "revid": "5132", "url": "https://gl.wikipedia.org/wiki?curid=137640", "title": "Manchester United Football Club", "text": ""}
{"id": "137650", "revid": "12452", "url": "https://gl.wikipedia.org/wiki?curid=137650", "title": "Birmingham City Football Club", "text": ""}
{"id": "137656", "revid": "23204", "url": "https://gl.wikipedia.org/wiki?curid=137656", "title": "Jos\u00e9 Eusebio Ot\u00e1lora", "text": "Jos\u00e9 Eusebio Ot\u00e1lora Mart\u00ednez, nado en F\u00f3meque (Cundinamarca) o 16 de decembro de 1826 e finado en Tocaima o 8 de maio de 1884, foi un pol\u00edtico, militar e avogado colombiano, Presidente de Colombia entre 1882 e 1884. Era membro do Partido Liberal."}
{"id": "137661", "revid": "5132", "url": "https://gl.wikipedia.org/wiki?curid=137661", "title": "Arsenal FC", "text": ""}
{"id": "137662", "revid": "12452", "url": "https://gl.wikipedia.org/wiki?curid=137662", "title": "Newcastle United FC", "text": ""}
{"id": "137663", "revid": "98629", "url": "https://gl.wikipedia.org/wiki?curid=137663", "title": "Alexandra Feodorovna Romanova", "text": "Alexandra Feodorovna Romanova (en ), nada en Darmstadt o 6 de xu\u00f1o\u00a0de 1872 e finada en Ekaterimburgo o 17 de xullo de 1918, foi a emperatriz consorte de Rusia e dona de Nicolao II, o derradeiro tsar de Rusia. No ano 2000 foi nomeada \"Santa Alexandra Portadora da Paix\u00f3n\".\nPrimeiros anos.\nInfancia e mocidade.\nAlexandra naceu o 6 de xu\u00f1o de 1872 no Neues Palais de Darmstadt como \"A S\u00faa Alteza Gran Ducal a princesa Vitoria Alicia Elena Luisa Beatriz de Hesse e do Rin\", un Gran Ducado que formaba parte do Imperio alem\u00e1n. O Gran Ducado de Hesse era un territorio relativamente pequeno, con dificultades econ\u00f3micas permanentes e sen ningunha influencia pol\u00edtica no escenario europeo. Segundo un artigo publicado o 3 de xullo de 1862 no \"Evening Star\" polo enlace da princesa Alicia do Reino Unido co pr\u00edncipe Lu\u00eds, o futuro gran duque Lu\u00eds IV de Hesse-Darmstadt:\nAlix foi bautizada o 1 de xullo de 1872, data do 10\u00ba aniversario de vodas dos seus pais, de acordo aos ritos da Igrexa Luterana e f\u00f3ronlle dados os nomes da s\u00faa nai e cada unha das s\u00faas catro t\u00edas maternas, alg\u00fans dos cales foron transliterados ao alem\u00e1n. Os seus padri\u00f1os foron o pr\u00edncipe e a princesa de Gales, o tsar\u00e9vich e a tsarevna de Rusia, a princesa Beatriz do Reino Unido, a duquesa de Cambridge, e a landgravina de Hesse-Kassel. A s\u00faa nai deulle o alcume de \"Sunny\", unha pr\u00e1ctica m\u00e1is tarde recolleita polo seu marido, mentres que os seus parentes brit\u00e1nicos d\u00e9ronlle o alcume de \"Alicky\" para distinguila da s\u00faa t\u00eda, a princesa de Gales, que era co\u00f1ecida dentro da familia como Alix. O seu irm\u00e1n m\u00e1is vello, o pr\u00edncipe Federico, morreu en maio de 1873 logo dunha ca\u00edda cando Alix non ti\u00f1a nin un ano de idade.\nEn novembro de 1878, case toda a familia enfermou de difteria, primeiro foi a s\u00faa irm\u00e1 Vitoria e d\u00edas despois todos os nenos, as\u00ed como o gran duque, contaxi\u00e1ronse. A s\u00faa irm\u00e1 Isabel foi enviada a vivir f\u00f3ra de palacio coa s\u00faa avoa paterna, lib\u00e1ndose as\u00ed do contaxio. A princesa Alicia encargouse persoalmente do coidado da s\u00faa familia. O 15 de novembro faleceu a menor das nenas, Mar\u00eda; cando Alicia tivo que informar a Ernesto Lu\u00eds da morte da s\u00faa irm\u00e1, nun impulso bicouno e abrazouno co desexo de animalo. D\u00edas despois, cando a familia parec\u00eda haberse recuperado, a princesa Alicia enfermou gravemente e finalmente morreu o 14 de decembro, no aniversario da morte do seu pai, cando Alix ti\u00f1a s\u00f3 seis anos de idade.\nAlix e os seus irm\u00e1ns creceron preto dos seus curm\u00e1ns brit\u00e1nicos e \u00edan pasar as vacaci\u00f3ns coa ra\u00ed\u00f1a Vitoria. Xunto coa s\u00faa irm\u00e1, a princesa Irene, foi en 1885 dama de honor na voda da s\u00faa madri\u00f1a e t\u00eda materna, a princesa Beatriz do Reino Unido. Tam\u00e9n estivo presente nas celebraci\u00f3ns do Xub\u00edleo de Ouro da s\u00faa avoa en 1887.\nNoivado e compromiso.\nAlix casou relativamente tarde segundo o punto de vista nesa \u00e9poca, principalmente por negarse a casar co seu curm\u00e1n, o pr\u00edncipe Alberte V\u00edtor, duque de Clarence e Avondale, fillo m\u00e1is vello do pr\u00edncipe de Gales, ao redor de 1890, malia a forte presi\u00f3n familiar. Dise que a reina Vitoria querer\u00eda que os seus dous netos cas\u00e1sense; s\u00f3 porque era moi proclive a Alix, permitiu \u00e1 s\u00faa neta tomar o seu propio cami\u00f1o. A ra\u00ed\u00f1a ata chegou a dicir que estaba orgullosa de Alix por enfrontarse a ela, algo que moitas persoas, inclu\u00edndo \u00e1 s\u00faa propio fillo, non se atrev\u00edan a facer.\nNese momento Alix xa co\u00f1ecera e namorouse do tsar\u00e9vich Nicolao Aleksandrovich de Rusia, cuxa nai, a emperatriz Mar\u00eda Feodorovna, era unha irm\u00e1 da ent\u00f3n princesa de Gales, e cuxo t\u00edo o gran duque Serxio Aleksandrovich, estaba casado coa s\u00faa irm\u00e1 Isabel.\nEmperatriz de Rusia.\nNicolao e Alexandra foron coroados como Emperador e Emperatriz de Rusia o 14 de maio de 1896 en Moscova.\nUn ano m\u00e1is tarde da s\u00faa voda con Nicolao, Alexandra alumeou o 15 de novembro de 1895 a unha nena, que recibiu o nome de Olga. A nena non puido ser nomeada herdeira debido \u00e1s leis implantadas p\u00f3lo tsar Paulo I, polas cales s\u00f3 un home pod\u00eda ser o herdeiro \u00f3 trono de Rusia. Tres nenas seguiron a Olga, Tatiana, Mar\u00eda e Anastasia. Finalmente o 12 de agosto de 1904, Alexandra tivo a un fillo, Aleksei, que foi nomeado herdeiro, pero para desgraza dos seus pais, o neno ti\u00f1a unha enfermidade incurable, a hemofilia.\nNo ano 1905 a parella instalouse de xeito definitivo no Palacio de Alexandre, en Tsarskoe Selo. Esta decisi\u00f3n foi motivada en gran parte p\u00f3lo desexo de ocultar \u00f3 p\u00fablico a enfermidade do tsar\u00e9vich Aleksei. O xene responsable da enfermidade foi transmitido desde a s\u00faa bisavoa, a ra\u00ed\u00f1a Vitoria, quen pasou a enfermidade a todas as casas reinantes de Europa.\nOs anos seguintes foron escenario de dram\u00e1ticos eventos e de grande importancia coma a derrota rusa na guerra co Xap\u00f3n, os mot\u00edns estudant\u00eds, a apertura da Duma. Ana Vyroubova, a s\u00faa dama de honor, presentou a Grigori Rasput\u00edn \u00e1 familia imperial.\nPrimeira guerra mundial.\nCo estoupido da primeira guerra mundial, Alexandra, e as s\u00faas catro fillas, axudaron a curar os feridos da guerra. Mentres a guerra avanzaba, o descontento popular paralizaba o pa\u00eds. Rasput\u00edn, que exercera grande influencia na tsarina, co pretexto de poder curar o seu fillo enfermo, foi asasinado o 31 de decembro de 1916, polo pr\u00edncipe Felix Youssoupov. O r\u00e9xime tsarista xa estaba preto do seu final.\nRevoluci\u00f3n rusa de 1917.\nPrisi\u00f3n en Tsarskoe Selo e Tobolsk.\nO goberno provisional ruso formado trala Revoluci\u00f3n de Febreiro mantivo a Nicolao, Alexandra e os seus fillos baixo arresto domiciliario no seu palacio en Tsarskoe Selo. Al\u00ed recibiron as visitas de Aleksandr Kerenskii, quen entrevistou a Alexandra para co\u00f1ecer o seu papel nos asuntos de Estado e o papel de Rasputin a trav\u00e9s da s\u00faa influencia nela. Ela respondeu que posto que ela e o seu marido non ti\u00f1an segredos entre eles, a mi\u00fado discut\u00edan sobre pol\u00edtica e naturalmente ela lle daba consellos para apoialo. En canto a Rasputin, afirmou que foi un verdadeiro home de Deus, e os seus consellos s\u00f3 procuraban o ben de Rusia e da familia imperial. Trala entrevista, Kerenskii dixo ao tsar que pensaba que Alexandra lle dixera a verdade e que non ment\u00eda.\nO goberno provisional non desexaba manter a familia en Rusia, en parte porque tanto eles como o goberno estaban baixo a ameaza dos bolxeviquees. Deste modo confiaron en que o tsar e a s\u00faa familia fosen recibidos no Reino Unido, e comezaron as xesti\u00f3ns para que as\u00ed fose. A pesar do feito de que o rei Xurxo V era primo tanto de Alexandra como de Nicolao, rexeitou a posibilidade que a familia se exiliara no seu pa\u00eds debido \u00e1s posibles repercusi\u00f3ns que poder\u00eda ter no seu trono. Tras isto, suxeriuse que fosen enviados a Francia. A\u00ednda que non se chegou a consultar ao goberno franc\u00e9s, o diplom\u00e1ticos brit\u00e1nicos en Francia informaron que a familia non ser\u00eda ben recibida al\u00ed, posto que os sentimentos antialem\u00e1ns eran moi fortes nese momento por mor da guerra e Alexandra era amplamente impopular porque se pensaba que simpatizaba cos xermanos. O goberno provisional mostrouse contrariado polo feito de que ning\u00fan pa\u00eds estranxeiro mostrara interese en recibir \u00e1 familia, e veuse forzado a envialos a outro lugar en Rusia, posto que a situaci\u00f3n comezaba a ser cada vez m\u00e1is dif\u00edcil.\nEn agosto de 1917, a familia foi enviada a Tobolsk en Siberia, para apartalos da capital e evitar que puidesen sufrir alg\u00fan dano. Tanto Nicolao como Alexandra suxeriron que se lles enviase ao palacio de Livadia en Crimea, pero Kerenskii considerou esta posibilidade como moi perigosa, posto que ter\u00edan que atravesar a Rusia central, que naquel momento estaba chea de revoltas e os membros das clases m\u00e1is altas estaban sendo v\u00edtimas de ataques pola poboaci\u00f3n. Pola s\u00faa banda, en contraste co centro e sur de Rusia, Siberia mostraba un clima de maior calma e seguridade, as\u00ed como de maior simpat\u00eda polo deposto emperador. Hai evidencias de que o goberno provisional realmente trataba de sacalos do pa\u00eds por medio do ferrocarril Transiberiano, cumprindo as\u00ed o desexo de envialos ao exilio, pero esta vez por unha ruta diferente. Este plan non foi revelado \u00e1 familia, e se realmente foi as\u00ed, tivo que ser cancelado debido \u00e1 presenza dos bolxeviques na cidade de Ekaterimburgo e outras cidades ao longo da ruta do ferrocarril ao leste de Tobolsk, polo que a familia quedou no seu destino \"oficial\".\nDesde Tobolsk, Alexandra foi quen de enviar unha carta \u00e1 s\u00faa cu\u00f1ada a gran duquesa Xenia Aleksandrovna, que estaba refuxiada en Crimea:\nAlexandra e a s\u00faa familia permaneceron en Tobolsk ata despois da revoluci\u00f3n bolxevique en novembro de 1917. A ca\u00edda do goberno provincial e o ascenso ao poder dos bolxeviques empeorou considerablemente a s\u00faa posici\u00f3n.\nTraslado a Ekaterimburgo.\nEn 1918, foron desprazados progresivamente ata a cidade de Ekaterimburgo sede do Soviet dos Urais. Nicolao, Alexandra e a s\u00faa filla Mar\u00eda chegaron \u00e1 casa Ipatiev o 30 de abril de 1918. Cando chegaron a s\u00faa nova prisi\u00f3n, recibiron \u00e1 orde de abrir todo o seu equipaxe. Alexandra protestou e Nicolao tivo que sa\u00edr na s\u00faa defensa dicindo: \"ata agora recibimos un trato educado e os homes eran cabaleiros pero agora...\"\u2013 Os gardas non o deixaron rematar a frase e lles informaron de que xa non estaban en Tsarskoe Selo e que se se negaban a cumprir as s\u00faas ordes ser\u00edan apartados do resto da familia. En maio un\u00edronselles Olga, Anastasia e Aleksei, que quedaran en Tobolsk debido a que Aleksei sufrira un episodio de hemofilia que lle imped\u00eda viaxar.\nSetenta e cinco homes conformaron a garda da casa Ipatiev. Moitos deles eran traballadores das f\u00e1bricas locais \"Zlokazovsky\" e \"Verkh-Isetsk\". O comandante da casa, Aleksandr Avadeiev, foi descrito como \"un verdadeiro bolxevique\". A maior\u00eda das testemu\u00f1as ref\u00edrense a el como \"rudo, bruto e gran bebedor\". Se chegaba unha petici\u00f3n para un favor \u00e1 familia, Avadeiev sempre daba a mesma resposta, \"que se vaian ao inferno!\". Os gardas na casa adoitaban escoitalo refer\u00edndose ao deposto tsar como \"Nicolao o bebedor de sangue\" e a Alexandra como \"a zorra alem\u00e1\".\nPara a familia, a vida na casa Ipatiev non foi doada, debido \u00e1 incerteza e o medo. Nunca chegaron a saber se estar\u00edan al\u00ed durante s\u00f3 un tempo ou se poder\u00edan separalos e asasinalos. Durante a s\u00faa estancia en Ekaterimburgo desfrutaron de poucos privilexios, como de poder cami\u00f1ar unha hora pola tarde no xard\u00edn da casa baixo a atenta mirada dos gardas. O tsar\u00e9vich Aleksei non pod\u00eda cami\u00f1ar debido \u00e1 hemofilia, e o seu mari\u00f1eiro ni\u00f1eiro Klementii Nagornii ti\u00f1a que levalo en brazos. Alexandra rara vez un\u00edase ao resto da familia nestes actividades, sen\u00f3n que adoitaba pasar a maior parte do seu temo na s\u00faa cadeira de rodas, lendo a Biblia e os traballos de san Seraf\u00edn. Pola noite a familia xogaba \u00e1s cartas ou l\u00eda. Recib\u00edan poucas cartas do exterior, e os peri\u00f3dicos que lles entregaban ti\u00f1an uns d\u00edas de atraso.\nDmitrii Volkogonov e outros historiadores sovi\u00e9ticos consideraron que as probas suxiren de xeito indirecto que o propio Vladimir Lenin ordenou persoalmente a execuci\u00f3n da familia imperial, por\u00e9n os rexistros oficiais sovi\u00e9ticos apuntan como responsables da decisi\u00f3n ao Soviet Rexional dos Urais. Lev Trotski, no seu diario, deixa claro que o asasinato tivo lugar por orde directa de Lenin:\nO 4 de xullo de 1918, Iakov Iurovski, o xefe da cheka de Ekaterimburgo, foi nomeado comandante da casa Ipatiev. Iurovski era un bolxevique convencido, un home no que pod\u00edan confiar para levar a cabo as ordes concernentes \u00e1 familia imperial. Este actuou con seguridade, requisou t\u00f3dalas xoias e obxectos de valor \u00e1 familia, gard\u00e1ndoos nunha caixa selada. Alexandra puido conservar tan s\u00f3 d\u00faas pulseiras que o seu t\u00edo, o duque de Albany, lle dera cando era unha nena e que non puido quitarse. Iurovski desco\u00f1ec\u00eda que a tsarina e as s\u00faas fillas levaban cosidas na s\u00faa roupa interior toda clase de diamantes, esmeraldas, rub\u00eds e colares de perlas, que non ser\u00edan descubertos ata despois dos asasinatos.\nO domingo, 14 de xullo de 1918, dous sacerdotes acudiron a casa Ipatiev para celebrar unha misa. Un destes sacerdotes, o pai Storozhev contar\u00eda m\u00e1is adiante:"}
{"id": "137665", "revid": "89787", "url": "https://gl.wikipedia.org/wiki?curid=137665", "title": "Folkabbestia", "text": "Folkabbestia \u00e9 un grupo italiano de folk rock, formado en Bari en 1994. En novembro de 2003\u00a0entraron no Libro Guinness dos R\u00e9cords por tocar a mesma canci\u00f3n durante 30 horas seguidas."}
{"id": "137667", "revid": "89787", "url": "https://gl.wikipedia.org/wiki?curid=137667", "title": "Centro Cultural Internacional Oscar Niemeyer", "text": "O Centro Cultural Internacional Oscar Niemeyer, co\u00f1ecido como Centro Niemeyer, \u00e9 un complexo cultural de importancia internacional, na cidade de Avil\u00e9s\nO centro servir\u00e1 como motor para a revitalizaci\u00f3n econ\u00f3mica e urbana dunha \u00e1rea degradada e, no proceso de transformaci\u00f3n industrial, como \u00e9 a boca da desembocadura de Avil\u00e9s. \nActualmente o centro \u00e9 arrastrado para a paisaxe urbana da \"Vila do Adiantado\", sendo visible, debido \u00e1 s\u00faa cor branca e tama\u00f1o, en diferentes locais e do aire.\nOscar Niemeyer: Orixe e dese\u00f1o.\nO complexo leva o nome do arquitecto centenario brasileiro Oscar Niemeyer (creador da cidade de Brasilia e un dos mitos da arquitectura universal), recibiu o Premio Pr\u00edncipe de Asturias das Artes en 1989, sendo a orixe da relaci\u00f3n do arquitecto co Principado de Asturias. Anos m\u00e1is tarde, Niemeyer deu un gran proxecto do Principado. O seu dese\u00f1o f\u00edxose un proxecto que ten como obxectivo ser un referente internacional na produci\u00f3n de contido cultural, unha zona asociada a excelencia dedicado \u00e1 educaci\u00f3n e cultura. Esta \u00e9 a \u00fanica obra de Oscar Niemeyer en Espa\u00f1a e, nas s\u00faas palabras, o m\u00e1is importante de todo o que fixo en Europa. Esta tam\u00e9n foi a raz\u00f3n para o Centro Cultural Internacional recibiu o nome do seu creador.\nEstrutura.\nO Centro Niemeyer est\u00e1 composto por cinco partes e complementarias:\nRexeneraci\u00f3n urbana: \"o efecto Niemeyer\".\nO Centro Cultural Niemeyer ten unha compo\u00f1ente moi significativos no ambiente, desde que se tornou unha peza central dun ampla proceso de rexeneraci\u00f3n urbana que permitir\u00e1 a recuperaci\u00f3n da beira mar\u00edtima de Avil\u00e9s, limpar o r\u00edo e eliminar a zona portuaria de tr\u00e1fico pesado para ga\u00f1ar espazo para deportes e lecer. Todo iso foi chamado de \"A Illa de innovaci\u00f3n\" \nO primeiro edificio a ser constru\u00eddo foi destinado ao museo. Usan unha t\u00e9cnica pioneira edificios culturais en Espa\u00f1a para reforzar a s\u00faa estrutura en menos dunha hora. Outros edificios est\u00e1n en fase moi avanzada, \u00e9 pos\u00edbel distinguir claramente o que ser\u00e1 a estrutura final de todo.\nFundaci\u00f3n Centro Cultural Internacional Oscar Niemeyer.\nPero, mentres tanto, creou unha fundaci\u00f3n que \u00e9 responsable da programaci\u00f3n de actividades co obxectivo de presenta-la na escena internacional, ata que se tornou unha rede de son e imaxe, crear unha marca.\nO Centro tam\u00e9n pos\u00fae un consello consultivo Internacional, que traballa co equipo de xesti\u00f3n na definici\u00f3n dos obxectivos e na preparaci\u00f3n do contido. O consello consultivo se composto por personalidades da maior importancia internacional. Actualmente, este Consello est\u00e1 composto polo cineasta Woody Allen, o cient\u00edfico Stephen Hawking, o escritor Paulo Coelho e creador de Internet e Vice President Google Vinton Cerf. A incorporaci\u00f3n destas persoas destina-se a reflectir o nivel de excelencia que ha buscar todas as actividades programadas durante o Centro Niemeyer.\nIniciou a colaboraci\u00f3n coa London School of Economics e no teatro Old Vic, en Londres (agora dirixido polo actor Kevin Spacey), Fundaci\u00f3n Mar\u00eda Cristina Masaveu Peterson e CaixaForum (La Caixa).\nO 17 de outubro de 2008 \u00e9 co\u00f1ecida a noticia de que o dramaturgo, poeta e escritor nixeriano Wole Soyinka, Premio Nobel de Literatura en 1986, tam\u00e9n se engadiu \u00f3 centro de soporte.\nActividades do Centro Niemeyer.\nA\u00ednda que os edificios non estiveran a\u00ednda conclu\u00eddas, o centro xa tivo unha axenda chea de actividades:"}
{"id": "137688", "revid": "1131", "url": "https://gl.wikipedia.org/wiki?curid=137688", "title": "Pazo de Cascaxide", "text": "O Pazo de Cascaxide \u00e9 unha casa se\u00f1orial localizada no lugar de Cascaxide, na parroquia de Escuadro (Silleda), constru\u00eddo a finais do s\u00e9culo XVII con algunha parte de principios do XVIII.\nO edificio \u00e9 de planta rectangular, baixo o piso e salvando o desnivel do terreo, ten un piso m\u00e1is con arcadas nunha das frontes, torre de catro plantas e balc\u00f3ns de balaustrada que sobresaen da fachada. A fachada principal ten porta adintelada, copete cun grande escudo e g\u00e1rgolas. Noutra das frontes ten un piso faiado con balconada e dous escudos. Prol\u00f3ngase cunha muralla na que se abre o port\u00f3n de arco de medio punto.\nEntre as dependencias anexas hai dous h\u00f3rreos e unha capela.\nNel rodouse parte do filme \"Lobos de Arga\".\n\u00c9 de propiedade privada, da familia Espinosa."}
{"id": "137689", "revid": "75439", "url": "https://gl.wikipedia.org/wiki?curid=137689", "title": "I Ratti della Sabina", "text": "I Ratti della Sabina \u00e9 un grupo italiano de folk rock, formado en Rieti en 1996."}
{"id": "137691", "revid": "98629", "url": "https://gl.wikipedia.org/wiki?curid=137691", "title": "Aston Villa F.C.", "text": "O Aston Villa Football Club \u00e9 un club de f\u00fatbol de Inglaterra, da cidade de Birmingham nos Midlands do Oeste. Foi fundado en marzo de 1874 e xoga na Premier League inglesa. O Aston Villa foi membro fundador da Football League en 1888 e da Premier League en 1992. \u00c9 un dos equipos ingleses m\u00e1is antigos e laureados, conquistando o campionato de liga sete veces, as mesmas veces que a FA Cup. Tam\u00e9n ga\u00f1ou a Copa de Europa na tempada 1981-82, sendo as\u00ed un dos catro clubs ingleses que ga\u00f1aron o que \u00e9 hoxe a Liga de Campi\u00f3ns da UEFA. O Villa ten o cuarto maior n\u00famero total de grandes t\u00edtulos ga\u00f1ados por un club do seu pa\u00eds.\nPos\u00fae unha longa e feroz rivalidade co Birmingham City, da s\u00faa mesma cidade, e co West Bromwich Albion, da localidade veci\u00f1a de West Bromwich. O partido co\u00f1ecido como o \"Derbi de Birmingham\", entre o Villa e o Birmingham, l\u00e9vase xogando dende 1879. O uniforme tradicional do club re\u00fane na camisa as cores vi\u00f1o e azul celeste, dicindo a lenda que as cores foron inspiradas en dous clubs escoceses, respectivamente no Heart of Midlothian e no Rangers. Esta combinaci\u00f3n, xunto cos pantal\u00f3ns e medias brancas, inspirou outros equipos ingleses, como o West Ham United e o Burnley. Estas cores tam\u00e9n aparecen no emblema do club, que tam\u00e9n consta dun le\u00f3n dourado, outra suposta influencia escocesa derivada do estandarte real escoc\u00e9s. A \u00faltima versi\u00f3n do escudo do club, adoptada en 2007, incl\u00fae o lema \"Prepared\" (do ingl\u00e9s: \"preparados\").\nHistoria.\nFundaci\u00f3n.\nO Aston Villa comezou a tomar forma en 1874, cando catro amigos, Jack Hughes, Frederick Matthews, Walter Price e Willian Scattergood, decidiron fundar o Villa Cross Wesleyan Chapel, un equipo de cr\u00edcket, deporte moi popular en Inglaterra. As\u00ed, o primeiro xogo do equipo ocorreu nese mesmo ano, mais cunha regras inusitadas: o primeiro tempo foi xogado como partido de rugby e o segundo de f\u00fatbol, a\u00ednda as\u00ed o Villa venceu por 1 a 0, con gol do propio Hughes. Na temporada 1886-87 o club conquistou o seu primeiro t\u00edtulo, e confirmouse como un dos mellores do pa\u00eds con tan s\u00f3 trece anos de existencia. O triunfo veu tras a vitoria por 2 a 0 contra o West Bromwich Albion na final da Copa de Inglaterra.\nEn 1888, o equipo estaba entre os doce equipos que fundaron a Football League, ga\u00f1ando o seu primeiro t\u00edtulo do campionato na tempada 1893-94. O ano seguinte foi a\u00ednda m\u00e1is glorioso, xa que o club volveu vencer na competici\u00f3n nacional, ademais de acadar por segunda vez na s\u00faa historia a Copa de Inglaterra, facendo as\u00ed o seu primeiro \"dobrete\" e asinando a s\u00faa hexemon\u00eda no f\u00fatbol ingl\u00e9s. O dominio continuou e, na tempada 1896-97, o Aston Villa conquistou unha vez m\u00e1is os dous torneos m\u00e1is importantes do pa\u00eds, acadando catro t\u00edtulos en tres anos. Un ano m\u00e1is tarde, o equipo trocou de estadio, mud\u00e1ndose caro o \"Aston Lower Grounds\", chamado polos seareiros Villa Park. O ano seguinte, en 1898-99, ga\u00f1ou o seu cuarto campionato despois de vencer os rivais do Liverpool por 5 a 0 na \u00faltima rolda.\nPrimeira metade do s\u00e9culo XX.\nO club comezou o s\u00e9culo XX como terminou o anterior: vencendo. Pronto conquistou un campionato nacional m\u00e1is, o seu quinto na historia e na tempada 1904-05 acadou por cuarta vez a Copa de Inglaterra, ao derrotar o Newcastle por 2 a 0. En 1909-10, o Aston Villa volveu conquistar o campionato ingl\u00e9s, tras dez anos de xax\u00fan mais con bos resultados, terminando as competici\u00f3ns anteriores sempre entre os mellores do pa\u00eds. Tres anos despois, o equipo ga\u00f1ou a s\u00faa quinta Copa de Inglaterra, derrotando \u00f3 Sunderland por 1 a 0 na final. Este t\u00edtulo trouxo novas esperanzas aos seareiros do club, mais coa primeira guerra mundial o f\u00fatbol foi suspendido, non retornado as competici\u00f3ns oficiais at\u00e9 1919, a\u00ednda que xa nesta temporada o equipo volveu ga\u00f1ar a Copa de Inglaterra, batendo o Huddersfield Town por 1 a 0.\nNos anos 30 o Villa non repetiu os bos resultados doutras d\u00e9cadas, e un dos equipos m\u00e1is vitoriosos do pa\u00eds e do mundo acabou descendendo de categor\u00eda na tempada 1935-36, volvendo \u00e1 elite do f\u00fatbol ingl\u00e9s en 1938. Coa segunda guerra mundial, o f\u00fatbol foi suspendido de novo, non sendo practicado de novo en Inglaterra at\u00e9 1946, sendo moitas carreiras futbol\u00edsticas truncadas polo transcurso dos conflitos. Nese tempo o Aston Villa non volveu presentar bos resultados, facendo campa\u00f1as mediocres nas d\u00e9cadas seguintes, mais descubrindo bos xogadores, como Danny Blanchflower, Tommy Thomson ou Peter McParland, que foi o heroe da s\u00e9tima conquista da Copa de Inglaterra en 1956-57, marcando os dous goles da vitoria do equipo contra o Manchester United. Por\u00e9n, esta vitoria non foi suficiente para que o club volvese a brillar no pa\u00eds e reconquistase a s\u00faa hexemon\u00eda de d\u00e9cadas anteriores, terminando as temporadas seguintes moi pr\u00f3ximos ao descenso. As\u00ed, a ca\u00edda de divisi\u00f3n non tardou e, en 1958-59, o equipo baixou \u00e1 Segunda Divisi\u00f3n por segunda vez, retornando \u00e1 elite ao ano seguinte.\nRexurdimento.\nEn 1966-67, baixo o mandato do adestrador Dick Taylor, o equipo descende de novo e con problemas financeiros, o club trocou de presidente e de t\u00e9cnico. A crise instalouse no equipo e, a temporada 1969-70, veu o descenso cara a Terceira Divisi\u00f3n. Con todo, tan s\u00f3 dous anos m\u00e1is tarde volveu \u00e1 segunda, e en 1976-77, baixo o comando de Ron Saunders, retornou \u00e1 primeira divisi\u00f3n nacional. O per\u00edodo negro do equipo na d\u00e9cada de 1970 serviu de lecci\u00f3n e o Aston Villa fixo dos anos 1980 os m\u00e1is gloriosos da s\u00faa historia. Na temporada 1980-81, os Le\u00f3ns, como a afecci\u00f3n chama o equipo, tras 71 anos, conquistaron pola s\u00e9tima vez a liga inglesa, clasific\u00e1ronse para disputar o principal torneo europeo: a Copa de Europa.\nPor mor do seu debut nesta competici\u00f3n, o club comezou mal a liga inglesa, e o adestrador Ron Saunders foi finalmente destitu\u00eddo, asumindo o cargo no seu lugar asumiu Tony Barton, que levou o equipo \u00e1 final do torneo tras vencer equipos como o Dynamo de K\u00ediv ou o Anderlecht. Xa na final en Rotterdam, Peter Withe anotou o \u00fanico gol do partido contra o favorito Bayern de M\u00fanic, convertendo ao Villa en campi\u00f3n de Europa, sendo outra peza fundamental para a consecuci\u00f3n do t\u00edtulo o porteiro Nigel Spink, que substitu\u00edu o titular Jimmy Rimmer faltando dez minutos para acabar o enfrontamento, mantendo a porter\u00eda a cero. Un ano despois, o equipo tam\u00e9n conseguiu o t\u00edtulo da Supercopa de Europa derrotando ao equipo catal\u00e1n F.C. Barcelona, perdendo 1-0 no Camp Nou e ga\u00f1ando 3-0 en Villa Park. Tam\u00e9n xogou a Copa Intercontinental no ano 1982 fronte ao Pe\u00f1arol do Uruguai, ga\u00f1ando os uruguaios por 2 a 0 no Estadio Ol\u00edmpico de Toquio.\nNos anos seguintes a consecuci\u00f3n de t\u00edtulos non proseguiu, culminando nun descenso no ano 1986-87, mais esta mala fase non durou moito e o equipo retornou \u00e1 primeira divisi\u00f3n dous anos m\u00e1is tarde, en 1989. En 1992, o Aston Villa foi un dos membros fundadores da Premier League e terminou a temporada inaugural da competici\u00f3n na segunda posici\u00f3n, s\u00f3 detr\u00e1s do Manchester United. Nas temporadas seguintes, o club alternou os seus resultados e a direcci\u00f3n t\u00e9cnica, terminando en posici\u00f3ns medianas na t\u00e1boa, mais estabiliz\u00e1ndose nesta categor\u00eda. En 2006, tras 23 anos como presidente e como maior accionista do equipo, o ingl\u00e9s Doug Ellis, decidiu vender s\u00faa parte ao magnate americano Randy Lerner, propietario dos Cleveland Browns, equipo de f\u00fatbol americano, que trouxo novos xogadores, patrocinadores e, principalmente, esperanzas para os seareiros.\nEstadio.\nO actual lugar onde o Aston Villa xoga os seus partidos na casa \u00e9 Villa Park, un estadio clasificado como de catro estrelas pola UEFA, despois de xogar previamente no Aston Park (1874-1876) e no Perry Barr (1876-1897). Villa Park \u00e9 o estadio de f\u00fatbol m\u00e1is grande de f\u00fatbol dos Midlands ingleses e o oitavo m\u00e1is grande de Inglaterra. Neste estadio foron organizados at\u00e9 dezaseis encontros internacionais da selecci\u00f3n absoluta de Inglaterra, o primeiro en 1899 e o m\u00e1is recente en 2005. As\u00ed pois \u00e9 un terreo de xogo que albergou \u00e1 selecci\u00f3n inglesa en tres s\u00e9culos diferentes.\nVilla Park \u00e9 tam\u00e9n o estadio m\u00e1is utilizado nas semifinais da FA Cup da historia, albergando at\u00e9 55 destes encontros. O club ten planificado ampliar a Bancada Norte, o que supor\u00e1 \"encher\" as esquinas de \u00e1mbolos dous lados desta gradar\u00eda. Se se compl\u00e9tase esta obra a capacidade de Villa Park incrementarase a aproximadamente 51.000 espectadores. O campo de adestramento actual at\u00f3pase en Bodymoor Heath, ao norte de Warwickshire, sitio adquirido polo expresidente do club Doug Ellis a principios de 1970 a un labrego local.\nXogadores.\nCadro actual.\n\"Actualizado a 30 de agosto de 2019.\"\nR\u00e9cords de xogadores.\nEstat\u00edsticas a 23 de marzo de 2020 e de acordo \u00e1s estat\u00edsticas oficiais. Os xogadores en letra grosa seguen a xogar actualmente no Aston Villa. \nGalard\u00f3ns individuais.\nOs seguintes xogadores foron os m\u00e1ximos goleadores de toda Europa (dende 1968 premio Bota de Ouro) mentres xogaban para o Aston Villa:\nPalmar\u00e9s.\nO Aston Villa ten palmar\u00e9s tanto a nivel nacional como europeo, sendo o cuarto equipo ingl\u00e9s m\u00e1is galardoado. O seu \u00fatlimo gran t\u00edtulo foi a League Cup de 1996.\nDobretes.\nAs competici\u00f3ns de curta duraci\u00f3n como a Charity/Community Shield, Copa Intercontinental, Copa Mundial de Clubs da FIFA ou Supercopa de Europa non se adoitan considerar como trofeos que contrib\u00faan a un dobrete. O Aston Villa at\u00e9 o momento non ga\u00f1ou ningunha copa a nivel mundial, como por exemplo a Copa Intercontinental, a\u00ednda que chegou a xogar a final da mesma en 1982, perdendo fronte o Pe\u00f1arol uruguaio."}
{"id": "137693", "revid": "5132", "url": "https://gl.wikipedia.org/wiki?curid=137693", "title": "Aston Villa FC", "text": ""}
{"id": "137694", "revid": "5132", "url": "https://gl.wikipedia.org/wiki?curid=137694", "title": "Aston Villa", "text": ""}
{"id": "137695", "revid": "5132", "url": "https://gl.wikipedia.org/wiki?curid=137695", "title": "Aston Villa Football Club", "text": ""}
{"id": "137699", "revid": "12452", "url": "https://gl.wikipedia.org/wiki?curid=137699", "title": "Umbilicus rupestris", "text": ""}
{"id": "137700", "revid": "12452", "url": "https://gl.wikipedia.org/wiki?curid=137700", "title": "Umbilicus pendulinus", "text": ""}
{"id": "137702", "revid": "5749", "url": "https://gl.wikipedia.org/wiki?curid=137702", "title": "Corda (m\u00fasica)", "text": ""}
{"id": "137704", "revid": "13296", "url": "https://gl.wikipedia.org/wiki?curid=137704", "title": "Fernando I de Castela e de Le\u00f3n", "text": ""}
{"id": "137705", "revid": "12452", "url": "https://gl.wikipedia.org/wiki?curid=137705", "title": "Dc-10", "text": ""}
{"id": "137706", "revid": "895", "url": "https://gl.wikipedia.org/wiki?curid=137706", "title": "Blackburn Rovers", "text": ""}
{"id": "137707", "revid": "23204", "url": "https://gl.wikipedia.org/wiki?curid=137707", "title": "Blackburn Rovers F.C.", "text": "O Blackburn Rovers Football Club \u00e9 un equipo de f\u00fatbol ingl\u00e9s da Premier League con sede na cidade de Blackburn, Lancashire. O club foi fundado en 1875, sendo un dos membros fundadores da Football League en 1888. \u00c9 un dos \u00fanicos tres clubs ingleses que foi membro fundador tanto da Football League como da Premier League, xunto co Aston Villa e o Everton. En 1890 o Rovers trasladouse ao seu actual terreo de xogo como local, Ewood Park. Antes da formaci\u00f3n da Premiership en 1992, a meirande parte dos \u00e9xitos do club eran anteriores a 1930, cando ga\u00f1aran a liga e a FA Cup en varias ocasi\u00f3ns. Con todo, un descenso en 1966 significou 26 tempadas seguidas f\u00f3ra da m\u00e1xima categor\u00eda do f\u00fatbol ingl\u00e9s.\nEn 1992 o Blackburn ascende \u00e1 nova Premier League un ano despois de ser tomado polo bar\u00f3n do aceiro local Jack Walker, que fichou a Kenny Dalglish como adestrador con moito \u00e9xito, xa que en 1995, despois de gastar mill\u00f3ns en fichaxes como Alan Shearer ou Chris Sutton, ga\u00f1an o campionato da Premier League. Por\u00e9n, a ledicia non durou moito e o club descende de novo en 1999, regresando tan s\u00f3 dous anos despois, xusto despois da morte de Walker, permanecendo nesta categor\u00eda dende aquela. Durante esta \u00e9poca o equipo clasificouse \u00e1 Copa da UEFA en catro ocasi\u00f3ns: unha como campi\u00f3n de League Cup, d\u00faas como sexto clasificado da Premier League e outra a trav\u00e9s da Copa Intertoto. A temporada 2009-10 marcou a tempada n\u00famero 70 do club na elite do f\u00fatbol ingl\u00e9s non consecutiva. O lema do club \u00e9 a expresi\u00f3n latina: \"Arte et labore\", \u00e9 dicir \"Habilidade e traballo duro\".\nHistoria.\nO Blackburn Rovers foi fundado o 5 de novembro de 1875. En 1912 ga\u00f1ou o seu primeiro t\u00edtulo de Liga e en 1914 o seu segundo. En 1995 ga\u00f1ou o seu terceiro e, at\u00e9 o de agora \u00faltimo, t\u00edtulo da Premier League.\nEstadio.\nO actual estadio do Rovers \u00e9 Ewood Park, a\u00ednda que antes de trasladarse ao mesmo en 1890 xogou noutros recintos deportivos, entre os que se atopan Oozehead Ground (1876-77), Pleasington Cricket Ground (1877-78), Alexandra Meadows (1878-81) e Leamington Road (1881-90).\nXogadores.\nCadro actual.\nCadro actualizado a 17 de febreiro de 2020.\nR\u00e9cords de xogadores.\nAs estat\u00edsticas s\u00f3 incl\u00faen partidos da Premier League (dende 1992), inclu\u00eddos os per\u00edodos dentro do club. Datos a 13 de agosto de 2010. Os xogadores en letra grosa seguen a xogar actualmente no Blackburn Rovers. \nGalard\u00f3ns individuais.\nOs seguintes xogadores foron os m\u00e1ximos goleadores de toda Europa (antes da instauraci\u00f3n en 1968 do premio Bota de Ouro) mentres xogaban para o Blackburn Rovers:"}
{"id": "137708", "revid": "12452", "url": "https://gl.wikipedia.org/wiki?curid=137708", "title": "Blackburn Rovers FC", "text": ""}
{"id": "137709", "revid": "12452", "url": "https://gl.wikipedia.org/wiki?curid=137709", "title": "Blackburn Rovers Football Club", "text": ""}
{"id": "137710", "revid": "1131", "url": "https://gl.wikipedia.org/wiki?curid=137710", "title": "Galer\u00eda de imaxes de Escuadro, Silleda", "text": "San Salvador de Escuadro \u00e9 unha parroquia que se localiza no concello de Silleda."}
{"id": "137713", "revid": "5863", "url": "https://gl.wikipedia.org/wiki?curid=137713", "title": "Clasificaci\u00f3n Decimal Universal", "text": "A Clasificaci\u00f3n Decimal Universal ou CDU \u00e9 un sistema de clasificaci\u00f3n do co\u00f1ecemento que nace da necesidade de ordenar e catalogar as obras nas bibliotecas.\nMelvil Dewey, bibliotecario do Amherst College en Massachusetts, Estados Unidos, creou en 1876 o Sistema Dewey de clasificaci\u00f3n. Este sistema foi adaptado por Paul Otlet e Henri A Fontaine e publicado por primeira vez en lingua francesa entre 1904 e 1907 co nome de Clasificaci\u00f3n Decimal Universal. Desde ent\u00f3n foi continuamente revisado e desenvolvido e demostrou ser un sistema moi flexible e efectivo para clasificar e ordenar fondos bibliogr\u00e1ficos. Bas\u00e9ase na ordenaci\u00f3n do co\u00f1ecemento a trav\u00e9s de d\u00edxitos. A un grupo principal as\u00edgnaselle un d\u00edxito, do 0 ao 9, e a cada nivel que deba ser creado dentro do grupo eng\u00e1deselle un novo d\u00edxito. Un exemplo de tres niveis \u00e9 o seguinte:\nCaracter\u00edsticas e principios da CDU.\nEsta clasificaci\u00f3n intenta dividir todo o co\u00f1ecemento en dez grandes campos, os cales corresponder\u00e1n \u00e1s t\u00e1boas principais. Cada unha est\u00e1 constitu\u00edda por un s\u00f3 n\u00famero:\nCada t\u00e1boa div\u00eddese \u00e1 s\u00faa vez noutros dez grupos, e as\u00ed sucesivamente sen l\u00edmite; tr\u00e1tase dunha clasificaci\u00f3n decimal. A notaci\u00f3n estrut\u00farase utilizando n\u00fameros ar\u00e1bigos que non funcionan como n\u00fameros enteiros."}
{"id": "137714", "revid": "5132", "url": "https://gl.wikipedia.org/wiki?curid=137714", "title": "Desastre a\u00e9reo de M\u00fanic", "text": ""}
{"id": "137715", "revid": "5132", "url": "https://gl.wikipedia.org/wiki?curid=137715", "title": "Everton FC", "text": ""}
{"id": "137716", "revid": "12452", "url": "https://gl.wikipedia.org/wiki?curid=137716", "title": "Associazione Calcio Milan", "text": ""}
{"id": "137717", "revid": "5132", "url": "https://gl.wikipedia.org/wiki?curid=137717", "title": "Copa de Europa", "text": ""}
{"id": "137718", "revid": "85894", "url": "https://gl.wikipedia.org/wiki?curid=137718", "title": "As Pedri\u00f1as, San Xos\u00e9 de Ribarteme, As Neves", "text": "As Pedri\u00f1as \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 at\u00f3pase despoboado.\nConta cunha ermida do s\u00e9culo XIX restaurada na d\u00e9cada de 1990, mais pechada ao p\u00fablico. Tam\u00e9n foi restaurada a vella escola adxacente co obxectivo de a converter nun centro social para a parroquia que nunca chegou a abrir. Desde o eirado que rodea a estas d\u00faas construci\u00f3ns p\u00f3dese enxergar unha vista panor\u00e1mica da parroquia."}
{"id": "137719", "revid": "98629", "url": "https://gl.wikipedia.org/wiki?curid=137719", "title": "Ferrari F10", "text": "O Ferrari F10 \u00e9 o monoplaza co cal compite no a Scuderia Ferrari. Pil\u00f3tano Felipe Massa e Fernando Alonso. O nome prov\u00e9n da inicial da escuder\u00eda e o ano.\nPresentaci\u00f3n.\nO F10, o 56\u00ba monoplaza fabricado por Ferrari para competir en F\u00f3rmula 1, foi presentado on-line o 28 de xaneiro de 2010. O nome do coche, F10, descubriuse o mesmo d\u00eda. O lugar escollido para a presentaci\u00f3n foi Maranello. Nun principio, e para un spot publicitario, o veh\u00edculo dar\u00eda as s\u00faas primeiras voltas en Fiorano o mesmo d\u00eda da presentaci\u00f3n, pero unha nevada ca\u00edda o d\u00eda anterior o impediu."}
{"id": "137721", "revid": "98629", "url": "https://gl.wikipedia.org/wiki?curid=137721", "title": "Alex Ferguson", "text": "Sir Alexander Chapman \"Alex\" Ferguson, CBE, nado en Govan (Glasgow) o 31 de decembro de 1941, \u00e9 un exadestrador e futbolista escoc\u00e9s. Foi t\u00e9cnico do Manchester United dende 1986 at\u00e9 2013.\nTraxectoria.\nAdestrou ao East Stirlingshire, ao St. Mirren e ao Aberdeen, desde onde se trasladou ao banco de Old Trafford. Tam\u00e9n foi seleccionador escoc\u00e9s tras a morte de Jock Stein. Adestrou durante m\u00e1is de d\u00faas d\u00e9cadas ao Manchester United, convert\u00e9ndose no t\u00e9cnico con m\u00e1is anos no equipo desde Matt Busby (1945-1969).\nCon el no banco, o United obtivo once campionatos ligueiros e dous t\u00edtulos europeos, m\u00e1is t\u00edtulos que en toda a s\u00faa historia at\u00e9 o mento. Tam\u00e9n foi nomeado \u00abadestrador do ano\u00bb en m\u00e1is ocasi\u00f3ns que calquera outro na historia. En 1999 converteuse no \u00fanico adestrador en obter nun mesmo ano e cun equipo brit\u00e1nico Premier League, FA Cup e Champions; as\u00ed mesmo, \u00e9 o \u00fanico adestrador que se impuxo na FA Cup en cinco ocasiones, as\u00ed como o \u00fanico t\u00e9cnico en obter a Premier co mesmo equipo en tres ocasiones consecutivas (1998-99, 1999-00 e 2000-01; 2006-07, 2007-08 e 2008-09). En 2008 converteuse, despois de Brian Clough (Nottingham Forest) e Bob Pasley (Liverpool), no terceiro adestrador brit\u00e1nico en obter en d\u00faas ocasi\u00f3ns a Champions League.\nNo plano individual \u00e9 membro do \"English Football Hall of Fame\" e \"comandante do Imperio Brit\u00e1nico\" (CBE), honra que lle concedeu Sabela II en 1999. Ademais, despois de conducir ao equipo da cidade cara \u00e1 \"idade de ouro\" da s\u00faa historia, o concello de Aberdeen concedeulle o \"Freedom of the City of Aberdeen\"."}
{"id": "137722", "revid": "5132", "url": "https://gl.wikipedia.org/wiki?curid=137722", "title": "Sir Alex Ferguson", "text": ""}
{"id": "137723", "revid": "5132", "url": "https://gl.wikipedia.org/wiki?curid=137723", "title": "Alexander Ferguson", "text": ""}
{"id": "137724", "revid": "5132", "url": "https://gl.wikipedia.org/wiki?curid=137724", "title": "Sir Alexander Ferguson", "text": ""}
{"id": "137725", "revid": "5132", "url": "https://gl.wikipedia.org/wiki?curid=137725", "title": "Alexander Chapman Ferguson", "text": ""}
{"id": "137726", "revid": "5132", "url": "https://gl.wikipedia.org/wiki?curid=137726", "title": "Sir Alexander Chapman Ferguson", "text": ""}
{"id": "137727", "revid": "5132", "url": "https://gl.wikipedia.org/wiki?curid=137727", "title": "Aberdeen Football Club", "text": ""}
{"id": "137729", "revid": "23204", "url": "https://gl.wikipedia.org/wiki?curid=137729", "title": "La gran aventura de Mortadelo y Filem\u00f3n", "text": "La gran aventura de Mortadelo y Filem\u00f3n \u00e9 un filme c\u00f3mico espa\u00f1ol de 2002, baseado nas personaxes de Mortadelo e Filem\u00f3n de Francisco Ib\u00e1\u00f1ez.\nFoi a pel\u00edcula espa\u00f1ola con m\u00e1is \u00e9xito de p\u00fablico de 2003 (4\u00a0852\u00a0056 espectadores) e converteuse na segunda pel\u00edcula m\u00e1is exitosa despois de \"Los otros\" de Alejandro Amen\u00e1bar. M\u00e1is tarde, \"El orfanato\" tam\u00e9n a superar\u00eda.\nSinopse.\nAo profesor Bacterio roub\u00e1ronlle o m\u00e1is perigoso dos seus inventos, un artefacto que acaba en mans dun ditador pequeni\u00f1o e louco, disposto a usalo de forma criminal. Logo, a T.I.A., para evitar a cat\u00e1strofe contrata a un axente para que leve a cabo o rescate do invento, prescindindo de Mortadelo e Filem\u00f3n. Estes, ao decatarse da situaci\u00f3n, empezan a resolver o caso pola s\u00faa conta, para ben ou mal da humanidade."}
{"id": "137730", "revid": "56817", "url": "https://gl.wikipedia.org/wiki?curid=137730", "title": "Scarborough", "text": "Scarborough p\u00f3dese referir a:"}
{"id": "137731", "revid": "85894", "url": "https://gl.wikipedia.org/wiki?curid=137731", "title": "Casal da Vila, San Xos\u00e9 de Ribarteme, As Neves", "text": "Casal da Vila \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves na comarca do Condado. Segundo os datos do Instituto Galego de Estat\u00edstica do ano 2008 ten 9 habitantes (2 homes e 7 mulleres)."}
{"id": "137732", "revid": "23204", "url": "https://gl.wikipedia.org/wiki?curid=137732", "title": "Sancharredonda, San Xos\u00e9 de Ribarteme, As Neves", "text": "Sancharredonda \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 10 habitantes (5 homes e 5 mulleres).\nConstit\u00fae o n\u00facleo central da parroquia. Nela local\u00edzanse a igrexa parroquial e o espazo habilitado para a celebraci\u00f3n da romar\u00eda de Santa Marta cada 29 de xullo, as\u00ed coma un campo de f\u00fatbol."}
{"id": "137733", "revid": "85894", "url": "https://gl.wikipedia.org/wiki?curid=137733", "title": "A Cernada, San Xos\u00e9 de Ribarteme, As Neves", "text": "A Cernada \u00e9 un lugar da parroquia de San Xos\u00e9 de Ribarteme no concello pontevedr\u00e9s d'As Neves. Segundo o Instituto Galego de Estat\u00edstica do ano 2008 ten 26 habitantes (16 homes e 10 mulleres).\nSituada na aba do monte San Nomedio, \u00e9 a aldea da parroquia a maior altitude.\nToponimia.\nO top\u00f3nimo galego \"Cernada\" (da voz medieval *\"cinerata\", do lat\u00edn ) indica unha terra queimada para o seu poboamento."}
{"id": "137734", "revid": "85894", "url": "https://gl.wikipedia.org/wiki?curid=137734", "title": "O Coto de Lobos, San Xos\u00e9 de Ribarteme, As Neves", "text": "O Coto de Lobos \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo o Instituto Galego de Estat\u00edstica en 2008 ti\u00f1a oito habitantes (cinco homes e tres mulleres)."}
{"id": "137736", "revid": "12452", "url": "https://gl.wikipedia.org/wiki?curid=137736", "title": "Internazionale Milano F.C.", "text": ""}
{"id": "137737", "revid": "5132", "url": "https://gl.wikipedia.org/wiki?curid=137737", "title": "Leo Messi", "text": ""}
{"id": "137738", "revid": "85894", "url": "https://gl.wikipedia.org/wiki?curid=137738", "title": "O Areal, San Xos\u00e9 de Ribarteme, As Neves", "text": "O Areal \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 5 habitantes (1 home e 4 mulleres).\nPos\u00fae unha pequena capela do s\u00e9culo XIX co\u00f1ecida popularmente co nome de \"Capela do Cristo\"."}
{"id": "137739", "revid": "22570", "url": "https://gl.wikipedia.org/wiki?curid=137739", "title": "A Cortegosa, San Xos\u00e9 de Ribarteme, As Neves", "text": "A Cortegosa \u00e9 un lugar da parroquia de San Xos\u00e9 de Ribarteme no concello pontevedr\u00e9s d'As Neves. Segundo os datos do Instituto Galego de Estat\u00edstica do ano 2008 ten 8 habitantes (4 homes e 4 mulleres).\n\u00c9 a aldea de nacemento do sacerdote Manuel G\u00f3mez Gonz\u00e1lez."}
{"id": "137740", "revid": "109216", "url": "https://gl.wikipedia.org/wiki?curid=137740", "title": "Bridget Catherine Regan", "text": "Bridget Catherine Regan, nada no condado de San Diego (California) o 3 de febreiro de 1982, \u00e9 unha actriz estadounidense.\nTraxectoria.\nBridget graduouse na Escola de Artes da Universidade de North Carolina.\nDende o 2006, Regan apareceu en varias pel\u00edculas e programas de televisi\u00f3n. Destaca a s\u00faa participaci\u00f3n nas series \"The Wedding Album\" (2006) e \"Supreme Courtships\" (2007). Tam\u00e9n apareceu coma invitada nas series \"Love Monkey\" , \"\", \"American Experience\", \"Six Degrees\", \"The Black Donnellys\" e \"New Amsterdam\". No cine apareceu en \"Blinders\" no 2006, \"The Babysitters\" no 2007 e \"Sex and the City\" no 2008.\nNo 2008 Bridget obtivo o seu primeiro papel estelar coma unha das actrices principais na serie \"Legend of the Seeker\", unha serie baseada na serie de libros de Terry Goodkind; na serie Regan interpreta a Confesora Kahlan Amnell. Actualmente a serie est\u00e1 na s\u00faa segunda tempada."}
{"id": "137741", "revid": "22570", "url": "https://gl.wikipedia.org/wiki?curid=137741", "title": "A Estrema, San Xos\u00e9 de Ribarteme, As Neves", "text": "A Estrema \u00e9 un lugar da parroquia de San Xos\u00e9 de Ribarteme no concello pontevedr\u00e9s d'As Neves. Segundo os datos do Instituto Galego de Estat\u00edstica do ano 2008 ten 60 habitantes (27 homes e 33 mulleres), sendo a aldea m\u00e1is poboada da parroquia.\nConta cunha capela, chamada \"Capela de Eir\u00f3\", e cun cruceiro."}
{"id": "137742", "revid": "22570", "url": "https://gl.wikipedia.org/wiki?curid=137742", "title": "Bocas, San Xos\u00e9 de Ribarteme, As Neves", "text": "Bocas \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 10 habitantes (5 homes e 5 mulleres).\nAt\u00f3panse nel os restos dun castro e est\u00e1 ba\u00f1ado polas augas do r\u00edo Termes."}
{"id": "137743", "revid": "85894", "url": "https://gl.wikipedia.org/wiki?curid=137743", "title": "O Outeiro, San Xos\u00e9 de Ribarteme, As Neves", "text": "O Outeiro \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 31 habitantes (15 homes e 16 mulleres).\nPos\u00fae un cruceiro e est\u00e1 ba\u00f1ado polas augas do r\u00edo Termes. Dentro do seu patrimonio natural c\u00f3mpre salientar a existencia dun notable carballo centenario.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "137744", "revid": "2338", "url": "https://gl.wikipedia.org/wiki?curid=137744", "title": "A Portela, San Xos\u00e9 de Ribarteme, As Neves", "text": "A Portela \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 25 habitantes (13 homes e 12 mulleres).\nEst\u00e1 ba\u00f1ada polas augas do r\u00edo Termes."}
{"id": "137745", "revid": "85894", "url": "https://gl.wikipedia.org/wiki?curid=137745", "title": "O Coti\u00f1o, San Xos\u00e9 de Ribarteme, As Neves", "text": "O Coti\u00f1o \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 11 habitantes (6 homes e 5 mulleres)."}
{"id": "137746", "revid": "89787", "url": "https://gl.wikipedia.org/wiki?curid=137746", "title": "FA Cup", "text": "A Football Association Challenge Cup, mellor co\u00f1ecida como a FA Cup, \u00e9 unha competici\u00f3n anual de f\u00fatbol ingl\u00e9s de eliminaci\u00f3n directa, organizada pola Football Association. Dende 2015 co\u00f1\u00e9cese como The Emirates FA Cup por motivos de patrocinio.\nHistoria.\nA primeira vez que se disputou a FA Cup foi en 1871. \u00c9 a competici\u00f3n futbol\u00edstica m\u00e1is antiga do mundo. Desde 1916 at\u00e9 1919 a competici\u00f3n susp\u00e9ndese por mor da primeira guerra mundial. Entre 1940 e 1945 a segunda guerra mundial obriga a suspender a competici\u00f3n de novo.\nSistema de competici\u00f3n.\nO sistema de competici\u00f3n \u00e9 o de eliminatorias directas a un partido, dentro dun cadro xeral de competici\u00f3n no que participan todos os clubs. En caso de empate, x\u00f3gase un partido adicional en campo do equipo que sexa visitante no primeiro encontro. Outra igualdade en goles implica que o paso \u00e1 seguinte rolda \u00e9 para o equipo que marque m\u00e1is goles de visitante. Se a paridade persiste hai lanzamentos de penaltis. O campi\u00f3n da FA Cup consegue un posto na seguinte edici\u00f3n da UEFA Europa League.\nResultados.\nTodos os equipos son ingleses, ag\u00e1s os indicados con (escoceses) ou (galeses)."}
{"id": "137747", "revid": "5132", "url": "https://gl.wikipedia.org/wiki?curid=137747", "title": "Copa de Inglaterra", "text": ""}
{"id": "137748", "revid": "5132", "url": "https://gl.wikipedia.org/wiki?curid=137748", "title": "Copa FA", "text": ""}
{"id": "137749", "revid": "5132", "url": "https://gl.wikipedia.org/wiki?curid=137749", "title": "Copa de Inglaterra de F\u00fatbol", "text": ""}
{"id": "137750", "revid": "5132", "url": "https://gl.wikipedia.org/wiki?curid=137750", "title": "Copa inglesa de f\u00fatbol", "text": ""}
{"id": "137751", "revid": "5132", "url": "https://gl.wikipedia.org/wiki?curid=137751", "title": "Football Association Challenge Cup", "text": ""}
{"id": "137752", "revid": "5132", "url": "https://gl.wikipedia.org/wiki?curid=137752", "title": "FA Cup sponsored by E.ON", "text": ""}
{"id": "137753", "revid": "5132", "url": "https://gl.wikipedia.org/wiki?curid=137753", "title": "Copa de Inglaterra de f\u00fatbol", "text": ""}
{"id": "137754", "revid": "1836", "url": "https://gl.wikipedia.org/wiki?curid=137754", "title": "Felis silvestris catus", "text": ""}
{"id": "137757", "revid": "98629", "url": "https://gl.wikipedia.org/wiki?curid=137757", "title": "Basketball Bundesliga", "text": "A Basketball Bundesliga, frecuentemente abreviada como BBL e por motivos de patrocinio easyCredit BBL, \u00e9 a m\u00e1xima categor\u00eda do baloncesto profesional masculino de Alema\u00f1a. A liga consta de 18 equipos, que se disputan o t\u00edtulo xogando unha liga regular e un play-off. Ao final da liga, os oito equipos mellor clasificados clasif\u00edcanse para o play-off, mentres que os dous \u00faltimos clasificados descenden a unha categor\u00eda inferior. Os play-offs son xogados en eliminatorias ao mellor de cinco partidos, sendo o equipo que ga\u00f1a a rolda final proclamado campi\u00f3n alem\u00e1n da tempada.\nAdemais da competici\u00f3n de liga, todos os equipos da BBL compiten nunha competici\u00f3n de Copa (BBL-Pokal). Os equipos que compiten no segundo nivel do baloncesto alem\u00e1n (ProA ou ProB) ou nunha liga rexional m\u00e1is baixa tam\u00e9n poden ser elixidos para participar nesta competici\u00f3n. A competici\u00f3n sempre consta de tres eliminatorias de a un partido, engad\u00edndose m\u00e1is roldas segundo o n\u00famero de equipos participantes. Os catro \u00faltimos equipos disp\u00fatanse o t\u00edtulo nunha final a catro, que determina quen se leva as medallas de bronce, prata e ouro.\nHistoria.\nEsta liga foi creada en 1939, sendo pronto suspendida a causa da segunda guerra mundial, non reinici\u00e1ndose ata 1947. A partir de 1966 converteuse nunha competici\u00f3n profesional. En 1947, o MTSV Schwabing M\u00fcnchen converteuse no primeiro campi\u00f3n logo da Guerra que divid\u00edu Alema\u00f1a. A creaci\u00f3n dunha liga na Rep\u00fablica Democr\u00e1tica Alem\u00e1 consistente nunha divisi\u00f3n Norte e unha divisi\u00f3n Sur de 10 equipos cada unha, foi creada en 1964 pola Federaci\u00f3n Alem\u00e1 de Baloncesto (DBB). O 1 de outubro de 1966 comezou a primeira tempada da renomeada Basketball Bundesliga. A principios da tempada 1971-72 o n\u00famero de equipos desta categor\u00eda reduc\u00eduse a oito equipos. Na tempada 1975-76, a estutura da liga trocou a unha liga de 10 equipos na primeira liga (1. Basketball Bundesliga) e 20 equipos nunha segunda liga league (2. Basketball Bundesliga). S\u00f3 a segunda liga estaba dividida nunha divisi\u00f3n Norte e outra divisi\u00f3n Sur, cada unha delas de 10 equipos.\nEn 1985 a m\u00e1xima competici\u00f3n do baloncesto alem\u00e1n foi ampliada a 12 equipos, dous anos despois, cada unha das divisi\u00f3ns da segunda liga foi ampliada tam\u00e9n a 12 equipos. En 1988 aplicouse por primeira vez o sistema de play-off ao mellor de cinco partidos. Ao comezo da tempada 1995-96 a liga estaba formada por 14 equipos. A Basketball Bundesliga GmbH (BBL) foi fundada en outubro de 1996. Dous anos despois, un contrato asinado entre a BBL e a Federaci\u00f3n Alem\u00e1 de Baloncesto transfer\u00eda os seus dereitos de imaxe \u00e1 BBL durante 10 anos a cambio de que a BBL pagara anualmente axudas ao deporteafeccionado por 600\u00a0000 DM (306\u00a0775 \u20ac). A principios da tempada 2003\u221204 a BBL ampiouse a 16 equipos, e na 2006\u221207 a 18 equipos. Na tempada 2007\u221208 a estrutura da segunda liga suprimiu as divisi\u00f3ns Norte e Sur por unha Divisi\u00f3n Pro A e Pro B. Estas divisi\u00f3ns est\u00e1n baixo a administraci\u00f3n da \"AG 2. Bundesliga\".\nEntre 1994 e 2001, o m\u00e1ximo nivel das ligas alem\u00e1s de baloncesto foi denominada \"Veltins Basketball Bundesliga\", de 2001 a 2003, a liga foi co\u00f1ecida coma \"s.Oliver Basketball Bundesliga\" e a partir de 2014 recibe o nome de BEKO Basketball Bundesliga. O equipo que m\u00e1is ligas ga\u00f1ou \u00e9 o Bayer Giants Leverkusen, con 14 t\u00edtulos, a\u00ednda que o dominador nos \u00faltimos tempos \u00e9 o ALBA Berlin, ga\u00f1ando 7 t\u00edtulos consecutivos dende 1997, ga\u00f1ando en 2008 o seu oitavo t\u00edtulo. Dende a s\u00faa creaci\u00f3n, vinte e un equipos ga\u00f1aron esta competici\u00f3n.\nEquipos.\nOs seguintes son os equipos que compiten na temporada 2022\u201323 da Basketball Bundesliga."}
{"id": "137763", "revid": "5132", "url": "https://gl.wikipedia.org/wiki?curid=137763", "title": "Liga inglesa de f\u00fatbol", "text": ""}
{"id": "137764", "revid": "1888", "url": "https://gl.wikipedia.org/wiki?curid=137764", "title": "\u00c1lvaro Gil Varela", "text": "\u00c1lvaro Gil Varela, nado en Lugo en 1905 e finado en Madrid o 2 de outubro de 1980, foi un enxe\u00f1eiro de montes, empresario e fil\u00e1ntropo galego.\nTraxectoria.\nDurante a s\u00faa mocidade participou na redacci\u00f3n da revista \"Ronsel\", publicada en Lugo e dirixida por Evaristo Correa Calder\u00f3n.\nFoi axudante de Montes da Deputaci\u00f3n de Pontevedra en 1929. Ampliou estudos en Francia e Italia sobre t\u00e9cnicas de pastos. Estivo aloxado na Residencia de Estudiantes. Ampliou estudos en Alema\u00f1a en 1934, onde se doutorou pola Universidade de Berl\u00edn en Ciencias Naturais. Traballou e colaborou co doutor Cruz Gall\u00e1stegui en xen\u00e9tica animal.\nVinculado co galeguismo republicano, formou parte do Partido Galeguista. En xu\u00f1o de 1936 o gobernador civil de Pontevedra Gonzalo Acosta Pan delegou nel a presidencia da Xunta Provincial do Paro. Logo do golpe de Estado do 18 de xullo de 1936 foi detido e estivo encarcerado. Abr\u00edronlle expediente pola Comisi\u00f3n Provincial de Incautaci\u00f3n de Bens en 1938, e foi depurado, sendo sancionado con tres anos de inhabilitaci\u00f3n para o cargo de axudante de repoboaci\u00f3n forestal. Desposu\u00eddo dos seus t\u00edtulos acad\u00e9micos entrou en contacto coa empresa Zeltia, na que ocupar\u00eda cargos directivos. Tam\u00e9n participou na xesti\u00f3n de Transfesa. Durante o per\u00edodo franquista axudou a financiar a actividade clandestina do nacionalismo galego.\nEntre 1955 e 1980 realizou numerosas doaz\u00f3ns ao Museo Provincial de Lugo, entre as que se contan obras pict\u00f3ricas e pezas de incalculable valor, como o torque de Burela e o carneiro alado de Ribadeo, ademais de brazaletes, arracadas e pulseiras de ouro de tradici\u00f3n celta. No 2009 unha sentenza xudicial deu a raz\u00f3n aos seus herdeiros, que reclamaban a reversi\u00f3n das devanditas doaz\u00f3ns.\nReco\u00f1ecementos.\nFoi nomeado Fillo Predilecto da cidade de Lugo.\nVida persoal.\nCasou en Lugo con Antonia Arias V\u00e1zquez en marzo de 1931."}
{"id": "137765", "revid": "112746", "url": "https://gl.wikipedia.org/wiki?curid=137765", "title": "Community Shield", "text": "A Football Association Community Shield, antigamente \"Charity Shield\" e tam\u00e9n chamada \"Supercopa de Inglaterra\", \u00e9 un trofeo anual xogado en Inglaterra, onde xogan o campi\u00f3n da Premier League e a FA Cup da pasada tempada. Se un equipo fai un dobrete, \u00e9 dicir ga\u00f1a ambos t\u00edtulos o mesmo ano, ent\u00f3n participar\u00eda o segundo clasificado da liga. O partido x\u00f3gase ao comezo da tempada, tradicionalmente en Wembley.\nA copa xogouse por primeira vez na tempada de 1908-09, substitu\u00edndo \u00e1 \"Sheriff of London Charity Shield\", que se empezara a xogar en 1898, con todo a Sheriff of London Charity Shield reapareceu m\u00e1is tarde nalgunhas ocasi\u00f3ns xunto \u00e1 Charity Shield. Os partidos desta competici\u00f3n eran profesionais contra afeccionados. O primeiro partido foi entre o Manchester United (profesionais) e Queens Park Rangers (afeccionados). A competici\u00f3n nesa \u00e9poca non estaba moi considerada e os partidos eran informais.\nDespois dos partidos de profesionais contra afeccionados o formato de competici\u00f3n foi evolucionando gradualmente en partidos entre os ga\u00f1adores da liga e a copa. Por\u00e9n, houbo excepci\u00f3ns, como na edici\u00f3n de 1950, onde xogaron a selecci\u00f3n de Inglaterra do mundial contra o ga\u00f1ador da Copa. A data do xogo foi movida ao comezo da tempada en 1959, e en 1974 o secretario da FA, Ted Croker, creou o formato actual cos partidos sempre sendo xogados entre o ga\u00f1ador da liga e a copa no estadio nacional e os ingresos destinados a caridade (de a\u00ed o nome ingl\u00e9s da competici\u00f3n, Charity Shiel, ou \"Copa da Caridade\"). O partido \u00e9 decidido no mesmo d\u00eda con tempo extra e penaltis se preciso, a\u00ednda que entre 1975 e 1993 compart\u00edase o trofeo se se empataba ao final do tempo de xogo.\nCoa formaci\u00f3n dunha nova liga, a Premier League en 1992, a Shield pasou a disputarse entre o ga\u00f1ador da Premier League e a FA Cup. A competici\u00f3n foi renomeada como Community Shield no ano 2002, sendo unha pequena cantidade destinada \u00e1 caridade, mentres que o demais \u00e9 para reformar a competici\u00f3n. O equipo m\u00e1is laureado da competici\u00f3n \u00e9 o Manchester United, ga\u00f1ador en 21 ocasi\u00f3ns. A maior cantidade de goles nunha final foi o Manchester United goleando 8-4 a Swindon Town, en 1911.\nGa\u00f1adores da Copa.\nPor ano.\nLista de ga\u00f1adores da Community Shield ano a ano."}
{"id": "137766", "revid": "5132", "url": "https://gl.wikipedia.org/wiki?curid=137766", "title": "Charity Shield", "text": ""}
{"id": "137767", "revid": "5132", "url": "https://gl.wikipedia.org/wiki?curid=137767", "title": "FA Charity Shield", "text": ""}
{"id": "137768", "revid": "5132", "url": "https://gl.wikipedia.org/wiki?curid=137768", "title": "FA Community Shield", "text": ""}
{"id": "137769", "revid": "5132", "url": "https://gl.wikipedia.org/wiki?curid=137769", "title": "Supercopa de Inglaterra", "text": ""}
{"id": "137770", "revid": "5132", "url": "https://gl.wikipedia.org/wiki?curid=137770", "title": "Football Association Community Shield", "text": ""}
{"id": "137771", "revid": "5132", "url": "https://gl.wikipedia.org/wiki?curid=137771", "title": "Football Association Charity Shield", "text": ""}
{"id": "137772", "revid": "5132", "url": "https://gl.wikipedia.org/wiki?curid=137772", "title": "Alba Berlin", "text": ""}
{"id": "137774", "revid": "1131", "url": "https://gl.wikipedia.org/wiki?curid=137774", "title": "As Pedri\u00f1as", "text": "O top\u00f3nimo galego As Pedri\u00f1as pode referirse a:"}
{"id": "137775", "revid": "5132", "url": "https://gl.wikipedia.org/wiki?curid=137775", "title": "EWE Baskets Oldenburg", "text": "O EWE Baskets Oldenburg \u00e9 un equipo profesional de baloncesto alem\u00e1n con sede na cidade de Oldenburg, Baixa Saxonia. Fundado en 1954 co nome de Oldenburger TB, actualmente compite na Basketball Bundesliga, m\u00e1xima categor\u00eda do baloncesto xermano, e na Eurocup. Xoga os seus partidos no EWE Arena, pavill\u00f3n con capacidade para 6.069 espectadores. O seu nome deriva do seu principal patrocinador: EWE AG.\nHistoria.\nO club foi fundado en 1954 como unha secci\u00f3n do club Oldenburger TB. No ano 2001 a secci\u00f3n separouse formando un novo club chamado EWE Baskets Oldenburg, mentres que o antigo Oldenburger TB pasou a ser o sistema de formaci\u00f3n e canteira do equipo. O primeiro \u00e9xito chegou na temporada 2007\u221208. O equipo, ap\u00f3s finalizar no quinto lugar da liga regular, chegou ata as semifinais do campionato nos play-offs, sendo derrotados polo Alba Berl\u00edn, que posteriormente acabaron por proclamarse campi\u00f3ns. Con todo, a culminaci\u00f3n chegou o ano seguinte. O club finalizou na terceira posici\u00f3n a fase regular, e conseguiron chegar \u00e1 final das eliminatorias polo t\u00edtulo onde venceron ao Telekom Baskets Bonn no quinto e definitivo encontro e conseguiron a s\u00faa primeira Bundesliga. Al\u00e9n diso, a nivel europeo, o equipo consegue acadar o terceiro posto no EuroChallenge ap\u00f3s perder nas semifinais da Final Four ante o P\u0131nar Kar\u015f\u0131yaka e vencer na loita polo terceiro posto ao BCM Gravelines.\nO \u00e9xito atinxido en Liga en 2009 otorgou ao EWE Baskets o dereito \u00e1 xogar a Euroliga 2009\u221210, a\u00ednda que finalizaron no \u00faltimo lugar do seu grupo cunha soa vitoria (81\u221287 ante o Asseco Prokom Gdynia no Hala Sportowo-Widowiskowa Gdynia na primeira xornada). Na temporada 2012\u221213 o equipo acaba en segundo lugar na liga regular, chegando nas eliminatorias polo t\u00edtulo at\u00e9 a final. Por\u00e9n, perden por 3\u22120 ante o Brose Baskets. A pesar de non ga\u00f1ar o t\u00edtulo, o equipo volve a ga\u00f1ar o dereito de participar nas rolda clasficatoria para xogar na Euroliga 2013\u221214. Na primeira rolda conseguen eliminar ao Cimberio Varese (74\u221279), mais na segunda e pen\u00faltima rolda clasficatoria caen ante o Lietuvos rytas (87\u221299). O seguinte \u00e9xto chega na temporada 2014\u221215, cando o equipo consegue o t\u00edtulo da Copa de Alema\u00f1a, na cal exerc\u00edan como equipo anfitri\u00f3n. No torneo venceron en semifinais ao Telekom Baskets Bonn (71\u221277) e veneron na final ao Brose Baskets (70\u221272). Na temporada 2016\u221217 o equipo debuta na Basketball Champions League e volve xogar unha final de Liga, perdendo de novo na final por 3\u22120 ante o Brose Baskets.\nT\u00edtulos.\nLiga de Alema\u00f1a\nCopa de Alema\u00f1a\nSupercopa de Alema\u00f1a"}
{"id": "137776", "revid": "5132", "url": "https://gl.wikipedia.org/wiki?curid=137776", "title": "UEFA Super Cup", "text": ""}
{"id": "137777", "revid": "5132", "url": "https://gl.wikipedia.org/wiki?curid=137777", "title": "UEFA Cup Winners' Cup", "text": ""}
{"id": "137778", "revid": "5132", "url": "https://gl.wikipedia.org/wiki?curid=137778", "title": "Recopa de Europa", "text": ""}
{"id": "137779", "revid": "5132", "url": "https://gl.wikipedia.org/wiki?curid=137779", "title": "Copa de Europa de Campi\u00f3ns de Copa", "text": ""}
{"id": "137780", "revid": "89787", "url": "https://gl.wikipedia.org/wiki?curid=137780", "title": "Raidi\u00f3 Teilif\u00eds \u00c9ireann", "text": "Raidi\u00f3 Teilif\u00eds \u00c9ireann (nome oficial en irland\u00e9s, en galego \"Radio Televisi\u00f3n de Irlanda\"), m\u00e1is co\u00f1ecida polas s\u00faas siglas RT\u00c9. \u00c9 a empresa de radiotelevis\u00f3n p\u00fablica da Rep\u00fablica de Irlanda. Produce programas e retransmisi\u00f3ns de televisi\u00f3n, radio e Internet. O servizo de radio comezou o 1 de xaneiro de 1926 baixo o nome de Radio \u00c9ireann, mentres que as emisi\u00f3ns de televisi\u00f3n comezaron o 31 de decembro de 1961.\nRadio \u00c9ireann, foi un dos 23 membros fundadores da Uni\u00f3n Europea de Radiodifusi\u00f3n no ano 1950.\nRT\u00c9 \u00e9 unha corporaci\u00f3n estatutaria controlada por unha autoridade designada polo goberno de Irlanda. A direcci\u00f3n xeral est\u00e1 en mans do Comit\u00e9 Executivo, encabezado polo director xeral. Participa no consorcio de Euronews.\nOrixes.\nAs emisi\u00f3ns en Irlanda comezaron no 1926 a trav\u00e9s de 2RN en Dubl\u00edn. Desde ese ano ata xu\u00f1o de 1960, o servizo 2RN, m\u00e1is tarde chamado \"Radio \u00c9ireann\" operou como unha secci\u00f3n do Departamento de Correos e Tel\u00e9grafos, e os traballadores eran reco\u00f1ecidos coma funcionarios polo goberno do pa\u00eds.\nNo ano 1960 RT\u00c9, baixo o nome Radio \u00c9ireann, quedou establecida pola \"Broadcasting Authority Act\" (Lei da Autoridade de Retransmisi\u00f3ns) de 1960. A empresa foi transferida \u00e1 nova autoridade que tam\u00e9n se encargaba do novo servizo de televisi\u00f3n (T\u00e9lifis \u00c9ireann), que operou desde o 31 de decembro de 1961. O nome foi cambiado a Radio Telef\u00eds \u00c9ireann pola \"Broadcasting Authority Act\" de 1966, e ambos servizos (radio e televisi\u00f3n) pasaron a ser co\u00f1ecidos como RT\u00c9 ese ano.\nNo ano 2009 a empresa volveu a cambiar o nome de \"Radio Telef\u00eds \u00c9ireann\" a \"Raidi\u00f3 Teilif\u00eds \u00c9ireann\" para reflictir a pronunciaci\u00f3n no idioma ga\u00e9lico do nome. Por\u00e9n, na entrada da sede central en Dubl\u00edn contin\u00faa o antigo nome gravado en pedra."}
{"id": "137781", "revid": "7802", "url": "https://gl.wikipedia.org/wiki?curid=137781", "title": "RT\u00c9", "text": ""}
{"id": "137782", "revid": "1131", "url": "https://gl.wikipedia.org/wiki?curid=137782", "title": "Galer\u00eda de imaxes sobre a n\u00e9boa en Galicia", "text": "A n\u00e9boa \u00e9 un fen\u00f3meno meteorol\u00f3xico consistente na presenza de nubes moi baixas."}
{"id": "137783", "revid": "5132", "url": "https://gl.wikipedia.org/wiki?curid=137783", "title": "Gie\u00dfen 46ers", "text": "Os Gie\u00dfen 46ers, co\u00f1ecidos como JobStairs GIESSEN 46ers por motivos de patrocinio, son un equipo profesional de baloncesto alem\u00e1n con sede na cidade de Gie\u00dfen, Hesse. Fundado no ano 1937, actualmente que xoga na ProA, a segunda categor\u00eda do baloncesto xermano. Disputa os seus partidos como local no Sporthalle Giessen-Ost, pavill\u00f3n con capacidade para 4\u00a0003 espectadores. Os maiores \u00e9xitos do club chegaron nos anos 1960 e 1970, \u00e9poca na que conseguiron seus cinco campionatos de liga e tres copas. At\u00e9 a temporada 2012\u221213 era o \u00fanico equipo alem\u00e1n que non descendera desde a fundaci\u00f3n da Bundesliga en 1966.\nHistoria.\nA sociedade \u00e1 que pertence foi fundada en 1846, de a\u00ed v\u00e9n o apelativo de \"46ers\" (os do 46), mais o equipo de baloncesto no comezou a funcionar ata 1937. A s\u00faa \u00e9poca dourada foi na segunda metade da d\u00e9cada dos anos 1960, acadando o seu primeiro t\u00edtulo nacional en 1965, repetindo en 1967 e 1968. Tras uns anos sen t\u00edtulos, ga\u00f1aron dous m\u00e1is en 1975 e 1978. Os seus \u00e9xitos m\u00e1is pr\u00f3ximos no tempo, foron a s\u00faa aparici\u00f3n nas semifinais de 2005, onde perderon a eliminatoria por 1-3 ante o Brose Baskets, despois campi\u00f3ns, e o terceiro posto conseguido na Copa de 2006. Na temporada 2012\u201313 o equipo descende por primeira vez na s\u00faa historia da Basketball Bundesliga desde a s\u00faa fundaci\u00f3n en 1966, sendo o \u00fanico equipo que permancera durante todas as camapa\u00f1as. Con todo, o club consegue volver \u00e1 elite tras ser campi\u00f3n da Segunda Divisi\u00f3n (ProA) en 2014\u201315."}
{"id": "137785", "revid": "126617", "url": "https://gl.wikipedia.org/wiki?curid=137785", "title": "Liverpool F.C.", "text": "O Liverpool Football Club, \u00e9 un club de f\u00fatbol da Premier League inglesa da cidade hom\u00f3nima. \u00c9 un dos clubs m\u00e1is laureados do mundo ga\u00f1ando, entre outros, dezaoito t\u00edtulos nacionais, os mesmos que os seus rivais do Manchester United, sete copas e cinco t\u00edtulos da UEFA Champions League, m\u00e1ximo galard\u00f3n a nivel europeo.\nO eterno rival do Liverpool \u00e9 o Manchester United, rivalidade que se remonta at\u00e9 1897, cando os \"Reds\" golearon por 7-1 ao United para ascender \u00e1 First Division. Non foi sen\u00f3n at\u00e9 a d\u00e9cada de 1920 que estes enfrontamentos comezaron a adquirir a categor\u00eda de cl\u00e1sico. Outro cl\u00e1sico importante \u00e9 o que disputan dende 1894 o Liverpool F.C. e o outro equipo da cidade, o Everton, nun partido que se co\u00f1ece como o Derby de Merseyside. C\u00f3mpre sinalar que ambas escuadras, \"Reds\" e \"Blues\", contan cun importante n\u00famero de seguidores na cidade portuaria, incluso entre os membros dunha mesma familia, polo cal este enfrontamento \u00e9 tam\u00e9n co\u00f1ecido como \"The Friendly Derby\" (do ingl\u00e9s: \"o derby amigable\"). Outro dato curioso \u00e9 a proximidade existente entre o estadio do Everton, o Goodison Park e o do Liverpool, Anfield.\nO Liverpool forma parte de d\u00faas das p\u00e1xinas m\u00e1is tr\u00e1xicas da historia do f\u00fatbol europeo. O 29 de maio de 1985, en Bruxelas (B\u00e9lxica), trinta e nove persoas faleceron por culpa dos incidentes causados polos \"hooligan\" ingleses no estadio Heysel antes da final de Copa de Europa contra a Juventus de Torino (Italia), cando numerosos simpatizantes italianos se abalanzaron sobre unha parede de contenci\u00f3n da tribuna dun sector do estadio para escapar da carga dalg\u00fans hooligans seguidores do Liverpool, a parede cedeu e os seareiros caeron sobre a parte inferior da tribuna dende unha altura de 10 metros aproximadamente. O 15 de abril de 1989, en ocasi\u00f3n da semifinal da Copa de Inglaterra disputada en Sheffield, campo neutral, entre o Nottingham Forest e o Liverpool, noventa e seis persoas faleceron por mor dunha masa de xente que se abalanzou cara a reixa dun t\u00fanel que conduc\u00eda \u00e1s tribunas, provocando a morte por esmagamento, como tam\u00e9n alg\u00fans seareiros atrapados no t\u00fanel. O feito foi catalogado como a \"Traxedia de Hillsborough\".\nHistoria.\nFundaci\u00f3n.\nO Liverpool F.C. foi fundado despois dunha disputa entre o Everton e John Houlding, arrendatario do estadio de Anfield e director do propio Everton. A principal diferenza entre ambas partes xurdiu cando o club avaliou a posibilidade de mercar todo o sitio de Anfield, sendo Houlding acusado de ter motivos persoais na operaci\u00f3n para obter ganancias financeiras. O Everton, que estivera xogando en Anfield dende hab\u00eda oito anos, desligouse de Houlding e trocou de estadio mov\u00e9ndose a Goodison Park. As\u00ed o Liverpool Football Club foi fundado por Houlding para xogar no vacante Anfield. O nome orixinal do club \u00eda ser \"Everton F.C. and Athletic Grounds, Ldt.\", abreviado como Everton Atheltic, mais trocouse por Liverpool F.C. en xu\u00f1o de 1892, cando \"The Football Association\" se negou a reco\u00f1ecer ao equipo como Everton.\nO club ga\u00f1ou a Lancashire League na s\u00faa primeira tempada, ademais conseguindo con \u00e9xito a unirse \u00e1 Second Division para a tempada seguinte, onde ga\u00f1aron e foron ascendidos \u00e1 First Division. Ga\u00f1aron o seu primeiro t\u00edtulo en 1900-01, e foron campi\u00f3ns outra vez en 1905-06. Chegaron logo \u00e1 s\u00faa primeira final da FA Cup en 1914, mais perdendo por 1-0 ante o Burnley. O club ga\u00f1ou de novo o campionato de liga en 1921-22 e 1922-23, con todo o club non ga\u00f1ar outro trofeo at\u00e9 o ano 1946-47, cando ga\u00f1ou a liga por quinta vez. O club chegou \u00e1 final da FA Cup de novo en 1950, mais volveu perder, esta vez fronte ao Arsenal. Pouco despois o Liverpool foi relegado \u00e1 Second Division na tempada 1953-54. Durante este per\u00edodo, sufriron unha derrota de novo na FA Cup por 2-1, contra o equipo afeccionado Worcester City, na tempada 1958-59.\nDe Shankly \u00e1 traxedia de Heysel.\nNon moito despois destes malos resultados, Bill Shankly foi nomeado adestrador, po\u00f1endo en liberdade a vinte e catro xogadores. Tam\u00e9n converteu unha habitaci\u00f3n en Anfield, orixinalmente usada de almac\u00e9n, nun espazo onde os adestradores pod\u00edan falar m\u00e1is da estratexia mentres tomaban t\u00e9 (e outras bebidas). Nese intre Shankly, xunto con outros membros fundadores da \"Boot Room\" (como se co\u00f1eceu a esta nova estancia): Joe Fagan, Reuben Bennett e Bob Paisley, comezaron a remodelar o equipo. O ascenso \u00e1 First Division logrouse finalmente na tempada 1961-62 e pouco despois, o club volv\u00eda a ga\u00f1ar a liga por primeira vez en 17 anos en 1963-64. A este t\u00edtulo seguiuno outro en 1965-66, despois de que o club ga\u00f1ara por fin a s\u00faa primeira FA Cup o ano anterior. O club ga\u00f1ou a liga e Copa da UEFA en 1972-73 e a FA Cup de novo un ano m\u00e1is tarde, despois disto Shankly xubilouse e foi substitu\u00eddo polo seu asistente Bob Paisley. Paisley foi a\u00ednda m\u00e1is exitoso que o seu predecesor e o club ga\u00f1ou a liga e a Copa da UEFA en 1975-76 na s\u00faa segunda tempada como adestrador. A tempada seguinte volveu ga\u00f1ar o t\u00edtulo da liga e por primeira vez a Copa de Europa, mais perdeu na Copa FA de 1977, non podendo acadar por pouco o triplete. O Liverpool volveu ga\u00f1ar a Copa de Europa a seguinte tempada, e na seguinte a liga de novo con 68 puntos, unha marca nacional, concedendo s\u00f3 16 goles en 42 partidos. Durante as nove tempadas Paisley no club, o Liverpool ga\u00f1ou 21 trofeos, entre eles tres Copas de Europa, unha Copa da UEFA, seis t\u00edtulos de Liga e tres League Cups consecutivas. Sendo o \u00fanico trofeo que se lle escapaba a FA Cup.\nPaisley retirouse en 1983 e, como fixera Shankly, entregou as rendas a un veterano da Boot Room, o seu adestrador asistente, Joe Fagan. O Liverpool ga\u00f1ou tres trofeos na primeira tempada de Fagan ao cargo: a Liga, a League Cup e a Copa de Europa. O Liverpool chegou de novo \u00e1 final da Copa de Europa en 1985. O partido enfront\u00e1baos \u00e1 Juventus de Torino no Estadio Heysel de Bruxelas. Antes do saque inicial, ocorreu o desastre, os afeccionados do Liverpool violaron un valo que os separaba dos seareiros italianos morrendo 39 afeccionados pola avalancha, na s\u00faa maior\u00eda italianos, con todo o partido xogouse e Liverpool perdeu por 1-0. Mais por mor do accidente a UEFA prohibe xogar aos clubs en competici\u00f3ns europeas durante cinco anos; recibindo o Liverpool unha prohibici\u00f3n de dez anos, que logo foi reducida a seis. Catorce dos seus seareiros recibiron condenas por homicidio involuntario.\nDe despois da traxedia \u00e1 actualidade.\nFagan dimitiu despois da cat\u00e1strofe e Kenny Dalglish foi designado como xogador-adestrador. Durante a s\u00faa rexencia o club ga\u00f1ou outros tres campionatos de liga e d\u00faas Copas de Inglaterra, inclu\u00edda un dobrete no ano 1985-86. Este \u00e9xito de Liverpool viuse de novo ensombrecida por outra traxedia, o Hillsborough. Sucedeu nunha semifinal da FA Cup contra o Nottingham Forest o 15 de abril de 1989, onde faleceron 94 afeccionados por unha avalancha ese d\u00eda, ademais doutra v\u00edtima no hospital catro d\u00edas m\u00e1is tarde por mor das e outra mais tras case catro anos sen recobrar o co\u00f1ecemento. Dalglish citou o desastre de Hillsborough e as s\u00faas repercusi\u00f3ns como o motivo da s\u00faa renuncia en 1991, sendo substitu\u00eddo polo ex xogador Graeme Souness, que a parte de ga\u00f1ar a FA Cup en 1992, logrou pouco \u00e9xito, sendo substitu\u00eddo por outro ex-membro da \"Boot Room\", Roy Evans. Con todo, Evans non tivo mellor sorte: unha vitoria na League Cup de 1995 foi o seu \u00fanico trofeo. Un dos poucos momentos memorables desta \u00e9poca foi unha vitoria por 4-3 sobre o Newcastle United en Anfield o 3 de abril de 1996, que foi nomeado en abril de 2003 como o \"partido do Decenio\" nos premios polo d\u00e9cimo aniversario da Premier League. G\u00e9rard Houllier foi designado como co-adestrador en 1998-99, quedando ao cargo despois da renuncia de en novembro de 1998.\nHoullier, na s\u00faa segunda tempada ao cargo do Liverpool conseguiu un triplete, ga\u00f1ando a FA Cup, a League Cup e a Copa da UEFA. Na tempada 2001-02, durante a cal Houllier se someteu a unha importante operaci\u00f3n card\u00edaca, o Liverpool terminou segundo por detr\u00e1s do Arsenal. As seguintes tempadas non estiveron \u00e1 altura das expectativas e Houllier foi substitu\u00eddo por Rafael Ben\u00edtez. O club terminou quinto na s\u00faa primeira tempada no cargo, mais ga\u00f1ou a Liga de Campi\u00f3ns da UEFA ao derrotar ao Milan por 3-2 na quenda de penais despois de que a final rematase con empate a tres goles. A tempada seguinte o Liverpool terminou terceiro con 82 puntos, a s\u00faa cifra m\u00e1is alta dende 1988, e ga\u00f1aron a FA Cup, tam\u00e9n na rolda de penaltis contra o West Ham United despois de que o partido terminase 3-3.\nNa tempada 2006-07, a procura do club de investidores chegou \u00e1 s\u00faa fin cando os empresarios estadounidenses George Gillett e Tom Hicks se converteron nos donos do club, acordou que valorou ao equipo e acabou coas s\u00faas d\u00e9bedas, que ascend\u00edan 218,9 mill\u00f3ns de libras esterlinas. Este ano o club chegou de novo \u00e1 final da Liga de Campi\u00f3ns, mais esta vez perdeu por 2-1 fronte o AC Milan. Na tempada 2008-09 o Liverpool logrou \u00e1 s\u00faa maior puntuaci\u00f3n da historia da Premier League cun total de 86 puntos, terminou como segundos clasificados despois do Manchester United.\nEscudo e cores.\nAs cores tradicionais do Liverpool son o vermello e o branco, mais trocaron na metade da d\u00e9cada de 1960 por unha vestimenta completamente vermella. Con todo, o vermello non se utilizou sempre, nos primeiros d\u00edas do club, cando se fixo cargo de Anfield do Everton, utilizaban as cores azul e branca, sendo o seu equipamento case id\u00e9ntico ao usado polo propio Everton da \u00e9poca. En 1894 o Liverpool trocar\u00e1 \u00e1s s\u00faas cores polo vermello e en 1901 e o \"Liver Bird\", s\u00edmbolo da cidade, ser\u00e1 adoptado como emblema do club. As\u00ed, durante os seguintes 60 anos o uniforme do Liverpool consistiu nunha camiseta vermella con pantal\u00f3ns brancos. Os calcet\u00edns cambi\u00e1ronse nos \u00faltimos anos dende o vermello ao negro, ao branco e de novo ao vermello.\nEn 1964, o ent\u00f3n adestrador Bill Shankly decidiu vestir ao equipo completamente de vermello por primeira vez contra o Anderlecht belga, como Ian St.John conta na s\u00faa autobiograf\u00eda:\nAs cores de visitante do Liverpool son tradicionalmente ben camisa branca e pantal\u00f3n negra ou completamente amarelo. Con todo, en 1987, foi introducido un uniforme completamente gris, que foi utilizado at\u00e9 a tempada do centenario 1991-92, cando foi substitu\u00eddo por unha combinaci\u00f3n de camiseta verde e pantal\u00f3n branco. Despois de varias combinaci\u00f3ns de cores na d\u00e9cada de 1990, inclu\u00eddos o ouro e mari\u00f1o, amarelo, negro e gris, e cru, o club alternou entre amarelo e branco at\u00e9 o 2008-09, ano no que volveu a vestimenta de cor gris. Os actuais equipamentos est\u00e1n dese\u00f1ados por Adidas, que xa traballaran para o club entre 1985 e 1996, sendo as \u00fanicas outras camisas de marca usadas polo club feitas por Umbro at\u00e9 1985 e Reebok por dez tempadas a partir de 1996. Ademais tam\u00e9n conta cun terceiro equipamento, que consiste nunha camisa turquesa e pantal\u00f3ns negros, dese\u00f1ados principalmente para os partidos da Liga de Campi\u00f3ns f\u00f3ra da casa, a\u00ednda que tam\u00e9n se utiliza para calquera partido da liga inglesa onde hai coincidencias co uniforme do rival tanto con vermello como co gris.\nO Liverpool foi o primeiro club profesional brit\u00e1nico en ter o logo dun patrocinador nas s\u00faas camisetas, despois de chegar a un acordo coa compa\u00f1\u00eda xaponesa Hitachi en 1979. Dende ent\u00f3n, foi patrocinado por Crown Paints, Candy e Carlsberg. Este \u00faltimo ser\u00e1 substitu\u00eddo na tempada 2010-11 polo Standard Chartered Bank, rachando despois de dezasete anos de patrocinio de Carlsberg, dende 1992, o que a\u00ednda \u00e9 asociaci\u00f3n patrocinador-club m\u00e1is longa do f\u00fatbol ingl\u00e9s do momento.\nO emblema do Liverpool bas\u00e9ase na \"Liver Bird\", ave s\u00edmbolo da cidade, colocada dentro dun escudo. Sobre ese escudo hai unha representaci\u00f3n das Portas de Shankly co t\u00edtulo do famoso himno do club, \"You'll Never Walk Alone\". Ademais \u00e1 beiras do escudo repres\u00e9ntanse d\u00faas chamas ardendo que se atopan f\u00f3ra do estadio de Anfield, en lembranza pola traxedia de Hillsborough.\nEstadio.\nO estadio de Anfield foi constru\u00eddo en 1884 nos terreos adxacentes ao Stanley Park, e era o orixinal escenario dos partidos do Everton, a\u00ednda que o equipo abandonou o campo no ano 1892 debido a un conflito econ\u00f3mico sobre a cantidade que deb\u00eda pagar en concepto de alugueiro. Ent\u00f3n, o dono do campo, John Houlding, decidiu crear o seu propio club para xogar no estadio, o Liverpool F.C. En 1906, a bancada dun dos uns extremos do campo foi bautizada como o \"Spion Kop\", en recordo dunha das batallas na segunda guerra dos Boer, na que morreron os 300 homes do rexemento de Lancashire, moitos dos cales eran de Liverpool.\nOs seareiros que habitualmente ocupan The Kop co\u00f1\u00e9cense como Kopites. Esta bancada chegou a dar cabida a 28.000 espectadores, o que a converteu nunha das bancadas m\u00e1is grandes do mundo. En Liverpool dise que cando o Liverpool atacaba a portar\u00eda que est\u00e1 diante de The Kop, os seguidores aspiraban profundamente para levar o bal\u00f3n \u00e1 rede. Por iso, o Liverpool adoita xogar as segundas partes atacando sobre ese fondo. A bancada viu reducida considerablemente a s\u00faa capacidade debido \u00e1s medidas de seguridade adoptadas a ra\u00edz do desastre de 1989 en Hillsborough, e foi reconstru\u00edda totalmente, po\u00f1endo cadeiras, en 1994. A s\u00faa capacidade actual \u00e9 12.390. A bancada que d\u00e1 \u00e1 r\u00faa Anfield (Anfield Road) \u00e9 a de en fronte de Kop e est\u00e1 ocupada polos seguidores m\u00e1is antigos. \u00c9 a m\u00e1is nova e, despois da s\u00faa reconstruci\u00f3n en 1998, ten unha capacidade de 9.074. As d\u00faas bancadas laterais conte\u00f1en a maior cantidade de afeccionados, 12.227 a co\u00f1ecida como \"Main Stand\" e 11.762 a \"Centenary Stand\". As\u00ed, a capacidade total actual do estadio \u00e9 de 45.276 espectadores, clasificado como estadio de 4 estrelas na lista dos estadios de UEFA.\nO 30 de xullo de 2004, o consello de cidade de Liverpool concedeu o permiso de plan do club de constru\u00edr un estadio novo de 61.000 asentos apenas 275 metros lonxe de Anfield, no Parque Stanley e o 8 de setembro de 2006 o consello de cidade de Liverpool acordou conceder ao Liverpool F.C. un arrendamento de 999 anos da terra no sitio proposto. Despois da toma de posesi\u00f3n do club en febreiro de 2007 por George Gillet e Tom Hicks, os novos donos, anunciaron que est\u00e1 programado que o estadio novo este listo en agosto de 2012.\nMelwood.\nMelwood, en West Derby, Liverpool, tr\u00e1tase do campo de adestramento do Liverpool. O seu nome v\u00e9n da contracci\u00f3n do nome dos relixiosos Melling e Woodlock, do centro escolar St. Francis Xavier, que se atopaba na actual localizaci\u00f3n do campo de adestramento. Dende xaneiro de 2001, dispo\u00f1en do Millennium Pavillion, coas m\u00e1is modernas instalaci\u00f3ns de adestramento. O seu enderezo completo \u00e9: Melwood Training Grounds, Melwood Drive, West Derby, Liverpool L12 8SV.\nSeareiros.\nO Liverpool conta cunha grande e leal fiel afecci\u00f3n que en case t\u00f3dolos partidos enche o estadio. Durante a tempada 2008-09 o Liverpool tivo a cuarta media de asistencia m\u00e1is alta da liga inglesa con 44.318 espectadores por encontro, o que sup\u00f3n o 96,8% da capacidade de Anfield. Os afeccionados do Liverpool ref\u00edrense a mi\u00fado a si mesmos como \"Kopites\", en referencia aos afeccionados que sentan na tradicional bancada de \"The Kop\" no estadio.\nA canci\u00f3n \"You'll Never Walk Alone\" (do ingl\u00e9s: \"Nunca cami\u00f1ar\u00e1s s\u00f3\"), orixinalmente do musical \"Carousel\" de Rodgers e Hammerstein, e posteriormente gravada polos m\u00fasicos de Liverpool Gerry &amp; The Pacemakers, \u00e9 o himno do club, e \u00e9 cantado pola afecci\u00f3n de Anfield dende a d\u00e9cada de 1960. Dende ent\u00f3n ga\u00f1ou tam\u00e9n popularidade entre os afeccionados doutros clubs de todo o mundo. O t\u00edtulo da canci\u00f3n adorna a parte superior da Porta Shankly, que se deu a co\u00f1ecer o 2 de agosto de 1982 en memoria do ex-xerente de Bill Shankly. O \"You'll Never Walk Alone\" tam\u00e9n se reproduce no escudo do club.\nA equipo coa m\u00e1is antiga rivalidade do Liverpool, son os seus compa\u00f1eiros de cidade, o Everton, contra os que xogan o \"Derby de Merseyside\". Esta rivalidade ven xa dende a \u00e9poca da fundaci\u00f3n do Liverpool e a controversia cos funcionarios do Everton, ent\u00f3n donos de Anfield. Tam\u00e9n se ten citado que a orixe da rivalidade est\u00e1 fundamentada nunha confrontaci\u00f3n relixiosa, por\u00e9n \u00e1mbolos dous equipos te\u00f1en unha orixe metodista, o que socava a noci\u00f3n dunha divisi\u00f3n cat\u00f3lica-protestante. No derby de Merseyside, m\u00e1is xogadores foron expulsados del que de calquera outro encontro da historia da Premier League, mais \u00e9 un dos poucos derbis locais que no que non se obriga a segregaci\u00f3n \u00e1 afecci\u00f3n. O Liverpool tam\u00e9n conta cunha gran rivalidade cos seus veci\u00f1os do Manchester United, debida principalmente ao \u00e9xito que gozan os dous clubs e a proximidade das d\u00faas cidades. A rivalidade \u00e9 tan intensa que o \u00faltimos xogador en ser transferido directamente entre os dous clubs foi Phil Chisnall en 1964, cando se trasladou a Liverpool desde o United.\nOs seareiros do club participaron en dous importantes acontecementos tr\u00e1xicos. O primeiro foi a Traxedia de Heysel, na que faleceron trinta e nove afeccionados da Juventus. Neste partido, disputado en Bruxelas en 1985, os afeccionados do Liverpoll comezaron a lanzar obxectos e cargaron abalanz\u00e1ndose sobre os seareiros da Juventus FC, produc\u00edndose unha avalancha derrub\u00e1ndose parte do estadio. Despois da final a UEFA, que botou unicamente a culpa polo incidente aos seareiros do Liverpool, prohibiu a participaci\u00f3n dos clubs ingleses nas competici\u00f3ns europeas durante cinco anos cinco anos, un ano m\u00e1is ao Liverpool. A segunda traxedia ocorreu durante a semifinal da FA Cup de 1989 entre o Liverpool e o Nottingham Forest, onde noventa e seis seareiros do Liverpool faleceron por mor dunha avalancha de xente no que se co\u00f1ece como o Desastre de Hillsborough.\nXogadores.\nCadro actual.\nCadro actualizado a 31 de agosto de 2021.\nR\u00e9cords de xogadores.\nEstat\u00edsticas a 1 de febreiro de 2010 e de acordo \u00e1s estat\u00edsticas oficiais. Os xogadores en letra grosa seguen a xogar actualmente no Liverpool. \nGalard\u00f3ns individuais.\nOs seguintes xogadores ga\u00f1aron o Bal\u00f3n de Ouro mentres xogaban para o Liverpool:\nOs seguintes xogadores ga\u00f1aron a Bota de Ouro mentres xogaban para o Liverpool:\nOs seguintes xogadores ga\u00f1aron o trofeo ao Xogador do ano da UEFA mentres xogaban para o Liverpool:\nPalmar\u00e9s.\nO Liverpool \u00e9 o equipo que ga\u00f1ou m\u00e1is veces a liga inglesa, con dezaoito t\u00edtulos, unha marca que comparte co Manchester United. Ademais ga\u00f1ou a Copa FA en sete ocasiones e a Copa da Liga outras sete veces. O Liverpool tam\u00e9n ga\u00f1ou a Copa de Europa, principal competici\u00f3n europea de clubs, cinco veces, o que \u00e9 o mellor rexistro por parte dun equipo ingl\u00e9s e sendo s\u00f3 superado en toda a historia polo Real Madrid e o AC Milan. O club tam\u00e9n ga\u00f1ou a Copa da UEFA en tres ocasi\u00f3ns, marca que s\u00f3 acadaron a Juventus e o Inter de Mil\u00e1n.\nDobletes e tripletes.\nAs competici\u00f3ns de curta duraci\u00f3n como a Charity/Community Shield, Copa Intercontinental, Copa Mundial de Clubs da FIFA ou Supercopa de Europa non se adoitan considerar como trofeos que contrib\u00faan a un dobrete ou triplete. O Liverpool at\u00e9 o momento non ga\u00f1ou ningunha copa a nivel mundial, como por exemplo a Copa Intercontinental.\nXogos contra equipos galegos.\nA eliminatoria contra o Celta de Vigo na Copa da UEFA, dificilmente ser\u00e1 esquecida polos afeccionados galegos, xa que foi a primeira vez que un equipo da liga espa\u00f1ola venc\u00eda en Anfield, coa conseguinte eliminaci\u00f3n do equipo ingl\u00e9s. Tam\u00e9n se enfrontou na fase de grupos da Liga de Campi\u00f3ns contra o Deportivo, non conseguindo a vitoria o equipo galego en ning\u00fan dos dous encontros."}
{"id": "137786", "revid": "5132", "url": "https://gl.wikipedia.org/wiki?curid=137786", "title": "Liverpool FC", "text": ""}
{"id": "137787", "revid": "5132", "url": "https://gl.wikipedia.org/wiki?curid=137787", "title": "Liverpool Football Club", "text": ""}
{"id": "137788", "revid": "5863", "url": "https://gl.wikipedia.org/wiki?curid=137788", "title": "Areal", "text": "Un areal, ou areeiro, \u00e9 unha extensi\u00f3n de terreo con area, por exemplo unha praia.\nO top\u00f3nimo Areal pode referirse a:"}
{"id": "137789", "revid": "23204", "url": "https://gl.wikipedia.org/wiki?curid=137789", "title": "Camp de T\u00faria", "text": "Camp de T\u00faria, \u00e9 unha comarca da provincia de Valencia, na Comunidade Valenciana, con capital en Ll\u00edria.\nXunto con Ll\u00edria, outros municipios de m\u00e1is de 10.000 habitantes son B\u00e9tera, Riba-roja de T\u00faria, La Pobla de Vallbona, L'Eliana e Benaguasil. Os municipios con menos de 10.000 habitantes son Vilamarxant, Sant Antoni de Benaixeve, N\u00e0quera, Serra e Casinos.\nEn 1995, a petici\u00f3n da s\u00faa propia poboaci\u00f3n, o municipio de G\u00e0tova incorporouse \u00e1 provincia de Valencia, pasando a formar parte da comarca de Camp de T\u00faria (pertenc\u00eda ao Alto Palancia na provincia de Castell\u00f3)."}
{"id": "137790", "revid": "89787", "url": "https://gl.wikipedia.org/wiki?curid=137790", "title": "Aeroescudo", "text": "Un aeroescudo \u00e9 un escudo t\u00e9rmico r\u00edxido que protexe \u00f3 veh\u00edculo da presi\u00f3n e a calor producidos polo arrastre durante a entrada atmosf\u00e9rica, fre\u00e1ndoo, e podendo protexelo de impactos de obxectos durante o voo espacial. Dentro de aeroescudo vai aloxado a carga \u00fatil xunto con equipamento como paraca\u00eddas, motores foguete e electr\u00f3nica de control, como as unidades de medici\u00f3n inercial, que monitoriza a orientaci\u00f3n do escudo durante o descenso en paraca\u00eddas.\nOs aeroescudos son compo\u00f1entes clave nas misi\u00f3ns espaciais interplanetarias. Foron usados durante o programa Apollo \u00e1 L\u00faa na d\u00e9cada dos anos 1960 e 1970, no programa Viking a Marte (1975), na misi\u00f3n Mars Pathfinder de 1997, nas misi\u00f3ns dos Mars Exploration Rover do 2003 e noutras moitas misi\u00f3ns."}
{"id": "137792", "revid": "89787", "url": "https://gl.wikipedia.org/wiki?curid=137792", "title": "Club Pat\u00edn Tenerife", "text": "O Club Pat\u00edn Tenerife foi un club de h\u00f3ckey a pat\u00edns da cidade de Santa Cruz de Tenerife. Fundado en 1970 e desaparecido no 2011 por motivos econ\u00f3micos.\nEn 2008 proclamouse campi\u00f3n da Copa CERS ao derrotar na final ao Hockey Valdagno nos penaltis.\nHistoria.\nO club foi fundado en 1970 co nome Pat\u00edn Tenerife La Salle, nun proxecto encabezado por Antonio Miguel G\u00f3mez Hern\u00e1ndez. Na tempada 1981-82 competiu por primeira vez na Divisi\u00f3n de Honra, mais s\u00f3 durar\u00eda un ano na m\u00e1xima competici\u00f3n do h\u00f3ckey a pat\u00edns espa\u00f1ol. O seu retorno \u00e1 OK Liga chegou na tempada 1997-98.\nEn competici\u00f3ns europeas, na tempada 2007-08 ga\u00f1ou a Copa CERS, e na tempada 2008-09 debutou na Copa de Europa.\nO 16 de agosto do 2011 o club anunciaba mediante un comunicado na s\u00faa p\u00e1xina web que renunciaba a competir na 1\u00aa Divisi\u00f3n Estatal (categor\u00eda \u00e1 cal descendera ao final da tempada 2010-11) a causa das dificultades para completar un presuposto de garant\u00edas para competir na segunda categor\u00eda do h\u00f3ckey a pat\u00edns espa\u00f1ol, este feito supuxo a desaparici\u00f3n do club canario logo de 41 anos nos que se converteu no m\u00e1ximo expo\u00f1ente deportivo da illa."}
{"id": "137795", "revid": "1131", "url": "https://gl.wikipedia.org/wiki?curid=137795", "title": "Anfield", "text": "Anfield \u00e9 un estadio de f\u00fatbol localizado no distrito hom\u00f3nimo, na cidade de Liverpool, en Inglaterra, Reino Unido. A s\u00faa direcci\u00f3n \u00e9 Anfield Road Liverpool L4 0TH. O estadio foi constru\u00eddo en 1884, e foi a casa do Everton Football Club at\u00e9 1892, ano en que o club marchou despois dun desacordo econ\u00f3mico. Desde ent\u00f3n o estadio foi o fogar do Liverpool Football Club, equipo formado a partir da sa\u00edda do Everton de Anfield. \u00c9 un estadio de categor\u00eda elite segundo os criterios da UEFA, e albergou numerosos partidos internacionais a nivel profesional, inclu\u00edndo encontros da selecci\u00f3n inglesa de f\u00fatbol. O inmoble ademais foi utilizado durante a Eurocopa de 1996.\nO estadio comprende catro tribunas: \"Spion Kop\", \"Main Stand\" (\"Tribuna Principal\"), \"Centenary Stand\" (\"Tribuna do Centenario\") e \"Anfield Road\" (\"Cami\u00f1o de Anfield\"). A asistencia marca de 61.905 espectadores foi establecida en 1952 nun partido da FA Cup entre Liverpool e Wolverhampton Wanderers Football Club. Este fito tivo lugar antes de que se instalasen asentos para cada espectador no recinto. A instalaci\u00f3n de asentos realizouse seguindo as recomendaci\u00f3ns do chamado Informe Taylor. Plan\u00e9ase a apertura en 2011 dun novo estadio en Stanley Park, o cal substituir\u00eda a Anfield e dar\u00eda cabida a 25.000 espectadores m\u00e1is.\nHistoria.\nAberto por primeira vez en 1884, Anfield orixinalmente foi propiedade de John Orrell, un cervexeiro e amigo de John Houlding, este \u00faltimo quen ser\u00eda o fundador do Liverpool F.ol.; Orrell, sendo o arrendatario de Anfield, decidiu permitirlle ao Everton rentar o inmoble por unha pequena cota. O primeiro partido celebrado en Anfield foi o 28 de setembro de 1884 entre Everton e Earlstown, resultando en vitoria do Everton por 5:0. Durante a tenencia do estadio por parte do Everton, erixiuse unha pequena tribuna para dar cabida a alg\u00fans dos 8.000 espectadores que regularmente asist\u00edan aos partidos. Houlding comproulle a Orrell o estadio en 1891 e propuxo incrementar a renda de \u00a3100 a \u00a3250 por ano. O Everton negouse a cumprir as s\u00faas demandas e mudouse a Goodison Park.\nO primeiro partido de liga do Liverpool en Anfield celebrouse o 9 de setembro de 1893 contra Lincoln City Football Club, partido que ga\u00f1ar\u00eda Liverpool 4:0 ante 5.000 espectadores. En 1895 constru\u00eduse unha nova tribuna con capacidade para 3.000 afeccionados. A mesma foi erixida no sitio onde agora at\u00f3pase \"Main Stand\". A tribuna ti\u00f1a un distintivo gablete vermello e branco, e era similar \u00e1 tribuna principal do estadio St James' Park do Newcastle United F.C.. Outra tribuna m\u00e1is foi constru\u00edda con madeira e ferro ondulado polo lado da r\u00faa \"Anfield Road\" en 1903. Despois de que Liverpool ga\u00f1ase o seu en 1906, unha nova tribuna foi erixida ao longo de \"Walton Breck Road\". O xornalista local Ernest Jones, quen era o editor deportivo dos diarios \"Liverpool Daily Post\" e \"Liverpool Boto\", bautizou \u00e1 tribuna como \"Spion Kop\". Foi chamada as\u00ed en honra a unha famoso outeiro de Sur\u00e1frica onde en 1900 un rexemento local hab\u00eda sufrido fortes baixas durante as Guerras dos B\u00f3ers. M\u00e1is de 300 homes ?moitos deles orixinarios de Liverpool? morreran al\u00ed mentres as forzas brit\u00e1nicas tentaban tomar o outeiro, a cal era un valioso punto estrat\u00e9xico. Pola mesma \u00e9poca outra tribuna foi constru\u00edda ao longo de \"Kemlyn Road\", completando as\u00ed o catro tribunas que mantivo o estadio desde ent\u00f3n.\nO estadio permaneceu case sen modificaci\u00f3ns at\u00e9 1928 cando a \"Kop\" foi redese\u00f1ada e expandida para dar cabida a 30.000 espectadores ao mesmo tempo que foi cuberta. Moitos estadios en Inglaterra ti\u00f1an tribunas nomeadas en honra a \"Spion Kop\", no entanto, a de Anfield era a maior \"Kop\" do pa\u00eds nesa \u00e9poca. Era capaz de albergar m\u00e1is afeccionados que alg\u00fans estadios enteiros. O mastro do SS Great Eastern, un dos primeiros barcos met\u00e1licos, foi rescatado do mar en Rock Ferry, preto de Liverpool, e transportado at\u00e9 o val de Everton para ser erixido \u00e1 beira da \"Kop\" onde segue estando de p\u00e9, servindo como hasta de bandeira.\nEn 1957 instalouse o sistema de iluminaci\u00f3n e o 30 de outubro dese ano, para un partido contra Everton, as l\u00e1mpadas foron acendidas por primeira vez ao mesmo tempo que se conmemoraba o 75\u00b0 aniversario da Liverpool County Football Association. En 1963 a vella tribuna de \"Kemlyn Road\" foi substitu\u00edda por unha tribuna voladiza, a cal tivo un custo de \u00a3350.000 e era capaz de dar cabida a 6.700 espectadores. Dous anos despois fix\u00e9ronse modificaci\u00f3ns no extremo de \"Anfield Road\", convertendo a tribuna nunha extensa \u00e1rea techada pero onde os afeccionados estar\u00edan de p\u00e9. Outra alteraci\u00f3n maior vi\u00f1o en 1973 cando a antiga \"Main Stand\" foi derrubada e unha nova tribuna foi constru\u00edda no seu lugar. Ao mesmo tempo, as antigas l\u00e1mpadas foron retiradas para instalar outras novas sobre as tribunas de \"Kemlyn Road\" e \"Main Stand\". A nova tribuna foi inaugurada oficialmente o 10 de marzo de 1973 polo Duque de Kent. Nos anos 1980 unha zona sen constru\u00edr localizada entre \"Main Stand\" e o terreo de xogo foi convertida en zona de asentos, e en 1982 instal\u00e1ronse m\u00e1is asentos na parte de \"Anfield Road\".\nAs Portas de Shankly foron erixidas en 1982, sendo un tributo ao ex-adestrador do equipo Bill Shankly que acababa de falecer; a vi\u00fava de Shankly, Nessie, abriu as portas por primeira vez o 26 de agosto de 1982. Sobre as portas at\u00f3panse as palabras \"You'll Never Walk Alone\" (\"Nunca cami\u00f1ar\u00e1s s\u00f3\"), inspiradas na canci\u00f3n de Gerry &amp; The Pacemakers que os afeccionados de Liverpool adoptaron como himno do equipo.\nEn 1992 unha segunda bancada foi engadida \u00e1 tribuna de \"Kemlyn Road\", convert\u00e9ndoa nunha tribuna de dous niveis. Inclu\u00eda palcos e suites de luxo as\u00ed como 11.000 asentos. Os plans para expandir a tribuna lev\u00e1ronse a cabo antes, pero d\u00faas se\u00f1oras de idade avanzada que viv\u00edan en \"Kemlyn Road\" neg\u00e1ronse a mudarse da s\u00faa casa e os plans foron postos en espera. Cando unha das se\u00f1oras faleceu e a outra finalmente decidiu mudarse, os plans pux\u00e9ronse en marcha. A tribuna foi reinaugurada oficialmente o 1 de setembro de 1992 polo presidente da UEFA Lennart Johansson e renomeada como \"Centenary Stand\" (\"Tribuna do Centenario\"), isto en conmemoraci\u00f3n dos 100 anos de existencia do Liverpool F.C. A tribuna \"Kop\" foi remodelada en 1994 despois das recomendaci\u00f3ns do Informe Taylor e converteuse nunha tribuna con asento para todos os espectadores; despois das modificaci\u00f3ns, a s\u00faa capacidade reduciuse a aproximadamente 12.000 espectadores.\nO 4 de decembro de 1997 unha estatua de bronce de Bill Shankly foi develada no centro de visitantes localizado fronte \u00e1 tribuna \"Kop\". De m\u00e1is de 2,4 m de alto, a estatua representa a Shankly usando unha bufanda do club ao redor do pescozo e nunha pose familiar que el adoitaba adoptar cando os fan\u00e1ticos lle aplaud\u00edan. O cambio m\u00e1is recente a Anfield deuse en 1998 cando foi inaugurada a nova tribuna de dobre bancada de \"Anfield Road\". A tribuna, por\u00e9n, encarou varios de problemas desde a s\u00faa renovaci\u00f3n. Durante a homenaxe a Ronnie Moran contra o Celtic F.C. moitos fan\u00e1ticos queix\u00e1ronse de que a bancada superior mov\u00edase. A comezos da tempada de 1999-2000 unha serie de postes de sost\u00e9n tiveron que ser colocados para dar maior estabilidade \u00e1 parte superior da tribuna.\nEstrutura e instalaci\u00f3ns.\nO terreo de xogo at\u00f3pase rodeado por catro tribunas, todas as cales est\u00e1n cubertas e te\u00f1en asentos para todos os espectadores. As tribunas ch\u00e1manse \"Anfield Road\", \"Centenary Stand\" (\"Tribuna do Centenario\"), \"Spion Kop\" e \"Main Stand\" (\"Tribuna Principal\"). As tribunas de \"Anfield Road\" e \"Centenary Stand\" te\u00f1en dous niveis, mentres que \"Kop\" e \"Main Stand\" contan cun s\u00f3 nivel. A capacidade total do estadio \u00e9 de 45.370 espectadores.\nA tribuna de \"Centenary Stand\" orixinalmente chamouse \"Kemlyn Road\" at\u00e9 antes da adici\u00f3n do seu segundo nivel. Despois de que se completase a expansi\u00f3n, a tribuna foi renomeada para celebrar o cent\u00e9simo aniversario do club. A capacidade da tribuna \u00e9 de 11.762 espectadores, con 4.600 lugares na parte superior e 6.814 na inferior, ademais de 348 asentos nos palcos localizados na parte media a tribuna. Parte da tribuna de \"Anfield Road\" \u00e9 usada para aloxar aos afeccionados do equipo visitante. Sendo orixinalmente unha tribuna simple cun s\u00f3 nivel e asentos multicolores, engadiuse un segundo nivel \u00e1 tribuna orixinal, incrementando a s\u00faa capacidade a 9.074 afeccionados, consistindo en 2.654 asentos na parte superior e 6.391 na inferior con 29 espazos para persoas discapacitadas. A \"Kop\" foi constru\u00edda orixinalmente como unha bancada descuberta e sen asentos capaz de albergar a 30.000 espectadores, a\u00ednda que foi techada en 1928. Con todo, despois da Traxedia de Hillsborough e do subsecuente Informe Taylor, constru\u00eduse unha nova \"Kop\" con asentos para todos os afeccionados, reducindo drasticamente a s\u00faa capacidade a 12.409 lugares, ademais de contar con 9 espazos para discapacitados. A tribuna de \"Main Stand\" cont\u00e9n os palcos principais e os vestidores dos xogadores. A capacidade da tribuna \u00e9 de 12.277 asentos, consistindo en 9.597 asentos na tribuna principal, 2.409 dispo\u00f1ibles na zona baixa ?detr\u00e1s dos bancos?, 177 nos palcos principais, 54 nos palcos de prensa e 40 espazos para discapacitados. Sobre as escaleiras que levan cara \u00e1 cancha colga un letreiro que di \"This is Anfield\" (\"Isto \u00e9 Anfield\"). O seu obxectivo \u00e9 intimidar aos opo\u00f1entes e darlle sorte a quen o tocan. Por conseguinte, os xogadores do Liverpool adoitan estender e colocar unha ou ambas as mans nel cando pasan por baixo.\nEn total hai 32 espazos para acomodar a visitantes con cadeiras de rodas; 22 destes espazos dest\u00ednanse a venda xeral, 8 son para os afeccionados visitantes e outros 2 mant\u00e9\u00f1ense sen usar para calquera emerxencia. Hai 36 espazos para afeccionados con trastornos da visi\u00f3n. O estadio conta con tributos a dous dos adestradores m\u00e1is exitosos do club: as Puertas Praisley, en honra a Bob Praisley, quen guiou a Liverpool a tres Copas de Europa e seis campionatos de Liga entre os anos 1970 e 1980; e as Puertas Shankly, en honra a Bill Shankly, predecesor de Praisley entre 1959 e 1974. As dimensi\u00f3ns da cancha en Anfield son 101 x 68 m, medidas que est\u00e1n xusto por encima das recomendadas pola FA.\nDurante a tempada de f\u00fatbol o pasto \u00e9 cortado d\u00faas veces por semana, e durante a tempada de descanso \u00e9 cortado catro veces por semana. O paso mide aproximadamente unha polgada de alto durante a tempada de partidos, e d\u00faas polgadas o resto do ano. En 1982 instalouse a calefacci\u00f3n subterr\u00e1nea. Nos d\u00edas que hai partido, os encargados do terreo de xogo son asistidos por traballadores do campo de adestramento do Liverpool, chamado Melwood. As\u00edstenlles enchendo os foxos que haxa no campo durante o medio tempo, e usualmente pasan d\u00faas horas despois de terminado un encontro restaurando a cancha. Hai de 400 a 420 persoas en servizo durante os d\u00edas de xogo, ademais de 65 polic\u00edas, un doutor, dous equipos de param\u00e9dicos e 40 oficiais de St. John Ambulance. A seguridade no estadio \u00e9 moi intensa, xa que engloba unha estaci\u00f3n de polic\u00eda interna, un sistema de detecci\u00f3n de incendios conectado ao corpo de bombeiros de Merseyside, portas de sa\u00edda electr\u00f3nicas, c\u00e1maras de circu\u00edto pechado de televisi\u00f3n dentro e f\u00f3ra do inmoble, catro habitaci\u00f3ns de primeiros auxilios completamente equipadas e tres ambulancias. O acceso ao estadio real\u00edzase a trav\u00e9s de cart\u00f3ns intelixentes RFID en lugar de usar os torniquetes tradicionais. Este sistema, utilizado nos 80 torniquetes ao redor de Anfield, foi introducido en 2005.\nTransporte.\nO estadio at\u00f3pase aproximadamente a 3 km da Estaci\u00f3n de Lime Street, a cal \u00e9 unha ramificaci\u00f3n da West Coast Main Line. A Estaci\u00f3n de Kirkdale \u00e9 a m\u00e1is pr\u00f3xima a Anfield, ach\u00e1ndose a aproximadamente unha milla do estadio. O inmoble non conta con estacionamento para os seareiros.\nOutros usos.\nAnfield albergou numerosos partidos internacionais, e foi un dos recintos utilizados durante a Eurocopa 1996; o estadio aloxou catro partidos da competici\u00f3n, dos cales tres foron da rolda de grupos e un foi de cuartos de final. Anfield ademais albergou cinco semifinais da FA Cup, a \u00faltima delas en 1929.\nTam\u00e9n foi sede de moitos outros eventos, e durante os anos de guerra realiz\u00e1banse regularmente pelexas de boxeo no lugar. Alg\u00fans campionatos brit\u00e1nicos foron disputados no inmoble, como o celebrado o 12 de xu\u00f1o de 1934, cando Nelson Tarleton pelexou polo T\u00edtulo Mundial de Peso Pluma contra Freddie Miller. Mesmo foi xogado algunha vez tenis profesional en Anfield, co campi\u00f3n do Aberto dos Estados Unidos, Bill Tachen, e o campi\u00f3n de Wimbledon, Fred Perry, entretendo \u00e1s masas nun partido de exhibici\u00f3n. A mediados dos anos 1920, Anfield serviu como meta do marat\u00f3n da cidade. En xullo de 1984, o evanxelista estadounidense Billy Graham predicou en Anfield por unha semana, atraendo xent\u00edos de m\u00e1is de 30.000 persoas por noite."}
{"id": "137797", "revid": "1410", "url": "https://gl.wikipedia.org/wiki?curid=137797", "title": "PAS Alcoi", "text": "O Pat\u00ed Alcodiam Salesi\u00e0, tam\u00e9n co\u00f1ecido como PAS Alcoi \u00e9 un club de h\u00f3ckey a pat\u00edns e patinaxe art\u00edstica da localidade alacantina de Alcoi.\nO equipo de h\u00f3ckey a pat\u00edns compite actualmente na OK Liga.\nHistoria.\nO \"Club Pat\u00ed d'Alcoi\" foi fundado en 1951, e tres anos m\u00e1is tarde converteuse en secci\u00f3n do Real Alcodiam Deportivo, un dos clubs de f\u00fatbol de Alcoi. En 1957 fusionouse co equipo do Colexio Salesianos e dende aquela \u00e9 denominado Pat\u00ed Alcodiam Salesi\u00e0."}
{"id": "137798", "revid": "98629", "url": "https://gl.wikipedia.org/wiki?curid=137798", "title": "Blanes Hoquei Club", "text": "O Blanes Hoquei Club Fundaci\u00f3 \u00e9 un club de h\u00f3ckey a pat\u00edns catal\u00e1n da localidade de Blanes, La Selva (Provincia de Xirona), fundado en abril de 1961 e que actualmente compite na OK Liga.\nO himno.\nEn 2007, celebr\u00e1ndose a cuarta edici\u00f3n da Golden Cup foi presentado o himno oficial do Blanes HC, composto e gravado pola banda blanesa Bizarre."}
{"id": "137800", "revid": "736", "url": "https://gl.wikipedia.org/wiki?curid=137800", "title": "Grup Excursionista i Esportiu Giron\u00ed (h\u00f3chey sobre pat\u00edns)", "text": ""}
{"id": "137802", "revid": "23204", "url": "https://gl.wikipedia.org/wiki?curid=137802", "title": "C.H. Lloret", "text": "O Club Hoquei Lloret \u00e9 un club de h\u00f3ckey a pat\u00edns catal\u00e1n da localidade xerundense de Lloret de Mar, na comarca de La Selva, fundado en 1969 e que compite actualmente na OK Liga.\nHistoria.\nO CH Lloret foi fundado en 1969, chegou \u00e1 Primeira Divisi\u00f3n Nacional na tempada 1981-82, acadando catro anos m\u00e1is tarde o ascenso \u00e1 Divisi\u00f3n de Honra, na que tan s\u00f3 consegue xogar d\u00faas tempadas. Na tempada 2001-02 o equipo retorna \u00e1 m\u00e1xima categor\u00eda.\nDo 9 ao 12 de marzo de 2006 celebrouse en Lloret de Mar a Copa do Rei coa participaci\u00f3n do Club Hoquei Lloret, caendo este en cuartos de final fronte ao Igualada HC, nunha edici\u00f3n que acabar\u00eda ga\u00f1ando o Reus Deportiu.\nO CH Lloret chegou \u00e1 final four de Dinan da Copa CERS na tempada 2007-08, caendo en semifinales fronte ao Hockey Valdagno. En 2009 foi Lloret de Mar quen acolleu a final a catro da Copa CERS."}
{"id": "137807", "revid": "17467", "url": "https://gl.wikipedia.org/wiki?curid=137807", "title": "Afonso VII de Castela", "text": ""}
{"id": "137809", "revid": "89787", "url": "https://gl.wikipedia.org/wiki?curid=137809", "title": "Impresi\u00f3n, sol nacente", "text": "Impresi\u00f3n, sol nacente (en franc\u00e9s \"Impression, soleil levant\") \u00e9 un cadro do pintor franc\u00e9s Claude Monet, cuxo t\u00edtulo deu nome \u00f3 movemento impresionista. Realizado en 1873 durante unha breve estancia do artista en Le Havre, representa o amencer no porto da cidade.\nA t\u00e9cnica.\nA intenci\u00f3n do artista nesta obra non \u00e9 capturar o detalle, sen\u00f3n plasmar un intre fugaz: o momento no que o sol se eleva no horizonte entre as n\u00e9boas do porto de Le Havre. As\u00ed, Monet emprega pinceladas soltas coas que consegue que as formas desaparezan case por completo creando deste xeito unha sensaci\u00f3n atmosf\u00e9rica: as figuras e a paisaxe est\u00e1n tan esva\u00eddas que semellan un esbozo, coma acontece coas barcas e co fondo da escena. Asemade, para plasmar o movemento da auga emprega unhas pinceladas descontinuas na s\u00faa superficie e no reflexo do sol .\nContexto hist\u00f3rico.\nA obra foi presentada por primeira vez en 1874 na \"I Exposici\u00f3n da sociedade an\u00f3nima de artistas pintores, escultores e gravadores\" , que era unha alternativa ao Sal\u00f3n de Par\u00eds -o cal estaba ligado \u00e1 Escola de Belas Artes- onde pod\u00edan expo\u00f1er as s\u00faas obras artistas independentes que buscaban unha renovaci\u00f3n das artes. O autor houbo de buscarlle un t\u00edtulo para inclu\u00edla no cat\u00e1logo da exposici\u00f3n:\nA ra\u00edz deste evento, o cr\u00edtico Louis Leroy, do xornal \"Le Charivari\", escribiu un artigo coma cr\u00edtica \u00e1 exposici\u00f3n o 25 de abril de 1874, titulado \"l'Exposition des Impressionnistes\" (\"A exposici\u00f3n dos impresionistas\") tentando facer un xogo de palabras despectivo co t\u00edtulo do cadro de Monet. Deste xeito xurdiu o nome deste movemento art\u00edstico."}
{"id": "137816", "revid": "89787", "url": "https://gl.wikipedia.org/wiki?curid=137816", "title": "D\u00eda, Grecia", "text": "D\u00eda (en grego \u0394\u00ed\u03b1) \u00e9 unha illa situada a alg\u00fans quil\u00f3metos ao norte de Candia, a capital de Creta. A illa, actualmente est\u00e1 deshabitada, e \u00e9 unha reserva de cabras salvaxes. Administrativamente, D\u00eda forma parte da comunidade de Elaia dentro da unidade municipal de Gouves, unidade rexional de Heraklion, no municipio de Elias.\nXeograf\u00eda.\nDe forma vagamente cuadrangular, a illa ten unha lonxitude de 6\u00a0km e unha anchura de 4\u00b45. Cunha superficie de 12\u00a0km\u00b2, \u00e9 a illa m\u00e1is grande do litoral cretense.\nO illote par\u00e9cese a un lagarto xigante cando se ve desde a cidade de Heraklion. Tam\u00e9n conta unha lenda que un lagarto xigante tratou de destru\u00edr a illa de Creta, pero Zeus converteuno en pedra cun raio, creando as\u00ed a illa.\nHistoria.\nSegundo a mitolox\u00eda grega, Teseo far\u00eda escala al\u00ed logo de matar ao Minotauro. Al\u00ed abandonou a Ariadna antes de partir cara a Atenas.\nA illa era co\u00f1ecida anteriormente como Standia, por perda conxuntura na frase \u03c3\u03c4\u03ae\u03bd \u0394\u03af\u03b1.\nFoi o principal porto de Creta durante s\u00e9culos.\nHai importantes vestixios da \u00e9poca minoica, o que poder\u00eda facer pensar que D\u00eda era un centro importante.\nProteci\u00f3n Ambiental.\nD\u00eda \u00e9 parte da Rede Europea da Natureza (Rede Natura 2000) e \u00e9 un coto de caza para investigaci\u00f3n.\nPorto antigo.\nEn 1976, Jacques Cousteau levou a cabo a exploraci\u00f3n submarina ao redor de D\u00eda e atopou restos dun antigo porto nas augas entre Heraklion e D\u00eda."}
{"id": "137829", "revid": "89787", "url": "https://gl.wikipedia.org/wiki?curid=137829", "title": "Michelle Jenner", "text": "Michelle Jenner Husson, nada en Barcelona o 14 de setembro de 1986, \u00e9 unha actriz catal\u00e1, cantante e actriz de dobraxe de pel\u00edculas e videoxogos, filla de nai francesa e de pai espa\u00f1ol de ascendencia inglesa. Acadou sona polo seu papel como Sara Miranda da serie \"Los hombres de Paco\".\nTraxectoria.\nFilla do actor de dobraxe Miguel \u00c1ngel Jenner. Estudou no colexio La Salle de Bonanova, onde tam\u00e9n asistiu a clases de teatro, canto e baile, disciplinas que tam\u00e9n practicaba na escola Company &amp; Company.\nCon s\u00f3 dous anos de idade, a s\u00faa nai lev\u00e1baa a castings e realizou alg\u00fans traballos na publicidade e mais na moda.\n\u00d3s seis anos comezou por casualidade no mundo da dobraxe dicindo tan s\u00f3 d\u00faas palabras nun filme onde se precisaban moitos cativos. A partir de aqu\u00ed, este mesmo director empezou a contactar con ela para outros papeis cada vez m\u00e1is importantes, e outros directores tam\u00e9n a foron co\u00f1ecendo.\n\u00d3 remata-lo bacharelato ingresou na escola de interpretaci\u00f3n Nancy Tu\u00f1on, onde non puido finaliza-los tres cursos. Posteriormente marchou cabo a Madrid a roda-la serie de televisi\u00f3n \"Los hombres de Paco\".\nAmais, participou na campa\u00f1a de Herbal Essences polo ver\u00e1n do 2007, actuou en d\u00faas curtametraxes, \"Tight\" (ga\u00f1ador do premio Brigadoon \u00e1 mellor curtametraxe en Sitges 2006) e \"Cinco contra un\" (ga\u00f1ador do Premio Novo no Festival Humor en Corto). A actriz posou para revistas tan co\u00f1ecidas como MAN ou FHM amais de moitas outras (Li\u00f1a, Ragazza, Loka, Bravo, Superpolbo etc). \u00c9 a nova embaixadora do videoxogo \"Los Sims 2\" cun personaxe creado a partir dela. No 2008 actuou na s\u00faa primeira obra de teatro en Don Juan de Alcal\u00e1 como Dona In\u00e9s.\nNo 2009, rodou \"Inocentes\", miniserie de Telecinco compartindo protagonismo con \u00c1lex Gonz\u00e1lez. Tam\u00e9n participou en 2010 na serie de TNT \"Entre todas las mujeres\" e na tv-movie de Antena 3 \"La Princesa de \u00c9boli\", protagonizada por Bel\u00e9n Rueda e Hugo Silva. No outono deste mesmo ano roda a pel\u00edcula \"No tengas miedo\", dirixida por Montxo Armend\u00e1riz na que \u00e9 protagonista dunha trama moi dura.\nEn maio de 2011 confirmouse que protagonizar\u00eda a nova serie hist\u00f3rica de La 1 sobre a vida de Isabel a Cat\u00f3lica, \"Isabel\", que foi estreada o 10 de setembro de 2012."}
{"id": "137832", "revid": "1131", "url": "https://gl.wikipedia.org/wiki?curid=137832", "title": "Galer\u00eda de imaxes de Infesta, Monterrei", "text": "San Vicenzo de Infesta \u00e9 unha parroquia do concello ourens\u00e1n de Monterrei"}
{"id": "137853", "revid": "12452", "url": "https://gl.wikipedia.org/wiki?curid=137853", "title": "AC Mil\u00e1n", "text": ""}
{"id": "137861", "revid": "98629", "url": "https://gl.wikipedia.org/wiki?curid=137861", "title": "O Pireo", "text": "O Pireo (en grego antigo ou katharevousa: \u03a0\u03b5\u03b9\u03c1\u03b1\u03b9\u03b5\u03cd\u03c2 \"Pire\u00e9fs\" ou Pirai\u00e9vs, en grego moderno - ou neohel\u00e9nico- \u03a0\u03b5\u03b9\u03c1\u03b1\u03b9\u03ac\u03c2 -\"Pire\u00e1(s)\"-) unha cidade do sueste de Grecia situada na prefectura (\"nomo\") da \u00c1tica, a beira do golfo de Exina. Era o porto da antiga cidade de Atenas e foi elixido para funcionar como porto moderno cando esta cidade foi refundada en 1834. \u00c9 un dos m\u00e1is activos e importantes de Grecia, as\u00ed como o porto de referencia para a navegaci\u00f3n polas illas do mar Exeo e tam\u00e9n unha importante escala para as principais compa\u00f1\u00edas navieiras do Oriente Pr\u00f3ximo. A s\u00faa poboaci\u00f3n era de 175.607 habitantes no (2001).\nNa actualidade, a pesar da divisi\u00f3n administrativa, O Pireo \u00e9 o barrio portuario da cidade de Atenas.\nO Pireo \u00e9 un promontorio rochoso, con tres portos naturais, o m\u00e1is grande situado no noroeste, que serve como importante porto comercial cara ao leste do mar Mediterr\u00e1neo, e os dous m\u00e1is pequenos son utilizados para prop\u00f3sitos navais. O porto ten servizos de transbordadores a case todas as illas do leste de Grecia e moitas do norte e leste do mar Exeo. A parte oeste do porto \u00e9 usada para servizos de carga e cobre unha grande \u00e1rea.\nO Pireo mantense como o maior centro industrial e portuario, e \u00e9 a terminal para o servizo de trens el\u00e9ctricos. Ten estaleiros, f\u00e1bricas produtoras de maquinaria agr\u00edcola, vidro, t\u00e9xtil e produtos qu\u00edmicos. Ademais exporta olivas, aceite de oliva e xab\u00f3n. Tam\u00e9n ten unha escola industrial fundada en 1938.\nHistoria.\nAntig\u00fcidade.\nO Pireo era na orixe unha illa, separada do continente polas marismas de Halipedon.\nNon foi o primeiro porto de Atenas. Preferiuse durante moito tempo a enseada de Falero, visible desde Atenas, ao contrario que o Pireo.\nO primeiro en interesarse no Pireo foi Hipias, que fortificou Muniquia.\nTem\u00edstocles foi o primeiro en impulsar aos atenienses para que aproveitasen estes portos, no canto de usar a ba\u00eda areosa de Falero. A fortificaci\u00f3n do Pireo comezou no ano 493 a.C. durante o arcontado (493-492 a.C.) de Tem\u00edstocles, para ofrecer \u00e1 frota ateniense, composta por 200 trirremes, un lugar de fondeo m\u00e1is seguro que a enseada de Falero. Empezou a construci\u00f3n dos Muros Longos, que foron acabados xusto ao principio da guerra do Peloponeso. As fortificaci\u00f3ns foron demolidas polo espartano Lisandro no 404 a.C., ao final da guerra do Peloponeso, substitu\u00eddas en 393 a.C. polo almirante ateniense Con\u00f3n.\n\u00c9 a Tem\u00edstocles ao que se debe a elecci\u00f3n do sitio do Pireo para instalar o novo porto de Atenas. A continuaci\u00f3n do descubrimento dos novos xacementos nas minas de Lauri\u00f3n, Atenas tivo os medios para proceder aos grandes traballos de fortificaci\u00f3n e de construci\u00f3n mar\u00edtima e Tem\u00edstocles persuadiu \u00e1 Asemblea ateniense de desbloquear estes fondos para facer de Atenas un poder mar\u00edtimo. Tras o primeiro arcontado de Tem\u00edstocles comezan os traballos no Pireo e d\u00f3tano de talleres navais. Estes talleres permiten a construci\u00f3n dunha frota bastante importante como para bater aos persas na batalla de Salamina no 480 a.C.\nEsta vitoria persuade aos atenienses da utilidade dun poder mar\u00edtimo, sendo destru\u00edda Atenas polos persas, reconstr\u00faena fortific\u00e1ndoa e fan o mesmo no Pireo que sufriu algo a invasi\u00f3n persa.\nA cidade orixinal do Pireo foi constru\u00edda polo arquitecto Hip\u00f3damo de Mileto, probablemente na \u00e9poca de Pericles. O promontorio en si mesmo consta de d\u00faas partes: o monte de Muniquia e a proxecci\u00f3n de Act\u00e9.\nBase da frota de guerra ateniense, O Pireo foi durante certo tempo (s\u00e9culos V-IV a.C.) o asentamento comercial m\u00e1is grande de Grecia e, como tal, un lugar cosmopolita cunha poboaci\u00f3n estranxeira residente estimada nunhas 5.000-6.000 persoas no seu apoxeo.\nSendo con diferenza a maior das \"demos\" de Atenas, ti\u00f1a unha poboaci\u00f3n con reputaci\u00f3n de ser m\u00e1is democr\u00e1tica que a da propia Atenas.\nA diferenza de Atenas, era unha cidade planificada. Cons\u00e9rvanse poucas trazas do seu plano orixinal, a\u00ednda que as escavaci\u00f3ns sinalan un estrutura en ret\u00edcula de r\u00faas anchas (8 m) e estreitas (5 m).\nO Pireo constitu\u00eduse como cidade cara ao ano 450 a.C., momento en que o seu porto xa estaba ao servizo da cidade de Atenas. Entre os anos 461 e 457 a.C. constru\u00edronse as murallas que un\u00edan \u00e1s d\u00faas cidades, os Muros Longos.\nLogo de Alexandre o Grande, foi ocupado de cando en vez por unha gornici\u00f3n macedonia, perdendo a s\u00faa importancia comercial en beneficio de Rodas e Alexandr\u00eda.\nNo ano 86 a.C. a cidade foi destru\u00edda polo xeneral romano Sila. Durante o s\u00e9culo II da nosa era foi reconstru\u00edda polo emperador romano Adriano. Ga\u00f1ou de novo relevancia durante o s\u00e9culo XIX tras a independencia de Grecia. No ano 1831 foi elixida de novo como o porto de Atenas.\nTem\u00edstocles, fundador da econom\u00eda do Pireo.\nNo tomo V de \"The Cambridge Ancient History\", p\u00f3dese ler sobre Tem\u00edstocles: \u00abEl era o responsable da nova base naval do Pireo, sen a cal a s\u00faa hexemon\u00eda mar\u00edtima non poder\u00eda ser mantida\u00bb. A Tem\u00edstocles d\u00e9bese a elecci\u00f3n do lugar do Pireo para instalar o novo porto de Atenas, a continuaci\u00f3n do descubrimento dos novos xacementos nas minas de Lauri\u00f3n, Atenas ten os medios para proceder a grandes traballos de fortificaci\u00f3n e de construci\u00f3n mar\u00edtima e Tem\u00edstocles persuadiu \u00e1 Asemblea de desbloquear estes fondos para facer de Atenas un potencia mar\u00edtima. No libro II da \"Historia da Guerra do Peloponeso\", Tuc\u00eddides explica que \u00abTem\u00edstocles (...) atopaba o emprazamento, afortunadamente, constitu\u00eddo cos seus tres portos naturais e pensaba que acabar\u00edan sendo mari\u00f1os, e estar\u00edan en disposici\u00f3n de adquirir poder\u00bb. Tam\u00e9n no 493 a.C. durante o primeiro arcontado de Tem\u00edstocles comezaron os traballos do Pireo que os dotou de talleres navais. Son estes talleres navais os que permitiron a construci\u00f3n dunha frota bastante importante para bater aos persas na Batalla de Salamina, no 480 a.C. Esta vitoria persuadiu aos atenienses da utilidade de contar cun poder mar\u00edtimo. Tendo sido destru\u00edda a cidade de Atenas polos persas, afan\u00e1ronse en reconstru\u00edla e fortificala, e fixeron os mesmo co Pireo, que sufrira tam\u00e9n a invasi\u00f3n persa.\nEstas fortificaci\u00f3ns inquietaban \u00e1s cidades aliadas de Atenas, a Esparta en primeiro lugar, que tem\u00eda que fosen os inicios dun importante rival para a s\u00faa hexemon\u00eda. Tam\u00e9n Esparta intentou por todos os medios diplom\u00e1ticos posibles impedir a fortificaci\u00f3n do Pireo, argumentando que en caso de invasi\u00f3n dos persas, iso procurar\u00edalles un lugar inexpugnable na \u00c1tica. Pero Tem\u00edstocles foi a Esparta para tranquilizalos e decidiu reconstru\u00edr as fortificaci\u00f3ns do Pireo destru\u00eddas polos persas seguindo un modelo m\u00e1is amplo; os muros do Pireo ti\u00f1an 60 estadios de circunferencia e Tem\u00edstocles ordenou que se erixisen bastante altos e bastante anchos para que puidesen ser defendidos polos homes m\u00e1is pouco aptos (inv\u00e1lidos, vellos), mentres que o resto dos soldados embarcar\u00eda nos trirremes. Estes muros ti\u00f1an (Tuc\u00eddides, I, 93) un ancho tal que pod\u00edan cruzarse dous carros de fronte.\nA fortificaci\u00f3n do Pireo f\u00edxoa unha praza militar inexpugnable, e por conseguinte un porto comercial seguro pois os vendedores non ti\u00f1an medo de almacenar os seus produtos. Por iso estas fortificaci\u00f3ns corren parellas co desenvolvemento deste porto. Falero foi abandonado en beneficio do Pireo, m\u00e1is grande, mellor fortificado e articulado ao p\u00e9 dos outeiros que permit\u00edan unha boa vixilancia. Tem\u00edstocles foi pois o primeiro en comprender a importancia do Pireo, en primeiro lugar para constru\u00edrse unha gran frota en caso dunha nova invasi\u00f3n persa, pero tam\u00e9n para estimular o comercio e facer de Atenas unha potencia mar\u00edtima ben protexida. Pero o seu proxecto m\u00e1is ambicioso, os Muros Longos que un\u00edan Atenas ao Pireo, foi realizado tras o seu ostracismo en 471 , tendo sido acusado de medismo.\nDa idade de ouro \u00e1 ca\u00edda.\nOs comezos do per\u00edodo cl\u00e1sico constit\u00faen a idade de ouro do Pireo que adquire unha hexemon\u00eda sobre o comercio grego, e iso en detrimento doutros portos como Calcis, Eretria, Exina ou ata Corinto que \u00e9 con todo o \u00fanico porto en lograr manterse. A partir de 451 a.C., a cidade do Pireo \u00e9 reconstru\u00edda totalmente sobre un vasto plano arquitectural por Hip\u00f3damo, os almac\u00e9ns e arsenais son agrandados e a cidade d\u00f3tase de templos e de d\u00e1rsenas. O Pireo aparece ent\u00f3n como unha clave do auxe ateniense pois lle confire seguridade, prosperidade econ\u00f3mica e comercial, as\u00ed como poder naval sen igual. Os ingresos do Pireo unidos aos das minas de Lauri\u00f3n constit\u00faen ent\u00f3n m\u00e1is do 65% do orzamento do estado ateniense, o desenvolvemento da navegaci\u00f3n que compensa a pobreza da terra do \u00c1tica. O Pireo ach\u00e9gase igualmente a Atenas na medida en que os seus habitantes toman cada vez m\u00e1is parte na democracia ateniense, pois a tradici\u00f3n democr\u00e1tica est\u00e1 moi ancorada no Pireo. Finalmente, os Muros Longos, constru\u00eddos entre 461 e 456 a.C. e que uniron O Pireo con Atenas mediante unha dobre muralla duns 6 quil\u00f3metros acabaron de protexer a cidade e confer\u00edronlle non s\u00f3 virtudes defensivas sen\u00f3n tam\u00e9n potencial agresivo. A importancia destes Muros Longos muros expr\u00e9sase ben no libro I da \"Historia da Guerra do Peloponeso\", pois Tuc\u00eddides ens\u00ednanos que Tem\u00edstocles pensaba que O Pireo ti\u00f1a m\u00e1is utilidade que a cidade alta e repet\u00eda a mi\u00fado aos atenienses, que se nunca deixaban a alcanzar o porto un asaltante por terra, coa s\u00faa frota poder\u00edan facerlle fronte.\nA pesar deste cadro id\u00edlico, esta idade de ouro tocou ao seu fin a mediados do s\u00e9culo V a.C. As fortificaci\u00f3ns do Pireo atraeran a desconfianza dos lacedemonios e os outros portos gregos (Megara e Corinto especialmente), sufriran moito da hexemon\u00eda do Pireo. Por iso as raz\u00f3ns da guerra do Peloponeso son esencialmente econ\u00f3micas, a Esparta non lle custa ning\u00fan traballo convencer \u00e1s cidades que sufriran a expansi\u00f3n ateniense unirse a ela para facer a guerra a Atenas. O esforzo de guerra provoca no Pireo a ru\u00edna de varios comerciantes, sendo requisados locais e naves e o comercio que diminu\u00edndo en proveito dos gastos militares. As incursi\u00f3ns lacedemonias no territorio \u00e1tico conducen a Pericles a reunir a poboaci\u00f3n nas murallas atenienses, que se estenden por unha pequena decena de quil\u00f3metros, seguindo as\u00ed o consello de Tem\u00edstocles. Con todo, as murallas do Pireo, o mesmo que a cidade non foron estudadas para acoller tan gran n\u00famero de persoas, as\u00ed a poboaci\u00f3n amontoouse, e atopou refuxio nos templos, baixo os p\u00f3rticos. Esta situaci\u00f3n foi propicia para a propagaci\u00f3n dunha enfermidade, a peste, que fixo estragos un ano m\u00e1is tarde na poboaci\u00f3n, favorecida pola case ausencia de sumidoiros no Pireo, as\u00ed como pola reducida aduci\u00f3n de auga e a ausencia de fontes. Tuc\u00eddides, no Libro II, 48, explica que Atenas se viu golpeada bruscamente, e foi o Pireo o primeiro lugar onde a xente foi contaxiada; e dixeron que os peloponesios hab\u00edan envelenado os pozos (pois non hab\u00eda fontes a\u00ednda neste lugar). Logo alcanzou a cidade alta e o n\u00famero de mortes foi desde ent\u00f3n moito maior. A peste, que puido con Pericles e os seus dous fillos, era un golpe fatal para o Pireo que atravesaba ent\u00f3n unha crise econ\u00f3mica e comercial sen precedentes. O desastre de Sicilia de 415 a.C. rematou esta crise privando aos atenienses de moitas naves.\nO Pireo ti\u00f1a unha tradici\u00f3n democr\u00e1tica moi enraizada. As\u00ed cando o r\u00e9xime de os Catrocentos, no ano 411 a.C., foron os soldados do porto quen se uniron e apropi\u00e1ronse do Pireo seguinte unha guerra civil declarada nas r\u00faas. Pero iso non impediu aos lacedemonios propinar un golpe fatal ao Pireo, cando despois do asedio vitorioso de Atenas, esixiron que os Muros Longos e as fortificaci\u00f3ns de Atenas e do Pireo fosen demolidos. O golpe foi m\u00e1is forte para os habitantes do Pireo, cuxos comercios foron destru\u00eddos por Lisandro, que ordenou que a destruci\u00f3n fix\u00e9sese ao son das frautas, como nunha festa. Atenas, foi de novo v\u00edtima dunha revoluci\u00f3n olig\u00e1rquica e da instauraci\u00f3n do r\u00e9xime dos Trinta Tiranos, que se ensa\u00f1ou particularmente co Pireo, foco da revoluci\u00f3n contra o r\u00e9xime dos Catrocentos. Este encarnizamento contribu\u00edu a unha nova rebeli\u00f3n democr\u00e1tica no inverno do 404 a.C., que partiu do Pireo e dirixida por Tras\u00edbulo, logrou tomalo e resistir os asaltos dos soldados dos Trinta Tiranos. A\u00ednda que os hoplitas espartanos conseguiron vencerlles a continuaci\u00f3n nunha aut\u00e9ntica demostraci\u00f3n militar, a democracia foi restablecida un ano m\u00e1is tarde, no 403 a.C.\nO Pireo constaba de 3 portos, Zea e Muniquia ao leste, ambos os utilizados para os barcos de guerra, e o gran porto de C\u00e1ntaros ao oeste. Este \u00faltimo converteuse nun mercado florecente. A poboaci\u00f3n da cidade estaba sobre todo constitu\u00edda por metecos, que fixeron do porto unha cidade comercial e cosmopolita, onde os deuses estranxeiros estaban xunto aos deuses gregos.\nEstes tres portos foron limitados polos peiraos e fortificados. Pod\u00edan ser pechados mediante cadeas tendidas nas entradas.\nUnha nova cidade organizouse progresivamente ao redor do Pireo cun plano en dameiro concibido polo arquitecto Hip\u00f3damo de Mileto, a metade do s\u00e9culo V a.C.\nFoi no Pireo, onde Tras\u00edbulo restableceu a democracia atenienses, ao expulsar ao goberno dos Trinta Tiranos, acuartelados na fortaleza de Muniquia.\nEsta fortaleza foi ocupada por unha gornici\u00f3n macedonia e despois por unha romana.\nO xeneral romano Sila asediou O Pireo e destru\u00edu logo a cidade no 87 - 86 a.C. Estrab\u00f3n di que na s\u00faa \u00e9poca a cidade era unha miserable aldea. Parece que volveu ser un centro comercial florecente na \u00e9poca imperial.\nConstantino I utilizou a\u00ednda o porto para a s\u00faa frota de guerra. \nA incursi\u00f3n de Alarico I en 396, deu o golpe de graza \u00e1 cidade.\nIdade Media e dominaci\u00f3n otom\u00e1.\nEn 1040, o Varego Harald Hardraada foi a reprimir unha insurrecci\u00f3n ateniense. Desembarcou no Pireo, chamado ent\u00f3n \"Porto Leone\" ou \"Porto Draco\". Este nome foralle dado por mor da estatua do le\u00f3n (ou leoa), quizais orixinaria de Delos que se achaba na extremidade do promontorio de Alkimos. Unha reproduci\u00f3n \u00e9 a\u00ednda visible actualmente. Foi feita na estatua que Harald Hardraada gravou nas ru\u00ednas.\nA estatua foi levada por Francesco Morosini en 1687 a Venecia, onde se conserva na entrada do Arsenal.\nO Pireo cham\u00e1base \"Aslan-Liman\" durante a dominaci\u00f3n otom\u00e1.\n\u00c9poca contempor\u00e1nea.\nMuniquia reencontrou a s\u00faa importancia como fortaleza durante a Guerra de independencia de Grecia. De al\u00ed partiu, en 1827, a columna de reforzo aos gregos cercados na Acr\u00f3pole de Atenas. Esta expedici\u00f3n, dirixida por Sir Richard Church fracasou na s\u00faa tentativa e o capit\u00e1n xeneral Georgios Karaiskakis perdeu a vida. O xeneral Gordon logrou logo apoderarse de Muniquia desde febreiro a maio de 1827.\nO Pireo foi elixido en 1834 para albergar a localizaci\u00f3n do novo porto de Atenas.\nA cidade ti\u00f1a 300 habitantes en 1836. Chauteaubriand non vira m\u00e1is que unha casi\u00f1a de aduaneiro. O Pireo foi repoboado naquel ent\u00f3n polos habitantes das illas que chegaron en busca dun emprego.\nEn 1850, o Reino Unido de Palmerston procedeu ao bloqueo do porto a causa do incidente Don Pacifico. O Reino Unido, esta vez acompa\u00f1ado pola frota francesa, procedeu a un novo bloqueo entre 1854 e 1857, por mor da pol\u00edtica exterior e das d\u00e9bedas de Grecia, as\u00ed como pola Guerra de Crimea.\nO Pireo ti\u00f1a 11.000 habitantes en 1869 e 50.000 en 1895. A cidade estalou coa \"Gran Cat\u00e1strofe\": o cambio de poboaci\u00f3n con Turqu\u00eda tras o Tratado de Lausana de 1923. O n\u00famero de habitantes do Pireo triplicouse.\nO 6 de abril de 1941, d\u00eda do ataque alem\u00e1n sobre Grecia durante a segunda guerra mundial, a aviaci\u00f3n alem\u00e1 bombardeou o porto e afundiu 11 buques de guerra, sobre todo o \"Clan Fraser\" que transportaba 200 toneladas de TNT, que estalou con dous transportes veci\u00f1os de munici\u00f3ns, causando inmensos estragos. \nO rexedor da cidade \u00e9 actualmente (2007) Vicky Leandros e o alcalde \u00e9 Panay\u00f3tis Faso\u00falas.\nArsenal de Fil\u00f3n.\nFoi unha das construci\u00f3ns m\u00e1is admiradas do Pireo ata a s\u00faa destruci\u00f3n por Sila.\nO seu arquitecto foi Fil\u00f3n, que chegou a escribir un libro sobre a obra.\nEn 347-346 a.C., ordenouse a construci\u00f3n dun arsenal naval (\"skeuoteca\") para gardar o aparello, candeas, cabos e todo o necesario para os trirremes que invernaban nas pr\u00f3ximas d\u00e1rsenas cubertas de Zea.\nA s\u00faa fama deriva en parte do seu tama\u00f1o, cunha lonxitude de 400 p\u00e9s \u00e1ticos (uns 118\u2013123 m), como queda constancia pola inscrici\u00f3n de 97 li\u00f1as que especificaba as cl\u00e1usulas dos contratistas. A secci\u00f3n que se pode ver, descuberta en 1988, conserva os arranxos para as portas dobres da entrada norte do edificio.\nO edificio, de m\u00e1is de 100 m de lonxitude concibiuse como galer\u00eda monumental que un\u00eda o porto militar ao \u00e1gora. O espazo central era de tr\u00e1nsito p\u00fablico aberto aos cidad\u00e1ns, que, dunha a outra parte, entre os alicerces que o limitaban, pod\u00edan contemplar os aparellos da frota confiada \u00e1 responsabilidade dos maxistrados. Unha viguer\u00eda de li\u00f1as sinxelas pero s\u00f3lidas, contribu\u00eda a acrecentar o aspecto monumental dese edificio, un pouco severo nas s\u00faas li\u00f1as exteriores, a pesar do friso d\u00f3rico que coroaba os seus muros espidos.\nPoboaci\u00f3n.\nA poboaci\u00f3n da municipalidade de Pireo era de 175.697 habitantes (2001). Se se incl\u00fae a \u00e1rea circundante \u00e1 cidade e algunhas das illas do Golfo Sar\u00f3nico, ten unha poboaci\u00f3n de 541.504 habitantes (2001)."}
{"id": "137864", "revid": "56817", "url": "https://gl.wikipedia.org/wiki?curid=137864", "title": "Gen\u00e8ve Rink Hockey Club", "text": "O Gen\u00e8ve Rink-Hockey Club \u00e9 un equipo de h\u00f3ckey a pat\u00edns su\u00edzo da cidade de Xenebra fundado en 1939. Actualmente compite na LNA e na Copa CERS.\n\u00c9 un dos clubs su\u00edzos m\u00e1is antigos desta modalidade deportiva.\nAcadou en cinco ocasi\u00f3ns o dobrete su\u00edzo, ao ga\u00f1ar a liga e a copa en 1962, 1992, 1993, 1995 e 2008"}
{"id": "137866", "revid": "12452", "url": "https://gl.wikipedia.org/wiki?curid=137866", "title": "FC Inter de Mil\u00e1n", "text": ""}
{"id": "137867", "revid": "1308", "url": "https://gl.wikipedia.org/wiki?curid=137867", "title": "Impression, soleil levant", "text": ""}
{"id": "137868", "revid": "39049", "url": "https://gl.wikipedia.org/wiki?curid=137868", "title": "Montreux Hockey Club", "text": "O Montreux Hockey Club \u00e9 un equipo su\u00edzo de h\u00f3ckey a pat\u00edns da localidade de Montreux, que actualmente compite na LNA. \u00c9 o club m\u00e1is antigo deste deporte en Su\u00edza, sendo fundado en 1911, e o m\u00e1is laureado con 48 ligas e 15 copas nacionais.\nNo campo europeo o mellor resultado obtido foi na Recopa de Europa da tempada 1981-82, cando o equipo chegou \u00e1s semifinais, caendo fronte ao Sporting CP portugu\u00e9s.\nHistoria.\nO club naceu cando uns amigos en 1910, coa apertura do Pavill\u00f3n de Deportes de Montreux Palace, decidiu crear un club de h\u00f3ckey a pat\u00edns.\nA trav\u00e9s de subidas e baixadas, o Montreux HC fixo o seu cami\u00f1o con rapidez e logrou crear un lugar \u00e1 luz grazas aos contactos cos equipos de Par\u00eds, Stuttgart, Londres, Mil\u00e1n e Li\u00f3n. Mesmo logrou convencer aos amigos de Lucerna e Xenebra, deixando de lado o stick longo e o disco do h\u00f3ckey sobre xeo (que foron os primeiros instrumentos para xogar nun inicio) para empregar un pau m\u00e1is curto e unha b\u00f3la.\nEn 1924 en Montreux, foi fundada baixo a direcci\u00f3n de Fredy Renkewitz e amigos, a Federaci\u00f3n Internacional de H\u00f3ckey a Pat\u00edns, da que segue sendo presidente Fr\u00e9dy Renkewitz ata 1960.\nTam\u00e9n en Montreux, o 1 de maio de 1925 coa iniciativa de Angeloni Nini, Fr\u00e9dy Renkewitz, Albert Meyer e Werner Zeltner, cr\u00e9ase a Federaci\u00f3n Su\u00edza de H\u00f3ckey a Pat\u00edns con tres disciplinas: h\u00f3ckey, carreiras e patinaxe art\u00edstica. Logo se creou un torneo anual da Pascua de Montreaux, o Torneo das Naci\u00f3ns de Montreux."}
{"id": "137869", "revid": "22570", "url": "https://gl.wikipedia.org/wiki?curid=137869", "title": "Sport Club Thunerstern", "text": "O Sport Club Thunerstern \u00e9 un club de h\u00f3ckey a pat\u00edns de Thun (Su\u00edza). Foi fundado en 1959. Actualmente compite na LNA, a m\u00e1xima categor\u00eda do h\u00f3ckey a pat\u00edns su\u00edzo. O nome do club ten a s\u00faa orixe no escudo da cidade, onde \u00e9 visible unha estrela de ouro de sete puntas, esta estrela tam\u00e9n \u00e9 visible no logo do club."}
{"id": "137870", "revid": "89787", "url": "https://gl.wikipedia.org/wiki?curid=137870", "title": "Rollsport Club Uttigen", "text": "O Rollsport-Club Uttigen \u00e9 un club de h\u00f3ckey a pat\u00edns da localidade de Uttigen (Su\u00edza).\nHistoria.\nO Rollsport-Club Uttigen foi fundado en 1980.\nOs primeiros \u00e9xitos deportivos m\u00e1is importantes foron s\u00f3 un punto de partida en 1990 coa consecuci\u00f3n do LNB. En 1999 conv\u00e9rtese no \u00faltimo campi\u00f3n su\u00edzo do s\u00e9culo XX, ao ga\u00f1ar a LNA, e no ano 2000 converteuse no primeiro campi\u00f3n su\u00edzo do s\u00e9culo XXI ao revalidar o t\u00edtulo. Os catro primeiros anos do s\u00e9culo XXI foron os mellores na historia do club, ao acadar catro t\u00edtulos (tres deles consecutivos en 2002, 2003 e 2004). A Copa Su\u00edza \u00e9 un t\u00edtulo que se lle resiste ao Uttigen, a pesar de chegar seis veces \u00e1 final en 1995, 1996, 1998, 2001, 2003 e 2004, estando a piques de ga\u00f1ala en tres ocasi\u00f3ns, nas que se tivo que recorrer \u00e1 pr\u00f3rroga e aos penaltis."}
{"id": "137871", "revid": "23204", "url": "https://gl.wikipedia.org/wiki?curid=137871", "title": "Rollhockey Club Wimmis", "text": "O Rollhockey Club Wimmis \u00e9 un club de h\u00f3ckey a pat\u00edns da cidade de Wimmis (Su\u00edza). Foi fundado o 27 de setembro de 1975 e actualmente compite na LNA.\nNo ano 2000 o club acolleu o Campionato de Europa.\nHistoria.\nO club foi fundado en 1975 por dous xogadores de h\u00f3ckey que se atopaban na procura dunha formaci\u00f3n axeitada para xogar en ver\u00e1n. No \u00ednterim, un grupo de entusiastas da rexi\u00f3n e ben co\u00f1ecidos en Wimmis fixeron medrar ao club. O club tivo un lugar provisional nas instalaci\u00f3ns da escola de primaria.\nO punto culminante dos 30 anos de historia do foron sen d\u00fabida a organizaci\u00f3n da 44\u00aa edici\u00f3n do Campionato de Europa, do 4 ao 10 de xu\u00f1o do 2000 na sala do h\u00f3ckey a pat\u00edns do Rollhockeyhalle Herrenmatte Portugal, Espa\u00f1a, Italia, Francia, Alema\u00f1a, Inglaterra, Holanda e, por suposto, o equipo nacional su\u00edzo xogaron durante unha semana polo t\u00edtulo, que finalmente acadar\u00eda Espa\u00f1a tras ga\u00f1ar na final a Portugal."}
{"id": "137872", "revid": "23204", "url": "https://gl.wikipedia.org/wiki?curid=137872", "title": "Xap\u00f3n nos Xogos Ol\u00edmpicos", "text": "O Xap\u00f3n participou por vez primeira nos Xogos Ol\u00edmpicos en 1912 e competiu en case cada edici\u00f3n dende ent\u00f3n. A naci\u00f3n non estivo convidada nos Xogos de 1948 despois da segunda guerra mundial e tampouco participou nos Xogos de 1980 de Moscova como parte do boicot liderado polos Estados Unidos.\nO Xap\u00f3n ga\u00f1ou as s\u00faas primeiras medallas en 1920, e as s\u00faas primeiras medallas de ouro en 1928. Os deportistas xaponeses ga\u00f1aron un total de 497 medallas nos Xogos Ol\u00edmpicos de Ver\u00e1n, conseguindo a maior\u00eda das medallas de ouro na disciplina de judo. O Xap\u00f3n tam\u00e9n ga\u00f1ou 58 medallas nos Xogos Ol\u00edmpicos de Inverno. \nO Comit\u00e9 Ol\u00edmpico Xapon\u00e9s foi creado en 1911 e foi oficialmente reco\u00f1ecido en 1912."}
{"id": "137873", "revid": "47401", "url": "https://gl.wikipedia.org/wiki?curid=137873", "title": "Carlos XI de Suecia", "text": "Carlos XI, nado en Estocolmo o 24 de novembro de 1655 e finado na mesma cidade o 5 de abril de 1697, foi o Rei de Suecia entre 1660 ata a morte, Duque de Bremen e Pr\u00edncipe de Verden (1660-1697) e conde do Palatinado-Zweibr\u00fccken (1681-1697) como Carlos I. Era o \u00fanico fillo do matrimonio do rei Carlos X Gustavo e Eduviges Leonor de Holstein-Gottorp.\nTraxectoria.\nCarlos XI foi un dos monarcas m\u00e1is poderosos e destacados da historia do seu pa\u00eds. A s\u00faa obra no goberno foi esencialmente administrativa, logrando as\u00ed reestruturar o Estado e levantar ao pa\u00eds da crise na que se achaba despois de numerosas guerras. Se ben nos seus inicios tivo proclividade pola guerra, durante a maior parte do seu reinado mantivo a paz, e evitou as confrontaci\u00f3ns internacionais. A paz permitiulle centrarse na pol\u00edtica interior, combater aos grupos de interese dentro da administraci\u00f3n p\u00fablica, realizar profundas reformas e erixirse como monarca absoluto."}
{"id": "137874", "revid": "1415989", "url": "https://gl.wikipedia.org/wiki?curid=137874", "title": "Carlos XI", "text": ""}
{"id": "137884", "revid": "56817", "url": "https://gl.wikipedia.org/wiki?curid=137884", "title": "R\u00edo Tana", "text": "O R\u00edo Tana \u00e9 o r\u00edo m\u00e1is extenso de Kenya. Percorre 800\u00a0km cara sueste, dende os Montes Aberdare at\u00e9 ao Oc\u00e9ano \u00cdndico, onde desauga cerca de 90\u00a0km ao nordeste de Melinde. No curso superior do r\u00edo foron constru\u00eddas varias presas nas d\u00e9cadas de 1960 e 1970 para aproveitamento hidroel\u00e9ctrico. Na parte inferior do seu curso, na planicie, pract\u00edcase a agricultura."}
{"id": "137885", "revid": "43327", "url": "https://gl.wikipedia.org/wiki?curid=137885", "title": "Up", "text": "Up ou UP pode referirse a:"}
{"id": "137886", "revid": "43749", "url": "https://gl.wikipedia.org/wiki?curid=137886", "title": "Lipsi", "text": ""}
{"id": "137887", "revid": "85894", "url": "https://gl.wikipedia.org/wiki?curid=137887", "title": "Outeiro, Muro, L\u00e1ncara", "text": "Outeiro \u00e9 un lugar da parroquia de Muro, no concello galego de L\u00e1ncara, na comarca de Sarria. Segundo o Instituto Galego de Estat\u00edstica, no 2009 ti\u00f1a 17 habitantes (7 homes e 10 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "137888", "revid": "1131", "url": "https://gl.wikipedia.org/wiki?curid=137888", "title": "Universidade de East London", "text": "A Universidade de East London (UEL) \u00e9 unha universidade situada no East End de Londres, Inglaterra. A universidade ten preto de 23.000 alumnos, con base en dous campus nas \u00e1reas de Stratford e Docklands."}
{"id": "137889", "revid": "98629", "url": "https://gl.wikipedia.org/wiki?curid=137889", "title": "Up (filme)", "text": "Up (en galego, \"No alto\" ou \"Subir\", dependendo do contexto) \u00e9 unha pel\u00edcula de animaci\u00f3n 3D xerada por computador e producida por Pixar Animation Studios, estreada nos EUA o 29 de maio de 2009 e distribu\u00edda por Walt Disney Pictures. Est\u00e1 dirixida por Pete Docter, director de \"Monsters, Inc.\", e conta coas voces de Edward Asner, Christopher Plummer, Jordan Nagai e John Ratzenberger. Nela traballaron uns 70 animadores.\nSinopse.\nCarl Fredricksen (Ed Asner) \u00e9 un vendedor de globos xa xubilado, de 78 anos. De neno co\u00f1ecera unha nena chamada Ellie, coa que terminara casando. Desde cativos so\u00f1aran con explorar Suram\u00e9rica e co\u00f1ecer \"as fervenzas Para\u00edso\", pero Ellie faleceu sen poder logralo.\nPero cando se ve acosado por empresas urban\u00edsticas para deixar a s\u00faa casa, e \u00e9 forzado a retirarse a un asilo, Carl decide cumprir o so\u00f1o da parella. Fai voar a s\u00faa casa, at\u00e1ndolle miles de globos de helio. Pero ao pouco de comezar o voo, descobre que leva un polis\u00f3n, un explorador de 8 anos chamado Russell (Jordan Nagai). Tras atravesar tormentas tropicais, ambos os dous chegan \u00e1 selva, e atopan o \u00eddolo da infancia de Carl, un explorador que non dubida en querer matalos para atopar unha ave.\nFinalmente, Carl e Russell regresan \u00e1 vila de orixe nun dirixible, vivindo en calma e lembrando a s\u00faa aventura."}
{"id": "137890", "revid": "1131", "url": "https://gl.wikipedia.org/wiki?curid=137890", "title": "Galer\u00eda de imaxes de lib\u00e9lulas de Galicia", "text": "Galer\u00eda de imaxes de lib\u00e9lulas de Galicia.\nA lib\u00e9lula ou libeli\u00f1a \u00e9 un insecto alado pertencente \u00e1 suborde \"Anisoptera\"."}
{"id": "137892", "revid": "22570", "url": "https://gl.wikipedia.org/wiki?curid=137892", "title": "Subdivisi\u00f3ns de Hait\u00ed", "text": "As subdivisi\u00f3n de Hait\u00ed son os departamentos (\"d\u00e9partements\") , os \"arrondissements\" e as comunas (\"communes\").\nDepartamentos.\nO Hait\u00ed est\u00e1 dividido en dez departamentos:\nDistritos e comunas.\nHai, no Hait\u00ed, 41 arrondissements e 133 comunas."}
{"id": "137894", "revid": "1416122", "url": "https://gl.wikipedia.org/wiki?curid=137894", "title": "Latona", "text": ""}
{"id": "137897", "revid": "1416138", "url": "https://gl.wikipedia.org/wiki?curid=137897", "title": "Pireo", "text": ""}
{"id": "137899", "revid": "1131", "url": "https://gl.wikipedia.org/wiki?curid=137899", "title": "Carlos Jim\u00e9nez D\u00edaz", "text": " \nCarlos Jim\u00e9nez D\u00edaz, co\u00f1ecido artisticamente como Carlos Jim\u00e9nez, nado en Viveiro o 11 de xaneiro de 1971, \u00e9 un actor de dobraxe, locutor e presentador radiof\u00f3nico e de televisi\u00f3n, humorista e imitador galego. Licenciouse en Xeograf\u00eda e Historia pola Universidade de Santiago de Compostela en 1993.\nTraxectoria.\nDobraxe.\nCarlos Jim\u00e9nez ten unha longa traxectoria como actor de dobraxe en publicidade, series de televisi\u00f3n e longametraxes. Un dos seus traballos m\u00e1is co\u00f1ecidos \u00e9 como voz de Paulo M\u00e1rmore na versi\u00f3n galega de \"Os Picapedra\" (\"The Flinstones\"), emitida pola TVG.\nFoi locutor dos programas \"Hai que mollarse\" e \"Botarse \u00f3 monte, actualmente tam\u00e9n en Cos P\u00e9s na Terra\" na televisi\u00f3n p\u00fablica galega, e p\u00faxolle a voz ao personaxe Burro, na dobraxe galega do filme \"Shrek\" (na versi\u00f3n orixinal ti\u00f1a a voz de Eddie Murphy).\nRadio.\nComo locutor radiof\u00f3nico traballou no espazo \"Corre Carmela que chove\" en RadioVoz Galicia (1993-1995), l\u00edder de audiencia na s\u00faa faixa horaria e Premio Galicia de Comunicaci\u00f3n ao mellor programa radiof\u00f3nico de 1994. Tam\u00e9n recibiu o Premio Curuxa do Humor que concede o Concello de Fene nese mesmo ano.\nEntre 1996 e 1998 traballou tam\u00e9n no programa \"Penalty y Expulsi\u00f3n\" en Radio Voz A Coru\u00f1a, e desde 1999 en distintos programas da Radio Galega como \"Nunca Tal O\u00edra\", \"O Miradoiro\" e \"Un d\u00eda por diante\" (tam\u00e9n con Paco Lodeiro). Desde outubro de 2009 ata 2017 formou parte do equipo do espazo deportivo \"Galicia en Goles onde recibiu tam\u00e9n o premio no apartado de Radio ano 2013 da Asociaci\u00f3n Galega de Prensa Deportiva.\" Desde ent\u00f3n forma parte do programa \"Galicia por Diante\", xunto con Kiko Novoa.\nTelevisi\u00f3n.\nColaborou en diversos programas da TVG como \"Palabras maiores\" (1994), \"Selecci\u00f3n Galega\" (1995), \"Salsa verde\" (1996), \"Tardes con Ana\" (1999-2001), \"Tardes de ver\u00e1n\" (2000), \"O show dos Tonechos\" e colaboraci\u00f3ns espor\u00e1dicas en \"Supermartes\" e \"Luar\". Desde novembro de 2009 a 2011 como guionista e actor no programa de humor \"Land Rober\", con Roberto Vilar.\nHumorista e imitador.\nComezou como humorista en espect\u00e1culos en directo como membro do equipo de \"Corre Carmela que Chove\". \u00c9 membro do espect\u00e1culo humor\u00edstico \"Risoterapia\", xunto con Paco Lodeiro, que realiza periodicamente actuaci\u00f3ns por toda Galiza. A s\u00faa especialidade \u00e9 a imitaci\u00f3n, e asegura contar no seu repertorio con m\u00e1is de 120 personaxes famosos."}
{"id": "137905", "revid": "1131", "url": "https://gl.wikipedia.org/wiki?curid=137905", "title": "Galer\u00eda de imaxes de gali\u00f1as de Galicia", "text": "Gali\u00f1a e galo son os nomes dados, respectivamente, \u00e1 femia e macho da especie \"Gallus gallus domesticus\""}
{"id": "137917", "revid": "6374237", "url": "https://gl.wikipedia.org/wiki?curid=137917", "title": "Cadena 100", "text": "Cadena 100 \u00e9 un cadea musical de radio espa\u00f1ola propiedade de Radio Popular S.A. Os seus estudos centrais est\u00e1n en Madrid, a\u00ednda que pos\u00fae frecuencias repartidas por toda Espa\u00f1a.\nHistoria.\nCadena 100 ten o seu precedente en Popular FM, unha cadea de emisoras musicais de Radio Popular que empezou a emitir a principios da d\u00e9cada de 1990. A partir desa rede de emisoras, en 1992 Rafael Revert (que fora fundador de Los 40 Principales) creou Cadena 100, e dirixiuna ata 1997.\nA nova Cadena 100.\nO 4 de setembro de 2006 a cadea estrea unha nova programaci\u00f3n adoptando os m\u00e1is actuais sistemas de programaci\u00f3n musical baseados exclusivamente nas preferencias dos o\u00edntes de 25 a 39 anos.\nO 25 dese mesmo mes a cadea estreou o seu novo programa espertador: \"Buenos d\u00edas, Javi Nieves\"."}
{"id": "137922", "revid": "736", "url": "https://gl.wikipedia.org/wiki?curid=137922", "title": "Up (pel\u00edcula de 2009)", "text": ""}
{"id": "137923", "revid": "23204", "url": "https://gl.wikipedia.org/wiki?curid=137923", "title": "Apollo XIII (pel\u00edcula)", "text": ""}
{"id": "137924", "revid": "736", "url": "https://gl.wikipedia.org/wiki?curid=137924", "title": "Wild at Heart (pel\u00edcula)", "text": ""}
{"id": "137931", "revid": "23204", "url": "https://gl.wikipedia.org/wiki?curid=137931", "title": "Buraka Som Sistema", "text": "Buraka Som Sistema \u00e9 un grupo de m\u00fasica electr\u00f3nica de Amadora (Portugal). A formaci\u00f3n est\u00e1 especializada no son \"kuduro\", e est\u00e1n acreditados coma os creadores do \"kuduro\" progresivo.\nTraxectoria.\nBuraka Som Sistema formouse en 2006 da man de Jo\u00e3o Barbosa (Li'l John), Rui Pit\u00e9 (DJ Riot), Andro Carvalho (Conductor) e Kalaf \u00c2ngelo. Barbosa e Pit\u00e9 eran produtores de Cool Train Crew, do que Kalaf era un dos vocalistas. Os tres estaban interesados en crear un proxecto baseado no \"kuduro\", e decidiron po\u00f1elo en marcha tras co\u00f1ecer a Carvalho, un produtor de hip hop de Angola que estaba de paso por Portugal. O nome da formaci\u00f3n est\u00e1 inspirado na fregues\u00eda de Buraca, do concello de Amadora.\nO seu primeiro traballo foi o EP \"From Buraka\", distribu\u00eddo polo selo independente Enchufada. Nel estaba o que ser\u00eda o seu primeiro \u00e9xito, o sinxelo \"Yah!\", coa colaboraci\u00f3n da cantante angolana MC Petty. O \u00e1lbum foi reeditado en formato CD, e valeulles para comezar darse a co\u00f1ecer e actuar en festivais como Glastonbury, Roskilde ou S\u00f3nar.\nEn 2007 lanzaron un segundo EP, \"Sound of Kuduro\", no que colabora M.I.A. e outros artistas angolanos e portugueses. Este traballo serviu de punto de partida para o lanzamento do segundo disco, \"Black Diamond\" (Sony BMG, 2008). O sinxelo de lanzamento, \"Kalemba (wegue wegue)\", conta coa voz de Pongolove. Ese mesmo ano Buraka Som Sistema ga\u00f1ou o premio ao mellor artista portugu\u00e9s nos MTV Europe Music Awards."}
{"id": "137935", "revid": "5863", "url": "https://gl.wikipedia.org/wiki?curid=137935", "title": "Lu\u00eds Iglesia", "text": "Lu\u00eds Iglesia Besteiro, nado en Riotorto o 2 de febreiro de 1962, \u00e9 un actor galego de cine, televisi\u00f3n e teatro, ademais de actor de voz e director de dobraxe.\nTraxectoria.\nInicios.\nComezou na televisi\u00f3n co-presentando en 1987 o programa infantil da TVG, \"Rapaces,\" e en 1997 \"Cousa, Cousi\u00f1a\". Traballou no teatro con varias compa\u00f1\u00edas, especialmente con Teatro do Aqu\u00ed en obras como \"Rastros\", en curtametraxes como \"Contar\", de Teo Manuel Abad, e no mundo da dobraxe, como actor e director, convert\u00e9ndose na voz habitual de Harrison Ford, Robert De Niro, Mel Gibson, Paul Newman, Chuck Norris ou Garfield, entre outros. En 1999 apareceu nun episodio da co\u00f1ecida serie \"Mareas Vivas\".\nAnos 2000.\nEn 2001 comezou a interpretar a Ant\u00f3n en \"Terra de Miranda\", papel que realizou durante as primeiras tres temporadas da serie. Durante eses anos apareceu como secundario en varios filmes como \"Entre bateas\" (2002), \"O agasallo de Silvia\" (2003), \"A promesa\" (2004), \"Hero\u00edna\" (2005) ou \"Pataghorob\u00ed\" (2005), en series como \"Pepe Carvalho\" (2003), \"As leis de Celavella\" (2004), \"Libro de familia\" (2005) ou \"Hospital Central\" (2008) e en curtametraxes como \"Pal\u00edndromo\" (2008).\nAnos 2010.\nDende 2009 e ata 2013 interpretou o narcotraficante Carmelo Matalobos, na serie da Televisi\u00f3n de Galicia, \"Matalobos\", sendo este o seu primeiro papel como protagonista. A serie foi un \u00e9xito de audiencia e converteuse nun fen\u00f3menos social en Galicia, loada por cr\u00edtica e p\u00fablico, e o papel de Luis Iglesia como o xefe do clan valeulle catro nomeamentos consecutivos como candidato ao Premio Mestre Mateo ao mellor actor.\nParalelamente a Matalobos participou en varias series e miniseries f\u00f3ra de Galicia: \"No soy como t\u00fa\" (2010), producida por Antena 3, e \"Piratas\" (2011), \"\u00c1ngel o demonio\" (2011) e \"La fuga\" (2012), de Telecinco. Tam\u00e9n no 2012 actuou no filme galego \"Vilamor\", dirixido por Ignacio Vilar e no que interpretou a personaxe de Breixo de adulto. En 2013 participou no filme \"Somos xente honrada\" de Alejandro Marzoa e na miniserie hist\u00f3rica galego-catal\u00e1 \"Salgadura\". As\u00ed mesmo, protagonizou a obra de teatro \"Gaivotas subterr\u00e1neas\", coa que ga\u00f1ou o Premio Fetega ao mellor actor de teatro e deu voz \u00f3 \"Dicionario de pronuncia da lingua galega\" do Instituto da Lingua Galega.\nEn 2014, meteuse no papel de Emilio en \"Libro de familia\", personaxe que interpretou ata o final da serie en 2018. Tam\u00e9n no 2014 interpretou o organista da Catedral de Santiago na miniseria C\u00f3dice e puxo voz a Hachibaldo no filme animado de Ernesto Padr\u00f3n, \"Maimi\u00f1o e o espello m\u00e1xico\". En 2015 apareceu no filme \"A praia dos afogados\", de Gerardo Herrero e ao ano seguinte tivo un pequeno papel en \"Julieta\", de Pedro Almod\u00f3var, as\u00ed como na curtametraxe \"Vida\", de Manuel Garrido e Rub\u00e9n Ri\u00f3s.\nEn 2017 apareceu en varios episodios da serie de TVE \"El ministerio del tiempo\", e en 2018 en \"Vivir sin permiso\", serie de Telecinco inspirada nun relato de Manuel Rivas. Tam\u00e9n ese ano traballou en \"Las Brujas de E'lente\", de Sim\u00f3n V\u00e1zquez, o primeiro filme de cine fant\u00e1stico rodado na provincia de Ourense. En 2019 actuou como Augusto Mendoza en \"Lobos e cordeiros\", fixo de narrador para a Real Filharmon\u00eda de Galicia, recitando a Oscar Wilde, e dende setembro interpretou o excomisario Emilio Fortes nos primeiros episodios da serie \"A estiba\", da TVG."}
{"id": "137942", "revid": "18868", "url": "https://gl.wikipedia.org/wiki?curid=137942", "title": "Gurgullo", "text": ""}
{"id": "137943", "revid": "27155", "url": "https://gl.wikipedia.org/wiki?curid=137943", "title": "Gurgullo (insecto)", "text": "Gurgullo \u00e9 o nome xen\u00e9rico aplicado a varias especies de insectos cole\u00f3pteros da familia dos curculion\u00eddeos, sendo un dos m\u00e1is co\u00f1ecidos o gurgullo do eucalipto.\nAs especies end\u00e9micas de gurgullos al\u00f3xanse nas sementes ou va\u00ed\u00f1as de legumes, tam\u00e9n nos ourizos das casta\u00f1as (gurgullo da casta\u00f1a) e mesmo atacan os cereais almacenados en celeiros ou cabazos."}
{"id": "137945", "revid": "27155", "url": "https://gl.wikipedia.org/wiki?curid=137945", "title": "Gurgullo da casta\u00f1a", "text": "O gurgullo da casta\u00f1a (\"Curculio elephas\" Gyllenhal) \u00e9 un insecto cole\u00f3ptero da familia dos curculion\u00eddeos. As s\u00faas larvas medran no interior do ourizo da casta\u00f1a. Conv\u00e9rtense en adultos habitualmente entre os meses de agosto e setembro, fase na que acadan un tama\u00f1o entre 6 a 10\u00a0mm (inferior \u00e1 lonxitude da fase larvaria) e adquiren unha cor entre gris e amarela."}
{"id": "137948", "revid": "5132", "url": "https://gl.wikipedia.org/wiki?curid=137948", "title": "Iugoslavo", "text": ""}
{"id": "137957", "revid": "98629", "url": "https://gl.wikipedia.org/wiki?curid=137957", "title": "Pemento da Arnoia", "text": "O pemento da Arnoia \u00e9 unha variedade de pemento (\"Capsicum annuum\" L.) con Indicaci\u00f3n Xeogr\u00e1fica Protexida, orixinaria do concello ourens\u00e1n da Arnoia e cultivada principalmente ao longo da comarca do Ribeiro. Unha cooperativa comezou a comercializalos no ano 1969, e aproveitando a concentraci\u00f3n da oferta, cel\u00e9brase dende ent\u00f3n a festa do pemento da Arnoia, declarada de interese tur\u00edstico, a primeira fin de semana (de xoves a domingo) do mes de agosto.\nDescrici\u00f3n.\nOs pementos da Arnoia son dunha forma c\u00f3nica e grandeira. A s\u00faa cor \u00e9 verde-amarelenta clara cando son destinados ao consumo en fresco e de cor vermella intensa nos froitos maduros destinados principalmente \u00e1 transformaci\u00f3n. O seu sabor e arume \u00e9 suave e senlleiro, a diferenza dos pementos de Padr\u00f3n, carecen de comech\u00f3n algunha.\nAdoitan ter un peso de entre 50 e 90 gramos por unidade cando o froito \u00e9 verde e entre 120 e 145 gramos cando o froito \u00e9 maduro. A s\u00faa lonxitude \u00e9 de entre 7,5 e 11\u00a0cm no froito verde e 11,5 e 13,5 no froito maduro, o espesor da s\u00faa parede ou carne \u00e9 de entre 2,6 e 7,7\u00a0mm para o froito verde e de entre 2,8 e 9,5\u00a0mm no froito maduro.\nZona xeogr\u00e1fica.\nA zona de produci\u00f3n coincide coa de acondicionamento e envasado, estando constitu\u00edda polo termo municipal da Arnoia e pola parroquia de Mer\u00e9ns, pertencente ao concello de Cortegada. A calidade do produto est\u00e1 avaliada por un consello regulador provisorio, presidido por Rodrigo Aparicio Santamar\u00eda.\nTradici\u00f3n culinaria.\nGrazas ao seu tama\u00f1o, a\u00ednda que poden servir de acompa\u00f1amento en calquera prato, asados, pelados ou fritidos na tixola, admiten recheos de diversas mesturas."}
{"id": "137960", "revid": "54334", "url": "https://gl.wikipedia.org/wiki?curid=137960", "title": "Ahmad Sa'adat", "text": "Ahmad Sa'adat (tam\u00e9n transliterado do \u00e1rabe como Ahmad Saadat), nado en 1953, \u00e9 un pol\u00edtico palestino, secretario xeral da Fronte Popular para a Liberaci\u00f3n de Palestina (FPLP).\nSa'adat tornouse secretario xeral da FPLP en outubro de 2001, sucedendo a Abu Ali Mustafa despois do seu asasinato polo ex\u00e9rcito israel\u00ed.\nFoi encarcerado en Xeric\u00f3 pola Autoridade Nacional Palestina (ANP) en 2002, canda a outros cinco palestinos. O 14 de marzo de 2006, forzas israel\u00eds atacaron o c\u00e1rcere e secuestraron a Sa'adat, envi\u00e1ndoo \u00e1 prisi\u00f3n de Hadarim, posteriormente traslad\u00e1rono \u00e1 prisi\u00f3n de Asqelan en r\u00e9xime de confinamento solitario, e dende agosto de 2009 permanece na prisi\u00f3n de Ramon, no deserto de Nagab, so custodia israel\u00ed. O 25 de decembro de 2008 foi condenado a 30 anos de cadea por liderar unha \"organizaci\u00f3n terrorista ilegal\" e pola s\u00faa responsabilidade en t\u00f3dalas acci\u00f3ns realizadas por dita organizaci\u00f3n.\nAcontecementos.\nCoincidindo coa chegada de Sa'adat \u00e1 secretar\u00eda xeral da FPLP, produciuse o asasinato do ministro de turismo israel\u00ed Rehavam Zeevi, o 17 de outubro de 2001. Ahmad refuxiuse nos cuarteis da Muqata'a, e Yasser Arafat negouse a entregalo a Israel. Despois de negociaci\u00f3ns entre os Estados Unidos de Am\u00e9rica, o Reino Unido e as partes en conflito (Israel e a Autoridade Nacional Palestina), chegouse \u00f3 acordo de levanta-lo sitio da Muqata'a, e encarcerar a Sa'adat en Xeric\u00f3 baixo custodia estadounidense e brit\u00e1nica, ap\u00f3s un xu\u00edzo militar.\nA Corte Suprema palestina declarou o encarceramento anticonstitucional e ordenou a s\u00faa liberaci\u00f3n, mais a ANP recusou obedecer por temor a que forzas israel\u00eds o asasinaran. Amnist\u00eda Internacional fixo p\u00fablico un documento no que ped\u00eda a liberaci\u00f3n de Sa'adat por non ser acusado formalmente de ning\u00fan delito e ter recibido un xu\u00edzo inxusto. O 14 de marzo de 2006 os observadores brit\u00e1nicos e estadounidenses retir\u00e1ronse da prisi\u00f3n de Xeric\u00f3, e inmediatamente esta foi cercada polas tropas israel\u00eds, na chamada \"Mivtza Hava'at Bikurim\". A operaci\u00f3n levou dez horas, nas que os reclusos (preto de 300) \u00edan rend\u00edndose \u00f3s poucos. Sa'adat e os outros cinco prisioneiros que Israel pescudaba foron os derradeiros en se entregaren. Na Cidade de Gaza produciuse unha manifestaci\u00f3n de 15\u00a0000 persoas a prol da FPLP, e na contra de Israel, Estados Unidos e mais Reino Unido.\nUnha vez producido o secuestro de Sa'adat e os outros cinco palestinos, o l\u00edder da FPLP pasou por distintos c\u00e1rceres, en ocasi\u00f3ns en confinamento solitario. O 25 de outubro de 2008 foi finalmente condenado a 30 anos de cadea. O 22 de outubro de 2009 foi condenado a 6 meses m\u00e1is de c\u00e1rcere en confinamento solitario."}
{"id": "137961", "revid": "56817", "url": "https://gl.wikipedia.org/wiki?curid=137961", "title": "Asma", "text": "Asma pode referirse a:\nToponimia.\nO top\u00f3nimo Asma pode referirse a:"}
{"id": "137962", "revid": "1131", "url": "https://gl.wikipedia.org/wiki?curid=137962", "title": "RAI", "text": "RAI ou Radiotelevisione Italiana, co\u00f1ecida ata 1954 como Radio Audizioni Italiane, \u00e9 a empresa de radiodifusi\u00f3n p\u00fablica de Italia. \u00c9 a maior empresa de televisi\u00f3n de Italia, e compite coas cadeas privadas de empresas como Mediaset, Telecom Italia Media ou Sky Italia. A RAI opera varias canles de radio e de televisi\u00f3n, emitindo no sistema anal\u00f3xico terrestre ata o 2013, v\u00eda televisi\u00f3n dixital e por sat\u00e9lite. Foi un dos 23 membros fundadores da Uni\u00f3n Europea de Radiodifusi\u00f3n no ano 1950.\nDebido \u00e1 s\u00faa proximidade xeogr\u00e1fica con Italia, o sinal da RAI tam\u00e9n se pode recibir en pa\u00edses como Albania, Su\u00edza, M\u00f3naco, Malta, San Marino, a Cidade do Vaticano, Eslovenia ou Croacia.\nOrixes.\nA RAI naceu coma unha empresa privada co\u00f1ecida como \"Unione Radiofonica Italiana\" (URI) e foi creada no ano 1924 por varios empresarios privados e membros do grupo Marconi. A URI realizou a s\u00faa primeira emisi\u00f3n de radio o 24 de outubro dese ano cun cuarteto de Haydn.\nNo ano 1927 a URI foi renomeada como \"Ente Italiano Audizioni Radiofoniche\" (EIAR). Sobreviviu ata 1944 cando, baixo presi\u00f3n dos Aliados, foi renomeada \"Radio Audizioni Italiane\", ou RAI.\nNon foi ata o 1954 cando a RAI adquiriu a s\u00faa estrutura actual. Nese ano o estado italiano adquiriu parte da empresa, e a RAI comezou as s\u00faas emisi\u00f3ns de televisi\u00f3n. O 3 de xaneiro de 1954 as 11:00, a primeira grella de televisi\u00f3n foi emitida desde a oficina de Mil\u00e1n e desde as subs\u00e9s de Tur\u00edn e Roma. \u00c1s d\u00faas dese mesmo d\u00eda comezou a primeiro programa de televisi\u00f3n da historia italiana \"Arrivi e partenze\", dirixido por Armando Pizzo e Mike Bongiorno.\nServizos.\nTelevisi\u00f3n.\n\u00c9misi\u00f3n anal\u00f3xica (ata o 2012), dixital e sat\u00e9lite:\nEmisi\u00f3n en dixital:\n[s]: tam\u00e9n dispo\u00f1ible v\u00eda sat\u00e9lite\nEmisi\u00f3n v\u00eda sat\u00e9lite:"}
{"id": "137963", "revid": "7802", "url": "https://gl.wikipedia.org/wiki?curid=137963", "title": "Radiotelevisione Italiana", "text": ""}
{"id": "137964", "revid": "7802", "url": "https://gl.wikipedia.org/wiki?curid=137964", "title": "RAI-Radiotelevisione Italiana", "text": ""}
{"id": "137965", "revid": "51526", "url": "https://gl.wikipedia.org/wiki?curid=137965", "title": "Salgadura", "text": "Denom\u00ednase salgadura ou salga a un m\u00e9todo destinado a preservar os alimentos, mediante a adici\u00f3n de sal, de forma que se atopen dispo\u00f1ibles para o consumo durante un maior tempo. O efecto da salgadura \u00e9 a deshidrataci\u00f3n parcial dos alimentos, o reforzo do sabor e a inhibici\u00f3n dalgunhas bacterias.\nExiste a posibilidade de salgar froitas e vexetais, a\u00ednda que o frecuente \u00e9 aplicar o m\u00e9todo en alimentos tales como carnes ou peixes.\nA mi\u00fado ad\u00f3itase empregar para a salgadura unha mestura de sal procedente dalgunha salina acompa\u00f1ando con nitrato s\u00f3dico e nitrito. \u00c9 moi habitual tam\u00e9n durante as fases finais acompa\u00f1ar o sal con condimentos tales como pemento, canela, sementes de aneto ou mostaza.\nHistoria.\nS\u00e1bese que os antigos exipcios xa po\u00f1\u00edan as carnes en salgadura co obxecto de poder amorealas en sotos e mantelas comestibles durante longos per\u00edodos de tempo.\nSalgadura de carnes.\nA salgadura de carnes faise mediante o emprego do sal en forma de cristais ou mediante o emprego de salmoiras (soluci\u00f3ns concentradas de sal).\nUsos.\nDende moi antigo era unha das \u00fanicas formas de conservar alimentos para as viaxes mari\u00f1as e isto era o causante do temido escorbuto unha avitaminose producida polo d\u00e9ficit de vitamina C.\nAlg\u00fans alimentos populares est\u00e1n en salgadura, entre as salgaduras de carnes est\u00e1n:\nEn salgadura de peixes at\u00f3panse:\nOutros alimentos en salgadura: "}
{"id": "137966", "revid": "1822", "url": "https://gl.wikipedia.org/wiki?curid=137966", "title": "Salga", "text": ""}
{"id": "137967", "revid": "1308", "url": "https://gl.wikipedia.org/wiki?curid=137967", "title": "Conserva", "text": ""}
{"id": "137969", "revid": "1131", "url": "https://gl.wikipedia.org/wiki?curid=137969", "title": "Cidade Deportiva de Abegondo", "text": "A Cidade Deportiva de Abegondo, chamada tam\u00e9n O Mundo do F\u00fatbol, \u00e9 un complexo deportivo do Deportivo da Coru\u00f1a, inaugurado o 1 de maio de 2003. Est\u00e1 situada no concello de Abegondo, na parroquia de Mabegondo, ao car\u00f3n da autov\u00eda A-6, e conta cunha superficie de 90\u00a0000\u00a0m\u00b2, na que acolle os adestramentos do primeiro equipo, do filial, do equipo feminino e das categor\u00edas inferiores do club.\nInstalaci\u00f3ns.\nO Mundo do F\u00fatbol consta dun edificio principal que alberga os vestiarios, oficinas e cafeter\u00eda e que serve, \u00e1 s\u00faa vez, de chanzo, con capacidade para m\u00e1is de 1\u00a0200 persoas cara ao campo principal e outras 500 persoas na parte posterior, orientado ao campo de c\u00e9spede artificial. Na planta superior do edificio sit\u00faanse as oficinas, sala de prensa, cafeter\u00eda e aseos de p\u00fablico. A planta inferior alberga os vestiarios, almac\u00e9ns e cuartos de instalaci\u00f3ns. Disp\u00f3n de preto de 9.000 metros cadrados de aparcadoiros e zona de servizos."}
{"id": "137970", "revid": "10599", "url": "https://gl.wikipedia.org/wiki?curid=137970", "title": "O Mundo do F\u00fatbol", "text": ""}
{"id": "137979", "revid": "1131", "url": "https://gl.wikipedia.org/wiki?curid=137979", "title": "Galer\u00eda de imaxes do mosteiro de San Xuli\u00e1n de Samos", "text": "O mosteiro de San Xuli\u00e1n de Samos est\u00e1 localizado no concello de Samos."}
{"id": "137991", "revid": "5132", "url": "https://gl.wikipedia.org/wiki?curid=137991", "title": "Desastre de Hillsborough", "text": ""}
{"id": "137993", "revid": "839", "url": "https://gl.wikipedia.org/wiki?curid=137993", "title": "Baltazar Porras", "text": "Baltazar Enrique Porras Cardozo, nado en Caracas o 10 de outubro de 1944, \u00e9 un eclesi\u00e1stico cat\u00f3lico latino venezolano, arcebispo de M\u00e9rida dende 1991.\nTraxectoria.\nPrimeiros anos.\nEn Caracas foi \u00e1 escola primaria \"Fray Luis de Le\u00f3n\" e \u00e1 escola parroquial de Santa Teresa. Posteriormente entrou no Seminario Interdiocesano da cidade, onde cursou o ensino medio. M\u00e1is tarde, estudou unha licenciatura en Teolox\u00eda na Universidade de Salamanca (Espa\u00f1a). En 1975, viaxou a Madrid para obter un doutoramento en Teolox\u00eda Pastoral no Instituto de Pastoral da Universidade de Salamanca.\nPresbiterado e episcopado.\nComezou como un \"coroinha\" entre sete ou oito anos. Foi ordenado sacerdote o 30 de xullo de 1967 por Miguel Antonio Salas. Foi consagrado como bispo auxiliar de M\u00e9rida o 17 de setembro de 1983 por Jos\u00e9 Al\u00ed Lebr\u00fan, arcebispo de Caracas. Foi ascendido a arcebispo de M\u00e9rida o 30 de outubro de 1991.\nFoi presidente da Conferencia Episcopal venezolana (CEV). Desde 2007 \u00e9 o vicepresidente do Consello Episcopal Latinoamericano (CELAM).\n\u00c9 adversario do presidente venezolano, Hugo Ch\u00e1vez, que resultou en ataques verbais de Ch\u00e1vez, os ataques dos seus seguidores."}
{"id": "137994", "revid": "5749", "url": "https://gl.wikipedia.org/wiki?curid=137994", "title": "Xenaro P\u00e9rez Villamil", "text": ""}
{"id": "137995", "revid": "88215", "url": "https://gl.wikipedia.org/wiki?curid=137995", "title": "EFL Cup", "text": "A EFL Cup (abreviatura de English Football League Cup; do ingl\u00e9s: \"Copa da Liga de F\u00fatbol\"), co\u00f1ecida por motivos de patrocinio como Carabao Cup, \u00e9 unha competici\u00f3n de f\u00fatbol de Inglaterra. Do mesmo xeito que na Copa de Inglaterra, x\u00f3gase cun formato de eliminaci\u00f3n directa, a\u00ednda que a diferenza dos 674 equipos que entraron \u00e1 FA Cup na tempada 2005-06, a esta copa s\u00f3 poden entrar 92 equipos: os 20 equipos da FA Premier League, e os 72 equipos da Football League, que organiza a competici\u00f3n.\nAdemais, ao contrario que a FA Cup, as semifinais x\u00f3ganse en partidos de ida e volta. O ga\u00f1ador da Copa da liga clasif\u00edcase para a UEFA Europa League, se non clasificou para outra competici\u00f3n europea doutra forma. O club con m\u00e1is t\u00edtulos \u00e9 o Liverpool con oito."}
{"id": "137996", "revid": "12452", "url": "https://gl.wikipedia.org/wiki?curid=137996", "title": "Copa da Liga de Inglaterra", "text": ""}
{"id": "137997", "revid": "12452", "url": "https://gl.wikipedia.org/wiki?curid=137997", "title": "Copa da Liga inglesa", "text": ""}
{"id": "137998", "revid": "12452", "url": "https://gl.wikipedia.org/wiki?curid=137998", "title": "Carling Cup", "text": ""}
{"id": "137999", "revid": "12452", "url": "https://gl.wikipedia.org/wiki?curid=137999", "title": "League Cup", "text": ""}
{"id": "138000", "revid": "12452", "url": "https://gl.wikipedia.org/wiki?curid=138000", "title": "Copa da Liga Inglesa", "text": ""}
{"id": "138001", "revid": "1131", "url": "https://gl.wikipedia.org/wiki?curid=138001", "title": "H\u00f3quei Clube de Sintra", "text": "O H\u00f3quei Clube de Sintra \u00e9 un club de h\u00f3ckey a pat\u00edns da cidade portuguesa de Sintra. Actualmente compite na Zona Sur da 2\u00aa Divisi\u00f3n Portuguesa. O club viviu a s\u00faa mellor \u00e9poca a mediados do s\u00e9culo XX, cando conseguiu catro t\u00edtulos da Liga de Portugal entre as tempadas 1948-49 e 1958-59."}
{"id": "138002", "revid": "22570", "url": "https://gl.wikipedia.org/wiki?curid=138002", "title": "Dereito inform\u00e1tico", "text": "O dereito inform\u00e1tico, ten sido analizado dende diversas perspectivas. Por unha parte o Dereito Inform\u00e1tico def\u00ednese como un conxunto de principios e normas que regulan os efectos xur\u00eddicos nacidos da interrelaci\u00f3n entre o Dereito e a inform\u00e1tica. Por outro lado hai definici\u00f3ns que establecen que \u00e9 unha rama do dereito especializada no tema da inform\u00e1tica, os seus usos, e as s\u00faas aplicaci\u00f3ns e as s\u00faas implicaci\u00f3ns legais.\nEntre os temas dos que se ocupa o dereito inform\u00e1tico poderiamos indicar os seguintes:"}
{"id": "138003", "revid": "39945", "url": "https://gl.wikipedia.org/wiki?curid=138003", "title": "Copa de Portugal de h\u00f3ckey a pat\u00edns", "text": "O Copa de Portugal de H\u00f3ckey a Pat\u00edns ou \"Ta\u00e7a de Portugal de Hoquei em Patins\" \u00e9 unha competici\u00f3n de h\u00f3ckey a pat\u00edns organizada pola Federa\u00e7\u00e3o Portuguesa de Patinagem que se disputa cada ano e que enfronta a t\u00f3dolos equipos deste deporte en Portugal en roldas eliminatorias. Esta competici\u00f3n \u00e9 a segunda en importancia en Portugal despois da Liga Portuguesa de H\u00f3ckey a Pat\u00edns."}
{"id": "138004", "revid": "1131", "url": "https://gl.wikipedia.org/wiki?curid=138004", "title": "Galer\u00eda de imaxes do paseo do r\u00edo L\u00e9rez, Pontevedra", "text": "Paseo do r\u00edo L\u00e9rez, Pontevedra"}
{"id": "138005", "revid": "56817", "url": "https://gl.wikipedia.org/wiki?curid=138005", "title": "H.C. Braga", "text": "O H\u00f3quei Clube de Braga \u00e9 un equipo de h\u00f3ckey a pat\u00edns da cidade portuguesa de Braga. O club foi fundado o 18 de marzo de 1988 logo da escisi\u00f3n da secci\u00f3n do equipo de h\u00f3ckey a pat\u00edns do ABC, un club de balonm\u00e1n da cidade. O club conta con aproximadamente 400 socios e o equipo s\u00e9nior compite actualmente na Primeira Divisi\u00f3n Portuguesa e na Copa CERS. O club non conta con ning\u00fan t\u00edtulo, mais acadou o subcampionato da Copa de Portugal en d\u00faas ocasi\u00f3ns (2007 e 2008)"}
{"id": "138006", "revid": "89787", "url": "https://gl.wikipedia.org/wiki?curid=138006", "title": "Acanthinula aculeata", "text": "Acanthinula aculeata O. F. M\u00fcller, 1774, \u00e9 unha especie de micromolusco gaster\u00f3podo terrestre e pulmonado da familia \"Valloniidae\" que acada ata 2\u00a0mm e que amosa unha cuncha globosa con costelas axiais e prolongaci\u00f3ns espi\u00f1entas flexibles.\nSon animais raros que adoitan vivir en zonas h\u00famidas como fragas e \u00e9 frecuente atopalos debaixo das follas ca\u00eddas das \u00e1rbores.\nA s\u00faa cor \u00e9 marr\u00f3n acinzentado e a cuncha ten catro voltas ben arredondadas e o embigo \u00e9 estreito e profundo.\nDistribuci\u00f3n.\nA especie est\u00e1 estendida por toda a Europa central e Rusia. E pola costa que se estende dende Escandinavia ata o sur da \u00c1frica do Norte.\nDistribuci\u00f3n en Galicia.\nEn Galicia atop\u00e1ronse exemplares sobre todo en zonas costeiras da provincia de Pontevedra, na zona de Santiago de Compostela e na R\u00eda de Muros e Noia e tam\u00e9n na Serra da Enci\u00f1a da Lastra en Ourense."}
{"id": "138009", "revid": "1131", "url": "https://gl.wikipedia.org/wiki?curid=138009", "title": "H\u00f3quei Acad\u00e9mico de Cambra", "text": "O H\u00f3quei Acad\u00e9mico de Cambra \u00e9 un club de h\u00f3ckey a pat\u00edns da localidade portuguesa de Vale de Cambra. O seu equipo s\u00e9nior milita na Segunda Divisi\u00f3n do h\u00f3ckey a pat\u00edns luso e disputa os seus partidos como local Pavilh\u00e3o Municipal de Vale de Cambra.\nTraxectoria.\nO club foi fundado en 1999 en Vale de Cambra, Portugal. O 27 de maio de 2007, no Pavilh\u00e3o Desportivo de S\u00e3o Jo\u00e3o da Madeira, venceu o H\u00f3quei Clube de Braga na final da Copa de Portugal de h\u00f3ckey a pat\u00edns, co resultado de 6-5 (logo de ter que xogar unha pr\u00f3rroga), o resultado ao final da tempo regulamentario e do engadido foi de 4-4.\nV\u00e9xase tam\u00e9n.\nLigaz\u00f3ns externas.\nP\u00e1xina oficial do club "}
{"id": "138010", "revid": "89787", "url": "https://gl.wikipedia.org/wiki?curid=138010", "title": "Bieito Ledo", "text": "Bieito Ledo Cabido, nado no lugar de Padroso (Xunqueira de Amb\u00eda) o 23 de febreiro de 1944, \u00e9 un escritor e editor galego. Na actualidade \u00e9 director de Ir Indo Edici\u00f3ns.\nTraxectoria.\nEstudou filosof\u00eda e teolox\u00eda no seminario de Ourense, acadando a licenciatura en Filosof\u00eda pola Universidade Complutense de Madrid. Impartiu clases como profesor no ensino privado.\nEn 1975 trasladouse a Vigo, onde fundou a librer\u00eda Ir Indo, e en 1979 incorporouse \u00e1 Editorial Galaxia como director-xerente ata 1985. Posteriormente, ingresou no concello de Vigo, onde desempe\u00f1ou o cargo de xefe de Cultura e Educaci\u00f3n. En 1978, como presidente do C\u00edrculo Ourens\u00e1n-Vigu\u00e9s, fundou os Premios da Cr\u00edtica Galicia que presidiu durante quince anos, para logo constitu\u00edr a fundaci\u00f3n hom\u00f3nima, da que \u00e9 presidente.\nEn 1985 fundou en Vigo Ir Indo Edici\u00f3ns, coa que creou os proxectos da \"Enciclopedia Galega Universal\" (EGU, 1999), o \"Diccionario Enciclop\u00e9dico Galego Universal\" (DEGU, 2003) e o \"Dicionario biogr\u00e1fico de Galicia\" (2010-2011).\nFoi membro fundador e primeiro presidente da Asociaci\u00f3n Galega de Editores, membro fundador da Fundaci\u00f3n Galicia-Empresa, membro do padroado da Fundaci\u00f3n Otero Pedrayo, e membro da Asociaci\u00f3n de Amigos do Couto Mixto, entre outras asociaci\u00f3ns. En nome da EGU, recibiu o Premio da Cr\u00edtica Galicia como mellor Iniciativa Cultural en 2001 e o Trofeo Galeguidade no apartado de Medios de Comunicaci\u00f3n Social da Enxebre Orde da Vieira en 2003. No ano 2005 o concello de Vigo nomeouno Vigu\u00e9s Distinguido e no 2006 o concello de Xunqueira de Amb\u00eda conc\u00e9delle a distinci\u00f3n de Fillo Predilecto. Nese mesmo ano publicou o libro de relatos curtos \"Aconteceres\"."}
{"id": "138011", "revid": "5863", "url": "https://gl.wikipedia.org/wiki?curid=138011", "title": "Petroqu\u00edmica", "text": "A petroqu\u00edmica \u00e9 a ciencia e a t\u00e9cnica correspondente \u00e1 petroleoqu\u00edmica, a materia relativa \u00e1 industria que utiliza o petr\u00f3leo ou o gas natural como materias primas para a obtenci\u00f3n de produtos qu\u00edmicos.\nCaracter\u00edsticas.\nPetroqu\u00edmica \u00e9 a extracci\u00f3n de calquera substancia qu\u00edmica a partir de combustibles f\u00f3siles. Estes incl\u00faen combustibles f\u00f3siles purificados como o metano, o propano, o butano, a gasolina, o queroseno, o gas\u00f3leo, o combustible de aviaci\u00f3n, as\u00ed como pesticidas, herbicidas, fertilizantes e outros artigos como os pl\u00e1sticos, o asfalto ou as fibras sint\u00e9ticas.\nA petroqu\u00edmica \u00e9 a industria adicada a obter derivados qu\u00edmicos do petr\u00f3leo dos gases asociados. Os produtos petroqu\u00edmicos incl\u00faen todas as substancias qu\u00edmicas que de a\u00ed se derivan. A industria petroqu\u00edmica moderna data de finais do s\u00e9culo XIX. A maior parte dos produtos petroqu\u00edmicos fabr\u00edcanse a partir dun n\u00famero relativamente pequeno de hidrocarburos, entre eles o metano, o etano, o propano, o butano e os arom\u00e1ticos que derivan do benceno."}
{"id": "138012", "revid": "1131", "url": "https://gl.wikipedia.org/wiki?curid=138012", "title": "Associa\u00e7\u00e3o Desportiva Valongo", "text": "A Associa\u00e7\u00e3o Desportiva de Valongo \u00e9 un club de h\u00f3ckey a pat\u00edns da localidade de Valongo, Portugal. O club foi fundado en 1955 e o seu equipo s\u00e9nior compite actualmente na Primeira Divisi\u00f3n Portuguesa, logo de acadar o ascenso na tempada 2005-06.\nV\u00e9xase tam\u00e9n.\nLigaz\u00f3ns externas.\nwww.ultrasvalongo.com"}
{"id": "138013", "revid": "1131", "url": "https://gl.wikipedia.org/wiki?curid=138013", "title": "Clube Desportivo Portosantense", "text": "O Clube Desportivo Portosantense \u00e9 un club de h\u00f3ckey a pat\u00edns da localidade de Porto Santo, Madeira (Portugal). O seu equipo s\u00e9nior compite actualmente na Primeira Divisi\u00f3n Portuguesa."}
{"id": "138014", "revid": "23204", "url": "https://gl.wikipedia.org/wiki?curid=138014", "title": "Associa\u00e7\u00e3o Acad\u00e9mica de Coimbra (h\u00f3ckey a pat\u00edns)", "text": "A Associa\u00e7\u00e3o Acad\u00e9mica de Coimbra - h\u00f3ckey a pat\u00edns (Denominaci\u00f3n portuguesa: Associa\u00e7\u00e3o Acad\u00e9mica de Coimbra - Sec\u00e7\u00e3o de Patinagem) \u00e9 unha secci\u00f3n da asociaci\u00f3n de estudantes da Universidade de Co\u00edmbra, Associa\u00e7\u00e3o Acad\u00e9mica de Coimbra adicada \u00e1 pr\u00e1ctica do h\u00f3ckey a pat\u00edns da cidade de Co\u00edmbra, Portugal."}
{"id": "138016", "revid": "1417301", "url": "https://gl.wikipedia.org/wiki?curid=138016", "title": "UER", "text": ""}
{"id": "138017", "revid": "98629", "url": "https://gl.wikipedia.org/wiki?curid=138017", "title": "Chelsea F.C.", "text": "O Chelsea Football Club \u00e9 un equipo profesional de f\u00fatbol de Inglaterra, con sede na zona oeste de Londres. Fundado en 1905, xoga na Premier League e ten pasado a meirande parte da s\u00faa historia na elite do f\u00fatbol ingl\u00e9s. O Chelsea pos\u00fae catro t\u00edtulos da liga inglesa, ademais de sete FA Cups, catro League Cups, catro Community Shields, d\u00faas Ligas de Campi\u00f3ns, unha Europa League, d\u00faas Recopas de Europa e unha Supercopa de Europa.\nO primeiro grande \u00e9xito do club foi na tempada 1954-55, cando ga\u00f1aron o seu primeiro campionato de liga, ga\u00f1ando outras varias competici\u00f3ns entre os anos 1960 e 1970, mais dende aquela non volveron ga\u00f1ar ning\u00fan t\u00edtulo at\u00e9 1997. Con todo, a \u00faltima d\u00e9cada converteuse no per\u00edodo m\u00e1is frutuoso da historia do Chelsea, ga\u00f1ando catro t\u00edtulos da Premier League, dous deles consecutivos nas tempadas 2004-05 e 2005-06, e chegando \u00e1s s\u00faas d\u00faas primeiras finais da Liga de Campi\u00f3ns, caendo na final da edici\u00f3n 2007-08 fronte \u00f3 Manchester United, e vencendo na edici\u00f3n 2011-12 fronte \u00f3 Bayern M\u00fanic.\nStamford Bridge, situado no barrio londiniense de Fulham, ten capacidade para 41.841 espectadores e \u00e9 o estadio do Chelsea dende a s\u00faa fundaci\u00f3n. A sede social do club at\u00f3pase nas aforas da fregues\u00eda de Kensington e Chelsea, no distrito de Hammersmith e Fulham. No ano 2003, o club foi mercado polo magnate do petr\u00f3leo ruso Roman Abramovich.\nAs cores tradicionais do uniforme do Chelsea son o azul da s\u00faa camiseta e dos seus pantal\u00f3ns e o branco das medias. O escudo do club trocou varias veces ao longo da s\u00faa historia, tentando modernizar ou cambiar a marca. O actual emblema consta dun le\u00f3n cerimonial cun bast\u00f3n, sendo unha versi\u00f3n modificada do escudo que se adoptou por primeira vez na d\u00e9cada de 1950. O club ten a quinta media de espectadores por partido m\u00e1is elevada da historia do f\u00fatbol ingl\u00e9s. A media durante a tempada 2008-09 foi de 41.464 espectadores (o 99% da capacidade do estadio), a quinta m\u00e1is alta da Premier League.\nHistoria.\nFundaci\u00f3n, modernizaci\u00f3n e \u00e9xitos.\nO Chelsea Football Club foi fundado o 14 de marzo de 1905 no pub \"The Rising Sun\", actualmente \"The Butcher's Hook\" polo empresario Gus Mears, xunto co seu irm\u00e1n Joseph Mears e, pouco despois da s\u00faa fundaci\u00f3n, foi elixido para participar na Football League. Os primeiros anos do club viron pouco \u00e9xito, xa que o m\u00e1is preto que estivo de ga\u00f1ar un campionato importante nese ent\u00f3n foi cando chegou \u00e1 final da FA Cup en 1915, onde o Chelsea foi derrotado 3-0 polo Sheffield Wednesday. Con todo, Chelsea ga\u00f1ou unha gran reputaci\u00f3n pola sinatura de xogadores de renome e por mostrar espect\u00e1culo durante os partidos, a\u00ednda que causou moi pouco impacto durante os anos de guerra.\nO ex-dianteiro do Arsenal F.C. e da selecci\u00f3n inglesa, Ted Drake, converteuse en adestrador do Chelsea en 1952 e procedeu a modernizar ao club. Eliminouse o escudo do Pensionista de Chelsea e mellorouse a canteira do club e a forma de adestrar do equipo, levando ao Chelsea ao seu primeiro campionato de liga na tempada 1954-55. A tempada seguinte, a UEFA creara a primeira Copa de Campi\u00f3ns de Europa, pero despois de obxecci\u00f3ns por parte da Football League e da FA, o Chelsea viuse obrigado a retirarse do torneo antes de que este comezase.\nA d\u00e9cada de 1960 viu o xurdir de talentosos mozos baixo o mandato de Tommy Docherty, que loitaron por consagrarse nalg\u00fan torneo durante toda a d\u00e9cada, mais soportando moitos fracasos. O equipo estaba en cami\u00f1o a conseguir un triplete na tempada 1964-65 coa First Division, FA Cup e Football League Cup, mais finalmente s\u00f3 ga\u00f1ou esta \u00faltima, non chegando a consagrarse coma campi\u00f3n nas outras d\u00faas competici\u00f3ns. Nas tres tempadas seguintes os \"Blues\" foron eliminados nas semifinais de varias competici\u00f3ns importantes, logrando soamente un subcampionato da FA Cup. Non foi sen\u00f3n at\u00e9 1970 cando o Chelsea logrou a Copa de Inglaterra por primeira vez na s\u00faa historia, superando ao Leeds United por 2-1 no desquite da final. Un ano despois, o Chelsea logrou consagrarse na s\u00faa primeira competici\u00f3n europea, cando ga\u00f1ou a Recopa de Europa noutra final de desquite, ao derrotar ao Real Madrid por 2-1 en Atenas.\nPer\u00edodo turbulento.\nA finais dos anos 70 e durante a d\u00e9cada de 1980 comezou un per\u00edodo turbulento para o Chelsea. Unha ambiciosa modernizaci\u00f3n de Stamford Bridge puxo en perigo a estabilidade financeira do club e os xogadores estrelas foron vendidos, sendo relegado o equipo \u00e1 Second Division. Outros problemas foron causados polo xurdir dos grupos de \"hooligans\", os cales foron a praga do f\u00fatbol ingl\u00e9s durante toda a d\u00e9cada. En 1982, no medio dunha forte crise financeira, Ken Bates comprou ao Chelsea pola incrible suma de \u00a31, a\u00ednda que despois a plena propiedade do Stamford Bridge foi vendida a promotores inmobiliarios, o que significaba que o club pod\u00eda perder o seu estadio. No campo de xogo as cousas melloraron un pouco, pero a irregularidade a\u00ednda estaba presente. Estiveron preto de descender \u00e1 Third Division na tempada 1982-83, pero coa chegada de John Neal p\u00faidose armar un bo equipo cun desembolso m\u00ednimo, co que o Chelsea ga\u00f1ou o t\u00edtulo da Second Division en 1983-84, logrando logo establecerse na First Division, antes de descender novamente en 1988. Con todo, o club logrou ascender un ano despois con outro t\u00edtulo da Second Division para non volver descender outra vez.\nDespois dunha longa batalla legal, Bates logrou reunir a plena propiedade do estadio co club en 1992 logo de chegar a un acordo cos seus acredores despois de que os promotores inmobiliarios se foran \u00e1 quebra por unha ca\u00edda do mercado. A nova forma de xogar do Chelsea na Premier League era pouco convincente a pesar de que chegou \u00e1 final da FA Cup en 1994. Non foi sen\u00f3n at\u00e9 o arrivo en 1996 de Ruud Gullit como xogador-adestrador cando a sorte do club cambiou. Gullit engadiu varios xogadores de clase mundial ao equipo, d\u00e1ndolle a s\u00faa segunda FA Cup en 1997 e lev\u00e1ndoo novamente a ser un dos mellores equipos en Inglaterra. Logo, Gullit foi substitu\u00eddo por Gianluca Vialli, quen levou ao equipo a conseguir a Football League Cup, a Recopa de Europa e a Supercopa de Europa en 1998; a FA Cup no 2000 e a clasificaci\u00f3n \u00e1 s\u00faa primeira Liga de Campi\u00f3ns da UEFA o mesmo ano. Vialli logo foi substitu\u00eddo por outro italiano, Claudio Ranieri, quen levou ao Chelsea \u00e1 final da FA Cup no 2002 e \u00e1 clasificaci\u00f3n da Liga de Campi\u00f3ns un ano despois.\nChegada de Abram\u00f3vich.\nEn xu\u00f1o de 2003, Bates vende o club ao millonario ruso Roman Abram\u00f3vich por \u00a360 mill\u00f3ns, completando o que nese ent\u00f3n foi considerada a venda m\u00e1is cara dun club na historia do f\u00fatbol ingl\u00e9s. M\u00e1is de 100 mill\u00f3ns de libras destin\u00e1ronse na contrataci\u00f3n de novos xogadores, pero a\u00ednda as\u00ed Ranieri non puido conseguir ning\u00fan trofeo, polo que foi substitu\u00eddo polo adestrador portugu\u00e9s Jos\u00e9 Mourinho. Baixo o mando de Mourinho, o Chelsea converteuse no quinto equipo ingl\u00e9s en ga\u00f1ar un bicampeonato de liga dende a segunda guerra mundial, 2004-05 e 2005-06, ademais de ga\u00f1ar a FA Cup no 2007 e dous t\u00edtulos de Football League Cup no 2005 e 2007. En setembro de 2007 Mourinho foi substitu\u00eddo polo israel\u00ed Avram Grant, quen levou ao equipo \u00e1 s\u00faa primeira final de Liga de Campi\u00f3ns no 2008, onde foi derrotado en penaltis polo Manchester United. Grant foi despedido d\u00edas despois e substitu\u00eddo polo brasileiro Luiz Felipe Scolari en xullo de 2008.\nScolari soamente durou sete meses no cargo antes de ser despedido polos malos resultados. O adestrador da Selecci\u00f3n de f\u00fatbol de Rusia, Guus Hiddink, foi nomeado adestrador interino at\u00e9 o fin da tempada 2008-09. Esta tempada finalizou coa obtenci\u00f3n da FA Cup despois dunha vitoria 2-1 sobre o Everton FC o 30 de maio de 2009. Dous d\u00edas despois, o adestrador italiano Carlo Ancelotti foi contratado como novo adestrador do equipo.\nEscudo e cores.\nEscudo.\nDende a fundaci\u00f3n do club o Chelsea tivo catro escudos, todos eles con pequenas modificaci\u00f3ns. No ano 1905, Chelsea adoptou como primeiro escudo a imaxe dun \"Pensionista de Chelsea\", que obviamente contribu\u00edu ao alcume do equipo por eses anos, \"The Pensioners\", mantido preto de cincuenta anos. Con todo, este escudo nunca apareceu nos dese\u00f1os das camisetas. Como parte do plan de modernizaci\u00f3n do club, levado a cabo por Ted Drake dende o ano 1953 en diante, decidiuse trocar o escudo do pensionista para lavar a imaxe do club e poder adoptar un novo escudo. Decidiuse crear un emblema temporal que foi utilizado s\u00f3 durante un ano, e que consistiu soamente nas iniciais \"C.F.C.\" No ano 1953, o emblema foi cambiado a un le\u00f3n mirando cara a atr\u00e1s e sostendo un bast\u00f3n, emblema que se mantivo polo seguintes trinta anos.\nEste escudo estaba baseado nos elementos do escudo de armas do Distrito Metropolitano de Chelsea; o le\u00f3n rampante mirando cara a atr\u00e1s tomado das armas do ent\u00f3n presidente do club, o Vizconde de Chelsea e o bast\u00f3n das armas dos Abades de Westminster, antigos \"Se\u00f1ores de Chelsea\". Tam\u00e9n se v\u00edan representadas tres rosas vermellas, aludindo a Inglaterra, e dous bal\u00f3ns de f\u00fatbol. Este foi o primeiro escudo en aparecer na indumentaria oficial dende que a pol\u00edtica de p\u00f3r os emblemas nas camisetas foi adoptada ao comezo dos anos 1960.\nEn 1986, co club baixo novos propietarios, decidiuse cambiar novamente o escudo, como outro plan para modernizar ao equipo e obter novas oportunidades de mercado. No novo emblema figuraba un le\u00f3n m\u00e1is natural e menos her\u00e1ldico, amarelo e non azul, apoiado sobre as iniciais \"C.F.C.\" Mant\u00edvose por dezanove anos con algunhas pequenas modificaci\u00f3ns, como o uso de cores diferentes. Con novos propietarios, e o achegamento das celebraci\u00f3ns do centenario do club, combinado con demandas por parte dos seareiros, quen desexaban restaurar o emblema tradicional, decidiuse que o escudo \u00eda trocar novamente no ano 2004. O novo escudo foi oficialmente adoptado para o comezo da tempada 2005-06 e marcou o regreso do vello dese\u00f1o do le\u00f3n sostendo un bast\u00f3n. Como nos anteriores emblemas, este apareceu en diferentes cores, inclu\u00eddos o branco e o dourado.\nUniforme.\nO Chelsea sempre usou camisetas de cor azul, a pesar de que no primeiro uniforme do club o azul utilizado era m\u00e1is p\u00e1lido que o de hoxe, ademais de pantal\u00f3ns brancos e medias azul escuro. O azul p\u00e1lido foi tomado das vestimentas do ent\u00f3n presidente do club, o Conde de Cadogan. A cor destas camisetas foi cambiada por unha nova versi\u00f3n que conti\u00f1a o azul \"royal\" preto do ano 1912. Cando Tommy Docherty se converteu en adestrador do equipo ao comezo dos anos 1960 cambiouse novamente o uniforme, engadindo pantal\u00f3ns azuis, que seguen a ser usados at\u00e9 o d\u00eda de hoxe, e medias brancas, co argumento de que estas cores eran m\u00e1is distintivas, xa que ning\u00fan outro equipo importante usaba esta combinaci\u00f3n. Este uniforme foi utilizado por primeira vez na tempada 1964-65.\nAs cores tradicionais para o uniforme alternativo do club son o amarelo ou branco en todo o equipamento mais, como moitos equipos, tivo alg\u00fans moi inusitados. O primeiro uniforme alternativo consist\u00eda en franxas azuis e brancas, e nun partido dos anos 1960 o equipo usou un uniforme con franxas azuis e negras ao estilo do Inter de Mil\u00e1n, en contra das ordes do propio Docherty. Este uniforme utilizouse para a semifinal da FA Cup contra o Sheffield Wednesday, o 23 de abril de 1967. Outros uniformes memorables incl\u00faen un uniforme verde usado nos anos 1980 e un axadrezado en branco e vermello a comezos dos anos 1990.\nO uniforme do Chelsea est\u00e1 actualmente fabricado por Adidas, que foi contratada para fornecer os uniformes ao equipo dende 2006 at\u00e9 2011. O seu anterior uniforme estaba fabricado por Umbro. O primeiro uniforme do Chelsea patrocinado foi coa compa\u00f1\u00eda \"Gulf Air\" durante a tempada 1983-84. Despois o club foi patrocinado por empresas como \"Grange Farms\", \"Bai Lin\" e unha empresa italiana chamada \"Simod\", antes de asinar un contrato a longo prazo co fabricante de \"Commodore International\": Amiga, quen tam\u00e9n apareceu nos uniformes. Posteriormente, o Chelsea foi patrocinado por varias empresas como \"Coors\" (1995-97), \"Autoglass\" (1997-01) e \"Emirates Airline\" (2001-05). Actualmente o Chelsea est\u00e1 patrocinado pola empresa coreana \"Samsung\".\nMarcas e patrocinios.\nCronolox\u00eda das marcas e patrocinadores da indumentaria do club.\nEstadio.\nO Chelsea tivo un s\u00f3 estadio en toda a s\u00faa historia, Stamford Bridge, que foi oficialmente inaugurado o 28 de abril de 1877. Durante os primeiros vinte e oito anos da s\u00faa existencia foi usado polo \"London Athletics Club\" como campo para as s\u00faas competici\u00f3ns atl\u00e9ticas e non para o f\u00fatbol. En 1904 o estadio foi adquirido por Gus Mears e o seu irm\u00e1n, Joseph Mears, os cales previamente adquiriran un terreo lindeiro co \u00e1nimo de xogar partidos de f\u00fatbol nel.\nStamford Bridge foi dese\u00f1ado para a familia Mears polo destacado arquitecto do mundo do f\u00fatbol Archibald Leitch, arquitecto de estadios como o Ibrox Stadium, Celtic Park ou Hampden Park. A familia ofreceulle o estadio ao Fulham, pero a oferta foi rexeitada. Como consecuencia, os propietarios decidiron fundar o seu propio club para xogar no seu novo estadio. Moitos equipos foron fundados primeiro, e logo preocup\u00e1ronse de ter un campo no cal xogar, pero o Chelsea foi fundado para o Stamford Bridge. Como xa exist\u00eda o club Fulham, os fundadores decidiron adoptar o nome do adxacente \"Distrito de Chelsea\" para o novo club, rexeitando nomes como \"Kensington FC\", \"Stamford Bridge FC\" e \"London FC\".\nCun dese\u00f1o orixinal dun taz\u00f3n aberto e cun sector cuberto, o Stamford Bridge ti\u00f1a unha capacidade orixinal de ao redor de 100.000 espectadores. A principio dos anos 1930 empezouse a constru\u00edr unha bancada na parte sur do campo cun teito que cubr\u00eda 1/5 da bancada total. Este sector foi co\u00f1ecido como o \"Shed End\", o lugar dos afeccionados m\u00e1is leais ao Chelsea, especialmente dende os anos 1960 aos anos 1980.\nA finais dos anos 1960 e a principios dos anos 1970, os propietarios do club embarc\u00e1ronse nun plan para modernizar o Stamford Bridge, que buscaba conseguir unha capacidade de 50.000 persoas sentadas. O traballo comezou na Bancada Leste (East Stand) a comezos dos anos 1970, pero ao club f\u00f3iselles das mans o custo que ter\u00eda esta modernizaci\u00f3n e tiveron que vender a propiedade \u00e1s inmobiliarias. Despois dunha dura e longa batalla legal, asegurouse a permanencia do Chelsea no estadio e os traballos de remodelaci\u00f3n foron reasumidos a mediados dos anos 1990. P\u00e1rteas norte, oeste e sur do estadio foron completamente reconstru\u00eddas con asentos individuais e m\u00e1is preto do campo de xogo. Este proceso foi completado no ano 2001.\nO club planea capacitar ao estadio para albergar 55.000 persoas todas sentadas. Debido \u00e1 s\u00faa localizaci\u00f3n en Londres preto dun cami\u00f1o principal e por estar preto de d\u00faas li\u00f1as de tren, os fans s\u00f3 poden entrar a Stamford Bridge a trav\u00e9s da entrada de \"Fulham Road\", un lugar moi restrinxido en canto a regulaci\u00f3ns de hixiene e seguridade ref\u00edrese. Como resultado, ao club relacion\u00f3uselle con querer mudarse de Stamford Bridge a lugares como o \"Earls Court Exhibition Center\", \"Battersea Power Station\" ou \"Chelsea Barracks\". Con todo, a organizaci\u00f3n Chelsea Pitch Owners, dona da plena propiedade do estadio, publicou que de ser as\u00ed o club ter\u00eda que renunciar ao seu actual nome Chelsea Football Club se se chegase a mudar de Stamford Bridge.\nSeareiros.\nChelsea ten a quinto mellor media de asistencia ao seu estadio no f\u00fatbol ingl\u00e9s e regularmente atrae preto de 40.000 fans a Stamford Bridge. Ademais, o equipo foi o quinto con mellor asistencia como local durante a tempada 2008-09, cunha media de 41.464 persoas. A base da afecci\u00f3n do club v\u00e9n das clases obreiras do oeste de Londres, como os sectores de \"Hammersmith e Battersea\", de sectores m\u00e1is podentes como Kensington e Chelsea, e dos condados pr\u00f3ximos a Londres, e a pesar de ter un dos billetes m\u00e1is caros na Premier League, o estadio sempre d\u00e1 a impresi\u00f3n de estar cheo. Os fan\u00e1ticos do Chelsea cantan temas dedicadas ao club como \"Carefree\", \"Blue is the Colour\", \"We all follow the Chelsea\", \"Ten Men Went to Mow\", \"Zigga Zagga\", \"Hello! Hello!\" e \"Celery\". A canci\u00f3n rusa Kalinka volveuse moi popular entre os afeccionados do Chelsea desde que Roman Abramovich comprou ao club en 2003.\nO Chelsea non conta cun rival tradicional, como pode ser o Liverpool co Everton, ou o Arsenal co Tottenham. O equipo m\u00e1is pr\u00f3ximo xeograficamente \u00e9 o Fulham, pero non \u00e9 visto como o gran rival para o Chelsea xa que pasaron preto de 40 anos en distintas divisi\u00f3ns. De acordo a unha enquisa realizada en 2004 por \"Planetfootball.com\", os afeccionados do Chelsea consideraron que as s\u00faas maiores rivalidades eran (en orde): Arsenal, Tottenham Hotspur e Manchester United. Adicionalmente, tam\u00e9n hai unha forte rivalidade co Leeds United v\u00e9n desde alg\u00fans partidos controvertidos nos anos 1960 e 1970, en especial a final da FA Cup do ano 1970. Unha m\u00e1is recente rivalidade creceu co Liverpool, xa que coincidiron en moitos partidos en competici\u00f3ns de copa e europeas. Esta rivalidade \u00e9 chamada polos afeccionados ingleses como o cl\u00e1sico entre \"Blues\" (Chelsea) e \"Reds\" (Liverpool). Nas competici\u00f3ns europeas, o maior rival do Chelsea \u00e9 o Barcelona, co cal xogou encontros altamente controvertidos nas tempadas anteriores da UEFA Champions League.\nEn particular, durante os anos 1970 e 1980, os afeccionados do Chelsea foron amplamente asociados co \"hooliganismo\". O grupo de afeccionados do club, orixinalmente chamados \"Chelsea Shed Boys\", hoxe co\u00f1ecidos como os \"Chelsea Headhunters\", foron notorios a nivel nacional por actos violentos en contra de afeccionados doutros equipos, como os \"Inter City Firm\" do West Ham United ou os \"Bushwackers\" do Millwall, ambos os actos ocorridos antes e despois dos partidos. O aumento do \"hooliganismo\" nos anos 1980 levou ao daquelas presidente Ken Bates a propor un cercado el\u00e9ctrico para deter a quen puidese ingresar ao campo de xogo, pero esta iniciativa foi rexeitada polo Consello do Gran Londres. Os afeccionados do Chelsea foron acusados de ter relaci\u00f3n con grupos neonazis como Combat 18, e outras organizaci\u00f3ns de extrema dereita ou racistas como o Partido Nacional Brit\u00e1nico. Dende os anos 1990, houbo unha baixa considerable dos problemas causados polos seareiros radicais como resultado dun estrito control policial, circu\u00edtos pechados de televisi\u00f3n, e a venda de t\u00f3dolos asentos do estadio.\nO Chelsea na cultura popular.\nEn 1930, o Chelsea aparece nunha das primeiras pel\u00edculas sobre f\u00fatbol, \"The Great Game\". O dianteiro centro do Chelsea, Jack Cock, que nese ent\u00f3n estaba a xogar para o Millwall, foi a estrela da pel\u00edcula e varias escenas foron filmadas en Stamford Bridge, inclu\u00edndo o terreo de xogo, a sala de xuntas e os vestiarios. Inclu\u00edu ademais colaboraci\u00f3ns de xogadores do Chelsea como Andrew Wilson, George Mills e Sam Millington. Debido \u00e1 notoriedade dos \"Chelsea Headhunters\", un grupo seareiros relacionados co club, o Chelsea tam\u00e9n figurou en pel\u00edculas sobre o \"hooliganismo\" no f\u00fatbol, a m\u00e1is recente na que apareceu foi en \"The Football Factory\", do 2004. En 2005 o Chelsea tam\u00e9n participa na pel\u00edcula \"Goal!\", disputando un partido ficticio contra o Newcastle United no St James' Park. Nese partido ficticio o Chelsea \u00e9 derrotado 1-0. O Chelsea contribu\u00edu coa colaboraci\u00f3n de t\u00f3dolos xogadores. Na s\u00faa aparici\u00f3n m\u00e1is recente nunha pel\u00edcula, en 2007, aparece na pel\u00edcula hind\u00fa \"Jhoom Barabar Jhoom\".\nAt\u00e9 a d\u00e9cada de 1950, o club ti\u00f1a unha longa asociaci\u00f3n co \"Music hall\", xa que o seu baixo rendemento a mi\u00fado proporcionaba material para comediantes como George Robey. A canci\u00f3n \"Blue is the Colour\" foi realizada para a final da Football League Cup en 1972, con t\u00f3dolos membros do primeiro equipo do Chelsea cantando, coloc\u00e1ndoa no posto n\u00famero 5 da \"UK Singles Chart\". Prepar\u00e1ndose para a final da FA Cup en 1997, a canci\u00f3n \"Blue Day\" foi realizada poloo cantante Suggs xunto con t\u00f3dolos xogadores do Chelsea, alcanzando o posto n\u00famero 22 no UK Singles Chart. O cantante canadense Bryan Adams, seareiro do Chelsea, adicoulle ao club a canci\u00f3n titulada \"We're Gonna Win\", que pertence ao seu \u00e1lbum musical \"18 Til I Die\".\nXogadores.\nCadro actual.\nCadro actualizado a 19 de agosto de 2021.\nR\u00e9cords de xogadores.\nEstat\u00edsticas a 4 de xullo de 2019 e de acordo \u00e1s estat\u00edsticas oficiais. Os xogadores en letra grosa seguen a xogar actualmente no Chelsea. \nPalmar\u00e9s.\nO Chelsea \u00e9 o segundo equipo que ga\u00f1ou m\u00e1is veces a Premier League dende a s\u00faa fundaci\u00f3n en 1992 con tres t\u00edtulos, igualado co Arsenal, e tan s\u00f3 por detr\u00e1s do Manchester United con doce.\nDobretes.\nAs competici\u00f3ns de curta duraci\u00f3n como a Charity/Community Shield, Copa Intercontinental, Copa Mundial de Clubs da FIFA ou Supercopa de Europa non se adoitan considerar como trofeos que contrib\u00faan a un dobrete."}
{"id": "138018", "revid": "5132", "url": "https://gl.wikipedia.org/wiki?curid=138018", "title": "Chelsea FC", "text": ""}
{"id": "138019", "revid": "5132", "url": "https://gl.wikipedia.org/wiki?curid=138019", "title": "Chelsea Football Club", "text": ""}
{"id": "138022", "revid": "1131", "url": "https://gl.wikipedia.org/wiki?curid=138022", "title": "R\u00e0dio i Televisi\u00f3 d'Andorra", "text": "Radio e Televisi\u00f3n de Andorra ou RTVA (en catal\u00e1n R\u00e0dio i Televisi\u00f3 d'Andorra) \u00e9 a empresa p\u00fablica de radio e televisi\u00f3n do Principado de Andorra. O seu principal obxectivo \u00e9 o de consolidar un servizo de radio e televisi\u00f3n que axude \u00f3 pluralismo informativo, \u00e1 formaci\u00f3n dunha opini\u00f3n p\u00fablica libre e \u00e1 difusi\u00f3n da cultura do principado.\nNa actualidade conta cunha cadea de televisi\u00f3n creada en 1995 chamada Andorra Televisi\u00f3; e d\u00faas emisoras de radio R\u00e0dio Nacional d'Andorra e Andorra M\u00fasica.\nHistoria.\nA televisi\u00f3n e radio de Andorra naceron o 26 de outubro de 1989 despois de que o Consello Xeral de Andorra acordara a necesidade da creaci\u00f3n dunha empresa de radiodifusi\u00f3n. Como resulta, o \"Organisme de R\u00e0dio i Televisio d'Andorra\" (ORTA) foi creado e as emisi\u00f3ns de R\u00e0dio Nacional d'Andorra comezaron en decembro de 1990. O servizo televisivo comezou a mans de Andorra Televisi\u00f3 (ATV) en 1995. Desde o ano 2002, RTVA foi membro activo da Uni\u00f3n Europea de Radiodifusi\u00f3n e participou no Festival de Eurovisi\u00f3n\u00a0desde o 2004. No ano 2011 decidiu deixar a Uni\u00f3n Europea de Rediodifusi\u00f3n debido a problemas econ\u00f3micos.\nA empresa compite coas cadeas de televisi\u00f3n e radio de Espa\u00f1a\u00a0e Francia, que tam\u00e9n se reciben no pa\u00eds."}
{"id": "138025", "revid": "25871", "url": "https://gl.wikipedia.org/wiki?curid=138025", "title": "Diego Seoane", "text": "Diego Seoane P\u00e9rez, nado en Ourense o 26 de abril de 1988, \u00e9 un futbolista galego. Xoga de lateral dereito, a\u00ednda que se pode desenvolver perfectamente pola esquerda. Dende 2021 milita no Pontevedra.\nTraxectoria.\nDeportivo da Coru\u00f1a (2005-2015).\nChegou ao Deportivo da Coru\u00f1a en 2005, procedente do Pabell\u00f3n Ourense Club de F\u00fatbol. Xogou cedido durante a tempada 2007\u201308 no Ciudad de Santiago de Terceira Divisi\u00f3n e ao ano seguinte volveu \u00e1 Coru\u00f1a, onde foi un fixo na ali\u00f1aci\u00f3n do Fabril. \nDesde principios de 2010 contou con algunha convocatoria co primeiro equipo, debutando o 27 de xaneiro nun partido de Copa do Rei fronte ao Sevilla no S\u00e1nchez Pizju\u00e1n, onde foi titular. Debutou en Primeira Divisi\u00f3n da man de Lotina o 20 de marzo nun partido entre o Deportivo e o Real Valladolid en Riazor (0\u20132). En xu\u00f1o de 2010 renovou o seu contrato por tres anos m\u00e1is. Na tempada 2010/11 alternou partidos do Fabril con partidos do primeiro equipo, xogando con este \u00faltimo 15 encontros, e viviu o descenso dos dous equipos nas s\u00faas respectivas categor\u00edas.\nNa tempada 2011/12 subiu ao primeiro equipo de xeito oficial, pero contou con poucos minutos no ano do ascenso a Primeira. Na campa\u00f1a seguinte foi apartado do primeiro equipo durante a primeira metade da campa\u00f1a, pola s\u00faa negativa a renovar o contrato. Finalmente, o 28 de xaneiro de 2013\u00a0renovou por 3 campa\u00f1as m\u00e1is e marchou cedido ao C\u00f3rdoba CF, en Segunda Divisi\u00f3n, at\u00e9 o final da tempada. \nNa 2013/14 xogou 26 partidos co Deportivo, de novo en Segunda e con Fernando V\u00e1zquez no banco, logrando o ascenso e marcando o seu primeiro e \u00fanico gol co equipo branquiazul, no partido de Copa fronte ao C\u00f3rdoba, o seu equipo a tempada anterior. Na seguinte tempada non contou con ningunha oportunidade co t\u00e9cnico V\u00edctor Fern\u00e1ndez, polo que en xaneiro marchou cedido ao CD Lugo. Disputou s\u00f3 nove partidos co equipo lugu\u00e9s, debido a unha lesi\u00f3n que o mantivo afastado dos terreos de xogo durante m\u00e1is de dous meses. Ao remate da tempada rescindiuse o seu contrato co Deportivo, despois de case unha d\u00e9cada no club.\nPonferradina (2015-2016).\nPoucos d\u00edas despois fichou pola SD Ponferradina, en Segunda, club que acabou perdendo a categor\u00eda ao remate da campa\u00f1a. \nDacia Chi\u0219in\u0103u (2017).\nEstivo sen equipo na primeira metade da tempada 2016/17 ata que en febreiro de 2017 marchou a Moldavia para fichar polo FC Dacia Chi\u0219in\u0103u, co que se proclamou subcampi\u00f3n da liga moldova en maio, permanecendo no club unha tempada m\u00e1is.\nRacing de Ferrol (2020-2021).\nEn xaneiro de 2018 volveu a Galicia para fichar polo Racing Club de Ferrol, que loitaba por conseguir a permanencia en Segunda B, asinando polo que quedaba de tempada e d\u00faas m\u00e1is. O equipo acabou por descender a Terceira, volvendo ascender ao ano seguinte, sendo Seoane un dos piares do equipo ao disputar case todos os minutos da tempada. Comezou a 2019/20 cunha lesi\u00f3n, e tras recuperarse foi titular en todos os partidos ata que a competici\u00f3n foi suspendida por mor da pandemia de COVID-19.\nPontevedra (2021-).\nEn xullo de 2021 fichou polo Pontevedra, da Segunda Divisii\u00f3n RFEF. Disputou 27 encontros co equipo pontevedr\u00e9s, marcando dous tantos nunha goleada por 1-5 sobre o Arenteiro, e logrou o ascenso \u00e1 Primeira Divisi\u00f3n RFEF tras rematar campi\u00f3n."}
{"id": "138036", "revid": "23204", "url": "https://gl.wikipedia.org/wiki?curid=138036", "title": "Aclis ascaris", "text": "Aclis ascaris \u00e9 unha especie de micromolusco gaster\u00f3podo terrestre e mari\u00f1o da familia Aclididae que acada ata 6\u00a0mm (a\u00ednda que a maior\u00eda te\u00f1en uns 2\u20133\u00a0mm) e que amosa unha cuncha alongada e branca que presenta ao longo da s\u00faa superficie uns catro finos cord\u00f3ns espirais que percorren as espiras ata o \u00e1pice.\nEsta \u00e9 unha especie infralitoral que vive enterrada na area a unhas profundidades que oscilan entre 0 e -5 metros.\nDistribuci\u00f3n.\nA especie est\u00e1 estendida polas costas do oc\u00e9ano Atl\u00e1ntico e o mar Mediterr\u00e1neo.\nDistribuci\u00f3n en Galicia.\nAtop\u00e1ronse exemplares nas proximidades do concello de Baiona."}
{"id": "138037", "revid": "1131", "url": "https://gl.wikipedia.org/wiki?curid=138037", "title": "Stamford Bridge", "text": "Stamford Bridge \u00e9 un estadio de f\u00fatbol que se atopa no distrito de Hammersmith e Fulham, en Londres, Inglaterra, e \u00e9 o fogar do Chelsea Football Club. O estadio at\u00f3pase situado na localidade de \"Walham Green\". \u00c9 alcumado como \"The Bridge\" polos seguidores do club. A capacidade do estadio \u00e9 de 41.841 espectadores, o que o converte no s\u00e9timo estadio con m\u00e1is capacidade da Premier League e no terceiro con m\u00e1is capacidade de Londres, s\u00f3 por detr\u00e1s do Estadio Wembley e do Emirates Stadium.\nHistoria.\nNo S\u00e9culo XVIII varios mapas mostraban un \"Stanford Creek\" correndo ao longo da ruta do que agora \u00e9 unha li\u00f1a de ferrocarr\u00eds atr\u00e1s da Grader\u00eda Este como un afluente do R\u00edo T\u00e1mese. No arroio hab\u00eda d\u00faas pontes: o \"Stanford Bridge\" en \"Fulham Road\" (tam\u00e9n lembrado como o \"Little Chelsea Bridge\") e o \"Stanbridge\" en \"King's Road\", agora co\u00f1ecido como o \"Stanley Bridge\".\n\"Stanford Creek\", \"Stanford Bridge\" e \"Stanbridge\" contribu\u00edron dalgunha forma na creaci\u00f3n do nome \"Stamford Bridge\", o cal debe ser proposto pola co\u00f1ecida Batalla de Stamford Bridge de East Yorkshire, unha famosa vitoria feita polo rei Harold Godwinson contra os viquingos en 1066 que tivo lugar pouco antes da s\u00faa derrota polos normandos na Batalla de Hastings.\nHistoria temper\u00e1.\nStamford Bridge inaugurouse en 1877 como o fogar do \"London Athletics Club\" e foi utilizado case exclusivamente para ese fin at\u00e9 1904, cando o contrato de arrendamento foi adquirido polos irm\u00e1ns Gus e Joe Mears, que quer\u00edan o estadio para desempe\u00f1ar partidos de f\u00fatbol. Stamford Bridge foi constru\u00eddo preto do \"Lillie Bridge\", un antigo campo de deportes que acollera a final da FA Cup en 1873 e a primeira de boxeo de afeccionados (entre outras cousas). Nun principio ofreceuse o terreo ao Fulham Football Club, pero este o rexeitou. Considerouse a posibilidade de vender o terreo \u00e1 compa\u00f1\u00eda \"Great Western Railway Company\", quen quer\u00edan utilizar o terreo para depositar carb\u00f3n nel, pero a \u00faltimo hora Gus decidiu fundar o seu propio club de f\u00fatbol: o Chelsea Football Club, para ocupar o terreo como rival do Fulham. Contratou ao arquitecto Archibald Leitch para constru\u00edr o Stamford Bridge. Este arquitecto tam\u00e9n dese\u00f1ou os estadios Ibrox, Celtic Park, Craven Cottage e Hampden Park, entre moitos outros.\nComo foi orixinalmente constru\u00eddo, Stamford Bridge foi unha pista de atletismo e campo de f\u00fatbol, que foi inicialmente situado no centro da pista de atletismo. Isto significa que os espectadores estaban separados desde o terreo de xogo por todos os lados da anchura da pista de atletismo e, polos lados norte e sur, a separaci\u00f3n era especialmente grande, porque os lados da pista de atletismo superaban considerablemente a lonxitude do campo de f\u00fatbol. Stamford Bridge ti\u00f1a unha capacidade oficial de ao redor de 100.000 afeccionados, sendo o segundo estadio con maior capacidade en Inglaterra, despois do \"Selhurst Park\", pertencente ao Crystal Palace. O Stamford Bridge tam\u00e9n foi sede de tres finais da FA Cup tres anos consecutivos despois da Primeira Guerra Mundial, desde 1920 a 1922, pero pouco despois foi substitu\u00eddo polo Wembley Stadium.\nExpansi\u00f3n.\nEn 1930, unha nova terraza constru\u00eduse no lado sur para m\u00e1is espectadores de p\u00e9. S\u00f3 unha parte disto foi tellado e f\u00edxose co\u00f1ecido como \"The Shed\" ou \"O Alpendre\". Este converteuse no punto a favor para os afeccionados m\u00e1is fieis do Chelsea ata que a bancada foi demolida en 1994, cando se fixo obrigatoria por lei como medida de seguridade despois de que se ditase o Informe Taylor por mor da Traxedia de Hillsborough.\nEn 1939, unha pequena bancada de dous pisos constru\u00eduse. Foi orixinalmente constru\u00edda coa intenci\u00f3n de abarcar todo o extremo norte, pero o estalido da Segunda Guerra Mundial e as s\u00faas secuelas obrigou ao club a manter o soporte pequeno. Foi demolido e substitu\u00eddo por bancadas abertas para os afeccionados de p\u00e9 en 1975. A \"North Stand\" pechouse en 1993 e foi constru\u00edda outra bancada de dous pisos, co\u00f1ecida como a \"Matthew Harding Stand\", en honra ao xa falecido popular director financeiro do club Matthew Harding.\nNa tempada 1964-65, a \"West Stand\" foi constru\u00edda para substitu\u00edr a vella bancada constru\u00edda no lado oeste do estadio. A construci\u00f3n consistiu nun aumento de filas e de asentos at\u00e9 o tope da terraza. The \"Old West Stand\" foi demolido en 1998 e substitu\u00eddo polo actual \"West Stand\". Unha vasta nova \"East Stand\" foi constru\u00edda en 1973, orixinalmente como o inicio dunha remodelaci\u00f3n do estadio que foi abandonada cando o club atopouse con dificultades financeiras. O \"East Stand\" sobrevive basicamente en tres niveis desde 1973, a\u00ednda que se renovou e modernizado moito desde ent\u00f3n.\nCrise.\nA construci\u00f3n da Bancada Leste (East Stand) en 1973 como parte dun plan para crear un estadio de 60.000 asentos engadiuse aos males do club. O proxecto foi descrito como \"o m\u00e1is ambicioso xamais emprendido en Gran Breta\u00f1a\". Coincidiu cunha crise econ\u00f3mica mundial e foi alcanzado polos atrasos, a folga dos construtores e a falta de material, todo o cal fixo que se lles sa\u00edse de control o custo da construci\u00f3n ao club e incrementasen as s\u00faas d\u00e9bedas at\u00e9 os \u00a33.4 mill\u00f3ns. Como resultado diso, entre agosto de 1974 e xu\u00f1o de 1978, o Chelsea non puido comprar a un s\u00f3 xogador. En 1982, pola enorme d\u00e9beda, o club non pode pagar o salario aos xogadores, polo que o empresario e por unha soa vez presidente do Oldham Athletic Ken Bates compra ao club pola incrible suma de \u00a31, a\u00ednda que se negou a comprar o estadio e as s\u00faas d\u00e9bedas substancialmente aumentaron, un movemento do cal se arrepentiu m\u00e1is tarde. Bates demostrou ser un verdadeiro loitador como o novo presidente, a\u00ednda que os seus opo\u00f1entes inclu\u00edron seguidores do club, as\u00ed como os promotores inmobiliarios \"Marler Estates\", a quen \"David Mears\", irm\u00e1n de \"Brian Mears\", vendera unha parte do Stamford Bridge.\nEn 1992, tras m\u00e1is dunha d\u00e9cada de incerteza acerca de Stamford Bridge e o seu futuro, dando lugar a \u00e1speras controversias de orde xur\u00eddica, Bates finalmente g\u00e1\u00f1alle aos promotores inmobiliarios e tam\u00e9n o dereito de reunirse co club, facendo un acordo cos seus bancos. Isto conduciu \u00e1 creaci\u00f3n da organizaci\u00f3n Chelsea Pitch Owners, que en 1997 adquiriu a plena propiedade do estadio, os dereitos do club e o terreo para asegurar que esa situaci\u00f3n non volvese ocorrer. Por mor disto, comezouse a renovar todo o estadio colocando novos asentos, acheg\u00e1ndoos m\u00e1is ao terreo de xogo. O traballo terminouse no 2001.\nOutros eventos.\nStamford Bridge acolleu varias competencias de Speedway dende 1929 at\u00e9 1932, ga\u00f1ando a \"Liga do Sur\" na s\u00faa apertura de tempada. Inicialmente as reuni\u00f3ns p\u00fablicas celebr\u00e1ronse en 1928. O piloto mozo de 19 anos de idade Charlie Biddle, morreu nun accidente de carreiras. En 1931, as s\u00faas cinzas foron esparexidas na pista de carreiras do estadio. As carreiras de galgos celebr\u00e1ronse por primeira vez no estadio o 31 de xullo de 1937 e continuaron at\u00e9 o 1 de agosto de 1968. As carreiras de \"Coches Ananos\" atraeron ao redor de 50.000 persoas en 1948.\nEn outubro de 1945, Stamford Bridge foi sede dun dos mellores partidos de f\u00fatbol na s\u00faa historia. Coa Segunda Guerra Mundial que acababa de terminar, as autoridades futbol\u00edsticas de Inglaterra buscaron unha maneira de celebrar o retorno da paz en tempo de xogo. Como parte dun xesto de boa vontade, anunciouse que o Dynamo de Moscova, campi\u00f3ns reinantes da Uni\u00f3n Sovi\u00e9tica, visitar\u00eda o Reino Unido para xogar contra varios equipos, entre eles o Chelsea. O partido tivo lugar o 13 de novembro en Stamford Bridge cun uniforme vermello totalmente desco\u00f1ecido, debido a un choque de cores co uniforme do Dynamo. Antes do inicio do partido, os xogadores do Dynamo presentaron un ramo de flores ao seu hom\u00f3logo. A pesar disto o pobo brit\u00e1nico viuno como unha falsa paz. O equipo ruso sorprendeu a moitos espectadores co seu talento e tenacidade. O encontro terminou nun empate a 3 goles, a\u00ednda que alg\u00fans goles deberon marcarse como f\u00f3ra de xogo. Est\u00edmase que unha multitude de m\u00e1is de 100.000 persoas asistiron ao partido, con miles de persoas ilegalmente no estadio. Esta asistencia \u00e9 a m\u00e1is alta xamais rexistrada en Stamford Bridge, a\u00ednda s\u00f3 \u00e9 estimada.\nO estadio tam\u00e9n foi sede de varios partidos que disputou o equipo de f\u00fatbol Londres XI. Este equipo participou na Copa de Feiras desde 1955 at\u00e9 1958. Despois de xogar noutros estadios o equipo chegou nunha ocasi\u00f3n \u00e1 final contra o Barcelona. No partido de ida disputado en Stamford Bridge o equipo empata a 2-2, pero no partido de volta en Camp Nou o equipo \u00e9 derrotado 6-0. O terreo foi utilizado en 1980 para o primeiro partido de cricket disputado naquel estadio, entre o \"Essex\" e o \"West Indies\", que foi un \u00e9xito comercial. O ano seguinte foi a sede da final da edici\u00f3n inaugural do campionato de cricket chamado \"Lambert &amp; Butler\". Con todo, non tivo moito \u00e9xito e non se volveron a disputar partidos de cricket en Stamford Bridge outra vez. Stamford Bridge tam\u00e9n acolleu brevemente un equipo de f\u00fatbol americano: os \"London Monarchs\", a\u00ednda que s\u00f3 disputaron no estadio poucos partidos da tempada 1997.\nBancadas actuais.\nMatthew Harding Stand.\nA \"Bancada Matthew Harding\", anteriormente co\u00f1ecida como a \"Bancada Norte\", abarca o longo do bordo norte do campo. Esta bancada foi chamada as\u00ed en honra ao xa falecido popular director financeiro do club \"Matther Harding\", quen transformou o club a principios de 1990 antes da s\u00faa morte nun accidente de helic\u00f3ptero o 22 de outubro de 1996. O seu considerable investimento no club permitiu a construci\u00f3n da bancada que se completou durante a tempada 1997-98. Ten dous niveis e a que cont\u00e9n mellor vista ao campo de xogo, o que lle confire unha atmosfera de entusiasmo, sobre todo no nivel inferior. Calquera proposta para ampliar a instalaci\u00f3n requirir\u00eda a demolici\u00f3n do veci\u00f1o \"Museo dos Deportes de Chelsea\".\nPara alg\u00fans partidos da UEFA Champions League, esta bancada opera en menor capacidade, xa que algunhas entradas son obstruidas por veh\u00edculos de canles televisivas.\nEast Stand.\nA m\u00e1is antiga en p\u00e9, a \"Bancada Leste\" est\u00e1 situada ao longo do lado leste do campo. Anteriormente, era o fogar dos afeccionados m\u00e1is fieis do Chelsea, con todo ao comezo da tempada 2005-06 o ent\u00f3n adestrador do equipo Jos\u00e9 Mourinho solicitou o traslado da secci\u00f3n desta parte da bancada para impulsar a moral do equipo. A bancada ten tres niveis e \u00e9 o coraz\u00f3n do estadio. No nivel inferior se econtran os ba\u00f1os, os vestiarios, a sala de conferencias, o centro de prensa, tendas de artigos do club e cafetar\u00eda. O nivel medio est\u00e1 ocupada polas instalaci\u00f3ns, oficinas e o centro de negocios. O nivel superior proporciona aos espectadores unha das mellores vistas no estadio.\nShed End.\nO \"Alpendre Final\" est\u00e1 situado ao longo da parte sur do campo. A bancada conta con dous niveis. O nivel inferior \u00e9 utilizado polos seguidores m\u00e1is fieis do equipo, ata que desde a tempada 2005-06 os afeccionados foron movidos \u00e1 esquina leste da bancada para evitar incidentes. A bancada tam\u00e9n pos\u00fae o \"Museo do Centenario\" e un monumento conmemorativo onde as familias de xogadores falecidos do club poden deixar un permanente recordo dos seus seres queridos con indicaci\u00f3ns do seu eterno apoio para o club.\nEsta bancada foi constru\u00edda a mediados dos anos 1990.\nWest Stand.\nA \"Bancada Oeste\", recentemente actualizada, at\u00f3pase ao longo do lado oeste do campo. Ten tres niveis, ademais dunha fila de \"Suites Executivas\" que se estenden ao longo da bancada.\nA construci\u00f3n dabancada foi responsable dunha das peores crises financeiras que viu caer a administraci\u00f3n no club, pero grazas \u00e1 intervenci\u00f3n de Roman Abramovich foi remodelada sen maiores problemas. A d\u00e9beda de pr\u00e9stamos chegou at\u00e9 os \u00a370 mill\u00f3ns grazas a que \"Ken Bates\" puxo ao Chelsea nunha perigosa situaci\u00f3n financeira, debido principalmente aos longos prazos de amortizaci\u00f3n.\nAgora completa, a posici\u00f3n externa \u00e9 a principal cara do estadio, sendo o primeiro que os fans ven ao entrar a \"Fulham Road\". A entrada principal est\u00e1 flanqueada polas entradas das \"Suites Spackman Speedie\", chamadas as\u00ed en honra a dous antigos xogadores do club: \"Nigel Spackman\" e \"David Speedie\". A bancada tam\u00e9n conta coa maior cantidade de asentos no estadio.\nAs suites executivas tam\u00e9n son chamadas por nomes de famosos personaxes do club:\nCaracter\u00edsticas adicionais.\nCando Stamford Bridge foi reconstru\u00edda na era de \"Ken Bates\" moitas caracter\u00edsticas adicionais foron engadidas ao complexo que incl\u00fae dous hoteis, apartamentos, bares, restaurantes, o \"Chelsea Megastore\", e unha atracci\u00f3n interactiva denominada \"Chelsea World of Sport\". A intenci\u00f3n \u00e9 que estas instalaci\u00f3ns proporcionen ingresos adicionais para apoiar o f\u00fatbol da empresa, pero tiveron menos \u00e9xito do que se esperaba e antes de que Roman Abramovich comprase ao club en 2003 e adquirise a d\u00e9beda asumida para financiar os devanditos proxectos foi unha das principais cargas para o club. Pouco despois tomouse a decisi\u00f3n de suprimir a organizaci\u00f3n \"Chelsea Village\" para centrarse no Chelsea como un club de f\u00fatbol.\nMuseo do Centenario.\nO ano 2005 caracterizouse pola apertura dun novo museo do club, co\u00f1ecido como o \"Museo do Centenario de Chelsea\", constru\u00eddo para conmemorar o centenario do club. O museo est\u00e1 situado na antiga \"Galer\u00eda do Alpendre\" (\"The Shed Gallery\"). Os visitantes poden visitar o sal\u00f3n e ver un v\u00eddeo onde o vicepresidente do club Richard Attenborough d\u00e1 unha mensaxe de introduci\u00f3n. Logo gu\u00edase d\u00e9cada tras d\u00e9cada a trav\u00e9s da historia do club para ver antigos partidos do club, antigas camisetas, fotos de grandes xogadores que militaron no Chelsea e outros recordos.\nNo futuro.\nO club planea capacitar ao estadio para albergar 55.000 persoas todas sentadas. Debido \u00e1 s\u00faa localizaci\u00f3n en Londres preto dun cami\u00f1o principal e por estar preto de d\u00faas li\u00f1as de tren, os fans s\u00f3 poden entrar ao Stamford Bridge a trav\u00e9s da entrada de \"Fulham Road\", un lugar moi restrinxido en canto a regulaci\u00f3ns de hixiene e seguridade ref\u00edrese. Como resultado, ao club relacion\u00f3uselle con querer mudarse de Stamford Bridge a lugares como o \"Earls Court Exhibition Center\", \"Battersea Power Station\" ou \"Chelsea Barracks\". Con todo, a organizaci\u00f3n Chelsea Pitch Owners, dona da plena propiedade do estadio, publicou que de ser as\u00ed o club ter\u00eda que renunciar ao seu actual nome \"Chelsea Football Club\" se se chegasen a mudar de Stamford Bridge."}
{"id": "138038", "revid": "5132", "url": "https://gl.wikipedia.org/wiki?curid=138038", "title": "Stamford Bridge (estadio)", "text": ""}
{"id": "138039", "revid": "5132", "url": "https://gl.wikipedia.org/wiki?curid=138039", "title": "Estadio de Bala\u00eddos", "text": ""}
{"id": "138046", "revid": "98629", "url": "https://gl.wikipedia.org/wiki?curid=138046", "title": "Ladrillar", "text": "Ladrillar (en estreme\u00f1o, Ladrillal) \u00e9 un concello estreme\u00f1o, pertencente \u00e1 provincia de C\u00e1ceres, situado na comarca de Las Hurdes. A capital municipal est\u00e1 situada na localidade hom\u00f3nima.\nHistoria.\nSegundo alg\u00fans documentos, o antigo nome de Ladrillar ser\u00eda El Adrial.\nDurante o antigo r\u00e9xime a comarca de Las Hurdes dependeu de La Alberca (provincia de Salamanca). Antes de crearse como concello independente formaba parte de Nu\u00f1omoral. O n\u00facleo de Cabezo foi sede do concello.\nDemograf\u00eda.\nAlquer\u00edas.\nComo outros concellos da zona a s\u00faa poboaci\u00f3n est\u00e1 dispersa, entre o n\u00facleo principal, onde se sit\u00faa o pazo do concello e outras localidades, chamadas \"alquer\u00edas\"."}
{"id": "138049", "revid": "23204", "url": "https://gl.wikipedia.org/wiki?curid=138049", "title": "Peixe azul", "text": "O concepto de peixe azul (denominado tam\u00e9n peixe graxo) atinxe esencialmente \u00e1 proporci\u00f3n de graxa atopada entre os m\u00fasculos do peixe. A denominaci\u00f3n \"azul\" non atende a criterios biol\u00f3xicos, sen\u00f3n nutricionais. Os peixes azuis ou graxos son un grupo de peixes que conte\u00f1en m\u00e1is dun 5% de graxa, mentres os peixes brancos ou magros conte\u00f1en aproximadamente s\u00f3 un 2%. Existe unha clase intermedia, os peixes semigraxos, coma a robaliza ou a dourada, que conte\u00f1en entre un 2 e un 5% de graxa aproximadamente.\nA cantidade de graxa infl\u00fae na coloraci\u00f3n, as\u00ed que gran parte dos peixes graxos te\u00f1en coloraci\u00f3n externa azul, de a\u00ed o seu nome.\nCaracter\u00edsticas biol\u00f3xicas.\nO peixe que entra na categor\u00eda de peixe azul \u00e9 menos sedentario c\u00f3 considerado branco, \u00f3 que se debe a s\u00faa maior necesidade de almacenamento de dep\u00f3sitos de graxa. Pola mesma raz\u00f3n, os peixes azuis te\u00f1en unha cola ou aleta caudal moito m\u00e1is potente c\u00f3s brancos, cun bordo posterior aforquitado, mentres que no caso dos peixes brancos \u00e9 redondeado. Como norma xeral, o peixe azul nada preto da superficie nas zonas do p\u00e9lago, por iso \u00e1s veces aparece coa denominaci\u00f3n de \"peixe pel\u00e1xico\". O peixe branco faino en augas moito m\u00e1is fondas, pr\u00f3ximas ao fondo.\nCaracter\u00edsticas nutricionais e de sa\u00fade.\nAcons\u00e9llase inclu\u00edr peixe azul na dieta dunha persoa s\u00e1 e adulta, polo menos d\u00faas ou tres veces \u00e1 semana. O seu consumo racional ten alg\u00fans beneficios para a sa\u00fade debido aos seus contidos en \u00e1cidos graxos poliinsaturados, sobre todo o omega 3. Amosouse que \u00e9 benefecioso para a regulaci\u00f3n da tensi\u00f3n arterial . O consumo de peixe azul d\u00faas veces por semana axuda a diminu\u00edr o risco de padecer morte s\u00fabita por infarto de miocardio mediante a prevenci\u00f3n da arritmia card\u00edaca . Tanto o \u00e1cido eicosapentaenoico, atopado nalgunhas especies de peixes graxos, coma outros \u00e1cidos graxos omega-3 como as resolvinas, te\u00f1en efectos beneficiosos sobre o aparello circulatorio e de prevenci\u00f3n da artrite .\nAlg\u00fans investigadores franceses publicaron no ano 2002 na \"British Medical Journal\" unha investigaci\u00f3n realizada sobre unha poboaci\u00f3n de 1.674 xubilados do sur de Francia durante un per\u00edodo de sete anos, estudando o seu consumo contrastado contra a inxesta habitual de peixe azul, detectando a presenza m\u00e1is habitual de demencia naqueles que ti\u00f1an unha dieta baixa en peixe azul. A conclusi\u00f3n que obtiveron foi que quen inxire peixe azul cando menos unha vez \u00e1 semana dimin\u00fae o risco de sufrir demencia durante un per\u00edodo de sete anos . No estudo non se determina a causa pola que o peixe azul frea ou reduce a demencia.\nMalia o alto contido graxo destas especies de peixe, o certo \u00e9 que estas graxas son polinsaturadas, polo que aumentan os niveis de colesterol HDL (\"bo\") diminu\u00edndo as\u00ed os niveis de colesterol LDL (\"malo\") e deste xeito minim\u00edzanse os riscos de enfermidades cardiovasculares.\nCon todo, \u00e9 bo acoutar que como todo produto c\u00e1rnico cont\u00e9n purinas, polo cal deben evitarse en caso de gota ou hiperuricemia.\nPrincipais peixes azuis.\nO bacallau en salgadura consid\u00e9rase, a nivel nutricional, un peixe azul, xa que o proceso de salgadura aumenta considerablemente a s\u00faa concentraci\u00f3n de graxa."}
{"id": "138061", "revid": "5132", "url": "https://gl.wikipedia.org/wiki?curid=138061", "title": "Taskent", "text": ""}
{"id": "138064", "revid": "98629", "url": "https://gl.wikipedia.org/wiki?curid=138064", "title": "Cruz Gall\u00e1stegui", "text": "Cruz Angel Gall\u00e1stegui Unamuno, nado en Bergara (Guip\u00fascoa) o 3 de maio de 1891 e finado en Pontevedra o 7 de maio de 1960, foi un enxe\u00f1eiro agr\u00f3nomo, xenetista e veterinario. Foi pioneiro en Europa en experimentar cos h\u00edbridos do millo e grande impulsor da mellora e da modernizaci\u00f3n da agricultura galega.\nTraxectoria.\nRematou o bacharelato en Bilbao en 1908 e, en 1909, marchou por indicaci\u00f3n de seu pai, a facer estudos agropecuarios en Limoges onde obtivo a Diplomatura en Xardiner\u00eda e Arboricultura froiteira e traballou tam\u00e9n como pe\u00f3n agr\u00edcola nun viveiro de \u00e1rbores froiteiras. En 1914, trasladouse \u00e1 Real Escuela Superior de Agricultura de Hohenheim-Stuttgart (W\u00fcrttenburg), onde cursou estudos de enxe\u00f1er\u00eda superior agr\u00edcola, que finalizou ese mesmo ano. al\u00ed co\u00f1eceu a Juli\u00e1n L\u00f3pez Su\u00e1rez, quen lle presenta a seu irm\u00e1n Juan, de quen se far\u00e1 moi amigo.\nA finais de 1917, animado polo seu amigo Juan L\u00f3pez Su\u00e1rez (Juan de Forcados), trasladouse a Nova York, onde conseguiu unha bolsa de estudos da Junta para Ampliaci\u00f3n de Estudios e Investigaciones Cient\u00edficas (JAE) para continuar os seus estudos e se especializou en xen\u00e9tica. En 1920 marchou a M\u00e9xico, onde puxo en pr\u00e1ctica os seus co\u00f1ecementos na plantaci\u00f3n dun seu t\u00edo, e estivo ata febreiro de 1921.\nEn marzo de 1921, logo do doutoramento polas universidades Harvard e Cornell, desembarcou na Coru\u00f1a e xunto con Juan L\u00f3pez Su\u00e1rez convenceron \u00e1 JAE para que se creara a Misi\u00f3n Biol\u00f3xica de Galicia, un centro de biolox\u00eda aplicada \u00e1 agricultura, que dirixiu dende o seu inicio. Nese ano o laboratorio instalouse en dous locais da Escola de Veterinaria de Santiago de Compostela, contando tam\u00e9n cunha horta nunha parcela de media hect\u00e1rea.\nEn 1924, con 33 anos de idade, casou en Santiago con Elisa Fraiz y Tafall, con quen ter\u00e1 dous fillos, Lourdes e Juan Antonio.\nEn 1925 participou en Lugo no I Congreso de Econom\u00eda Galega e en 1926 no III Congreso Agrario Rexional en Pontevedra, pronunciando unha conferencia sobre gander\u00eda galega. En 1927 asistiu ao V Congreso Internacional de Xen\u00e9tica, celebrado en Berl\u00edn, e en 1934 asistiu ao X Congreso Mundial de Lecher\u00eda, en Roma e en Mil\u00e1n, representando ao Ministerio de Agricultura espa\u00f1ol.\nDespois dunha pequena crise, a Misi\u00f3n Biol\u00f3xica trasladouse a Pontevedra en 1927, onde se instalou de forma provisional na Deputaci\u00f3n. En 1928 traslad\u00e1ronse ao Pazo da Carballeira de Gandar\u00f3n, de 10 hect\u00e1reas de extensi\u00f3n, e quedou instalada definitivamente a Misi\u00f3n no Pazo de Salcedo, co apoio econ\u00f3mico das deputaci\u00f3ns de Pontevedra e Ourense.\nEn xaneiro de 1931, nomeouse un novo Padroado no que participaron o profesor Juan Rof Codina, Inspector de Hixiene e Sanidade Pecuarias da Coru\u00f1a, Juan L\u00f3pez Su\u00e1rez, m\u00e9dico e agricultor e \u00c1lvaro Gil Varela en representaci\u00f3n da Deputaci\u00f3n de Lugo. Atendendo a solicitude do Concello de Vigo, o Padroado creou, en 1931, unha sucursal en Vigo, na leira de Miraflores, de 7 hect\u00e1reas de extensi\u00f3n, ata 1933.\nA pesar das incertezas que provocou a guerra civil, en 1939 a Misi\u00f3n Biol\u00f3xica pasou a depender do \"Consejo Superior de Investigaciones Cient\u00edficas\", suced\u00e1neo da Xunta para Ampliaci\u00f3n de Estudos, baixo a xesti\u00f3n dun Padroado no que participaban as catro deputaci\u00f3ns galegas e os ministerios de Agricultura e Educaci\u00f3n.\nCruz Gall\u00e1stegui morreu no Pazo de Salcedo, en Pontevedra, aos 69 anos de idade e foi enterrado co cemiterio de Pousa (A Coru\u00f1a)."}
{"id": "138065", "revid": "98629", "url": "https://gl.wikipedia.org/wiki?curid=138065", "title": "Hortaliza", "text": "Denom\u00ednanse hortalizas as plantas herb\u00e1ceas e de ciclo curto, cultivadas nas hortas e campos de regad\u00edo, das que se aproveitan as follas, flores, ra\u00edces, talos tenros, froitos etc. para a alimentaci\u00f3n humana. Tr\u00e1tase dun concepto gastron\u00f3mico sen fundamento bot\u00e1nico ning\u00fan, que ten os lindes pouco definidos: segundo os distintos autores pode inclu\u00edr ou non as verduras (plantas das que se aproveitan as follas e outras partes verdes: espinacas, leitugas, grelos etc.) e os legumes frescos (plantas das que se aproveitan os froitos verdes ou as sementes: feix\u00f3n, ch\u00edcharos etc.). Excl\u00fae as froitas (pero incl\u00fae alg\u00fans tipos de froitos, como \u00e9 o caso do tomate ou o pemento) e os cereais. Resulta com\u00fan agrupar verduras e hortalizas baixo un mesmo concepto ou considera-las verduras como un subgrupo das hortalizas. As patacas tam\u00e9n poden considerase hortalizas se ben, pola relevancia do seu consumo, adoitan tratarse por separado.\nP\u00f3dense consumir de formas moi diversas, xa sexa directamente en cru, en ensalada ou como acompa\u00f1amento; ou trala s\u00faa preparaci\u00f3n culinaria, sexa como prato principal ou como gornici\u00f3n de pratos diferentes.\nForman parte da alimentaci\u00f3n humana desde tempo os comezos da agricultura, se ben o seu uso habitual na dieta humana non se xeneralizou ata os s\u00e9culos XVI e XVII. Nas \u00faltimas d\u00e9cadas observouse unha progresiva reduci\u00f3n no consumo de verduras e hortalizas, paralela \u00f3 aumento do consumo de carnes e peixes, ata o punto de asimilar estes produtos \u00f3 nivel econ\u00f3mico: a maior nivel econ\u00f3mico, maior consumo de alimentos proteicos e menor consumo de alimentos vexetais. Outros factores que interviron neste fen\u00f3meno foron a aparici\u00f3n de novos h\u00e1bitos alimenticios que rexeitaban preparaci\u00f3ns culinarias lentas e elaboradas a favor doutras comidas de elaboraci\u00f3n m\u00e1is f\u00e1cil e r\u00e1pida, e tam\u00e9n certa asociaci\u00f3n entre as verduras e hortalizas cos r\u00e9ximes de adelgazamento ou dietas de convalecencia. Na actualidade, os novos co\u00f1ecementos diet\u00e9ticos e fisiol\u00f3xicos puxeron de manifesto a necesidade de incorporar alimentos de orixe vexetal \u00e1 dieta para podela considerar equilibrada, teor\u00eda que defende o incremento do consumo deste tipo de alimentos, en detrimento dos proteicos.\nAs\u00ed, a inclusi\u00f3n de verduras, froitas e hortalizas como elementos habituais na dieta \u00e9 hoxe un consello diet\u00e9tico unanimemente aceptado por t\u00f3dolos nutr\u00f3logos como garant\u00eda dunha dieta equilibrada. Recom\u00e9ndase especialmente a s\u00faa inclusi\u00f3n na comida dos meni\u00f1os non s\u00f3 polos efectos beneficiosos directos que te\u00f1en, sen\u00f3n para que adquiran o h\u00e1bito de consumir alimentos vexetais desde a infancia.\nNo ano 2006, o panel de consumo que publica o Ministerio de Agricultura daba unhas cifras de 67,68\u00a0kg de hortalizas frescas por habitante e ano, un 3,7% menos c\u00f3 ano anterior. Concretando no consumo dom\u00e9stico, as cifras eran de 55,6\u00a0kg/ano, nunha li\u00f1a progresivamente ascendente desde o m\u00ednimo de 48,6\u00a0kg en 1995. No que respecta a Galicia, o consumo nese ano 2006 era de 49,3\u00a0kg por habitante.\nGalicia, con A Rioxa, Murcia, Asturias e Castela-A Mancha, eran as comunidades cun menor consumo de hortalizas nos fogares. O maior consumo d\u00e1se en comunidades como Valencia, Castela e Le\u00f3n, Madrid (que roldan os 55\u201357\u00a0kg) e, destacando sobre todas, Catalu\u00f1a, con 77,2\u00a0kg por habitante e ano .\nClasificaci\u00f3n.\nAs hortalizas clasif\u00edcanse en funci\u00f3n da parte da planta que se consome. A clasificaci\u00f3n que estableceu o C\u00f3digo Alimentario Espa\u00f1ol fai os seguintes grupos:\nComposici\u00f3n e valor nutritivo.\nOs compo\u00f1entes nutritivos das hortalizas que sustentan o seu interese na alimentaci\u00f3n non son as prote\u00ednas, graxas ou carbohidratos, por m\u00e1is que, efectivamente, acheguen estes elementos \u00e1 dieta. A verdadeira importancia destes alimentos radica no seu car\u00e1cter de alimentos reguladores, as\u00ed denominados porque a s\u00faa funci\u00f3n biol\u00f3xica \u00e9 a de regula-los mecanismos fisiol\u00f3xicos do organismo mediante a achega de vitaminas e minerais, xunto coa fibra alimentaria . A sensibilidade de moitas vitaminas \u00f3s tratamentos t\u00e9rmicos e a facilidade coa que vitaminas e minerais se perden na auga de cocci\u00f3n, aconsellan que estes alimentos vexetais se consuman en cru ou tras un tratamento culinario que respecte o seu valor nutritivo e reduza \u00f3 m\u00ednimo esas perdas nutritivas. Nalg\u00fan caso, algunhas hortalizas se dixiren con dificultade e esixen unha elaboraci\u00f3n culinaria completa.\nA composici\u00f3n nutritiva das hortalizas \u00e9 relativamente uniforme e caracter\u00edzase pola s\u00faa riqueza en auga, que representa aproximadamente un 70-95% do seu peso.\nO contido en hidratos de carbono \u00e9 moi variable, desde niveis de arredor do 5% (como o apio ou o tomate) ata m\u00e1is do 10% (como a pataca). En cifras intermedias at\u00f3pamo-la alcachofa, cebola ou a cenoria.\nHabitualmente son pobres en prote\u00ednas, que ademais son de baixo valor nutritivo pola s\u00faa baixa dixestibilidade, e l\u00edpidos (por baixo do 0,5%).\nA maior\u00eda das hortalizas son ricas en vitaminas e minerais, o que as sit\u00faa no grupo de alimentos reguladores na roda dos alimentos, xunto coas froitas. A vitamina A, en forma de provitamina , caracteriza a cenoria. Especialmente rico en vitamina C \u00e9 o pemento.\nO potasio abunda na remolacha e o sodio no apio.\nA maior parte das hortalizas achegan reducidas cantidades de calor\u00edas (10-15 calor\u00edas por 100 gramos). S\u00f3 o allo, a alcachofa e a pataca superan as 50 calor\u00edas por 100 gramos.\nEntre o 2 e o 10% do peso est\u00e1 representado pola fibra alimentaria ou fibra diet\u00e9tica. Normalmente, os compo\u00f1entes fibrosos das hortalizas \u2013a celulosa- son menos dixeribles c\u00f3s achegados polas froitas.\nAlgunhas hortalizas conte\u00f1en substancias caracter\u00edsticas, sen valor nutritivo, como \u00e9 o caso do disulfuro dipropilo das cebolas, responsable de provocaren irritaci\u00f3n dos ollos \u00f3 cortalas.\nPor todas estas raz\u00f3ns, resulta aconsellable o consumo frecuente de verduras e hortalizas, recomend\u00e1ndose unha raci\u00f3n en cada comida. A achega de fibra alimentaria resulta fundamental para unha correcta dixesti\u00f3n e un funcionamento do aparato dixestivo regular. De a\u00ed a recomendaci\u00f3n de consumir verduras e hortalizas como medida preventiva e paliativa do estrinximento e o cancro de colon.\nC\u00f3mpre ter presente que o valor nutritivo das hortalizas sofre serias diminuci\u00f3ns durante a s\u00faa preparaci\u00f3n culinaria, maiormente se esta \u00e9 prolongada e a altas temperaturas. A cocci\u00f3n, sendo imprescindible en certos casos, provoca que as vitaminas hidrosolubles pasen \u00e1 auga de cocci\u00f3n e se perdan . As vitaminas B e C son especialmente sensibles \u00e1s altas temperaturas de cocci\u00f3n e a preparaci\u00f3ns culinarias prolongadas; a vitamina A resiste ben estes tratamentos, pero p\u00e9rdese por oxidaci\u00f3n \u00f3 contacto co aire.\nPara reducir \u00f3 m\u00ednimo estas perdas c\u00f3mpre extrema-las precauci\u00f3ns tanto no momento da compra como na conservaci\u00f3n e nas condici\u00f3ns de preparaci\u00f3n na coci\u00f1a. Recom\u00e9ndase coce-las verduras e hortalizas enteiras e sen pelar, se for posible. Se o tipo de hortaliza ou a t\u00e9cnica culinaria esixe cortala, acons\u00e9llase facelo en anacos grandes, deste xeito red\u00facese a superficie en contacto coa auga e, simultaneamente, a perda de nutrientes por diluci\u00f3n nesa auga. Tam\u00e9n, utiliza-la m\u00ednima cantidade de auga posible (mellor, coci\u00f1alas \u00f3 vapor) e busca-la forma de aproveitala, coci\u00f1ar en recipientes pechados e s\u00f3 durante o tempo xusto para que o alimento quede tenro, coloc\u00f3andoas directamente na auga fervendo; e evitar requenta-lo prato.\nAlmacenamento e conservaci\u00f3n.\nAs hortalizas deben adquirise no seu momento de madureza: a\u00ednda verdes dix\u00edrense con dificultade e non achegan os nutrientes suficientes; pasadas de saz\u00f3n sofren perdas de textura, adquiren mal aspecto e son obxecto de fungos e microorganismos. En xeral, deben conservarse a temperaturas de refrixeraci\u00f3n e unha alta humidade ambiental, en ausencia de luz, dentro de bolsas pl\u00e1sticas con buratos ou en papel de aluminio. Nalg\u00fan caso (cebollas ou allos) non necesitan condici\u00f3ns especiais de conservaci\u00f3n.\nAntes do seu consumo deben ser lavadas cuidadosamente, para elimina-los restos de terra que pidan traer e mailos pesticidas cos que puideron ser tratadas. No caso de consumir en cru (tomate, pemento) acons\u00e9llase un tratamento previo duns minutos en auga con lixivia apta para uso alimentario, aclarando despois abundantemente.\nComercializaci\u00f3n.\nA forma m\u00e1is habitual da venda das hortalizas \u00e9 en fresco, se ben poden atoparse no mercado noutras moitas formas: en conserva, conxeladas, fermentadas, preparadas para o consumo etc. No caso da venda en fresco deben cumpri-las Normas de Calidade establecidas para cada especie que, en xeral, prohiben a venda de produtos sucios, rotos, desiguais, mazados, con balor ou con colores e sabores an\u00f3malos. No envase exposto \u00e1 venda ou sobre unha t\u00e1boa colocada sobre o produto debe consta-la seguinte informaci\u00f3n obrigatoria:\nOutras presentaci\u00f3ns.\nComo xa se dixo, as hortalizas poden someterse a diferentes tratamentos e transformaci\u00f3ns para obter distintos produtos derivados que aumentan o tempo de conservaci\u00f3n \u00e1 vez que engaden outras propiedades gastron\u00f3micas."}
{"id": "138067", "revid": "56817", "url": "https://gl.wikipedia.org/wiki?curid=138067", "title": "Illas Berry", "text": "As Illas Berry son un grupo de illas das Bahamas, est\u00e1n compostas por preto de trinta illas e m\u00e1is dun centenar de illotes.\nPreto de 700 persoas viven de forma permanente na illa, principalmente na illa de Gran Harbor Cay, a maior. Moitos visitantes estacionais fixeron a s\u00faa segunda residencia. Son co\u00f1ecidos por seren moi ricos, e moitos deles te\u00f1en illas privadas.\nA primeira ocupaci\u00f3n das illas rem\u00f3ntase \u00f3 1836, cando o gobernador Colebrook e un grupo de escravos liberados estableceronse al\u00ed.\nIllas principais.\nA illa da Gran Harbor Cay \u00e9 a maior illa do arquip\u00e9lago est\u00e1 situada ao norte. \u00c9 unha illa de cerca de 13\u00a0km de longo e 2\u00b45\u00a0km de longo.\nA illa de Chub Cay \u00e9 a segunda maior illa do arquip\u00e9lago, polo seu tama\u00f1o e est\u00e1 situado ao sur do arquip\u00e9lago.\nAlgunhas illas particulares son propiedade de compa\u00f1\u00edas de cruceiros, para o desfrute dos seus clientes:"}
{"id": "138068", "revid": "1888", "url": "https://gl.wikipedia.org/wiki?curid=138068", "title": "Cruz Gall\u00e1stegui Unamuno", "text": ""}
{"id": "138069", "revid": "1131", "url": "https://gl.wikipedia.org/wiki?curid=138069", "title": "Emirates Stadium", "text": "O Emirates Stadium \u00e9 o terceiro maior estadio de f\u00fatbol de Inglaterra, despois do m\u00edtico Old Trafford e do ultramoderno Wembley, e por tanto o segundo m\u00e1is grande de Londres. O Emirates est\u00e1 situado ao norte de Londres, no barrio de Ashburton Grove, moi preto de Highbury Stadium. \u00c9 propiedade do Arsenal F.C. e nel disputa os seus partidos como local. Ten unha capacidade de 60.355 espectadores sentados.\nHistoria.\nFoi inaugurado no ver\u00e1n de 2006 nun partido amigable Arsenal FC e o Ajax Amsterdam como homenaxe ao xogador holand\u00e9s Dennis Bergkamp. Creouse como novo estadio do Arsenal para substitu\u00edr o antigo Highbury Stadium. Actualmente \u00e9 usado para os partidos da Premier League.\nTen capacidade para 60.355 espectadores, o terreo de xogo conta cunha superficie de 105x68 metros e a s\u00faa construci\u00f3n custou uns 390 mill\u00f3ns de libras esterlinas, \u00e9 dicir, 581 mill\u00f3ns de euros. O estadio foi dese\u00f1ado pola compa\u00f1\u00eda HOK Sport, que tam\u00e9n dese\u00f1ou o Est\u00e1dio da Luz de Lisboa ou o Estadio Novo Wembley. O seu nome d\u00e9bese a un contrato por 15 anos con Emirates Airlines.\nElementos radioactivos.\nEn decembro de 2006 atop\u00e1ronse no estadio restos de polonio 210, material altamente radioactivo co que se envelenou ao exaxente sovi\u00e9tico Aleksandr Litvinenko. Os sospeitosos do asasinato presenciaron o 1 de novembro o partido entre o Arsenal e o CSKA Moscova. Con todo as cantidades eran m\u00ednimas, e rapidamente informouse que non se trataba dun risco para a sa\u00fade p\u00fablica."}
{"id": "138070", "revid": "1308", "url": "https://gl.wikipedia.org/wiki?curid=138070", "title": "Salgadoiro", "text": ""}
{"id": "138076", "revid": "25871", "url": "https://gl.wikipedia.org/wiki?curid=138076", "title": "Arthur Napoleon Raymond Robinson", "text": "Arthur Napoleon Raymond Robinson, nado o 16 de decembro de 1926 en Calder Hall, en Tobago e finado o 9 de abril de 2014, foi un avogado e pol\u00edtico trinitense. Foi o primeiro ministro de Trinidad e Tobago entre 1986 e 1991 e tam\u00e9n presidente do pa\u00eds, entre 1997 e 2003."}
{"id": "138080", "revid": "1131", "url": "https://gl.wikipedia.org/wiki?curid=138080", "title": "Edici\u00f3s da Rotonda", "text": "Edici\u00f3s da Rotonda foi unha editorial creada pola xornalista Mar\u00eda Y\u00e1\u00f1ez e o dese\u00f1ador web Berto Y\u00e1\u00f1ez co obxectivo de distribu\u00edr publicaci\u00f3ns exclusivamente a trav\u00e9s de internet, sempre mediante licenzas Creative Commons. Foi, pois, a primeira editora destas caracter\u00edstas en Galiza.\nO proceso de edici\u00f3n formul\u00e1base similar ao dunha editora tradicional, con selecci\u00f3n do material, correcci\u00f3n, maquetaci\u00f3n e promoci\u00f3n. No entanto, nos tres anos do proxecto (2005-2008) s\u00f3 se editou unha obra, \"O home in\u00e9dito\", de Carlos Meixide, o primeiro libro galego e en galego en se divulgar nun formato destas caracter\u00edsticas. Posteriormente, grazas ao \u00e9xito obtido e merc\u00e9 a un acordo coa Rinoceronte Editora, viu a luz tam\u00e9n no formato papel."}
{"id": "138083", "revid": "6939", "url": "https://gl.wikipedia.org/wiki?curid=138083", "title": "Carlos Meixide", "text": "Carlos Gonz\u00e1lez Meixide, nado en Vilagarc\u00eda de Arousa o 21 de xaneiro de 1977, \u00e9 un escritor, xornalista e humorista galego.\nTraxectoria.\nDebutou na literatura co libro infantil \"A Miragaia\", publicado en 2004 pola Editorial Sotelo Blanco.\nA s\u00faa novela \"O Home In\u00e9dito\", converteuse en 2005 na primeira novela en galego editada en Internet. A s\u00faa versi\u00f3n en papel apareceu un ano m\u00e1is tarde publicada por Edici\u00f3s da Rotonda, de Rinoceronte Editora.\nA partir de 2014, Meixide autoedita as s\u00faas propias obras. Alcanzou notable popularidade unha serie de aventuras de vacaci\u00f3ns dun grupo de adolescentes en distintos lugares de Galicia (conformada ata agora polas novelas \"Ons\", \"Cans\", \"Guitiriz\" e \"Arousa\").\n\u00c9 tam\u00e9n editor dos volumes do \"Bestiario do Vestiario\", do xornalista e escritor Marti\u00f1o Su\u00e1rez.\nEntre as s\u00faas achegas ao campo audiovisual destacan as seguintes: codirixiu con Tom\u00e1s Lij\u00f3 a curtametraxe \"O meu nome, o meu mundo\", que en 2001 participou no Festival Internacional de Cinema e V\u00eddeo Independente de Nova York; a proxecci\u00f3n da curta estaba prevista para o d\u00eda 11 de setembro, data do atentado das Torres Xemelgas, polo que tivo que ser adiada uns d\u00edas. A partir daquela experiencia, Lij\u00f3 e Meixide realizaron o documental \"Cascallos\", proxectado en 2011 no Festival Cineuropa de Santiago de Compostela. Con Tom\u00e1s Lij\u00f3 formou tam\u00e9n o d\u00fao musical Os da R\u00eda.\nEntre 2005 e 2009 traballou -primeiro como redactor e m\u00e1is tarde como director- no programa da Televisi\u00f3n de Galicia \"Onda Curta\", centrado nas curtametraxes.\nEn decembro de 2018 recibiu o I Premio de Novela Cami\u00f1o de Santiago pola s\u00faa obra \"Cami\u00f1o de paix\u00f3ns\".\nEn 2021 creou canda a Berta D\u00e1vila o selo editorial Rodolfo e Priscila."}
{"id": "138084", "revid": "23204", "url": "https://gl.wikipedia.org/wiki?curid=138084", "title": "Carambola", "text": "A carambola \u00e9 o froito da caramboleira (Averrhoa carambola ; Oxalidaceae), unha \u00e1rbore ornamental de pequeno porte, de flores brancas e purp\u00fareas, largamente usada como planta de arborizaci\u00f3n de xard\u00edns e leiras. Orixinaria da India, e moi co\u00f1ecida na China, foi introducida no Brasil en 1817. Plantada en case todo o territorio nacional do Brasil, comeza a producir froitos en torno de catro anos de existencia, dando unha media de douscentos froitos, podendo durar de cincuenta a setenta anos. A froita parece unha estrela cando \u00e9 cortada e ten cinco gomos.\nCaracter\u00edsticas.\nDe sabor agridoce, cor variando do verde ao amarelo, dependendo do grao de maduraci\u00f3n, rica en sales minerais (calcio, f\u00f3sforo e ferro) e contendo vitaminas A, C e do complexo B, a carambola \u00e9 considerada unha froita febr\u00edfuga (que serve para combater a febre), antiescorb\u00fatica (que serve para curar a doenza escorbuto - carencia de vitamina C, e que se caracteriza pola tendencia a hemorraxias) e, debido a gran cantidade de \u00e1cido ox\u00e1lico, estimulador do apetito. O seu zume pode ser usado para limpar manchas de ferro, de tintas e a\u00ednda limpar metais. A s\u00faa casca \u00e9 utilizada como antidesint\u00e9rico, por posu\u00edr alto contido de tanino - que ten un poder adstrinxente que pode prender o intestino.\n\u00c9 considerada unha froita de horta, pois o seu cultivo non \u00e9 feito en escala, sendo producida s\u00f3 en leiras, granxas e pomares de facendas. \u00c9 moi popular no nord\u00e9s brasileiro.\nPode ser consumida ao natural ou nos preparados de xeleas, caldas, zumes e compotas. Cortada en faixas e deixada no lume baixo con azucre, fica case da mesma consistencia e sabor do doce de ameixa negra. Na India e na China son moi consumidas como sobremesa, as\u00ed como as flores e os froitos verdes, que son utilizados nas ensaladas.\nAs persoas portadoras de insuficiencia renal non poden comer carambola, pois esta froita pos\u00fae unha toxina natural que non \u00e9 filtrada polo ril destas persoas, ficando retida no organismo e atinxindo o cerebro, podendo levar inclusive \u00e1 morte. Os s\u00edntomas de intoxicaci\u00f3n son depresi\u00f3n, confusi\u00f3n mental, convulsi\u00f3ns e coma. Os portadores de diabetes deben consultar co m\u00e9dico antes de a comer, pois poden sufrir de insuficiencia renal e non o saberen."}
{"id": "138085", "revid": "6470569", "url": "https://gl.wikipedia.org/wiki?curid=138085", "title": "Tom\u00e1s Lij\u00f3", "text": "Tom\u00e1s B. Lij\u00f3, nado en Sardi\u00f1eiro (Fisterra) en 1977, \u00e9 un actor e humorista galego, co\u00f1ecido sobre todo por formar o d\u00fao Os da R\u00eda xunto con Carlos G. Meixide."}
{"id": "138087", "revid": "89787", "url": "https://gl.wikipedia.org/wiki?curid=138087", "title": "Bogusflow", "text": "Bogusflow foi un grupo musical de rock espa\u00f1ol, creado en Zaragoza en 1997. Estaba formado por varios comp\u00f1entes da banda da primeira etapa de Enrique Bunbury en solitario, durante a xira de presentaci\u00f3n de \"Radical sonora\". Disolveuse en 2001."}
{"id": "138088", "revid": "895", "url": "https://gl.wikipedia.org/wiki?curid=138088", "title": "Alan Boguslavski", "text": ""}
{"id": "138089", "revid": "98629", "url": "https://gl.wikipedia.org/wiki?curid=138089", "title": "Lista de bivalvos de Galicia", "text": "A seguinte \u00e9 unha lista de bivalvos de Galicia. Est\u00e1 baseada na informaci\u00f3n recollida dos traballos feitos polo experto galego en malacolox\u00eda Emilio Rol\u00e1n.\nEste grupo conten arredor de 30.000 especies vivas das cales m\u00e1is de 200 foron atopadas con maior ou menor abundancia nas costas galegas.\nA taxonom\u00eda da fauna malacol\u00f3xica est\u00e1 sometida a bastantes cambios debido \u00e1s novas achegas de informaci\u00f3n cient\u00edfica, polo que precisa de revisi\u00f3ns peri\u00f3dicas para poder engadir os novos datos obtidos."}
{"id": "138090", "revid": "1131", "url": "https://gl.wikipedia.org/wiki?curid=138090", "title": "Vilvestre", "text": "Vilvestre \u00e9 un concello castel\u00e1n, pertencente \u00e1 provincia de Salamanca. Est\u00e1 situado na comarca da Ribera, xunto ao r\u00edo Douro. Dista 96\u00a0km de Salamanca.\nEn 2008 ti\u00f1a unha poboaci\u00f3n de 512 habitantes (255 homes e 257 mulleres), nunha superficie de 46,52\u00a0km\u00b2.\nA s\u00faa altitude \u00e9 de 592 m sobre o nivel do mar."}
{"id": "138091", "revid": "1786", "url": "https://gl.wikipedia.org/wiki?curid=138091", "title": "Chlamys varia", "text": ""}
{"id": "138093", "revid": "1786", "url": "https://gl.wikipedia.org/wiki?curid=138093", "title": "Tapes decussatus", "text": ""}
{"id": "138094", "revid": "69028", "url": "https://gl.wikipedia.org/wiki?curid=138094", "title": "A1 Ethniki", "text": "A A1 Ethniki (en grego: \u03911 \u0395\u03b8\u03bd\u03b9\u03ba\u03ae, \"A1 Nacional\"), co\u00f1ecida por motivos de patrocinio como Stoiximan Basket League, \u00e9 a m\u00e1xima categor\u00eda do baloncesto grego entre clubs. Est\u00e1 organizada pola Asociaci\u00f3n de Clubs de Baloncesto Helenos (en grego: \u0395\u03a3\u0391\u039a\u0395, \"Esake\", tam\u00e9n co\u00f1ecida en ingl\u00e9s como HEBA, \"Hellenic Basketball Clubs Association\"). O campionato de Primeira Divisi\u00f3n \u00e9 o denominado \"A1\", e \u00e9 disputada por doce equipos que xogan entre eles entre os meses de outubro e xu\u00f1o, xogando entre eles vinte e dous partidos de liga regular, cos oito mellores xogando un playoff para decidir o campi\u00f3n. Por outra banda, os dous \u00faltimo clasificados descenden \u00e1 segunda categor\u00eda, a A2 Ethniki. Disputada por primeira vez na temporada 1927\u201328, tan s\u00f3 novo equipos diferentes conseguiron o t\u00edtulo de campi\u00f3n, sendo o gran dominador o Panathinaikos, que ga\u00f1ou o campionato en m\u00e1is de trinta ocasi\u00f3ns. A liga grega est\u00e1 considereda como unha das 3 ou 5 mellores competici\u00f3ns dom\u00e9sticas do baloncesto europeo desde que se fan clasificaci\u00f3ns das mesmas.\nHistoria.\nO baloncesto chegou a Grecia por primeira vez en 1910. En 1925 disputouse o primeiro campionato non oficial, e en 1927 comezou o primeiro campionato oficial. Hai tres diferentes per\u00edodos do campionato oficial. O primeiro per\u00edodo ou \"Panhellenic Championship\" tivo lugar entre 1927 e 1963, cando non hab\u00eda un campionato nacional e os campi\u00f3ns de cada distrito xogaban entre eles para decidir o campi\u00f3n grego. O segundo ciclo ou \"A Ethniki\" comezou na tempada 1963-64, cando se fundou a Primeira Divisi\u00f3n Grega (A Ethniki). En 1969, a EOK f\u00edxose cargo das funci\u00f3ns da competencia e as\u00ed o fixo ata 1992. A terceira etapa ou \"A1 Ethniki\" comezou na tempada 1986-87, cando foron fundadas a A1 (coa s\u00faa liga regular e playoffs) e a A2 (chamada A2 Ethniki ou Liga Grega A2).\nA Liga Grega foi unha das ligas de baloncesto m\u00e1is competitivas de Europa ao longo dos anos e foi amplamente considerada como a segunda mellor liga nacional do mundo logo da NBA na d\u00e9cada dos '90. Na actualidade enc\u00f3ntrase entre as mellores ligas nacionais do mundo (a excepci\u00f3n da NBA), como a Liga ACB en Espa\u00f1a e a Lega A de Italia. \u00c9 considerada unha das 3 mellores ligas de Primeira Divisi\u00f3n de Baloncesto de Europa baixo a Europa League Rankings System. A liga ten varias grandes potencias, que pertencen aos m\u00e1is tradicionais clubs de baloncesto de Europa, sobre todo os xigantes da Euroliga: Panathinaikos e o Olympiakos. Outros equipos que tiveron un importante \u00e9xito na historia do baloncesto grego foron o Aris Tesal\u00f3nica e o AEK Atenas. Estes equipos, xunto co PAOK son considerados os equipos gregos de maior \u00e9xito. S\u00f3 tres equipos participaron en t\u00f3dolos campionatos dende a fundaci\u00f3n da Primeira Divisi\u00f3n en 1964: Panathinaikos e Aris Tesal\u00f3nica.\nFormato.\nAs princpais categor\u00edas do baloncesto grego, na s\u00faa forma actual, est\u00e1n organizadas desde a temporada 1992\u221293 pola Asociaci\u00f3n de Clubs de Baloncesto Helenos. Deste forma, trinta equipos de baloncesto profesional est\u00e1n divididos en d\u00faas divisi\u00f3ns diferentes. No campionato de Primeira Divisi\u00f3n, chamado \"A1\", compiten doce equipos, mentres que no campionato de Segunda Divisi\u00f3n, chamado \"A2\", compiten dezaseis. Os dous \u00faltimos equipos da clasificaci\u00f3n da liga regular da A1 descenden \u00e1 A2 Ethniki, mentres que os dous primeiros clasificados son ascendidos \u00e1 A1.\nEn canto ao formato da m\u00e1xima categor\u00eda, doce equipos xogan unha fase de liga regular onde se enfrontan todos entre si d\u00faas veces, unha como local e outra como visitante. Os equipos que finalizan entre os postos cinco e oito xogan unha primeira rolda de eliminatorias ao mellor de tres partidos, pasando os dous eequipos vencedores aos cuartos de final, onde se enfrontan aos equipos que finalizaron no terceiro e cuarto posto. Esta eliminatoria tam\u00e9n se xoga ao mellor de tres partidos. Finalmente, os dous equipos vencedores da rolda de cuartos enfr\u00f3ntanse en semifinais ao primeiro e segundo clasificados da liga regular. Esta eliminatoria x\u00f3gase ao mellor de cinco. Finalmente, os vencedores enfr\u00f3ntanse na final polo t\u00edtulo, tam\u00e9n ao mellor de cinco, mentres que os dous equipos derrotados xogan outra eliminatoria polo terceiro posto.\nEquipos.\nOs seguintes son os equipos que compiten na temporada 2022\u221223 da A1 Ethniki."}
{"id": "138095", "revid": "22570", "url": "https://gl.wikipedia.org/wiki?curid=138095", "title": "Bimini, Bahamas", "text": "Bimini \u00e9 o distrito m\u00e1is occidental das Bahamas, composto por unha cadea de illas situadas a uns 81\u00a0km. ao leste de Miami, Florida. Bimini, \u00e9 o punto m\u00e1is pr\u00f3ximo das Bahamas \u00e1 parte continental de Estados Unidos e aproximadamente a 209\u00a0km. ao oeste-noroeste de Nassau.\nXeograf\u00eda.\nAs illas m\u00e1is grandes son Bimini Norte e Bimini Sur. O Distrito de Bimini tam\u00e9n incl\u00fae Cay Sae Bank, a m\u00e1is de 100\u00a0km. ao sur, a\u00ednda que xeograficamente non \u00e9 unha parte das illas de Bimini. Bimini Norte ten preto de 11\u00a0km. de longo e 210 m. de ancho. O seu principal asentamento \u00e9 Alice Town, unha serie de tendas, restaurantes, e bares ao redor dunha soa estrada, co\u00f1ecida como \"Cami\u00f1o do Rei\".\nBimini Sur alberga unha pista de aterraxe, South Bimini Airport, e ofrece unha alternativa tranquila ao barullo de Bimini Norte. Hai unha pequena comunidade de vivendas no sur de Bimini co\u00f1ecido como Port Royale. Durante moitos anos, os turistas de Bimini Sur limit\u00e1banse aos navegantes, porque hab\u00eda poucos aloxamentos que non fosen vivendas particulares.\nO oc\u00e9ano que rodea as illas \u00e9 considerado como un dos principais lugares do mundo de pesca de altura deportiva. Como Bimini est\u00e1 preto de Miami, Florida, moitos pescadores estadounidenses acoden \u00e1 illa en barco para pescar ou para gozar da vida nocturna local. As actividades de mergullo tam\u00e9n son populares, xa que hai moitos naufraxios na zona, tales como os restos da SS \"Sapona\" , que encallou en 1926 durante un furac\u00e1n. A parte superior da nave est\u00e1 exposta ao aire, mentres se mergulla a metade inferior.\nHistoria.\nBimini \u00e9 o fogar de varios lugares que dise conte\u00f1en propiedades m\u00edsticas de orixe escura. Gran parte dos datos hist\u00f3ricos destes lugares son de natureza especulativa. O m\u00e1is pol\u00e9mico destes sitios \u00e9 O Cami\u00f1o de Bimini.\nDurante o per\u00edodo da prohibici\u00f3n nos Estados Unidos, Bimini era un refuxio favorito e punto de subministraci\u00f3n para o comercio de alcol de contrabando.\nA Internacional de Chalk's Airlines cubr\u00eda os voos entre Miami e as Bahamas desde 1917, polo que a empresa era unha instituci\u00f3n na illa por xeraci\u00f3ns. As mercanc\u00edas na illa eran caras debido aos custos de env\u00edo, polo que moitos alde\u00e1ns utilizaban os voos para comprar bens m\u00e1is baratos na Florida e levar as mercanc\u00edas a Bimini. Un Grumman Turbo Mallard que fac\u00eda o Voo 101 en ruta a Bimini, estrelouse o 19 de decembro de 2005 matando aos 18 pasaxeiros e 2 tripulantes, once dos pasaxeiros eran residentes de Bimini.\nS\u00f3 unhas semanas m\u00e1is tarde, o 13 de xaneiro de 2006, un dos establecementos m\u00e1is famosos de Bimini, o Hotel Compleat Angler queimouno o lume. O bar \u00e9 moi recordado polas fotograf\u00edas e recordos de Ernest Hemingway que se ali\u00f1aban nas s\u00faas paredes, estas fotos perd\u00e9ronse no lume, que tam\u00e9n cobrou a vida do propietario, Julian Brown.\nA lenda da fonte da mocidade.\nJuan Ponce de Le\u00f3n na s\u00faa procura da fonte da mocidade inclu\u00edu referencias a Bimini. Os arauacos ou ta\u00ednos falaban dunha terra chamada \"Beimini\", onde a fonte p\u00faidose atopar. A\u00ednda que a localizaci\u00f3n foi erroneamente asociada coas Bahamas, os ind\u00edxenas ref\u00edrense a unha localizaci\u00f3n no golfo de Honduras. A expedici\u00f3n de Le\u00f3n levouno a Florida, pero a fonte rumor\u00e9ase que est\u00e1 dentro das piscinas de pouca profundidade de Bimini Sur. Hoxe en d\u00eda hai un pequeno pozo de auga doce cunha placa conmemorativa da Fonte da Mocidade, localizada na estrada que conduce \u00f3 aeoportode Bimini Sur.\nTam\u00e9n nun mangleiral de auga salgada, a 6\u00a0km de Bimini Norte est\u00e1 \"The Healing Hole\", unha piscina que se atopa ao final dunha rede de t\u00faneles sinuosos que se estenden baixo terra. Durante a marea sa\u00ednte, estas canles bombean, auga mineral fresca na piscina. Litio e xofre naturais son dous dos minerais que figuran nestas augas, que parecen exhibir propiedades curativas, polo que xente expresa un sentido de rexuvenecemento f\u00edsico e mental logo da s\u00faa visita.\nResidentes notables.\nErnest Hemingway viviu en Bimini 1935 a 1937, permanecendo no Hotel Compleat Angler. Traballou en \"To Have and Have Not\" e escribiu alg\u00fans artigos, pero sobre todo el pescou a bordo do seu barco \"Pilar\", \u00f3 corric\u00e1n nas augas azul mari\u00f1o en mar aberto agulla azul, at\u00fan e peixe espada. Hemingway sent\u00edase atra\u00eddo polos contos de Bimini da incrible pesca dispo\u00f1ible na Corrente do Golfo, o lendario \"r\u00edo\" de auga quente que corre cara ao norte pasando as Bahamas. Unha agulla azul do Atl\u00e1ntico cun peso de 230\u00a0kg collido en Bimini supostamente inspirou Hemingway a escribir \"O Vello e o Mar\" e \"Islands in The Stream\"."}
{"id": "138101", "revid": "5899837", "url": "https://gl.wikipedia.org/wiki?curid=138101", "title": "Juan L\u00f3pez Su\u00e1rez", "text": "Juan L\u00f3pez Su\u00e1rez, m\u00e1is co\u00f1ecido como Xan de Forcados, nado no lugar de Forcados (parroquia de Vilaca\u00edz, concello do Savi\u00f1ao) en 1884 e finado en Madrid o 12 de agosto de 1970, foi un m\u00e9dico e fil\u00e1ntropo galego, impulsor en Galicia de iniciativas cient\u00edficas, culturais, econ\u00f3micas e sociais.\nTraxectoria.\nL\u00f3pez Su\u00e1rez estudou Medicina na Universidade de Santiago de Compostela e en Madrid para logo marchar como investigador bioqu\u00edmico a outros centros de Europa e Am\u00e9rica. \u00c1 s\u00faa volta a Galicia implicouse de cheo no pulo de numerosas iniciativas sociais e culturais. Pero tam\u00e9n cient\u00edficas, como a Misi\u00f3n Biol\u00f3xica de Galicia que fundou co fin de renovar a agricultura galega mediante a introduci\u00f3n de modernas t\u00e9cnicas de cultivo e de cr\u00eda de gando. En 1916 adquiriu o Pazo de Arxeriz no Savi\u00f1ao, onde m\u00e1is adiante, no ano 1922, fundar\u00eda a industria l\u00e1ctea Arxeriz, iniciativa pioneira en Galicia da que logo xurdir\u00eda o grupo LARSA.\nNo eido m\u00e1is propiamente acad\u00e9mico, Xan de Forcados destacou pola s\u00faa grande implicaci\u00f3n na Junta para Ampliaci\u00f3n de Estudios e Investigaciones Cient\u00edficas, impulsada en 1907 dentro do proxecto da Instituci\u00f3n Libre de Ense\u00f1anza por Jos\u00e9 Castillejo, quen por outra banda era o seu cu\u00f1ado. Grazas a ela, e co esforzo concreto do mecenas do Savi\u00f1ao, reco\u00f1ecidas personalidades da vida cultural e intelectual galega (Cruz Gall\u00e1stegui Unamuno, Isidro Parga Pondal, Domingo Garc\u00eda-Sabell, Bibiano Fern\u00e1ndez Osorio-Tafall, Castelao, entre outros) puideron realizar estad\u00edas no estranxeiro cunha bolsa da que era unha das principais entidades da vida cultural espa\u00f1ola e que o alzamento militar truncou e reprimiu no 36. Foi ent\u00f3n, na guerra civil, cando Xan de Forcados axudou a moitos represaliados polo r\u00e9xime franquista.\nNo referente \u00e1 cultura, L\u00f3pez Su\u00e1rez promoveu o estudo da riqueza patrimonial da Terra de Lemos. Do seu mecenado d\u00e1 fe a publicaci\u00f3n \"Los Castros de la Tierra de Savi\u00f1ao\" de Florentino L\u00f3pez Cuevillas e Ant\u00f3n Fraguas, as\u00ed como o estudo da m\u00e1moa de Abu\u00edme e a necr\u00f3pole da Moura, a publicaci\u00f3n de Cuevillas e Pura Lorenzana. Cabe destacar o seu decidido papel na defensa da muralla de Lugo, fronte a quen promov\u00edan a s\u00faa demolici\u00f3n (en d\u00faas ocasi\u00f3ns: o alcalde \u00c1ngel L\u00f3pez P\u00e9rez, baixo a ditadura de Primo de Rivera, e as autoridades municipais da II Rep\u00fablica); tam\u00e9n da integridade arquitect\u00f3nica da Praza da Compa\u00f1\u00eda de Monforte.\nHome preocupado pola situaci\u00f3n de Galicia, entre as s\u00faas prioridades figuraban a alfabetizaci\u00f3n da poboaci\u00f3n rural, a s\u00faa alimentaci\u00f3n e a mellora da calidade de vida dos labregos. O seu forte car\u00e1cter filantr\u00f3pico fixo que do seu propio patrimonio sufragase moitas obras de mellora e acci\u00f3n cultural na s\u00faa terra, a Comarca de Lemos, pola que sent\u00eda verdadeira paix\u00f3n.\nVida persoal.\nCasou con Mariana Castillejo Duarte."}
{"id": "138104", "revid": "1419622", "url": "https://gl.wikipedia.org/wiki?curid=138104", "title": "Xan de Forcados", "text": ""}
{"id": "138105", "revid": "15490", "url": "https://gl.wikipedia.org/wiki?curid=138105", "title": "Agosto do 36", "text": "Agosto do 36 \u00e9 unha novela do escritor Xos\u00e9 Fern\u00e1ndez Ferreiro, publicada en 1991 por Edici\u00f3ns Xerais logo de acadar o Premio Xerais. Foi reeditada en 2002, na Biblioteca Galega 120, e reimpresa en diversas ocasi\u00f3ns\nTrama.\nAgosto de 1936 nunha aldea da provincia de Ourense, tralo Alzamento Nacional que deu p\u00e9 \u00e1 guerra civil espa\u00f1ola. Gregorio, co\u00f1ecido como o Xirand\u00f3n, sabe que \u00e9 buscado para ser asasinado polas s\u00faas ideas a prol da liberdade. Garab\u00eds \u00e9 un falanxista que aproveita a situaci\u00f3n para vingarse de Gregorio e Sara, unha parella de mestres, pois tenlle xenreira a el por emparellar con Sara. Garab\u00eds conta con varios veci\u00f1os colaboradores que o axudan nesta misi\u00f3n. Os falanxistas recl\u00faen a muller nunha aldea abandonada para que o home se entregue. Logo de catro d\u00edas secuestrada, m\u00e1tana, e ao marchar descobren o cad\u00e1ver de Gregorio, ao que disparan."}
{"id": "138107", "revid": "23204", "url": "https://gl.wikipedia.org/wiki?curid=138107", "title": "Pataca de Galicia", "text": "A pataca de Galicia \u00e9 unha indicaci\u00f3n xeogr\u00e1fica protexida creada para destaca-la excelencia da pataca obtida en Galicia que, reunindo as caracter\u00edsticas definidas no seu regulamento, cumpre con t\u00f3dolos requisitos esixidos neste.\nO tub\u00e9rculo definido como Pataca de Galicia corresp\u00f3ndese coa especie \"Solanum tuberosum\" L., da variedade cultivada \"Kennebec\", destinada ao consumo humano. Esta denominaci\u00f3n de orixe abrangue unha superficie agr\u00edcola situada anualmente en torno \u00e1s 1.500 a 1.800 hect\u00e1reas de cultivo.\nO terceiro domingo do mes de setembro, cel\u00e9brase a festa da pataca no concello coru\u00f1\u00e9s de Coristanco.\nEvoluci\u00f3n normativa.\nA normativa da denominaci\u00f3n foi a seguinte:\nA pataca.\nA variedade Kennebec ten un tama\u00f1o de entre 40 e 80 mil\u00edmetros, a s\u00faa pel \u00e9 de cor amarela, o tub\u00e9rculo \u00e9 de cor branca e de tacto fino, cremoso no padal e de textura firme. Trala s\u00faa cocci\u00f3n mant\u00e9n o seu recendo e senlleiro sabor. Cult\u00edvase de xeito tradicional, e constit\u00fae a \u00fanica pataca amparada por esta denominaci\u00f3n na Uni\u00f3n Europea, o que lle permite amosar a s\u00faa rastrexabilidade e orixe ao longo do territorio comunitario.\nMalia poder vexetar en climas moi diferentes, pod\u00e9ndose cultivar a distintas latitudes e altitudes, a pataca atopa en Galicia a s\u00faa zona \u00f3ptima de cultivo.\nA pataca galega destaca pola s\u00faa resistencia, fortaleza e considerable adaptaci\u00f3n. Tr\u00e1tase dun cultivo axeitado para zonas preferentemente t\u00e9pedas, cunha temperatura de crecemento que se atope entre os 6\u00a0\u00b0C e 8\u00a0\u00b0C como m\u00ednimo e entre 14\u00a0\u00b0C e 18\u00a0\u00b0C como \u00f3ptima, isotermos estes de com\u00fan distribuci\u00f3n en case todo o territorio galego.\nSegundo o Ministerio de Medio Ambiente, Rural e Mari\u00f1o: \nDesde 1996 existe en Galicia a Denominaci\u00f3n Espec\u00edfica \"Pataca de Galicia\", que ampara a producida nas zonas de Berganti\u00f1os (A Coru\u00f1a), Terra Ch\u00e1-A Mari\u00f1a (Lugo), Lemos (Lugo) e A Limia (Ourense). A produci\u00f3n amparada por esta Denominaci\u00f3n ascendeu progresivamente desde as 4.000 toneladas do ano 2000 ata as 7.004 toneladas colleitas en 2008 , cun valor superior \u00f3 mill\u00f3n e medio de euros.\nZona xeogr\u00e1fica.\nA \u00e1rea de produci\u00f3n e envasado do produto amparado pola Indicaci\u00f3n Xeogr\u00e1fica Protexida abrangue catro subzonas da Comunidade Aut\u00f3noma de Galicia cuxo \u00e1mbito territorial \u00e9 o seguinte:\nConsello Regulador.\nO \"Consello Regulador da Denominaci\u00f3n de Orixe Pataca de Galicia\" foi reco\u00f1ecido por Orde 15 de abril de 1989 (D.O.G. n\u00ba 108 de 7 de xu\u00f1o de 1989) pola Conseller\u00eda de Agricultura e Pesca da Xunta de Galicia, pola que se aprobou o Regulamento da Denominaci\u00f3n de Orixe e mailo seu Consello Regulador como organismo certificador do produto, cuxos obxectivos son protexer e certificar a calidade da pataca producida nos seus \u00e1mbitos protexidos, ademais de promover, xestionar e po\u00f1er en funcionamento a difusi\u00f3n da Pataca de Galicia reco\u00f1ecida pola s\u00faa orixe e calidade.\nA actividade deste organismo consiste en garantir a orixe e maila calidade da Pataca de Galicia. Esta tarefa real\u00edzase comprobando e verificando a procedencia das patacas, as condici\u00f3ns de traballo dos procesos de cultivo e almacenamento, as\u00ed como as especificaci\u00f3ns ou caracter\u00edsticas do produto final e as condici\u00f3ns de envasado."}
{"id": "138110", "revid": "25871", "url": "https://gl.wikipedia.org/wiki?curid=138110", "title": "Comedia de situaci\u00f3n", "text": "A comedia de situaci\u00f3n (situation comedy ou sitcom en ingl\u00e9s) consisten normalmente nunha serie de televisi\u00f3n con personaxes com\u00fans onde hai unha ou m\u00e1is historias de humor simuladas en ambientes com\u00fans como familia, grupo de amigos, lugar de traballo. En xeral gravanse en fronte dun p\u00fablico en vivo e caracter\u00edzanse polos \"risos enlatados\".\nA comedia de situaci\u00f3n ten a s\u00faa orixe nas radio comedias da \u00e9poca dourada da radio no Reino Unido, mais hoxe \u00e9 unha peza fundamental da programaci\u00f3n. Ata 2006, a sitcom con maior tempo de exposici\u00f3n \u00e9 a brit\u00e1nica \"Last of the Summer Wine\", que se emite sen interrupci\u00f3n desde 1973."}
{"id": "138111", "revid": "1419856", "url": "https://gl.wikipedia.org/wiki?curid=138111", "title": "Sitcom", "text": ""}
{"id": "138112", "revid": "98629", "url": "https://gl.wikipedia.org/wiki?curid=138112", "title": "Gipuzkoa Basket", "text": "O San Sebasti\u00e1n Gipuzkoa Basket Club S.A.D., co\u00f1ecido por motivos de patrocinio como Guuk Gipuzkoa Basket, \u00e9 un equipo profesional de baloncesto con sede na cidade de Donostia, provincia de Guip\u00fascoa (Euskadi), que na actualidade compite na Liga LEB Ouro.\nFoi fundado no ano 2001, por unha iniciativa das instituci\u00f3ns p\u00fablicas guipuscoanas e do representante de deportistas Miguel Santos, co nome de \"Donostiako Gipuzkoa Basket\", coa intenci\u00f3n de substitu\u00edr o antigo equipo da cidade, o \"Askatuak\". Xoga os seus partidos como local no Donostia Arena 2016, un pavill\u00f3n con capacidade para 11.000 espectadores.\nHistoria.\nFundaci\u00f3n e comezos.\nO club nace en 2001 por unha iniciativa das instituci\u00f3ns p\u00fablicas guipuscoanas e do representante de deportistas Miguel Santos, que decidiron promover un club novo con vocaci\u00f3n de representar a nivel nacional a Donostia e \u00e1 provincia de Guip\u00fascoa no baloncesto profesional so o nome de \"Donostiako Gipuzkoa Basket\". Este club ti\u00f1a a intenci\u00f3n de substitu\u00edr o hist\u00f3rico club de baloncesto local Askatuak, que tras co\u00f1ecer a Liga ACB languidec\u00eda en categor\u00edas inferiores e con problemas econ\u00f3micos.\nCo patrocinio da cadea de tendas inform\u00e1ticas Datac, o club baixo o nome de \"Datac GBC\" bota a andar na Liga LEB-2 na tempada 2001-02, ocupando a praza que por problemas econ\u00f3micos deixara libre o Askatuak. Malia que no deportivo a tempada \u00e9 aceptable, xa que o equipo debutante remata na metade da t\u00e1boa (11\u00ba); ao final da temporada Santos anuncia que o Datac GBC non proseguir\u00e1 a temporada seguinte por problemas no patrocinio.\nAscenso ata a ACB.\nDous anos despois, o proxecto do Gipuzkoa Basket \u00e9 retomado, e co patrocinio da inmobiliaria Bruesa e o apoio da fundaci\u00f3n Kirolgi entre outros, o Gipuzkoa Basket Club (cuxo equipo profesional pasa a chamarse \"Bruesa GBC\") volve participar na LEB-2. A batuta do equipo \u00e9 encargada ao adestrador Porfirio Fisac.\nNa tempada 2004-05, o Bruesa GBC logrou o segundo posto na Liga Regular, mais no play-off de ascenso caeu en cuartos de final ante o La Laguna. Por\u00e9n, o ascenso que non puido obter na cancha logrouno mercando por 144.000 euros a s\u00faa praza na Liga LEB ao CB Ciudad de Algeciras.\nA tempada do seu debut na Liga LEB, o Bruesa GBC converteuse no equipo revelaci\u00f3n. Rematando a tempada cunha boa racha de xogo e resultados, ocupou a 5\u00aa praza ao final da Liga Regular, e nos play-offs resolveu as s\u00faas eliminatorias co Drac Inca e o CB Le\u00f3n con resultados de 3-0. Ao impo\u00f1erse na eliminatoria de semifinais ao CB Le\u00f3n obtivo automaticamente o ascenso \u00e1 Liga ACB. O Bruesa GBC redondeou a s\u00faa actuaci\u00f3n vencendo o 1 de xu\u00f1o de 2006 ao Polaris Murcia na final da Liga LEB e proclam\u00e1ndose as\u00ed campi\u00f3n da categor\u00eda.\nDebut na ACB.\nO Gipuzkoa Basket Club cambiou o seu nome en xullo de 2006, para acomodarse \u00e1s normas da ACB, adoptando o de San Sebasti\u00e1n Gipuzkoa Basket Club. As normas da Liga ACB obrigaron o club tam\u00e9n a buscar unha cancha con m\u00e1is capacidade, xa que o Pavill\u00f3n Jos\u00e9 Antonio Gasca, onde xogaba non chegaba sequera aos 3000 espectadores e as normas ACB esix\u00edan un aforamento m\u00ednimo de 5000 espectadores para aceptar a un equipo na Liga. Para cumprir a devandita norma, o Bruesa mudouse \u00e1 Praza de Touros de Illumbe, recinto cunha capacidade de 11.000 espectadores, que foi acondicionada como cancha de baloncesto. O cambio resultou un \u00e9xito, xa que o novo recinto adaptouse perfectamente \u00e1 s\u00faa nova funci\u00f3n, e os seareiros guipuscoanos, afastados durante anos do baloncesto de elite acudiron en masa \u00e1s bancadas de Illumbe. O debutante Bruesa converteuse no segundo equipo con maior afluencia de p\u00fablico e maior n\u00famero de socios (case 9.000 socios) da Liga ACB, s\u00f3 superado polo Unicaja M\u00e1laga.\nPor\u00e9n este \"\u00e9xito social\" do Bruesa GBC non se puido traducir nun \u00e9xito deportivo. A\u00ednda que non comezou mal a tempada e estivo boa parte da mesma f\u00f3ra dos postos de descenso, o club rematou pagando a s\u00faa inexperiencia e acabou descendendo \u00e1 Liga LEB, ocupando o \u00faltimo posto da categor\u00eda. O Etosa Alicante acompa\u00f1ou os vascos no descenso. Porfi Fisac, logo de tres tempadas adestrando ao club dimite ao finalizar a tempada.\nRetorno \u00e1 elite.\nA directiva do San Sebasti\u00e1n Gipuzkoa Basket, deu as rendas do equipo a Pablo Laso e preparou un proxecto destinado a devolver ao Bruesa GBC o antes posible \u00e1 Liga ACB. O p\u00fablico respondeu ben, o club mantivo 6000 socios, unha masa social alta para a Liga LEB e por enriba da meirande parte dos clubs de ACB.\nDurante a tempada o equipo donostiarra atinxiu o retorno do seu antigo xogador franqu\u00eda, o pivote David Doblas. O primeiro obxectivo era ga\u00f1ar a Liga regular, xa que o t\u00edtulo na devandita liga daba un posto de ascenso directo \u00e1 ACB. O Bruesa GBC estivo toda a tempada metido na loita polo posto, mais finalmente o CAI Zaragoza f\u00edxose co t\u00edtulo. O Bruesa GBC acabou a tempada no terceiro lugar.\nAbr\u00edase ent\u00f3n unha segunda oportunidade, consistente en superar unha eliminatoria de cuartos de final contra o 8\u00ba clasificado da Liga regular e logo disputar unha Final Four en C\u00e1ceres, que dar\u00eda dereito a outro posto de ascenso. O Bruesa GBC que se amosara irregular no tramo final da liga, amosouse con todo seguro nesta fase, a\u00ednda que superou t\u00f3dolos partidos con resultados axustados. Eliminou o Beirasar Rosal\u00eda por 2-0; e posteriormente xa na Final Four ao Club Baloncesto Breog\u00e1n. O 1 de xu\u00f1o de 2008 imp\u00faxose na final do torneo de ascenso disputada no Pavill\u00f3n Multi\u00fasos Ciudad de C\u00e1ceres ao Tenerife Club de Baloncesto por 81-76 selando o seu ascenso por segunda vez \u00e1 Liga ACB.\nPermanencia na ACB.\nA tempada 2008-09 formulouse como \u00fanico obxectivo o de acadar a permanencia na Liga ACB para asentar o proxecto do Gipuzkoa Basket. Con Pablo Laso como adestrador e co americano Andy Panko coma xogador m\u00e1is destacado o Bruesa logrou o obxectivo da permanencia; tras pasar case toda a tempada na zona media-baixa da clasificaci\u00f3n, mais f\u00f3ra dos postos de descenso. Ao final da tempada acabou 12\u00ba (de 17 equipos participantes), con 11 vitorias e 21 derrotas. Entre as vitorias do Bruesa esa tempada destacaron as obtidas en Illumbe ante Bilbao Basket e especialmente ante o Tau Cer\u00e1mica ambos os derbis vascos. A tempada 2008-09 foi tam\u00e9n a da retirada de Miguel Santos como presidente do club, quen tras dirixir ao GBC dende a s\u00faa fundaci\u00f3n, deu paso a Gorka Ramoneda como presidente do club a partir de marzo de 2009. Santos foi nomeado ao finalizar a tempada presidente honorario do club.\nA tempada 2009-10 presenta como principal novidade o cambio de denominaci\u00f3n do equipo, que pasa a denominarse Lagun Aro GBC ao cambiar o seu patrocinador principal. A compa\u00f1\u00eda aseguradora guipuscoana Lagun Aro, que uns poucos anos antes patrocinara ao Bilbao Basket (Lagun Aro Bilbao) toma relevo no nome do equipo \u00e1 inmobiliaria Bruesa.\nTraxectoria.\n1"}
{"id": "138113", "revid": "1410", "url": "https://gl.wikipedia.org/wiki?curid=138113", "title": "Illa Crooked", "text": "Illa Crooked \u00e9 unha illa e Distrito de Bahamas.\nXeograf\u00eda.\n\"Illa Crooked\" at\u00f3pase ao sueste das Bahamas, e unha das tres illas principais da lagoa chamada Ba\u00eda Acklins (as outras son Acklins e Long Cay). A superficie da illa \u00e9 de 240\u00a0km\u00b2, segundo o Goberno das Bahamas, pero de 282\u00b41\u00a0km\u00b2 segundo o Programa de Naci\u00f3ns Unidas para o Medio Ambiente.\nDemograf\u00eda.\nNo censo de 2000 ,\"Illa Crooked\" ti\u00f1a 350 habitantes.\nO pobo principal da illa \u00e9 Coronel Hill.\nEconom\u00eda.\nOs habitantes viven principalmente da pesca e a agricultura.\nIlla Crooked ten un aeroporto.\nHistoria.\n\"Illa Crooked\" foi colonizada a finais da d\u00e9cada de 1780 polos leais estadounidenses que estableceron plantaci\u00f3ns de algod\u00f3n, que empregaban a m\u00e1is de mil escravos. Logo da abolici\u00f3n da escravitude no Imperio Brit\u00e1nico, as plantaci\u00f3ns foron substitu\u00eddas pola colleita de esponxas."}
{"id": "138120", "revid": "98629", "url": "https://gl.wikipedia.org/wiki?curid=138120", "title": "Them Crooked Vultures", "text": "Them Crooked Vultures \u00e9 un supergrupo de rock alternativo formado nos \u00c1nxeles no ano 2009 polos m\u00fasicos John Paul Jones (Led Zeppelin), Dave Grohl (Nirvana, Foo Fighters) e Josh Homme (Queens of the Stone Age, Kyuss, Eagles of Death Metal). O grupo tam\u00e9n contou con Alain Johannes (Queens of the Stone Age, Spinnerette, Eleven) nalgunhas actuaci\u00f3ns en directo. A banda comezou a gravar en xullo do 2009 e realizou o seu primeiro concerto o 9 de agosto dese ano en Chicago, facendo a s\u00faa estrea en Europa o d\u00eda 19 de agosto. O 1 de outubro a banda embarcouse nunha xira mundial chamada \"Deserve the Future\" con datas ata o 2010. O seu primeiro sinxelo \"New Fang\" lanzouse en outubro, seguido do seu \u00e1lbum de estrea autotitulado o mes seguinte, e debutando no n\u00famero 12 da lista \"Billboard 200\"."}
{"id": "138126", "revid": "1131", "url": "https://gl.wikipedia.org/wiki?curid=138126", "title": "Galer\u00eda de imaxes da colexiata de Santa Mar\u00eda de Cambre", "text": "Igrexa de Santa Mar\u00eda de Cambre, Cambre."}
{"id": "138152", "revid": "1888", "url": "https://gl.wikipedia.org/wiki?curid=138152", "title": "Ant\u00f3n Moreda", "text": "Ant\u00f3n Moreda Rodr\u00edguez, nado en Barreiros en 1934 e finado en Castro de Rei o 4 de febreiro de 2010, foi un sobranceiro galeguista.\nTraxectoria.\nEn 1950, con 16 anos, marchou emigrado \u00e1 Arxentina. No Centro Galego da capital bonaerense entrou en contacto coa Irmandade Galega, un grupo nacionalista que procuraba manter vivo o legado intelectual e pol\u00edtico de Castelao. Grazas a galeguistas como Alonso R\u00edos, Lu\u00eds Seoane ou Ram\u00f3n Su\u00e1rez Picallo, Ant\u00f3n Moreda afondou nas s\u00faas convicci\u00f3ns galeguistas.\nEn agosto de 1953 participou na fundaci\u00f3n das Mocedades Galeguistas, na Arxentina, que desenvolveron unha inxente actividade como a creaci\u00f3n do xornal \"Adiante\", dirixido por Neira Vilas ou as homenaxes a Pardo de Cela e Alexandre B\u00f3veda. En 1956, con 22 anos, Moreda asistiu ao I Congreso Galego da Emigraci\u00f3n. Novamente en Galiza, nos anos '60 do comezou a traballar para a Editorial Galaxia como comercial, grazas ao cal comezou a ter contacto con outros galeguistas, como o grupo Brais Pinto.\nA finais de 1963 foi fundador e secretario xeral do Consello da Mocedade, considerado como o comezo do nacionalismo galego contempor\u00e1neo. En total agrupaba unhas 50 persoas. A tensi\u00f3n entre os dous grupos constitu\u00edntes e a s\u00faa diferente visi\u00f3n, un propugnando a homolagaci\u00f3n cos pa\u00edses democr\u00e1ticos da Europa Occidental e outro moi influ\u00eddo pola descolonizaci\u00f3n dos pa\u00edses do terceiro mundo, levou \u00e1 inoperatividade da organizaci\u00f3n, finalmente o grupo af\u00edn a Ram\u00f3n Pi\u00f1eiro, que era maioritario, organizou unha xuntanza a comezos de 1964 e decidiu expulsar o sector minoritario, inclu\u00eddo o propio Moreda. Foi unha decisi\u00f3n que, para moitos, amosou a divisi\u00f3n existente no galeguismo entre as v\u00edas pol\u00edtica e culturalista.\nO grupo de expulsados, pertencentes \u00e1 v\u00eda politicamente m\u00e1is activa e que desexaba organizar politicamente o nacionalismo en Galiza para liderar a oposici\u00f3n antifranquista , refundar\u00eda a UPG un 25 de xullo de 1964. A\u00ed integr\u00e1ronse na UPG o grupo Brais Pinto, antigos militantes da Federaci\u00f3n de Mocedades Galeguistas (Celso Emilio Ferreiro), do PCE (Lu\u00eds Soto) e nacionalistas de esquerda, en total non m\u00e1is de 25 persoas. Nos primeiros dous anos as actividades do partido red\u00facense a contactos espor\u00e1dicos dos seus membros e \u00e1 publicaci\u00f3n da revista \"Terra e Tempo\", na que aparece no primeiro n\u00famero en 1965 o ideario fundacional.\nAos 32 anos Moreda foi operado dunha \u00falcera de est\u00f3mago en Lugo, e entrou en beneficencia no Hospital Psiqui\u00e1trico San Rafael, en Ribeiras de Lea (Castro de Rei). Al\u00ed pasou a convalecencia at\u00e9 que decidiu regresar \u00e1 Mari\u00f1a. Por\u00e9n, debido \u00e1 complicada situaci\u00f3n familiar que al\u00ed viv\u00eda, regresou ao San Rafael, onde ficar\u00eda at\u00e9 a s\u00faa morte. o 4 de febreiro de 2010. No tempo que permaneceu en San Rafael foi o impulsor da revista \"Falemos\", da que se chegaron a publicar 50 n\u00fameros entre 1982 e 1992."}
{"id": "138156", "revid": "85894", "url": "https://gl.wikipedia.org/wiki?curid=138156", "title": "Casdemiro, Melias, O Pereiro de Aguiar", "text": "Casdemiro \u00e9 un lugar da parroquia de Melias no\nconcello ourens\u00e1n do Pereiro de Aguiar (Comarca de Ourense). Segundo o Instituto Galego de Estat\u00edstica en 2008 ti\u00f1a oito habitantes (tres homes e cinco mulleres).\nPersonaxes.\nNeste lugar naceu Frei Benito Xer\u00f3nimo Feijoo e Montenegro, no pazo de Casdemiro."}
{"id": "138157", "revid": "1131", "url": "https://gl.wikipedia.org/wiki?curid=138157", "title": "Galer\u00eda de imaxes da Real Colexiata de Santa Mar\u00eda do Campo", "text": "A Real Colexiata de Santa Mar\u00eda do Campo \u00e9 un templo cat\u00f3lico situado na Coru\u00f1a."}
{"id": "138159", "revid": "1786", "url": "https://gl.wikipedia.org/wiki?curid=138159", "title": "Venerupis pullastra", "text": ""}
{"id": "138160", "revid": "1131", "url": "https://gl.wikipedia.org/wiki?curid=138160", "title": "Grupo Brais Pinto", "text": "Brais Pinto foi un grupo galeguista de intelectuais, artistas e escritores galegos que ti\u00f1an como obxectivos principais o antifranquismo, a defensa do galego e unha renovaci\u00f3n da cultura galega claramente influ\u00edda polas vangardas. Foi fundado en Madrid no ano 1958.\nO seu obxectivo foi a preocupaci\u00f3n por Galiza e os seus problemas, o profundo atraso en que se encontraban as artes galegas e a escasa actividade pol\u00edtica, nacionalista e democr\u00e1tica da \u00e9poca. Foron respons\u00e1beis da creaci\u00f3n dun espazo de reflexi\u00f3n pol\u00edtica sobre Galiza que permitiu a creaci\u00f3n doutras organizaci\u00f3ns desa \u00edndole e mais dun amplo labor cultural que culminou na creaci\u00f3n da s\u00faa propia editorial e na participaci\u00f3n en proxectos como o movemento pl\u00e1stico \"A Gada\u00f1a\". Os seus compo\u00f1entes principais son: Xos\u00e9 Lu\u00eds M\u00e9ndez Ferr\u00edn, Bernardino Gra\u00f1a, Reimundo Pati\u00f1o, Xos\u00e9 Fern\u00e1ndez Ferreiro, Xos\u00e9 Alexandre Cribeiro, Bautista \u00c1lvarez, Ram\u00f3n Lorenzo, Ben-Cho-Shey, Herminio Barreiro e C\u00e9sar Arias.\nOrixe do nome.\nCon respecto ao personaxe cuxo nome leva o grupo, hai varias versi\u00f3ns que intentan responder a esa pregunta. Alg\u00fans especulan incluso coa hip\u00f3tese de que Xos\u00e9 Fern\u00e1ndez Ferreiro era o seu inventor e que o heroe dunha das s\u00faas novelas, \"A saga dun afiador\" (1993), poder\u00eda estar inspirado en Brais Pinto. Incluso que as historias sexan paralelas, o cal non \u00e9 certo.\nSegundo relatou Cresp\u00f3n Azul \u2014o cronista do grupo\u2014 Brais Pinto foi un afiador de Cortecadela \u2014aldea situada na parroquia de Santa Cruz de Rubiac\u00f3s\u2014 que marchou coa roda aos vinte anos para percorrer o mundo al\u00e1 polo 1900. Estivo en Portugal e Am\u00e9rica e percorreu varios pa\u00edses europeos, inclu\u00edda Rusia, mais, finalmente, morreu atropelado por un autob\u00fas na Praza de Cibeles de Madrid. Soterr\u00f3uselle no cemiterio da Almudena, onde os membros do Brais Pinto \u00edan facerlle homenaxes.\nDar un nome desco\u00f1ecido ao grupo, segundo Fern\u00e1ndez Ferreiro, \u00abfoi un acerto. Non soaba nada a cousa literaria, como case sempre ocorre nestes casos. Por iso a todos intrigou desde o primeiro momento. Non sab\u00edan quen era Brais Pinto e quer\u00edan co\u00f1ecer a identidade de semellante personaxe: un afiador, un home inquedo e so\u00f1ador, solitario e libre, amigo dos cami\u00f1os e de novos eidos, que levaba no peito un grande amor e un xard\u00edn de caraveis vermellos\u00bb.\nDescrici\u00f3n.\nOs integrantes do grupo Brais Pinto defin\u00edronse como estudantes e traballadores galegos que viv\u00edan en Madrid e compart\u00edan un certo interese en continuar co legado do Partido Galeguista. Estiveron moi influ\u00eddos polos movementos de vangarda, pois un dos seus obxectivos consist\u00eda en renovar o panorama cultural galego coas novas formas e movementos literarios que exist\u00edan no \u00e1mbito internacional. Pese \u00e1 s\u00faa orixinaria intenci\u00f3n pol\u00edtica, o Brais Pinto viu a s\u00faa actividade limitada ao campo cultural. Fundaron unha editorial de poes\u00eda -un x\u00e9nero marxinado pola editorial Galaxia- na que publicaron un total de cinco poemarios; o primeiro deles foi \"Bocarribeira\" (1958), de Ram\u00f3n Otero Pedrayo, quen mantivo unha relaci\u00f3n pr\u00f3xima cos membros do grupo.\nA partir do inicio da d\u00e9cada dos sesenta, o Brais Pinto organ\u00edzase como unha sociedade an\u00f3nima e unha editorial lexitimada. Nesta \u00e9poca aparece un logotipo estilizado no que se v\u00eda unha roda de afiar impresa na segunda folla do libro e mais na parte inferior da contraportada. O grupo esvaece co paso dos anos, mais varios dos seus integrantes, con ideolox\u00edas desenvoltas cara ao marxismo, participaron na refundaci\u00f3n da UPG (Uni\u00f3n do Povo Galego) en 1964.\nHistoria.\nO Grupo Brais Pinto tivo o seu punto de orixe en Madrid, no ano 1958, e constitu\u00edrono un grupo de estudantes e traballadores galegos que al\u00ed viv\u00edan. O grupo concretouse no caf\u00e9 madrile\u00f1o Os Mariscos, unha orixe humilde que encaixaba cos seus prop\u00f3sitos. Os seus primeiros integrantes foron Bautista \u00c1lvarez, C\u00e9sar Arias, Xos\u00e9 Cribeiro, Xos\u00e9 Fern\u00e1ndez Ferreiro, Bernardino Gra\u00f1a, Ram\u00f3n Lourenzo, Xos\u00e9 Lu\u00eds M\u00e9ndez Ferr\u00edn e Reimundo Pati\u00f1o; a eles incorporouse Herminio Barreiro un ano m\u00e1is tarde. Todos eles estaban dispostos a traballar pola causa galega, un interese que conformou un dos trazos caracter\u00edsticos do grupo.\nUn dos primeiros labores que emprendeu o Brais Pinto como grupo foi a edici\u00f3n dunha colecci\u00f3n de poes\u00eda en cinco n\u00fameros: \"Bocarribeira\" de Ram\u00f3n Otero Pedrayo (1958), \"A\" \"Noite\" de Xos\u00e9 Fern\u00e1ndez Ferreiro (1959), \"O que se foi perdendo\" de Ram\u00f3n Lorenzo (1959) e \"Acoitelado na espera\" de Xos\u00e9 Alexandre Cribeiro (1960). Este \u00faltimo libro ti\u00f1a o anuncio da seguinte edici\u00f3n de \"Bandeiras Neboentas\" de Reimundo Pati\u00f1o, mais non se publicou at\u00e9 1992 na editorial Espiral, sete anos despois da s\u00faa morte. Pola s\u00faa parte, \"Bocarribeira\" conti\u00f1a unha breve declaraci\u00f3n dos motivos do grupo para publicaren a colecci\u00f3n de poes\u00eda:\n\"BRAIS PINTO \u00e9 unha coleuci\u00f3n de poes\u00eda fundada por un fato de mozos galegos residentes en Madrid. \u00c9 a \u00fanica coleuci\u00f3n escrusivamente po\u00e9tica que subsiste no \u00e1mbito cultural galego. Pretende incorporar aos seus n\u00fameros as voces mozas e as derradeiras actitudes da modernidade creadora, sen esquecer aos mestres de sempre nin \u00e1s figures (sic) representativas do intre actual en Europa, coidadosamente traducidas (sic) e anotadas.\"\nO propio Otero Pedrayo dirixiuse a Madrid para a presentaci\u00f3n do libro e as\u00ed se iniciaron as boas relaci\u00f3ns entre este autor e mais o grupo Brais Pinto.\nO grupo tivo outras actividades salient\u00e1beis, destacando os ser\u00e1ns literarios na honra de Ram\u00f3n Cabanillas (4 de novembro de 1959) e de Lu\u00eds Pimentel (12 de febreiro de 1960). Tam\u00e9n organizaron, no 1960, un curso de lingua e literatura galegas que impartiu Ram\u00f3n Lorenzo no Centro Gallego de Madrid. En outubro do mesmo ano, o Brais Pinto celebrou un certame de poes\u00eda galega dotado cun premio de mil pesetas e a publicaci\u00f3n da obra ga\u00f1adora. O poema \"A cidade \u00e9 gaivota\", de Afonso Gallego Vila, resultou ga\u00f1adora; mais non a publicaron polos problemas econ\u00f3micos que afrontaba o grupo xacando.\nAs actividades do grupo foron remitindo co paso do tempo, se ben Reimundo Pati\u00f1o e C\u00e9sar Arias fan un intento de renovar a editorial no 1974. O grupo non se disolveu oficialmente en momento alg\u00fan. Os seus membros distanci\u00e1ronse entre eles e alg\u00fans participaron, posteriormente, en movementos pol\u00edticos de ideolox\u00edas galeguistas e marxistas.\nIntegrantes.\nO Brais Pinto evoluciona a partir da Asociaci\u00f3n Castelao, fundada en 1958 e que agrupaba a estudantes galegos preocupados polo atraso econ\u00f3mico e cultural de Galiza. Este novo grupo, creado en 1958, sup\u00f3n unha evoluci\u00f3n cara a unha agrupaci\u00f3n de car\u00e1cter literario-art\u00edstico. Estes galegos participar\u00edan en debates literarios nos que dan a co\u00f1ecer a produci\u00f3n literaria galega,discutindo sobre ela e os cami\u00f1os que deber\u00eda seguir. Ademais, case todos fan por ent\u00f3n obra de creaci\u00f3n.\nExpresi\u00f3ns art\u00edsticas.\nA\u00ednda que a maior\u00eda dos integrantes especializ\u00e1banse nas letras, hab\u00eda alg\u00fans outros que eran m\u00e1is co\u00f1ecidos polo cultivo doutras artes, como Tino Grand\u00edo, quen orbitaba ao redor do grupo; Maniel Coia, quen era co\u00f1ecido como escultor-mari\u00f1eiro e fac\u00eda unhas figuras da ra\u00edz dos toxos e dos piornos; ou \u00c1nxel G. Doreste, fillo do poeta \u00c1nxel Xoh\u00e1n.\nLu\u00eds Seoane, co\u00f1ecido como redactor de \"La Noche\" en Santiago, fixo os debuxos que ilustran a primeira novela de Xos\u00e9 Fern\u00e1ndez Ferreiro: \"A morte de Frank Gonz\u00e1lez.\"\nVirxilio Fern\u00e1ndez, Mikal Forcada, Reimundo Pati\u00f1o, Alfonso Gallego; estes \u00faltimos nomearanse m\u00e1is adiante citando cales foron as s\u00faas participaci\u00f3ns nas publicaci\u00f3ns literarias.\nMovementos literarios.\nO grupo Brais Pinto ten unha clara relaci\u00f3n coa Nova Narrativa Galega, movemento de vangarda que, segundo Guillermo de la Torre \u00e9 \u00abun novo estado do esp\u00edrito manifestado na incorporaci\u00f3n de novos temas e na imposici\u00f3n de certas convenci\u00f3ns formais, distintas das inmediatamente anteriores\u00bb. Estes novos narradores ti\u00f1an a intenci\u00f3n de renovar a narrativa galega dentro da diversidade creativa e intentar superar a precariedade cultural en que se situaban Galiza e o resto de Espa\u00f1a como consecuencia da consolidaci\u00f3n da ditadura franquista.\nEstes autores tam\u00e9n cultivaron unha narrativa marcada por outras tendencias, influ\u00edda por unha irrupci\u00f3n do alleo e diminu\u00edndo trazos relacionados co ruralismo e o aut\u00f3ctono. Destaca unha primeira etapa con trazos do existencialismo de Kafka e cunha ruptura cos temas tratados pola literatura galega anterior. De 1964 a 1980 callou o alleo no aut\u00f3ctono cunha tendencia cara a indagaci\u00f3n formal e o experimentalismo enunciativo.\nObras destac\u00e1beis da Nova Narrativa Galega son \"Nasce un \u00e1rbore\" (1954) de G. Rodr\u00edguez Mourullo, \"Retorno a Tagen Ata\" (1971) de Xos\u00e9 Lu\u00eds M\u00e9ndez Ferr\u00edn ou \"O cami\u00f1o de abaixo\" (1970) de Xoh\u00e1n Casal.\nCentros de reuni\u00f3n.\nO caf\u00e9 Lion d\u2019Or, o m\u00e1is relevante centro de reuni\u00f3n do grupo, xa ti\u00f1a unha reputaci\u00f3n como centro de reuni\u00f3n para debates e coloquios, mais os membros do futuro grupo Brais Pinto destacaron pola s\u00faa \u00edndole pol\u00edtica. O caf\u00e9 estaba preto da estaci\u00f3n do metro Sevilla, na r\u00faa de Alcal\u00e1 e cerca da Porta do Sol; al\u00ed reun\u00edanse galegos cun interese profundo nos asuntos literarios e galeguistas. Estaba este grupo de reuni\u00f3n presidido por Ram\u00f3n Cabanillas e Ben-Cho-Shey, persoeiros que os integrantes admiraban en gran medida. Ademais, Cabanillas era xa co\u00f1ecido noutro caf\u00e9 de Santiago, o Derby; deste caf\u00e9 foron invitados alg\u00fans galeguistas ao caf\u00e9 El Bombero, na r\u00faa do Franco.\nO grupo non se reun\u00eda s\u00f3 en caf\u00e9s, a\u00ednda que por motivos de organizaci\u00f3n era o m\u00e1is sinxelo. Fac\u00edano tam\u00e9n en parques, en particular nos d\u00edas laborables, pois ti\u00f1an obrigaci\u00f3ns no traballo o nos estudos. As fins de semana eran, en definitiva, os d\u00edas en que o grupo era m\u00e1is numeroso.\nAs\u00ed, non usaban locais alugados nin centros especializados, sen\u00f3n que se reun\u00edan no mesmo sitio que outras persoas cun gusto polo debate e os coloquios. Al\u00ed empezaron a debater os seus ideais e as correntes que seguir\u00edan m\u00e1is adiante.\nPublicaci\u00f3ns period\u00edsticas.\nO espazo de reflexi\u00f3n pol\u00edtica e cultural que foi Brais Pinto permitiu tanto a creaci\u00f3n de organizaci\u00f3ns de tipo pol\u00edtico como o desenvolvemento dun labor cultural. As\u00ed, varios dos membros do grupo participaron en publicaci\u00f3ns period\u00edsticas de diversa \u00edndole.\n\"Vieiros\" \u00e9 unha das manifestaci\u00f3ns period\u00edsticas en galego m\u00e1is importantes. Defende un pluralismo ideol\u00f3xico marcado polo nacionalismo galego, o progresismo e un rigoroso monoling\u00fcismo. Trataron temas de antropolox\u00eda, econom\u00eda, historia, poes\u00eda e agricultura, e recoll\u00edan os problemas do campo galego e doutras tem\u00e1ticas variadas. Entre outros, colaboraron neste esforzo Xos\u00e9 Lu\u00eds M\u00e9ndez Ferr\u00edn e Reimundo Pati\u00f1o.\nNo tema do desenvolvemento da s\u00faa carreira xornal\u00edstica, Xos\u00e9 Fern\u00e1ndez Ferreiro foi redactor de \"La Noche\" e \"La Voz de Galicia\".\nPor outro lado, alg\u00fans dos membros fixeron tam\u00e9n colaboraci\u00f3ns puntuais en diferentes peri\u00f3dicos. Por exemplo, Xos\u00e9 Ram\u00f3n Fern\u00e1ndez-Oxea enviou cr\u00f3nicas ao peri\u00f3dico ourens\u00e1n \"La Zarpa\" sobre o conflito b\u00e9lico de Annual; Xos\u00e9 Lu\u00eds M\u00e9ndez Ferr\u00edn publicou un artigo en \"Faro de Vigo\" e Celso Emilio Ferreiro publicou unha carta aberta en \"Chan\" e logo en \"Correo de Galicia,\" ademais de facer unha recensi\u00f3n no peri\u00f3dico \"ABC\".\nOutras publicaci\u00f3ns salient\u00e1beis foron \"Galicia Emigrante\" e \"Outeiro.\" Esta \u00faltima publicaci\u00f3n dedicaba un par de p\u00e1xinas \u00e1 poes\u00eda galega e non prosperou moito.\nPublicaci\u00f3ns literarias.\nAntes de crear unha editorial legal, publicaron varias obras de forma clandestina. Unha vez creada a editorial en Madrid, os libros imprim\u00edanse en Gr\u00e1ficas Numen de Vigo. Neste obradoiro ver\u00edan a luz entre outras:\nNa s\u00faa primeira \u00e9poca (1958-1962) Brais Pinto publicou 5 t\u00edtulos de poes\u00eda:\nNing\u00fan destes poemarios foi reeditado, a excepci\u00f3n de \"Bocarribeira\", de que Anxo Angueira fixo unha edici\u00f3n que publicou Galaxia en 2005. Ning\u00fan destes cinco libros supera as 55 p\u00e1xinas e tam\u00e9n eran pequenas as s\u00faas tiraxes (500 exemplares). Non se vend\u00edan nas librer\u00edas, sen\u00f3n que se enviaban contra reembolso por correo aos subscritores (entre 70 e 75).\nNa segunda etapa (1974-1989) editouse m\u00e1is de media ducia de t\u00edtulos por Reimundo Pati\u00f1o e C\u00e9sar Arias, que eran os que quedaban en Madrid. Presentaron os t\u00edtulos:\n\"Fin do mundo\" foi o \u00fanico que foi reeditado. Houbo moitos m\u00e1is, pero non puideron ser publicados pola censura.\nDentro da colecci\u00f3n \"Cuadernos da Guada\u00f1a\", patrocinada pola Irmandade Galega de Madrid, aparecer\u00edan:"}
{"id": "138164", "revid": "25871", "url": "https://gl.wikipedia.org/wiki?curid=138164", "title": "William Francis Giauque", "text": "William Francis Giauque, nado o 12 de maio de 1895 en Niagara Falls e finado o 28 de marzo de 1982 en Berkeley, foi un qu\u00edmico e profesor universitario estadounidense galardoado co Premio Nobel de Qu\u00edmica en 1949.\nTraxectoria.\nWilliam naceu en Niagara Falls, en Ontario, Canad\u00e1. Emigrou canda a s\u00faa familia aos Estados Unidos, de onde lle provi\u00f1an os pais,pero trala morte do pai en 1908, a familia volveu \u00e1s caratatas do Ni\u00e1gara, e Giauque estudou secundaria no instituto colexial Niagara Falls.\nTras graduarse, buscou traballo en varias centrais hidroel\u00e9ctricas nas caratatas do Ni\u00e1gara debido a raz\u00f3ns econ\u00f3micas e querer lograr unha carreira en enxe\u00f1er\u00eda el\u00e9ctrica pero fracasou. Con todo, contactou coa Hooker\nElectro-Chemical Company de Nova York, que o instou a aceptar o emprego no seu laboratorio. Como consecuencia dese traballo, Giaque decidiu facerse enxe\u00f1eiro qu\u00edmico. Logo de ser dous anos empregado desa compa\u00f1\u00eda, entrou ao Chemistry College da Universidade de Berkeley, onde se licenciou en 1920, foi membro honorable (Fellow) desa universidade desde 1920 a 1921 e axudante de James M. Goewey desde 1921 a 1922. Recibiu o seu grao de doutoramento qu\u00edmico en 1922.\nBaixo a supervisi\u00f3n de Gilbert N. Lewis iniciou a s\u00faa tarefa docente na Universidade de Berkeley en 1922 como Instrutor de Qu\u00edmica. Tras pasar a trav\u00e9s dos diferentes graos do profesorado, chegou a ser nomeado profesor titular de qu\u00edmica en 1934, cargo que ostentou ata que se retirou en 1962.\nEn 1932, Giauque contraeu matrimonio con Muriel Frances Ashley. Tiveron dous fillos.\nInvestigaci\u00f3ns cient\u00edficas.\nGiauque interesouse por investigar a Terceira lei da termodin\u00e1mica, durante esta investigaci\u00f3n experimental estivo baixo a tutela de profesor G.E. Gibson que comparaba as entrop\u00edas relativas de cristais coas do cristal de glicerina. O seu obxectivo principal era demostrar a trav\u00e9s dunha gama de probas apropiadas que: a Terceira lei da termodin\u00e1mica \u00e9 unha lei natural b\u00e1sica.\nEn 1926, propuxo un m\u00e9todo para observar temperaturas considerablemente inferiores a 1 K (-272,15\u00a0\u00b0C). Desenvolveu un dispositivo magn\u00e9tico de refrixeraci\u00f3n segundo o seu propio dese\u00f1o para lograr este resultado, conseguindo chegar m\u00e1is cerca do cero absoluto que o que moitos cient\u00edficos pensaban posible. Este traballo \"trailblazing\", \u00e1 parte de probar unha das leis fundamentais da natureza conduciu a fortificar o aceiro, mellorar a gasolina e a desenvolver procesos m\u00e1is eficientes nunha diversidade de industrias.\nAs s\u00faas investigaci\u00f3ns e a dos seus estudantes inclu\u00edron unha gran cantidade de determinacions da entrop\u00eda medidas a baixa temperatura, particularmente en gases condensados. As entrop\u00edas e outras caracter\u00edsticas termodin\u00e1micas de moitos gases tam\u00e9n foron determinadas a trav\u00e9s da estad\u00edstica cu\u00e1ntica e dos niveis de enerx\u00eda moleculares dispo\u00f1ibles na banda espectral, as\u00ed como doutras fontes. As s\u00faas investigaci\u00f3ns interrelacionadas coa entrop\u00eda do os\u00edxeno do Dr. Herrick. L. Johnston, conduciu ao descubrimento dos is\u00f3topos 17 e 18 do os\u00edxeno na atmosfera terrestre e demostrou que os f\u00edsicos e os qu\u00edmicos estiveran empregando diversas escalas de peso at\u00f3mico durante anos sen sabelo sequera.\nEn 1949 foi galardoado co Premio Nobel de Qu\u00edmica \"polos seus estudos en termodin\u00e1mica, especialmente polas s\u00faas investigaci\u00f3ns sobre as propiedades das substancias a baixas temperaturas\"."}
{"id": "138166", "revid": "11302", "url": "https://gl.wikipedia.org/wiki?curid=138166", "title": "Lista de poliplac\u00f3foros de Galicia", "text": "A seguinte \u00e9 unha lista alfab\u00e9tica dos moluscos poliplac\u00f3foros atopados en Galicia. Esta baseada na informaci\u00f3n recollida dos traballos feitos polo experto en malacolox\u00eda galego Emilio Rol\u00e1n .\nEste grupo conten entre 900 e 1000 especies vivas das cales arredor de 12 foron atopadas con maior ou menor abundancia nas costas galegas.\nA taxonom\u00eda da fauna malacol\u00f3xica est\u00e1 sometida a bastantes cambios debido \u00e1s novas achegas de informaci\u00f3n cient\u00edfica polo que precisa de revisi\u00f3ns peri\u00f3dicas para poder engadir os novos datos obtidos."}
{"id": "138167", "revid": "1888", "url": "https://gl.wikipedia.org/wiki?curid=138167", "title": "Alonso R\u00edos", "text": ""}
{"id": "138189", "revid": "5110", "url": "https://gl.wikipedia.org/wiki?curid=138189", "title": "Grigorii Rasputin", "text": "Grigorii Efimovich Rasputin (en ), nado en Pokrovskoe o e finado en San Petersburgo o , foi un campesi\u00f1o siberiano de grande influencia nos \u00faltimos anos da Dinast\u00eda Romanov. Tam\u00e9n foi co\u00f1ecido coma o \"monxe tolo\".\nPretend\u00eda parecerse a Xesucristo e ti\u00f1a fama de curandeiro mediante o rezo, raz\u00f3n pola que, grazas a unha amiga da tsarina chamada Anna Vyrubova, no ano 1905 foi chamado ante os tsares para que curase o seu fillo, o tsar\u00e9vich Aleksei, que padec\u00eda hemofilia. O tsar\u00e9vich mellorou (segundo alg\u00fans investigadores grazas \u00e1 hipnose) e a Familia Imperial, especialmente a tsarina Alexandra, caeu baixo a influencia do monxe.\nPrimeiros anos.\nGrigorii Rasputin naceu na pequena aldea de Pokrovskoe, no actual distrito de Iarkovskii. Os rexistros te\u00f1en unha entrada datada o 9 de xaneiro\u00a0de\u00a01869 que di: \"Na aldea de Pokrovskoe, na familia campesi\u00f1a de Efim Iakovlevich Rasputin, naceu un fillo, Grigorii.\" Ao d\u00eda seguinte foi bautizado e nomeado na honra de San Gregorio de Nisa.\nFoi o quinto fillo dun total de nove, dos cales s\u00f3 Grigorii e a s\u00faa irm\u00e1 Feodosiia sobreviviron. Nunca asistiu \u00e1 escola \u2013segundo un censo de 1897, case todos os habitantes da aldea eran analfabetos\u2013. En Pokrovskoe, Rasputin foi visto como un estra\u00f1o, rodeado de misteriosos agasallos. O pouco que se co\u00f1ece sobre a s\u00faa infancia \u00e9 grazas \u00e1 s\u00faa filla Mariia, pero todas as s\u00faas memorias consid\u00e9ranse de pouca confianza.\nO 2 de febreiro\u00a0de 1887 Rasputin casou con Praskovia Fedorovna Dubrovina, e xuntos tiveron tres fillos: Dmitrii, Mariia e Varvara. En 1892 Rasputin deixou a s\u00faa aldea, a s\u00faa muller, fillos e pais. Pasou varios meses nun mosteiro en Verkhoture.\nInicio da vida relixiosa.\nRasputin afirmou que a visi\u00f3n da Nosa Se\u00f1ora de Kaz\u00e1n o levou a escoller a vida dun m\u00edstico relixioso. Arredor de 1893 viaxou ao monte Atos, pero quedou profundamente desilusionado, como lle dixo a Makarii. En 1900 Rasputin identific\u00e1base como un \"strannik\", un errante relixioso, visitando os lugares sagrados a p\u00e9, vivindo da caridade, a\u00ednda que sempre regresou \u00e1 s\u00faa casa para as sementeiras e as colleitas. Habitualmente \u00e9 visto como un \"iurodivyi\" ou \"monxe tolo\", e moitas veces, de xeito err\u00f3neo, como un \"starets\", pero o propio Rasputin nunca chegou a considerarse un deles, posto que viv\u00edan en reclusi\u00f3n e silencio.\nEn 1903, Rasputin decidiu pasar un tempo en K\u00ediv, a 3.000\u00a0km da s\u00faa aldea, onde visitou o Mosteiro das Covas. En Kaz\u00e1n, atraeu a atenci\u00f3n do bispo e membros das clases altas. Aprendeu as Escrituras, e as s\u00faas interpretaci\u00f3ns foron tan orixinais, que as persoas das clases sociais m\u00e1is elevadas gozaban escoit\u00e1ndoo. Rasputin viaxou m\u00e1is adiante \u00e1 capital para reunirse con Xo\u00e1n de Kronstadt e adquirir donativos para a construci\u00f3n da igrexa da s\u00faa aldea. Foi presentado a Serxio I de Moscova, o reitor da Academia Teol\u00f3xica de San Petersburgo. Pierre Gilliard escribiu que Rasputin chegou en 1905, Nelipa pensa que foi no outono de 1904, e Iliodor considera que foi en 1903, Nunha ocasi\u00f3n foi invitado por Milica de Montenegro\u00a0e a s\u00faa irm\u00e1 Anastasia de Montenegro, que estaban interesadas no misticismo persa, espiritismo e ocultismo. O , Milica presentouno ao tsar Nicolao II e \u00e1 s\u00faa dona Alexandra no palacio de Petergof.\nAntes do seu encontro con Rasputin, o tsar tivera que enfrontarse coa Guerra Ruso-Xaponesa, o Domingo Sanguento, a Revoluci\u00f3n Rusa de 1905, bombas e unha folga a escala nacional dos ferrocarr\u00eds. Nunha cidade sen electricidade, o \"Emperador e Aut\u00f3crata de Todas as Rusias\" viuse obrigado por Sergei Witte a asinar o Manifesto de Outubro, polo que se establec\u00eda a Duma Imperial e renunciar a parte do seu poder autocr\u00e1tico.\nChegada \u00e1 Corte Imperial.\nEn outubro de 1906, por petici\u00f3n do tsar, Rasputin visitou a ferida filla do Primeiro Ministro Petr Stolypin. Unhas poucas semanas antes, 29 persoas foran asasinadas nun atentado, no que dous fillos de Stolypin resultaran danados.\nO 15 de decembro dese ano:\nEn marzo de 1907 Rasputin recibiu o permiso para cambiar o seu apelido. En abril foi invitado de novo a Tsarskoe Selo, nesta ocasi\u00f3n para ver ao fillo do tsar, o tsar\u00e9vich Aleksei Nikolaevich. O neno fix\u00e9rase dano e isto causoulle unha dolorosa hemorraxia. Non era p\u00fablico, era m\u00e1is ben segredo de Estado, que o herdeiro ao trono sufr\u00eda hemofilia, unha enfermidade que afectaba a moitas casas reais de Europa. Cando os doutores non puideron ofrecerlle unha cura, a tsarina desesperada buscou axuda. Rasputin ti\u00f1a fama de ter a habilidade de curar mediante a oraci\u00f3n e foi quen de calmar aos tsares e darlle ao tsar\u00e9vich un pouco de alivio, a pesar de que os doutores predixeran que \u00eda morrer. Ao d\u00eda seguinte o tsar\u00e9vich mostrou signos de mellora.\nPierre Gilliard, a historiadora francesa H\u00e9l\u00e8ne Carr\u00e8re d'Encausse e o xornalista Diarmuid Jeffreys, especularon sobre a posibilidade de que as pr\u00e1cticas de Rasputin inclu\u00edan a administraci\u00f3n de aspirina, un analx\u00e9sico dispo\u00f1ible desde 1899.\nO 9 de outubro\u00a0de 1912, Aleksei recibiu a extremaunci\u00f3n durante outra grave crise. Os Romanov estaban pasando uns d\u00edas no seu palacio de Bia\u0142owie\u017ca, e marcharon a Spala (Polonia). Durante un paseo no bosque, os bruscos movementos da carruaxe provocaron un hematoma interno no tsar\u00e9vich. Alexandra apenas se separaba do seu lado e desesperada acudiu a s\u00faa dama de compa\u00f1a, Anna Vyrubova para que conseguira a axuda do curandeiro Rasputin, naqueles momentos ca\u00eddo en desgraza. Rasputin respondeu cun telegrama prof\u00e9tico: \"O pequeno non finar\u00e1. Non deixe que os doutores o molesten moito\". A temperatura do tsar\u00e9vich descendeu e o hematoma desapareceu, pero o neno tardou case un ano en recuperarse por completo.\nO m\u00e9dico da corte, o doutor Evgenii Botkin consideraba a Rasputin como un charlat\u00e1n e que os seus poderes provi\u00f1an do uso da hipnose, pero Rasputin non se interesou por esta pr\u00e1ctica antes de 1913. Varios inimigos de Rasputin chegaron a suxerir que este drogaba en segredo a Aleksei con herbas medicinais do T\u00edbet.\nRelaci\u00f3n coa Familia Imperial.\nA tsarina Alexandra confiaba nos consellos de Grigorii Rasputin, e deu cr\u00e9dito \u00e1s s\u00faas oraci\u00f3ns despois de que axudaran a aliviar as dores de Aleksei en numerosas ocasi\u00f3ns. As grandes duquesas e o tsar\u00e9vich foron criados para ver a Rasputin como \"o noso amigo\" e \"confidente\". No outono de 1907 a gran duquesa Olga Aleksandrovna Romanova, foi levada polo tsar ata o cuarto dos nenos para que co\u00f1ecesen o monxe. A gran duquesa lembraba m\u00e1is adiante:\nA complicidade de Rasputin cos nenos fac\u00edase patente en moitas das mensaxes que lles enviaba. En febreiro de 1909 escribiulles un telegrama no que lles aconsellaba:\nPor\u00e9n, unha das doncelas das grandes duquesas, Sofia Ivanovna Tiutcheva, horrorizouse en 1910 sobre o feito de que se lle permitira a Rasputin entrar nos cuartos das rapazas cando estas s\u00f3 levaban un camis\u00f3n. O tsar Nicolao tivo que pedirlle ao \"starets\" que evitase facelo nun futuro. Os nenos, conscientes da situaci\u00f3n, temeron que as palabras de Tiutcheva fixesen enfadar a s\u00faa nai:\nPouco despois a tsarina despediu a Tiutcheva.\nTiutcheva informou do que v\u00eda o resto de membros da familia imperial. Mentres que as visitas de Rasputin \u00e1s nenas eran consideradas polo monxe como algo completamente inocente na natureza, o resto da familia estaba escandalizada. Tiutcheva explicoulle \u00e1 irm\u00e1 de Nicolao, a gran duquesa Xenia, que Rasputin visitaba as nenas, falaba con elas mentres se preparaban para ir durmir e as abrazaba e acariciaba. Tiutcheva dic\u00eda que as nenas foran instru\u00eddas para non falar do monxe na s\u00faa presenza e para ocultar as s\u00faas visitas aos seus cuartos. O 15 de marzo de 1910 Xenia escribiu que non pod\u00eda entender:\nNa primavera de 1910 Mar\u00eda Ivanovna Vishniakova, unha doncela real, denunciou que Rasputin a violara. Vishniakova dixo que a tsarina se negou a crela e que insistiu en que \u00abtodo o que Rasputin fai \u00e9 santo\u00bb. A gran duquesa Olga Aleksandrovna declarou que as acusaci\u00f3ns de Vishniakova foron inmediatamente investigadas, por\u00e9n \u00absorprenderon a moza na cama cun cosaco da Garda Imperial\u00bb. Impediron a Vishniakova acercarse a Rasputin e en 1913 foi despedida.\nOs rumores continuaron, ata o punto que se dic\u00eda que Rasputin non s\u00f3 seducira a tsarina, sen\u00f3n tam\u00e9n as catro grandes duquesas. Estes rumores aumentaron cando o propio Rasputin divulgou as cartas que a tsarina e as s\u00faas fillas lle enviaban:\n A estas revelaci\u00f3ns seguiron a circulaci\u00f3n duns debuxos pornogr\u00e1ficos que representaban a Rasputin mantendo relaci\u00f3ns sexuais coa tsarina, as s\u00faas catro fillas e Ana Vyrubova. A ra\u00edz do esc\u00e1ndalo o tsar, a pesar da forte oposici\u00f3n da s\u00faa esposa, ordenou a Rasputin que abandonase San Petersburgo por un tempo, co que este marchou de peregrino a Palestina. A pesar dos rumores, a uni\u00f3n entre a familia imperial e o monxe continuou ata o asasinato deste o .\nNas s\u00faas memorias, A. A. Mordvinov escribiu que as catro grandes duquesas quedaron \u00abvisiblemente trastornadas\u00bb pola morte de Rasputin e que permaneceron sentadas \u00ababrazadas unhas \u00e1s outras\u00bb nun sof\u00e1 dun dos seus dormitorios durante toda a noite na que recibiron a noticia. Mordvinov lembraba que as rapazas estaban de moi mal humor e que parec\u00edan intu\u00edr a axitaci\u00f3n pol\u00edtica que xa se estaba creando en Rusia. Rasputin foi soterrado cunha icona, asinada no reverso pola tsarina e as s\u00faas catro fillas. Anastasia asistiu ao seu enterro, o e xunto \u00e1 s\u00faa familia idearon edificar unha igrexa sobre o lugar da s\u00faa tumba.\nPrimeira guerra mundial.\nTrala Primeira Guerra dos Balc\u00e1ns, a Liga Balc\u00e1nica planeou a partici\u00f3n do territorio europeo do Imperio Otom\u00e1n entre eles. Durante a Segunda Guerra dos Balc\u00e1ns, o Tsar interveu tratando de deter o conflito, xa que Rusia non quer\u00eda perder aos seus aliados eslavos. Rasputin aconsellou ao Tsar que non se involucrara e promovera as negociaci\u00f3ns de paz. Rasputin converteuse as\u00ed en inimigo do Gran Duque Nicolao Nikolaevich, paneslavista, do seu irm\u00e1n Pedro Nikolaevich e das s\u00faas mulleres, Militza de Montenegro e Anastasia de Montenegro, ansiosos de entrar na guerra e expulsar aos austr\u00edacos dos Balc\u00e1ns.\nPouco despois do estoupido da primeira guerra mundial, Rasputin declarouse en contra de que Rusia fora \u00e1 guerra contra Alema\u00f1a. Rogoulle ao Tsar que fixera todo o que estivera nas s\u00faas mans para evitar a guerra. Desde o hospital, Rasputin enviou varios telegramas \u00e1 Corte, expresando os seus medos polo futuro do pa\u00eds:\nDurante a Crise de Xullo, Nicolao II ordenou a mobilizaci\u00f3n xeral para apoiar o Reino de Serbia. Esperaba que Alema\u00f1a xamais atacar\u00eda Rusia, Francia e Inglaterra ao mesmo tempo. Por\u00e9n, Alema\u00f1a declarou a guerra a Rusia, comezando as\u00ed a guerra. Rusia esperaba que a guerra durase at\u00e9 o Nadal, pero despois dun ano a situaci\u00f3n volveuse insostible. O tsar tomou o control do ex\u00e9rcito o 23 de agosto de 1915, decisi\u00f3n que, en gran medida, estivo instigada pola tsarina e Rasput\u00edn. Alexandra quedou as\u00ed ao cargo do goberno. A intervenci\u00f3n de Rasputin na pol\u00edtica do pa\u00eds, que at\u00e9 ent\u00f3n fora espor\u00e1dica, aumentou at\u00e9 o punto de que Alexandra se limitaba a enviarlle ao seu marido as decisi\u00f3ns de Rasputin para que as aprobase.\nPrimeiro intento de asasinato.\nA pesar de gozar do favor da emperatriz, Rasputin comezou a ser visto como un perigo para o pa\u00eds. Segundo Pavel Miliukov, en maio de 1914, Rasputin xa era unha persoa influente na pol\u00edtica rusa.\nO unha campesi\u00f1a chamada Khionia Guseva intentou asasinalo cando o monxe estaba de visita na s\u00faa aldea. Rasputin sa\u00edra da s\u00faa casa para responder un telegrama cando a muller se lanzou sobre el e lle cravou un coitelo no est\u00f3mago. Rasputin quedou seriamente danado e durante un tempo non estivo claro se sobrevivir\u00eda ao atentado. Despois de que un m\u00e9dico local lle practicara unha cirurx\u00eda de emerxencia na s\u00faa casa e pasar un tempo no hospital de Tiumen, Rasputin recuperouse do ataque.\nGuseva era seguidora de Iliodor, un antigo monxe que apoiara a Rasputin antes de denunciar as s\u00faas escapadas sexuais e auto-engrandecemento en decembro de 1911. Conservador radical e antisemita, Iliodor formou parte do grupo de persoas notables que trataran de quebrar a relaci\u00f3n entre a familia real e Rasputin en 1911. Cando o seu intento fracasou, Iliodor foi exiliado de San Petersburgo. Guseva afirmou que actuara soa, logo de ler sobre Rasputin nos xornais e crer que era un \"falso profeta e incluso o anticristo\". Tanto a polic\u00eda como Rasputin, creron que Iliodor xogou alg\u00fan papel na intentouna de acabar coa s\u00faa vida. Iliodor deixou o pa\u00eds antes de que puidera ser investigado, e Guseva foi declarada inocente das s\u00faas acci\u00f3ns debido \u00e1 s\u00faa loucura. \nAsasinato.\nTanto no Goberno como na Corte, consider\u00e1base que a influencia de Rasputin sobre o tsar e a tsarina era nefasta nun momento no que a situaci\u00f3n da monarqu\u00eda era xa cr\u00edtica. O Primeiro Ministro Aleksandr Trepov chegou a ofrecerlle, sen \u00e9xito, mil rublos para que regresase a Siberia. A comezos de 1916, fracasou un intento de asasinato promovido polo exministro de Interior, Aleksei Khvostov. Finalmente a conxura que triunfou foi a do pr\u00edncipe Feliks Iusupov, na que tam\u00e9n estiveron implicados o l\u00edder dereitista da Duma Imperial, Vladimir Purishkevich, e dous Grandes Duques, Demetrio Pavlovich e Nicolao Mikhailovich.\nIusupov, Purishkevich e o Gran Duque Demetrio decidiron atraer a Rasputin ao palacio de Iusupov coa escusa de que se reunir\u00eda coa esposa deste, a Gran Duquesa Irina Aleksandrovna, sobri\u00f1a do tsar. As\u00ed, a pesar de recibir unha advertencia do perigo o mesmo 16 de decembro, Rasputin presentouse no palacio pouco despois da medianoite. Iusupov f\u00edxoo esperar pola Gran Duquesa mentres esta supostamente atend\u00eda outros invitados, nunha estancia do soto onde lle serviron vi\u00f1o e uns pasteis envelenados con cianuro. Exasperado porque o veleno non parec\u00eda facer o efecto esperado, Iusupov disparoulle un tiro cunha pistola Browning e deuno por morto mentres se preparaba para sa\u00edr a desfacerse do corpo. Por\u00e9n, Rasputin sobrevivira ao disparo e Purishkevich, logo de fallar en d\u00faas ocasi\u00f3ns, derribouno con outros dous disparos, un nas costas e outro, o mortal, na fronte. Tras isto ataron o corpo con cadeas e lanz\u00e1rono ao r\u00edo Neva, onde foi atopado o 18 de decembro.\nRasputin foi enterrado en xaneiro de 1917 xunto ao palacio de Tsarskoe Selo. Trala Revoluci\u00f3n de Febreiro, o seu corpo foi desenterrado e queimado no bosque de Pargolovo, onde se ciscaron as s\u00faas cinzas.\nInvestigaci\u00f3ns sobre a morte.\nInvestigaci\u00f3ns recentes sinalan que no asasinato de Rasputin estivo involucrado o servizo segredo brit\u00e1nico, a trav\u00e9s dun axente que resid\u00eda por aquel ent\u00f3n en Petrogrado, chamado Oswald Rayner, baixo o mandato doutro axente chamado John Scale."}
{"id": "138190", "revid": "12452", "url": "https://gl.wikipedia.org/wiki?curid=138190", "title": "Rasput\u00edn", "text": ""}
{"id": "138191", "revid": "89787", "url": "https://gl.wikipedia.org/wiki?curid=138191", "title": "Orfos", "text": "Orfos foi un grupo de metal galego da cidade de Vigo, que combinaba a lingua galega e o castel\u00e1n nas s\u00faas letras. O seu \u00faltimo disco levou por t\u00edtulo \"Noctarium\" (2009), editado baixo o selo Producciones Malditas.\nTraxectoria e estilo.\nA banda botou a andar no 1998 co nome de Pantokrator, denominaci\u00f3n que foi substitu\u00edda pola de Orfos no 2004. Dende o 2007, e tras sucesivos cambios na formaci\u00f3n, quedou composta por Camilo Montes (voz), Marcos Bao (guitarra), Adi\u00e1n P. Fojo (guitarra), Ux\u00eda Carrera (baixo) e Brais Calles (bater\u00eda). No mesmo ano 2007, Orfos participou na elaboraci\u00f3n do \"Gallaecian metal compilation\", recompilaci\u00f3n de temas do metal galego. No ano 2010 anunciaron a disoluci\u00f3n da banda, mais sen pechar as portas a unha posible reaparici\u00f3n.\nOrfos apostou por un estilo dacabalo entre o hard rock e o metal, primando a melod\u00eda e a creatividade nas s\u00faas composici\u00f3ns."}
{"id": "138193", "revid": "23204", "url": "https://gl.wikipedia.org/wiki?curid=138193", "title": "Hans Asperger", "text": "Hans Asperger, nado en Viena o 18 de febreiro de 1906 e finado o 21 de outubro de 1980, foi un pediatra e psiquiatra austr\u00edaco.\nA s\u00edndrome de Asperger \u00e9 nomeada as\u00ed na s\u00faa honra. Asperger publicou a primeira definici\u00f3n da s\u00edndrome de Asperger en 1944. Identificou un patr\u00f3n de comportamento e habilidades en nenos predominantemente percibida como \"psicopat\u00eda autista\", unha desorde de personalidade. O patr\u00f3n inclu\u00eda unha \"falta de empat\u00eda, reducida capacidade para as relaci\u00f3ns sociais, conversas, solitario, unha profunda atracci\u00f3n por intereses espec\u00edficos e movementos desaxeitados\". Asperger chamou aos seus pacientes \"pequenos profesores\" por causa do seu amplo co\u00f1ecemento nos temas do seu interese. Asperger morreu antes de que a definici\u00f3n deste patr\u00f3n fose debidamente reco\u00f1ecida, en parte porque a s\u00faa obra foi escrita en alem\u00e1n e polas escasas traduci\u00f3ns. A primeira persoa en usar o termo \"s\u00edndrome de Asperger\" nun xornal cient\u00edfico foi a investigadora brit\u00e1nica Lorna Wing. O seu artigo, titulado \"S\u00edndrome de Asperger: unha explicaci\u00f3n cl\u00ednica\" foi publicado en 1981, e desafiou o modelo previamente aceptado de autismo presentado por Leo Kanner."}
{"id": "138207", "revid": "1131", "url": "https://gl.wikipedia.org/wiki?curid=138207", "title": "Arsenal Stadium", "text": "O Arsenal Stadium foi un estadio de f\u00fatbol situado no distrito de Highbury en Londres, capital de Inglaterra. O recinto foi a sede do Arsenal entre 1913 e 2006. Este \u00faltimo ano pechouse para sempre ao trasladarse ao novo estadio Emirates Stadium, que \u00e9 d\u00faas veces m\u00e1is grande que aquel xa hist\u00f3rico estadio de Highbury.\nNo seu lugar constru\u00eduse Highbury Square unha serie de apartamentos de luxo no que eran as bancadas, ademais respectouse a fachada exterior do campo e o c\u00e9spede transformouse nunha praza verde."}
{"id": "138208", "revid": "5132", "url": "https://gl.wikipedia.org/wiki?curid=138208", "title": "Highbury", "text": ""}
{"id": "138209", "revid": "5132", "url": "https://gl.wikipedia.org/wiki?curid=138209", "title": "Highbury Park", "text": ""}
{"id": "138211", "revid": "1888", "url": "https://gl.wikipedia.org/wiki?curid=138211", "title": "Vilagud\u00edn", "text": "O top\u00f3nimo Vilagud\u00edn pode referirse a varios lugares de Galicia:"}
{"id": "138213", "revid": "56817", "url": "https://gl.wikipedia.org/wiki?curid=138213", "title": "Rainska", "text": "Rainska \u00e9 un grupo musical de ska-core italiano, formado en T\u00e9ramo no 2002."}
{"id": "138214", "revid": "56817", "url": "https://gl.wikipedia.org/wiki?curid=138214", "title": "Lo specchio delle vanit\u00e0", "text": "Lo specchio delle vanit\u00e0 (\"O espello das vaidades\", en italiano) \u00e9 o primeiro disco de estudo do grupo de ska-core italiano Rainska, publicado o 27 de outubro de 2008.\nO primeiro sinxelo deste \u00e1lbum, \"Le notti\", estreouse en agosto de 2008, acompa\u00f1ado dun videoclip."}
{"id": "138219", "revid": "22570", "url": "https://gl.wikipedia.org/wiki?curid=138219", "title": "Babareira, San Xos\u00e9 de Ribarteme, As Neves", "text": "Babareira \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 18 habitantes (9 homes e 9 mulleres).\nPor este lugar transcorre o r\u00edo Termes."}
{"id": "138221", "revid": "1131", "url": "https://gl.wikipedia.org/wiki?curid=138221", "title": "O Coto, San Xos\u00e9 de Ribarteme, As Neves", "text": "O Coto \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 14 habitantes (6 homes e 8 mulleres)."}
{"id": "138225", "revid": "85894", "url": "https://gl.wikipedia.org/wiki?curid=138225", "title": "A Muradella, San Xos\u00e9 de Ribarteme, As Neves", "text": "A Muradella \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica en 2008 ti\u00f1a tres habitantes (un home e d\u00faas mulleres)."}
{"id": "138227", "revid": "85894", "url": "https://gl.wikipedia.org/wiki?curid=138227", "title": "Quinteiro, San Xos\u00e9 de Ribarteme, As Neves", "text": "Quinteiro \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 3 habitantes (2 homes e 1 muller)."}
{"id": "138229", "revid": "23204", "url": "https://gl.wikipedia.org/wiki?curid=138229", "title": "Rodeiro, San Xos\u00e9 de Ribarteme, As Neves", "text": "Rodeiro \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 23 habitantes (10 homes e 13 mulleres).\nTop\u00f3nimo.\n\"Rodeiro\" \u00e9 un top\u00f3nimo latino que se refire aos cumes circulares, como poden ser os outeiros ou as localizaci\u00f3ns de castros."}
{"id": "138231", "revid": "85894", "url": "https://gl.wikipedia.org/wiki?curid=138231", "title": "Rubial, San Xos\u00e9 de Ribarteme, As Neves", "text": "Rubial \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 12 habitantes (6 homes e 6 mulleres)."}
{"id": "138233", "revid": "22570", "url": "https://gl.wikipedia.org/wiki?curid=138233", "title": "Zafal, San Xos\u00e9 de Ribarteme, As Neves", "text": "Zafal \u00e9 un lugar da parroquia de San Xos\u00e9 de Ribarteme no concello pontevedr\u00e9s das Neves. Segundo os datos do Instituto Galego de Estat\u00edstica do ano 2008 ten 10 habitantes (5 homes e 5 mulleres)."}
{"id": "138241", "revid": "25871", "url": "https://gl.wikipedia.org/wiki?curid=138241", "title": "DJ Sammy", "text": "Samuel Bouriah, nado en Mallorca o 19 de outubro de 1969, m\u00e1is co\u00f1ecido polo seu pseud\u00f3nimo profesional DJ Sammy, \u00e9 un DJ de m\u00fasica electr\u00f3nica e dance.\nTraxectoria.\nIniciou a s\u00faa carreira como DJ en 1984 e ese mesmo ano estudou m\u00fasica en Palma de Mallorca. DJ Sammy empezou traballando na Cadena Top, a estaci\u00f3n oficial de m\u00fasica electr\u00f3nica en Mallorca. En 1991 xuntouse coa cantante neerlandesa Marie Jos\u00e9 van der Kolk, quen adoptou o pseud\u00f3nimo de Carisma e as\u00ed converteuse no DJ residente do club nocturno chamado Joy Palace en El Arenal."}
{"id": "138244", "revid": "109216", "url": "https://gl.wikipedia.org/wiki?curid=138244", "title": "Exuma, Bahamas", "text": "Exuma \u00e9 un distrito das Bahamas, que consta de m\u00e1is de 360 illas (ou caios). O maior dos caios \u00e9 Gran Exuma, que ten 60\u00a0km. de lonxitude. A cidade m\u00e1is grande do distrito \u00e9 George Town (poboaci\u00f3n 1000), fundada en 1793 e situada en Gran Exuma. O tr\u00f3pico de C\u00e1ncer pasa pola cidade. Toda a cadea de illas ten 209\u00a0km. de longo e 72 km\u00b2\nExuma foi colonizada ao redor de 1783 polos Norteamericanos leais que fux\u00edan da Guerra Revolucionaria de Independencia. Os expatriados crearon unha plantaci\u00f3n de algod\u00f3n para a econom\u00eda das illas. George Town foi nomeada en honra a Xurxo III, a quen os colonos mantiveron a s\u00faa lealdade.\nLord John Rolle, un dos principais colonos lealistas asentado nas Exumas, \u00e9 considerado unha gran figura para o patrimonio nas illas . \u00c1 s\u00faa morte en 1835, outorgou todas as s\u00faas m\u00e1is importantes terras en Exuma aos seus escravos. Como resultado diso, unha serie de cidades en Gran Exuma foron nomeadas na s\u00faa honra (como Rolleville e Rolletown).\nAs illas son un lugar popular para a vela, mergullo nos arrecifes de coral e a exploraci\u00f3n de cavernas. Moitas das praias e illas inclu\u00edndo extensas \u00e1reas de arrecifes en mar a f\u00f3ra, est\u00e1n inclu\u00eddos no Exuma National Land and Sea Park. Algunhas das illas sobre as que hai residentes permanentes e resorts incl\u00faen Caio Staniel (sede da Staniel Cay Yacht Club, unha instalaci\u00f3n fixa nas Exumas), Caio Aves, Caio Musha e Caio Iguana. A Gruta Thunderball, situada a poucos centos de metros f\u00f3ra de Caio Staniel, \u00e9 o lugar onde foi filmada a pel\u00edcula de James Bond Thunderball. Caio Sandy, que est\u00e1 a un curto paseo en bote de Exuma, foi o lugar utilizado para a rodaxe de varias escenas de Piratas do Caribe e un comercial de Shell.\nAs Exumas son o fogar hist\u00f3rico dos indios Lucaian, que foron totalmente escravizados nos anos 1500, deixando as illas deshabitadas ata a d\u00e9cada de 1700. No \u00ednterim, as Exumas proporcionan moitos agochos aos piratas. Elizabeth Harbor foi unha gorida favorita do capit\u00e1n Kidd."}
{"id": "138254", "revid": "98629", "url": "https://gl.wikipedia.org/wiki?curid=138254", "title": "Black Light Burns", "text": "Black Light Burns \u00e9 unha banda de metal industrial, dos Estados Unidos, formada por Wes Borland, guitarrista da banda Limp Bizkit.\nTraxectoria.\nA formaci\u00f3n orixinal de estudo consist\u00eda en Borland xunto con Danny Lohner (Nine Inch Nails), Josh Eustis (Telefon Tel Aviv) e Josh Freese (The Vandals, A Perfect Circle, Nine Inch Nails).\nO seu \u00e1lbum debut, \"Cruel Melody\", foi lanzado o 5 de xu\u00f1o de 2007. A banda publicou un \u00e1lbum de versi\u00f3ns xunto cun DVD o 5 de agosto de 2008, titulado \"Cover Your Heart and the Anvil Pants Odyssey\", e est\u00e1 previsto que o seguinte \u00e1lbum da banda sexa lanzado en 2011."}
{"id": "138255", "revid": "12452", "url": "https://gl.wikipedia.org/wiki?curid=138255", "title": "Rasputin", "text": ""}
{"id": "138257", "revid": "23204", "url": "https://gl.wikipedia.org/wiki?curid=138257", "title": "The Battle Hymn of the Republic", "text": "\"The Battle Hymn of the Republic\" \u00e9 unha canci\u00f3n abolicionista estadounidense composta por Julia Ward Howe en 1861, especialmente famosa durante a guerra civil estadounidense. \u00c9 a contraposici\u00f3n a Dixie, a canci\u00f3n cantada polos soldados da Confederaci\u00f3n.\nLetra (ingl\u00e9s).\nMine eyes have seen the glory of the coming of the Lord:&lt;br&gt;\nHe is trampling out the vintage where the grapes of wrath are stored;&lt;br&gt;\nHe hath loosed the fateful lightning of His terrible swift sword:&lt;br&gt;\nHis truth is marching on.\n(Coro)&lt;br&gt;\nGlory, glory, hallelujah!&lt;br&gt;\nGlory, glory, hallelujah!&lt;br&gt;\nGlory, glory, hallelujah!&lt;br&gt;\nHis truth is marching on.\nI have seen Him in the watch-fires of a hundred circling camps,&lt;br&gt;\nThey have builded Him an altar in the evening dews and damps;&lt;br&gt;\nI can read His righteous sentence by the dim and flaring lamps:&lt;br&gt;\nHis day is marching on.\nI have read a fiery gospel writ in burnished rows of steel:&lt;br&gt;\n\"As ye deal with my contemners, so with you my grace shall deal;&lt;br&gt;\nLet the Hero, born of woman, crush the serpent with his heel,&lt;br&gt;\nSince God is marching on.\"\nHe has sounded forth the trumpet that shall never call retreat;&lt;br&gt;\nHe is sifting out the hearts of men before His judgment-seat:&lt;br&gt;\nOh, be swift, my soul, to answer Him! be jubilant, my feet!&lt;br&gt;\nOur God is marching on.\nIn the beauty of the lilies Christ was born across the sea,&lt;br&gt;\nWith a glory in His bosom that transfigures you and me:&lt;br&gt;\nAs He died to make men holy, let us die to make men free,&lt;br&gt;\nWhile God is marching on.\nHe is coming like the glory of the morning on the wave,&lt;br&gt;\nHe is Wisdom to the mighty, He is Succour to the brave,&lt;br&gt;\nSo the world shall be His footstool, and the soul of Time His slave,&lt;br&gt;\nOur God is marching on.\n "}
{"id": "138258", "revid": "98629", "url": "https://gl.wikipedia.org/wiki?curid=138258", "title": "R\u00edo Nev\u00e1", "text": "O r\u00edo Neva ou r\u00edo Nev\u00e1 (en ruso: \u0420\u0435\u043a\u0430 \u041d\u0435\u0432\u0430\u0301 ) \u00e9 un r\u00edo situado \u00f3 noroeste de Rusia. Ten 74\u00a0km de lonxitude e nace no Lago Ladoga (\u041b\u0430\u0434\u043e\u0436\u0441\u043a\u043e\u0435 \u041e\u0437\u0435\u0440\u043e - L\u00e1dozhskoye \u00d3zero) e tras pasar polo istmo de Carelia (\u041a\u0430\u0440\u0435\u043b\u044c\u0441\u043a\u0438\u0439 \u041f\u0435\u0440\u0435\u0448\u0435\u0435\u043a - Karelskii Peresh\u00e9yek) a trav\u00e9s da parte occidental do \u00f3blast de Leningrado (regi\u00f3n hist\u00f3rica de Ingria) e a cidade de San Petersburgo desemboca no golfo de Finlandia. A pesar da s\u00faa pequena lonxitude, \u00e9 o terceiro r\u00edo m\u00e1is caudaloso de Europa, s\u00f3 detr\u00e1s do Volga e do Danubio. \nHistoria.\nDurante a Idade Media, o r\u00edo ti\u00f1a unha grande importancia, posto que \u00f3 ser ancho e navegable constitu\u00eda unha canle de comunicaci\u00f3n entre o Mar B\u00e1ltico e o r\u00edo Volga. A confluencia do Neva e o r\u00edo Izhora foi o escenario da famosa Batalla do Nev\u00e1 (1240) entre os suecos e rusos. Alexandre Iarosl\u00e1vich, pr\u00edncipe de N\u00f3vgorod, ga\u00f1ou dita batalla e asumiu o sobrenome de \u00abNevski\u00bb, que significa \u00abdo Neva\u00bb.\nDurante o s\u00e9culo XVI, a desembocadura do Neva, albergou a fortaleza sueca de Nyen, e un entrante de terra no Ladoga, a fortaleza rusa de Or\u00e9shek, logo chamada Shlisselburg. A fortaleza de Nyen foi destru\u00edda por Pedro o Grande, despois de fundar a Fortaleza de San Pedro e San Paulo (\u041f\u0435\u0442\u0440\u043e\u043f\u0430\u0432\u043b\u043e\u0432\u0441\u043a\u0430\u044f \u041a\u0440\u0435\u043f\u043e\u0441\u0442\u044c - Petrop\u00e1vlovskaya Kr\u00e9post'), en 1703. Situada na Illa de Liebre (\u0417\u0430\u0439\u0447\u0438\u0438 \u041e\u0441\u0442\u0440\u043e\u0432 - Zaichii \u00d3strov), a fortaleza \u00e9 considerada coma a primeira estrutura do actual San Petersburgo.\nO monxe ruso Grigori Rasput\u00edn foi guindado \u00f3 r\u00edo Neva en 1916 onde morreu afogado."}
{"id": "138260", "revid": "1131", "url": "https://gl.wikipedia.org/wiki?curid=138260", "title": "Monte Tibidabo", "text": "O Tibidabo \u00e9 o pico m\u00e1is alto da Serra de Collserola, no municipio de Barcelona, cunha altitude de 512 metros. \u00c9 popular polas s\u00faas vistas sobre a cidade e polos seus espazos naturais, que son usados con fins recreativos.\nHistoria.\nA monta\u00f1a do Tibidabo comezou a ser urbanizada a finais do s\u00e9culo XIX, por iniciativa do doutor Salvador Andreu, propietario dun laboratorio farmac\u00e9utico que produc\u00eda as famosas \"Pastillas do Dr. Andreu\". A principios do s\u00e9culo XX abriuse a Avinguda del Tibidabo, que rapidamente se converteu en zona da clase alta barcelonesa, baliz\u00e1ndose de belos edificios de estilo modernista constru\u00eddos polos mellores arquitectos da \u00e9poca. En 1901 constru\u00eduse o \"Tramvia Blau\", que transcorr\u00eda ao longo da Avinguda del Tibidabo ata o p\u00e9 do funicular que sobe \u00e1 monta\u00f1a.\nEdificaci\u00f3ns.\nNa cima do Tibidabo at\u00f3panse varios edificios, entre os que destaca o Templo Expiatorio do Sacro Coraz\u00f3n. Esta igrexa, debido ao seu dese\u00f1o e a s\u00faa localizaci\u00f3n no alto da monta\u00f1a, e por suposto o seu nome, recordan \u00e1 Bas\u00edlica do Sacr\u00e9 C\u0153ur do barrio parisiense de Montmartre.\nO Parque de Atracci\u00f3ns do Tibidabo data de 1899 e iso conv\u00e9rteo nun referente hist\u00f3rico da cidade, xa que \u00e9 o primeiro parque de atracci\u00f3ns de Espa\u00f1a e un dos m\u00e1is antigos de Europa. Con todo, soubo adaptarse ao paso do tempo adecuando a s\u00faa oferta \u00e1s novas xeraci\u00f3ns, pero conservando sempre a s\u00faa singularidade de parque familiar e potenciando o seu car\u00e1cter educativo.\nA Torre de Collserola, unha moderna antena de telecomunicaci\u00f3ns dese\u00f1ada por Norman Foster e inaugurada en 1992 con motivo dos Xogos Ol\u00edmpicos de 1992, e que conta cun miradoiro na s\u00faa cima. Ten 268 m de altura e est\u00e1 situada no tur\u00f3 de Vilana (Vallvidrera).\nO pavill\u00f3n de R\u00e0dio Barcelona, pequena obra racionalista constru\u00edda entre 1926 e 1929 polo arquitecto Nicolau Maria Rubi\u00f3 i Tudur\u00ed. Constit\u00fae o primeiro exemplo de racionalismo arquitect\u00f3nico e a primeira emisora de radio que funcionou en Espa\u00f1a.\nO hotel Florida, de cor branca e visible por toda Barcelona, inspirado na arquitectura americana dos anos vinte. Constru\u00eddo en 1925 polo arquitecto Ramon Revent\u00f3s, con pinturas no seu interior de Joan Trujols.\nA Torre Pastor de Cru\u00eflles, edificio inspirado na arquitectura tradicional, proxectado polo arquitecto Josep Puig i Cadafalch en 1908. De cor gris escuro e unha torre cadrada nunha das s\u00faas esquinas (\u00e1 beira da estrada).\nA Torre de les Aig\u00fces de Dos Rius, segundo un proxecto do arquitecto Josep Amarg\u00f3s i Samaranch de 1902. \u00c9 cil\u00edndrica, de ladrillo e pedra natural coroado por unha c\u00fapula semiesf\u00e9rica que cont\u00e9n o dep\u00f3sito de auga.\nTam\u00e9n cabe destacar o Observatorio Fabra e o encoro de Vallvidriera."}
{"id": "138261", "revid": "23204", "url": "https://gl.wikipedia.org/wiki?curid=138261", "title": "Ciutat Vella de Barcelona", "text": "Ciutat Vella \u00e9 o distrito n\u00famero 1 da cidade de Barcelona, en Catalu\u00f1a. Limita cos distritos de Sants-Montju\u00efc polo oeste, l'Eixample polo norte, Sant Mart\u00ed ao leste, e o mar Mediterr\u00e1neo polo sur. Ocupa un territorio de 449,4 hect\u00e1reas e ti\u00f1a en 2009 unha poboaci\u00f3n de 109.847 habitantes.\nO distrito corresponde co centro hist\u00f3rico da cidade, por iso recibe o nome de \"Ciutat Vella\" (Cidade Vella). A extensi\u00f3n actual do distrito corresponde aproximadamente \u00e1 comprendida dentro das murallas entre os s\u00e9culos XIV e o XIX, excepto o barrio da Barceloneta.\nHistoria.\nA Barcelona actual \u00e9 froito da anexi\u00f3n dos antigos municipios da chaira de Barcelona: Les Corts de Sarri\u00e0, Sarri\u00e0, Vallvidrera, Sant Gervasi de Cassoles, Santa Maria de Sants, Gr\u00e0cia, Sant Andreu de Palomar, Sant Mart\u00ed de Proven\u00e7als e Horta. O antigo municipio de Barcelona ocupaba o que hoxe \u00e9 a Ciutat Vella e o Eixample, como este \u00faltimo non ti\u00f1a n\u00facleo de poboaci\u00f3n, a Barcelona vella at\u00f3pase no que actualmente \u00e9 o distrito de Ciutat Vella, pechada desde a primeira muralla romana ata a \u00faltima, que databa do s\u00e9culo XIV e que foi demolida en 1854.\nA historia do distrito comeza coa fundaci\u00f3n de Barcelona no Monte T\u00e0ber. Os primeiros romanos escoller\u00edan un pequeno mont\u00edculo entre dous arroios, Collserola (hoxe en d\u00eda La Rambla) e o de Jonqueres (hoxe en d\u00eda a Via Laietana). Naquel lugar f\u00fandase a \"Colonia Iulia Augusta Paterna Fauentia Barcino\", ou, simplemente, Barcino, substitu\u00edndo un antigo establecemento romano en Montju\u00efc, que se cre que poder\u00eda estar onde hoxe atopamos o barrio de La Marina de Port, e que abandonar\u00edan por mor das crecidas do Llobregat, que imped\u00edan a utilizaci\u00f3n do porto.\nAta o s\u00e9culo XII a Barcelona antiga viv\u00eda encerrada no per\u00edmetro da muralla romana do s\u00e9culo IV, que foi restaurada en parte polos primeiros condes de Barcelona. Non ser\u00e1 ata o fin do s\u00e9culo XII ata que a cidade experimente un crecemento, aumentado a\u00ednda m\u00e1is durante o seguinte s\u00e9culo, para protexer os barrios que se formaron en torno aos cami\u00f1os de entrada da cidade, en extramuros, e que a conectaban coas vilas pr\u00f3ximas. Algunhas destas foron a B\u00f2ria, Sant Pere de les Puel\u00b7les e Vilanova de Mar. Esta \u00faltima creceu ao redor da igrexa de Santa Maria de les Arenes, hoxe m\u00e1is co\u00f1ecida como Santa Maria del Mar. Ao norte tam\u00e9n atopamos outra vila nova ao redor da colexiata de Santa Anna, onde hoxe est\u00e1 La Rambla."}
{"id": "138266", "revid": "23204", "url": "https://gl.wikipedia.org/wiki?curid=138266", "title": "Sants-Montju\u00efc", "text": "Sants-Montju\u00efc \u00e9 un distrito da cidade de Barcelona, en Catalu\u00f1a. Est\u00e1 situado \u00f3 sur da cidade e \u00e9 o m\u00e1is extenso cunha superficie de 2.090 hect\u00e1reas. Limita cos municipios de l'Hospitalet de Llobregat e el Prat de Llobregat, e tam\u00e9n cos distritos barceloneses de les Corts, l'Eixample e Ciutat Vella. O 1 de xaneiro de 2005 ti\u00f1a unha poboaci\u00f3n de 177.636 habitantes.\nBarrios.\nAdemais dos barrios, incl\u00fae a monta\u00f1a de Montju\u00efc e o sector chamado Zona Franca-Port, que aglutina o pol\u00edgono industrial da Zona Franca e a maior parte do Porto de Barcelona. Os barrios do distrito son:"}
{"id": "138267", "revid": "23204", "url": "https://gl.wikipedia.org/wiki?curid=138267", "title": "Les Corts", "text": "Les Corts \u00e9 un distrito da cidade de Barcelona, en Catalu\u00f1a. Limita coa cidade de l'Hospitalet de Llobregat \u00f3 sur e co distrito de Sants-Montju\u00efc, \u00f3 norte co distrito de Sarri\u00e0-Sant Gervasi, \u00f3 leste con l'Eixample e \u00f3 leste cos concellos de Esplugues de Llobregat e Sant Just Desvern.\nO actual distrito corresponde en parte co concello de \"Les Corts de Sarri\u00e0\", independente entre 1822 e 1897, cando pasa a pertencer a Barcelona. \nBarrios.\nO distrito est\u00e1 formado por tres barrios:"}
{"id": "138269", "revid": "23204", "url": "https://gl.wikipedia.org/wiki?curid=138269", "title": "Sarri\u00e0-Sant Gervasi", "text": "Sarri\u00e0-Sant Gervasi \u00e9 un distrito da cidade de Barcelona, en Catalu\u00f1a. En 2005, ti\u00f1a unha poboaci\u00f3n de 140.461 habitantes segundo o INE. Est\u00e1 situado \u00f3 suroeste da cidade, e limita cos distritos de Gr\u00e0cia e Horta-Guinard\u00f3 \u00f3 norte, \u00f3 sur con Les Corts, \u00f3 leste con L'Eixample e \u00f3 oeste co concello de Sant Cugat del Vall\u00e8s.\nEste distrito marca a s\u00faa condici\u00f3n de zona residencial e rica, con numerosos parques e zonas verdes, combinados con pretixiosos centros educativos e sanitarios.\nBarrios.\nO distrito incl\u00fae os barrios seguintes:\n "}
{"id": "138274", "revid": "23204", "url": "https://gl.wikipedia.org/wiki?curid=138274", "title": "Gr\u00e0cia", "text": "Gr\u00e0cia \u00e9 un distrito da cidade de Barcelona, en Catalu\u00f1a.\nLocalizaci\u00f3n e caracter\u00edsticas.\nEst\u00e1 situado no centro do concello, e limita cos distritos de Horta-Guinard\u00f3, L'Eixample e Sarri\u00e0-Sant Gervasi. Corresponde coa antiga Vila de Gr\u00e0cia, concello independente entre 1856 e 1897.\n\u00c9 o distrito m\u00e1is pequeno de Barcelona, cunha extensi\u00f3n de 4,19\u00a0km\u00b2, pero \u00e9 o segundo con maior densidade de poboaci\u00f3n (28.660 hab./km\u00b2), tendo unha poboaci\u00f3n de 120.087 habitantes (2005).\nBarrios.\nO distrito de Gr\u00e0cia aglutina os barrios de:"}
{"id": "138276", "revid": "23204", "url": "https://gl.wikipedia.org/wiki?curid=138276", "title": "Nou Barris", "text": "Nou Barris \u00e9 un distrito da cidade de Barcelona, en Catalu\u00f1a, situado na zona norte da cidade, entre a Serra de Collserola e a Avinguda Meridiana.\nO distrito est\u00e1 formado por barrios perif\u00e9ricos dos antigos concellos de Horta e Sant Andreu de Palomar, que creceron durante o s\u00e9culo XX.\nLimita cos concellos de Montcada i Reixac e Santa Coloma de Gramenet polo norte, e cos distritos de Sant Andreu e Horta-Guinard\u00f3 polo sur.\nBarrios.\nA\u00ednda que anteriormente estaba formado por nove barrios (\"Nou Barris\"), actualmente est\u00e1 formado por trece:"}
{"id": "138277", "revid": "23204", "url": "https://gl.wikipedia.org/wiki?curid=138277", "title": "Sant Andreu", "text": "Sant Andreu \u00e9 un distrito da cidade de Barcelona, en Catalu\u00f1a. \u00c9 o terceiro m\u00e1is extenso cunha superficie de 653 hect\u00e1reas e cunha poboaci\u00f3n de 142.598 en 2005.\nCaracter\u00edsticas.\nFoi un dos concellos independentes da chaira de Barcelona, o n\u00facleo principal foi Sant Andreu de Palomar, que daba nome \u00f3 concello. Ademais dos barrios de Sant Andreu, tam\u00e9n pertenceron \u00f3 antigo concello varios barrios do actual distrito de Nou Barris.\nEst\u00e1 situado \u00f3 norte da cidade, limitado polo r\u00edo Bes\u00f2s, que fai de fronteira entre Barcelona e os concellos de Sant Adri\u00e0 de Bes\u00f2s e Santa Coloma de Gramenet. Tam\u00e9n limita cos distritos de Nou Barris, Horta-Guinard\u00f3 e Sant Mart\u00ed.\nA configuraci\u00f3n deste distrito data de 1984, cando a cidade de Barcelona aprobou a divisi\u00f3n terriorial actual en 10 distritos. Logo desta divisi\u00f3n, o distrito recuperou os barrios de Trinitat Vella e el Congr\u00e9s.\nBarrios.\nO distrito de Sant Andreu est\u00e1 formado por sete barrios, de orixe diversa:"}
{"id": "138278", "revid": "56817", "url": "https://gl.wikipedia.org/wiki?curid=138278", "title": "As Ch\u00e1s (hom\u00f3nimos)", "text": "O top\u00f3nimo galego As Ch\u00e1s pode referirse a:"}
{"id": "138283", "revid": "1308", "url": "https://gl.wikipedia.org/wiki?curid=138283", "title": "Denominaci\u00f3n de orixe protexida", "text": ""}
{"id": "138284", "revid": "89787", "url": "https://gl.wikipedia.org/wiki?curid=138284", "title": "Escaf\u00f3podos", "text": "Os escaf\u00f3podos (\"Scaphopoda\"), co\u00f1ecidos vulgarmente como cabeiros ou dentalios, son un pequeno grupo de moluscos que te\u00f1en unha cuncha lixeiramente curvada en forma de dente de elefante que est\u00e1 perforada polos dous extremos: unha parte anterior que \u00e9 m\u00e1is ancha e esta disposta cara a abaixo, e unha parte posterior que \u00e9 m\u00e1is estreita e est\u00e1 disposta cara a arriba, xa que \u00e9 o lugar por onde entra e sae a auga.\nEstes animais pos\u00faen simetr\u00eda bilateral e viven enterrados na area ou na lama e te\u00f1en un p\u00e9 furador trilobulado que sobresae pola abertura anterior arredor do cal saen uns tent\u00e1culos longos e delgados chamados capt\u00e1culos que serven para procurar o alimento.\nEtimolox\u00eda.\nO nome cient\u00edfico \"Scaphopoda\" est\u00e1 formado polos elementos do lat\u00f3n cient\u00edfico \"scapho-\", tirado do grego antigo \u03c3\u03ba\u03ac\u03c6\u03b7 \"sk\u00e1ph\u0113\", 'bote', e \"-poda\", forma plural de \"-podus\", derivada do grego antigo \u03c0\u03bf\u03cd\u03c3 \u03c0\u03bf\u03b4\u03cc\u03c2 \"po\u00fas\", \"pod\u00f3s\", 'p\u00e9', en alusi\u00f3n \u00e1 forma do p\u00e9 destes moluscos.\nOs nomes vulgares cabeiro e dentalio derivan, respectivamente, da s\u00faa forma de dente cairo, e do x\u00e9nero \"Dentalium\", que comprende algunhas das especies m\u00e1is co\u00f1ecidas desta clase de moluscos.\nAnatom\u00eda interna.\nAparato dixestivo.\nEstes animais pos\u00faen unha masa bucal ben desenvolvida que cont\u00e9n un \"odont\u00f3foro\" e unha r\u00e1dula, caracter\u00edsticos da maior\u00eda dos bivalvos, e que lles serve para esnaquizar e axudar a tragar o alimento. Logo te\u00f1en un es\u00f3fago que se contin\u00faa nun est\u00f3mago que desemboca nun cego onde hai unhas gl\u00e1ndulas dixestivas. A continuaci\u00f3n est\u00e1 o intestino que bota as feces a trav\u00e9s do ano e estas chegan \u00e1 cavidade paleal e son expulsadas polas correntes de auga que circulan pola mesma.\nSistema nervioso.\n\u00c9 semellante ao dos bivalvos protobranquios pero con dous ganglios bucais que est\u00e1n conectados aos ganglios cerebrais. Como principais \u00f3rganos dos sentidos est\u00e1n os \"capt\u00e1culos\" que semellan ter unha funci\u00f3n t\u00e1ctil e que alg\u00fan tipo de est\u00edmulo fai que o animal comece a enterrarse. Tam\u00e9n te\u00f1en uns estatocistos situados no p\u00e9. A cabeza e a cefalizaci\u00f3n est\u00e1n moi pouco desenvolvidas.\nAparato circulatorio.\nEn xeral, os escaf\u00f3podos carecen de coraz\u00f3n e cavidade peric\u00e1rdica e no seu lugar a circulaci\u00f3n funciona por unha serie de seos abertos.\nAparato respiratorio.\nCarecen de branquias, e no seu lugar usan os pregos do manto para os procesos de intercambio respiratorio de gases.\nAparato excretor.\nTe\u00f1en uns \u00f3rganos excretores tipo nefridio que non est\u00e1n conectados co celoma peric\u00e1rdico.\nReproduci\u00f3n.\nSon animais dioicos, e dicir, de sexos separados (macho e femia). No corpo destes animais aparece unha gran g\u00f3nada que percorre a metade do corpo. A partir da fecundaci\u00f3n aparece unha larva troc\u00f3fora que sofre unha metamorfose e transf\u00f3rmase nunha larva vel\u00edxera.\nAlimentaci\u00f3n.\nA maior parte da s\u00faa alimentaci\u00f3n bas\u00e9ase nos detritos e diversos protozoos do substrato. Estes son capturados polos cilios do p\u00e9 e son levados \u00e1 boca.\nDistribuci\u00f3n.\nExisten m\u00e1is de 300 especies de cabeiros, sendo todos eles mari\u00f1os. A inmensa maior\u00eda deles viven en augas pouco profundas ou medias, a\u00ednda que alg\u00fans poucos poden chegar a habitar a grande profundidade (ata 5.000 m).\nDistribuci\u00f3n en Galicia.\nActualmente, segundo Rol\u00e1n e Otrero Schmitt s\u00f3 se atopan d\u00faas especies na costa galega:\nClasificaci\u00f3n.\nSegundo o World Register of Marine Species, a clase dos \"Scaphopoda\" comprende d\u00faas ordes, coas familias seguintes:"}
{"id": "138286", "revid": "12452", "url": "https://gl.wikipedia.org/wiki?curid=138286", "title": "Escaf\u00f3podo", "text": ""}
{"id": "138287", "revid": "12452", "url": "https://gl.wikipedia.org/wiki?curid=138287", "title": "Scaphopoda", "text": ""}
{"id": "138296", "revid": "98629", "url": "https://gl.wikipedia.org/wiki?curid=138296", "title": "\u00cdnhigo Ansotegui", "text": "\u00cdnhigo Jesus Ansotegi Soares, nado en Bilbao en 1982, \u00e9 un pol\u00edtico e empresario galego.\nTraxectoria.\nFormaci\u00f3n.\nFixo os seus estudos de secundaria no centro privado Manuel Peleteiro de Santiago de Compostela, e licenciouse en Ciencias Pol\u00edticas e da Administraci\u00f3n (2000-2005) pola Universidade de Santiago de Compostela. Dende o 2005 traballa no sector vitivin\u00edcola de Valdeorras.\nPol\u00edtica.\nEntrou en 1998 en Galiza Nova, marchando dous anos despois para participar na fundaci\u00f3n de N\u00f3s-Unidade Popular, present\u00e1ndose na candidatura de N\u00f3s-Unidade Popular \u00e1s elecci\u00f3ns europeas de 2003. No 2004, desvencellouse desta opci\u00f3n pol\u00edtica, e \u00f3 ano seguinte reintegrouse a Galiza Nova, sendo o respons\u00e1bel local de A R\u00faa, na comarca de Valdeorras.\nEn Galiza Nova participou en Esquerda Nacionalista-Mocidade, da que foi Respons\u00e1bel Nacional de Formaci\u00f3n. Posteriormente, estivo no proceso Espazo Aberto en Galiza Nova que deu lugar \u00e1 Mocidade Socialista Galega, da que foi Respons\u00e1bel de Organizaci\u00f3n desde a s\u00faa fundaci\u00f3n ata 2010, ano no que a MSG se disolveu na Mocidade Nacionalista Galega (MNG). Participou na fundaci\u00f3n da MNG, da que \u00e9 Coordinador Territorial de Ourense e membro do seu Consello Nacional e Executiva.\nNa Asemblea Nacional de Galiza Nova do 2009, a MSG presentouse na Plataforma \"Entre tod@s, Galiza Nova\", da que foi o cabeza de lista, sendo escollido para integrarse na Direcci\u00f3n Nacional de Galiza Nova e na s\u00faa Comisi\u00f3n Permanente, ostentando a Responsabilidade Nacional de Asociacionismo ata o ano 2012, no que presenta a s\u00faa dimisi\u00f3n. No BNG, ata a renovaci\u00f3n do Consello Comarcal do BNG de Valdeorras do ano 2009, foi o Respons\u00e1bel Comarcal de Propaganda. As\u00ed mesmo, foi membro do Consello Pol\u00edtico Nacional do Espazo Socialista Galego, da Xestora Nacional de M\u00e1is BNG e pertence ao Consello Pol\u00edtico Nacional de M\u00e1is Galiza. Ten publicado diversos traballos e reflexi\u00f3ns pol\u00edticas: sobre o nacionalismo, a sociedade galega e a situaci\u00f3n do BNG.\nNo ano 2012, tras a Asemblea de Amio abandona o BNG e comeza a participar na asemblea do Novo Proxecto Com\u00fan de Valdeorras."}
{"id": "138297", "revid": "23204", "url": "https://gl.wikipedia.org/wiki?curid=138297", "title": "O Freixo, Valadares, Vigo", "text": "O Freixo, tam\u00e9n San Xo\u00e1n do Freixo, \u00e9 un barrio ou lugar da parroquia Santo Andr\u00e9 de Valadares do concello de Vigo. Segundo o IGE, en 2022 ti\u00f1a 393 habitantes (202 homes e 191 mulleres). Limita co barrio das Barrocas na mesma parroquia de Valadares e coas parroquias de Comesa\u00f1a, Coruxo e Matam\u00e1 do concello de Vigo e coa parroquia de Chandebrito do concello de Nigr\u00e1n. Os seus lugares son os seguintes: San Xo\u00e1n, Campo Grande, Campo do Rego, A Gali\u00f1eira, O Teu Deus, A Bouzacoba, A Arei\u00f1a e O Portal do Mato.\nSituaci\u00f3n.\nO barrio de Freixo est\u00e1 situado na parte alta do Val do Fragoso ao p\u00e9 dos montes Alba e Os Pozos e por riba das parroquias de Matam\u00e1 e Comesa\u00f1a. Est\u00e1 completamente rodeado de masa forestal e ao atoparse nunha ladeira do Monte dos Pozos o seu terreo ten unha forte inclinaci\u00f3n facendo del un miradoiro privilexiado da embocadura da R\u00eda de Vigo e das Illas C\u00edes.\nDisp\u00f3n dun servizo regular de autobuses (li\u00f1a 17) que saen dende R\u00edos / A Gu\u00eda (Teis) en direcci\u00f3n ao barrio de Freixo, pasando polas Travesas (Praza de Am\u00e9rica), Castrelos e Matam\u00e1.\nPatrimonio.\nDestaca no seu patrimonio a ermida de San Xo\u00e1n, da cal hai constancia documental dende o ano 1694, a\u00ednda que debeu constru\u00edrse bastante antes xa que nesa data o estado do edificio cualific\u00e1base de ruinoso, polo que as autoridades eclesi\u00e1sticas esix\u00edan que se executasen as precisas reparaci\u00f3ns. Existe a crenza de que o santo prov\u00e9n do lugar de Seoane.\nFestas.\nEntre as celebraci\u00f3ns do Barrio destacan a festa de San Xo\u00e1n Bautista (o 24 de xu\u00f1o), o festival de m\u00fasica Freixo-Rock e a Baixada de Carrilanas."}
{"id": "138302", "revid": "29029", "url": "https://gl.wikipedia.org/wiki?curid=138302", "title": "Pemento do Couto", "text": "O pemento do Couto \u00e9 unha variedade de pemento (\"Capsicum annuum\" L.) con Indicaci\u00f3n Xeogr\u00e1fica Protexida, orixinaria da comarca coru\u00f1esa de Ferrol. Toman o seu nome do mosteiro do Couto (Nar\u00f3n), lugar onde os monxes comezaron a selecci\u00f3n e cultivo destes pementos.\nO derradeiro domingo do mes xullo, cel\u00e9brase no concello de Nar\u00f3n a Festa do Pemento do Couto.\nDescrici\u00f3n.\nOs pementos do Couto adoitan pesar entre 4 e 6 gramos por unidade, a s\u00faa unha lonxitude at\u00f3pase entre os 4 e 8\u00a0cm e a s\u00faa anchura rolda os 2\u00a0cm. O seu ped\u00fanculo mide entre 2 e 3\u00a0cm, sempre de menor lonxitude c\u00f3 froito, r\u00edxido e normalmente recto ou cunha lixeira curvatura. A s\u00faa pel \u00e9 de cor verde escura, con pouco brillo. O froito ten un espesor de entre 1 e 1,5\u00a0mm aproximadamente. No tocante ao sabor, este \u00e9 doce, a diferenza doutros pementos coma os de Padr\u00f3n, carece de comech\u00f3n debido \u00e1 ausencia de capsicina.\nZona xeogr\u00e1fica.\nA zona de produci\u00f3n coincide coa de acondicionamento e envasado, estando constitu\u00edda pola totalidade da comarca coru\u00f1esa de Ferrol, integrada polos concellos de Ferrol, Nar\u00f3n, Valdovi\u00f1o, Cedeira, Moeche, As Somozas, San Sadurni\u00f1o, Neda, Fene, Mugardos e Ares."}
{"id": "138305", "revid": "98629", "url": "https://gl.wikipedia.org/wiki?curid=138305", "title": "Inagua", "text": "Inagua \u00e9 un distrito ao sur das Bahamas, que comprende as illas de Gran Inagua e Pequena Inagua.\nIlla Gran Inagua.\nGran Inagua \u00e9 a terceira illa m\u00e1is grande das Bahamas 1.544 km\u00b2 e est\u00e1 a uns 90\u00a0km. desde o extremo oriental de Cuba. A illa \u00e9 de aproximadamente 90 x 30\u00a0km. de extensi\u00f3n, o punto m\u00e1is alto est\u00e1 a 33 m. en \"East Hill\". Incl\u00fae varios lagos, en particular, un de 19\u00a0km. de longo: Lago Windsor (tam\u00e9n chamado o Lago Rosa), que ocupa preto de 1/4 do interior. A poboaci\u00f3n de Gran Inagua \u00e9 de 969 persoas (censo de 2000).\nA capital da illa, e o seu \u00fanico porto \u00e9 a localidade de Matthew Town (Cidade Mateo), o nome de Matthew Town prov\u00e9n dun gobernador das Bahamas do s\u00e9culo IXX. Esta cidade alberga as principais instalaci\u00f3ns da empresa Morton Salt, que produce un mill\u00f3n de toneladas de sal mari\u00f1o ao ano, a segunda salina m\u00e1is grande en Am\u00e9rica do Norte e a principal industria de Inagua. O Aeroporto de Gran Inagua (IATA: IGA, a OACI: MYIG) at\u00f3pase cerca.\nExiste un gran santuario de aves no centro da illa cunha poboaci\u00f3n de m\u00e1is de 80.000 flamengos das Indias Occidentais e de moitas outras aves ex\u00f3ticas.\nIlla Pequena Inagua.\nA veci\u00f1a Pequena Inagua esta a 8\u00a0km. ao nord\u00e9s, est\u00e1 deshabitada, \u00e9 ten 78 km\u00b2 ten raba\u00f1os de cabras e burros salvaxes (descendentes dalg\u00fans tra\u00eddos polos franceses). Pequena Inagua ten un grande arrecife de protecci\u00f3n que impide que os barcos procedentes cheguen demasiado cerca.\nO orixinal nome ven de Heneagua que der\u00edvase dunha expresi\u00f3n espa\u00f1ola que significa \"a auga at\u00f3pase al\u00ed\".\nUnha lenda local conta que o ex tirano haitiano Henri Christophe, rei de Hait\u00ed desde 1811 ata 1820, escondeu o seu tesouro no nord\u00e9s de Gran Inagua o punto onde el ti\u00f1a un retiro de ver\u00e1n.\nDocumentouse que varios buques cargados de tesouros foron destru\u00eddos nos arrecifes Inaguanos entre os anos 1500 e 1825. Os dous m\u00e1is valiosos das Inaguas son de gale\u00f3ns espa\u00f1ois cargados de tesouros chamados: Santa Rosa (1599) e a Infanta (1788). Outros buques de gran valor foron os brit\u00e1nicos HMS Statira e o HMS Lowestoffe en 1802, e o franc\u00e9s Le Count De Paix en 1713. "}
{"id": "138306", "revid": "98629", "url": "https://gl.wikipedia.org/wiki?curid=138306", "title": "Mayaguana", "text": "Mayaguana \u00e9 a illa m\u00e1is oriental das Bahamas nas Antillas e a menos desenvolvida de todo o grupo. \u00c9 unha das d\u00faas illas das Bahamas, que te\u00f1en un nome en arauaco (a outra \u00e9 Inagua). Segundo o censo do 2.010 ti\u00f1a unha poboaci\u00f3n de 277 habitantes.\nSituada a uns 80 quil\u00f3metros ao norte de Inagua e 500 quil\u00f3metros ao sur da capital das Bahamas, Nassau, Mayaguana \u00e9 considerado como o punto medio entre a pen\u00ednsula de Florida e a illa de Porto Rico. \u00c9 un fondeadeiro popular para navegantes en ruta dos Estados Unidos cara ao Caribe.\nHistoria.\nMayaguana estivo deshabitada ata 1812, cando comezou a recibir poboaci\u00f3n de emigrantes desde as Illas Turcas e Caicos, situadas a uns 90 quil\u00f3metros ao sueste.\nO historiador brasileiro Antonio Varnhagen suxeriu en 1824 que Mayaguana \u00e9 a illa Guanahani, a primeira \u00e1 que chegou Cristovo Col\u00f3n o 12 de outubro de 1492.\nDurante o Proxecto Mercury da NASA e o Programa Apollo, os Estados Unidos instalaron unha estaci\u00f3n de restreo de m\u00edsiles no aeroporto da illa, que foi utilizada para axudar aos astronautas a manter o curso.\nO goberno das Bahamas estivo traballando recentemente con investidores estadounidenses para facer de Mayaguana unha \u00e1rea de libre comercio e un centro tur\u00edstico. A proposta foi resistida polos mayaguanianos e os bahamianos en xeral, entre eles o moi influente peri\u00f3dico \"Nassau Guardian\".\nPoboaci\u00f3n e cultura.\nO maior asentamento \u00e9 Ba\u00eda de Abraham (Abraham's Bay) na costa sur. Outros asentamentos son Ba\u00eda Betsy (Betsy Bay) e Pozo do Pirata (Pirate's Well) no noroeste. As areas deshabitadas de Upper Point (costa norte), Punto Nord\u00e9s (Northeast Point) e Punto Sueste (Southeast Point) non te\u00f1enn rutas terrestres de acceso.\nMayaguana, a menos desenvolvida das illas Bahamas, nunca tivo un crecemento importante. A maior\u00eda da s\u00faa poboaci\u00f3n vive da pesca e as s\u00faas granxas. A s\u00faa comunicaci\u00f3n principal \u00e9 o sistema de botes que distrib\u00faen o correo, que chega unha vez por semana.\nAmbiente.\nMayaguana ten un chan sumamente f\u00e9rtil, apto para a agricultura e os bosques. Madeiras duras como o lignum vitae, m\u00e1is co\u00f1ecido como Pau Santo, e outras poden atoparse na illa. A illa ten varias reservas naturais.\nDebido \u00e1 s\u00faa condici\u00f3n de ser a illa m\u00e1is oriental da cadea das Bahamas, Mayaguana limita ao leste coas fosas profundas do oc\u00e9ano Atl\u00e1ntico. Nos seus alrrededores poden atoparse moitos arrecifes de coral, as\u00ed como restos de naufraxios.\nMayaguana \u00e9 o fogar da hutia das Bahamas, un roedor que estivo a piques de extinguirse nos anos 60, tam\u00e9n do flamengo das Indias Occidentais, e a iguana, entre outros. Na zona deshabitada da illa existen abundantes sitios de ani\u00f1axe de tartarugas mari\u00f1as. P\u00f3dense achar unhas 118 especies de paxaros inclu\u00edndo d\u00faas grandes colonias de alcatraces pardos (Sula leucogaster).\nTurismo.\nDebido a que \u00e9 a m\u00e1is illada das Illas Bahamas, Mayaguana \u00e9 a menos visitada polos turistas. A maior parte dos turistas que recibe buscan precisamente o illamento, as\u00ed como o mergullo nos arrecifes e a caza de patos. \u00c9 un centro de ecoturismo.\nA illa \u00e9 accesible por v\u00eda a\u00e9rea, a trav\u00e9s do Aeroporto de Mayaguana (MYG), situado ao sueste de Ba\u00eda de Abraham."}
{"id": "138307", "revid": "23204", "url": "https://gl.wikipedia.org/wiki?curid=138307", "title": "Illa Ragged, Bahamas", "text": "Illa Ragged \u00e9 unha illa pequena (23 quil\u00f3metros cadrados) e un distrito nas Bahamas meridionais. O distrito pos\u00fae un total de 36 quil\u00f3metros cadrados.\nAta hai pouco tempo ti\u00f1a unha industria de sal activa, as charcas de sal que foron descubertas no s\u00e9culo XIX por Sr. Duncan Taylor dan orixe ao nome da cidade de Duncan, o \u00fanico asentamento.\nA illa foi afectada gravemente polo furacan Donna e houbo unha emigraci\u00f3n gradual as illas m\u00e1is pr\u00f3speras tales como Nova Providencia. A poboaci\u00f3n de Illa Ragged no censo do ano 2000 era apenas de 72 habitantes.\nOs pescadores din que a mellor pesca p\u00f3dese atopar nesta illa.\nA illa Ragged \u00e9 parte dos caios Jumentos e da cadea das illas Ragged. Tam\u00e9n esta cadea incl\u00fae os caios co\u00f1ecidos como Racoon Cay, Pig Cay e Double-Breasted Cay.\nA cidade de Duncan \u00e9 a \u00fanica da cadea enteira e sit\u00faase dentro dunha ba\u00eda de auga poco profundas. A illa pos\u00fae un \"Mail Boat\" para o transporte cara \u00e1s illas principais e para realizar comercio con outras illas. A illa cont\u00e9n un porto.\nA maior parte dos habitantes son os descendentes directos dos colonos orixinais e levan os seus nomes de familia orixinais tales como Curling, Lockhart, Maycock, Moxey, Munroe, Wallace, e Wilson. A herdanza familiar e o seu afastamento deron lugar \u00e1s illas o nome de \"family islands\".\nA\u00ednda que a illa est\u00e1 afastada e escasamente poboada, moitos dos seus descendentes tomaron papeis importantes dentro da pol\u00edtica, do atletismo, da hostaler\u00eda e negocios.\nComunicaci\u00f3ns.\nEn agosto de 2005, foi asinado un contrato con TYCO internacional para despregar un cable submarino de fibra \u00f3ptica, conectando 14 illas das Bahamas; a saber, Nova Providencia, Andros, Eleuthera, Exuma, Long Island, Illa Ragged, Inagua, Mayaguana, San Salvador, Rum Cay, Cat Island, Illas \u00c1baco, Crooked Island e Gran Bahama nun custo de 60 $ mill\u00f3ns.\nTransporte.\nAeroporto - as melloras en Illa Ragged en canto \u00e1 creaci\u00f3n dun aeroporto na cidade de Duncan (financiada pola Uni\u00f3n Europea) nun custo de 650.000 $ foron comezadas en 2006.\nPeirao/Dragado - o dragado e o peirao na illa comezaron en 2006 custando tres mill\u00f3ns e medio de d\u00f3lares."}
{"id": "138309", "revid": "1505", "url": "https://gl.wikipedia.org/wiki?curid=138309", "title": "Engarde, Caldelas de Tui, Tui", "text": "Engarde \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ti\u00f1a 18 habitantes no ano 2009, segundo o padr\u00f3n municipal de habitantes do Instituto Nacional de Estad\u00edstica, dos que 10 eran homes e 8 mulleres. Isto sup\u00f3n un descenso do 18 cento respecto ao ano 2000."}
{"id": "138310", "revid": "56817", "url": "https://gl.wikipedia.org/wiki?curid=138310", "title": "O Foxo, Caldelas de Tui, Tui", "text": "O Foxo \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ti\u00f1a 13 habitantes no ano 2009, segundo o padr\u00f3n municipal de habitantes do Instituto Nacional de Estad\u00edstica, dos que 7 eran homes e 6 mulleres, un 18,75 por cento menos que no ano 2000.\nAspectos de interese.\n\u00c9 o lugar onde se atopa o CEP da parroquia, que leva o nome desde n\u00facleo de poboaci\u00f3n."}
{"id": "138315", "revid": "1093", "url": "https://gl.wikipedia.org/wiki?curid=138315", "title": "Comisi\u00f3ns Obreiras de Galicia", "text": "O Sindicato Nacional de Comisi\u00f3ns Obreiras de Galicia (usualmente Comisi\u00f3ns Obreiras ou CCOO) \u00e9 un sindicato galego federado \u00e1 Confederaci\u00f3n Sindical de CCOO. O seu congreso fundacional tivo lugar en Vigo en 1978, dous anos despois da creaci\u00f3n da Confederaci\u00f3n estatal, e o seu primeiro secretario xeral foi Manuel Amor Deus. Na actualidade, a s\u00faa secretaria xeral \u00e9 Meli P\u00e9rez.\nHistoria.\nAs resoluci\u00f3ns da Asemblea de Barcelona (11 de xullo de 1976), na cal se constitu\u00edu CCOO no \u00e1mbito estatal, deron paso ao congreso constitu\u00ednte do Sindicato Nacional de CCOO de Galicia, que tivo lugar en xu\u00f1o de 1977. O metal\u00farxico Manuel Amor Deus foi elixido primeiro secretario xeral.\nIdioma oficial do Sindicato Nacional de CCOO.\nNo congreso constitu\u00ednte, decidiuse que o idioma oficial da organizaci\u00f3n \u00e9 o galego. Desde aquela, nos nove congresos do sindicato sempre hai un artigo que invariabelmente di o seguinte:\n10 de Marzo, D\u00eda da Clase Obreira Galega.\nO 10 de marzo de 1972, dous membros da direcci\u00f3n de CCOO en Ferrol que traballaban nos estaleiros de Baz\u00e1n, Amador Rey e Daniel Niebla, foron asasinados pola polic\u00eda franquista. O congreso constitu\u00ednte do Sindicato Nacional de CCOO aprobou instaurar esa data como D\u00eda da Clase Obreira Galega. Desde 2006 a efem\u00e9ride ten rango oficial.\nFundaci\u00f3ns.\nDo Sindicato Nacional de CCOO de Galicia dependen as seguintes fundaci\u00f3ns:"}
{"id": "138316", "revid": "98629", "url": "https://gl.wikipedia.org/wiki?curid=138316", "title": "Rum Cay", "text": "Rum Cay \u00e9 unha illa e distrito das Bahamas. Rum Cay, a 32\u00a0km. ao suroeste de San Salvador, Bahamas, ten moitos outeiros que se elevan a uns 37 m.. Cristovo Col\u00f3n chamouno Santa Mar\u00eda da Concepci\u00f3n. A illa crese que adquiriu o seu nome actual dun barco naufragado cargado de ron. O asentamento principal \u00e9 Port Nelson, un pintoresco pobo que est\u00e9ndese entre os cocoteiros.\nHistoria.\nPrimeiro co\u00f1ecido como Mamana polos indios Lucaian, logo o caio tomou o nome de Santa Mar\u00eda da Concepci\u00f3n por Col\u00f3n. Exploradores espa\u00f1ois, atoparon un solitario barril de ron quedou varado nunha beira e cambiou o nome de novo a Rum Cay.\nOs espa\u00f1ois escravizaron e deportaron aos seus nativos e a illa quedou despoboada.\nA illa foi repoboada polos realistas brit\u00e1nicos que fux\u00edan da Revoluci\u00f3n Americana e os seus escravos no s\u00e9culo XVIII. Durante o seu apoxeo no s\u00e9culo XIX, a illa contou ata con 5000 habitantes. A illa viv\u00eda ent\u00f3n da industria do sal e da plantaci\u00f3n de anan\u00e1s.\nEn 1861, o buque HMS\"Conqueror\" o primeiro barco a h\u00e9lice brit\u00e1nico, afundiuse fronte \u00e1s costas de Caio Rum en 1861. Hoxe \u00e9 un \"museo subacu\u00e1tico\" que os mergulladores poden ir visitar.\nHoxe en d\u00eda a illa at\u00f3pase practicamente deshabitada e a \u00fanica cidade habitada da illa a\u00ednda \u00e9 Port Nelson.\nXeograf\u00eda.\nRum Cay est\u00e1 situado a unhas trinta millas ao suroeste da illa de San Salvador e o nord\u00e9s de Long Island. \u00c9 unha illa bastante plana, cuxo punto m\u00e1is alto el\u00e9vase a 37 m. Conta coa presenza dun gran lago de auga salgada , o \"lago George\", ao leste da illa cr\u00e9ase ao redor dos mangleiros.\nA illa ten unha superficie preto de 40\u00a0km\u00b2, mide 15\u00a0km de lonxitude, unha anchura m\u00e1xima de 8\u00a0km. Est\u00e1 rodeada de arrecifes de coral.\nA illa ten un pequeno aeroporto (IATA RCY)."}
{"id": "138325", "revid": "98629", "url": "https://gl.wikipedia.org/wiki?curid=138325", "title": "Spanish Wells", "text": "Spanish Wells \u00e9 unha pequena illa nas Bahamas, situada no norte da illa de Eleuthera e preto das pequenas illas de Caio St. George's e Charles Island. Mide menos de 3\u00a0km de longo cun ancho de aproximadamente 800 m. \u00c9 tan pequena que moitos habitantes circulan ao redor da illa usando carros do golf. A s\u00faa superficie \u00e9 de 1\u00a0km\u00b2. Mentres que a poboaci\u00f3n \u00e9 de 1527 habitantes.\nHistoria e caracter\u00edsticas.\nHistoricamente, a illa foi utilizada como a \u00faltima parada para os gale\u00f3ns espa\u00f1ois, antes de regresar a Europa, onde se cargaban de auga para o cami\u00f1o, de a\u00ed o nome da illa (alxibe espa\u00f1ol).\nOs primeiros colonos eran aventureiros de Eleuthera, Bermudas, que en 1647 afund\u00edronse xunto aos seus barcos nun lugar chamado \"Costas do Dia\u00f1o\". Logo de vivir nunha cova en Eleuthera, terminaron chegando a Spanish Wells. A eles uniranse m\u00e1is tarde os colonos leais que fux\u00edan da Revoluci\u00f3n Americana.\nNa actualidade, Spanish Wells \u00e9 un centro para a pesca da lagosta. Anteriormente, o cultivo de anan\u00e1s era a actividade econ\u00f3mica m\u00e1is importante. Nos \u00faltimos anos 70 e os anos temper\u00e1ns 80, este distrito sirviu como centro para o contrabando de drogas il\u00edcitas desde Suram\u00e9rica a Norteam\u00e9rica. A illa sufriu importantes danos durante o furac\u00e1n Andrew en 1992 e Floyd en 1999. Moita xente en Spanish Wells e nos seus arredores comparten o apelido Pinder. A maior\u00eda da extensa poboaci\u00f3n \u00e9 branca.\nHai, ultimamente, moita preocupaci\u00f3n pola introduci\u00f3n da especie estranxeira do Lionfish \u00e1s augas que rodean o St. Georges Cay. Estes peixes que non te\u00f1en ning\u00fan depredador natural, est\u00e1n matando aos peixes que son a fonte da renda principal para a industria pesqueira das illas. Convert\u00e9ronse na fonte dunha certa tensi\u00f3n entre Spanish Wells e outras illas de Bahamas. O Atlantis Paradise Island, \u00e9 considerado o posible responsable do lanzamento dos ovos do Lionfish no mar, que desde ent\u00f3n se expandiron ata Spanish Wells e Eleuthera. Ningu\u00e9n oficialmente nomeouse responsable deste acto."}
{"id": "138327", "revid": "51526", "url": "https://gl.wikipedia.org/wiki?curid=138327", "title": "Illa Harbour, Bahamas", "text": "A Illa Harbour (en ingl\u00e9s: \"Harbour Island\") \u00e9 unha illa e distrito administrativo das Bahamas. At\u00f3pase f\u00f3ra da costa nord\u00e9s da Illa Eleuthera. A \u00fanica cidade da illa \u00e9 \"Dunmore City\" (Cidade Dunmore), o nome dun ex Gobernador das Bahamas, Earl de Dunmore (1786-1798), quen ti\u00f1a unha residencia de ver\u00e1n na illa.\n\u00c9 famosa polas s\u00faas praias de area rosa, que se atopan ao longo de toda a zona leste. A illa \u00e9 accesible por avi\u00f3n a trav\u00e9s do Aeroporto de Eleuthera Norte, seguida dun curto traxecto en taxi de auga desde a veci\u00f1a Eleuthera Norte.\nA Illa Harbour \u00e9 un popular destino de vacaci\u00f3ns para os estadounidenses. Co\u00f1ecida como Briland polos alde\u00e1ns, Illa Harbour ten parecido con Nova Inglaterra e os seus edificios de estilo flor con r\u00faas ali\u00f1adas. \u00c9 parte de illas exteriores das Bahamas."}
{"id": "138333", "revid": "5132", "url": "https://gl.wikipedia.org/wiki?curid=138333", "title": "Brose Bamberg", "text": "O Brose Bamberg \u00e9 un club profesional de baloncesto da cidade de Bamberg, Baviera, que xoga na Basketball Bundesliga, a m\u00e1xima categor\u00eda do baloncesto alem\u00e1n. Fundado en 1955, o Bamberg \u00e9 un dos equipos m\u00e1is galardoados do baloncesto xermano, sendo ademais o primeiro equipo do pa\u00eds en chegar ao Top 16 da Euroleague Basketball. O equipo xoga os seus partidos como local no Brose Arena, recinto con capacidade para 6\u00a0150 espectadores. O principal patrocinador do club \u00e9 a compa\u00f1\u00eda automobil\u00edstica Brose Fahrzeugteile.\nHistoria.\nO club foi fundado en 1955 co nome de 1 FC 01 Bamberg. Quince anos despois, en 1970, o club xogou por primeira vez na Basketball Bundesliga, a m\u00e1xima competici\u00f3n do baloncesto alem\u00e1n. Despois de dous descensos e ascensos (baixou en 1979 e 1983, e subiu en 1982 e 1984), debido aos problemas econ\u00f3micos do FC Bamberg 1988, club do cal era parte, elimina a secci\u00f3n de baloncesto. A ra\u00edz diso creasde unha nova asocaci\u00f3n (a partir do nome do patrocinador): TTL Basketball Bamberg (TTL por \"Tapeten-Teppichboden-Land\"). En 1995 o club pasa a chamarse TTL uniVersa Bamber (uniVersa por \"uniVersa Versicherungen\", unha compa\u00f1\u00eda de seguros). En 1992 o Bamberg ga\u00f1a o seu primeiro trofeo, a Copa de Alema\u00f1a.\nDespois de novos problemas financeiros, no ano 2000 un novo patrocinador salvo ao equipo \u00e9 perm\u00edtelle continuar na m\u00e1xima categor\u00eda do baloncesto alem\u00e1n, pasando o equipo a chamarse TSK uniVersa Bamberg. Con todo, diferenzas entre o novo patrocinador e o club puxeron en risco a continuidade do mesmo en 2003. Dous anos despois, en 2005, o equipo ga\u00f1a a s\u00faa primeira Bundesliga, o que lle valeu a s\u00faa participaci\u00f3n ao ano seguinte na Euroleague Basketball, onde foi o primeiro equipo do pa\u00eds en chegar ao Formato|Top 16. Desde aquela o club converteuse nun dos equipos m\u00e1is competitivos de Alema\u00f1a, ga\u00f1ando m\u00faltiples t\u00edtulos tanto de Liga como de Copa.\nPavill\u00f3n.\nO Brose Baskets xoga os seus encontros como local no Brose Arena. O pavill\u00f3n est\u00e1 situado na propia cidade de Bamberg. Foi comezado a constru\u00edr en 2000 e inaugurado un ano despois, en 2001. Con capacidade para 6.900 en partidos de baloncesto, alberga os encontros do equipo tanto na Basketball Bundesliga como eventualmente na Euroliga. O recinto orixinariamente ti\u00f1a capacidade para 4.750 persoas mais foi remodelado e reinaugurado en outubro de 2006. Para outros eventos, como concertos, o pavill\u00f3n pode albergar entre 9.000 e 10.000 espectadores."}
{"id": "138334", "revid": "89787", "url": "https://gl.wikipedia.org/wiki?curid=138334", "title": "Basketball L\u00f6wen Braunschweig", "text": "O Basketball L\u00f6wen Braunschweig \u00e9 un equipo profesional de baloncesto alem\u00e1n con sede na cidade Braunschweig (Baixa Saxonia). Fundado no ano 2000, actualmente compite na Basketball Bundesliga, a m\u00e1xima categor\u00eda do baloncesto xermano. Xogan os seus partidos como local no Volkswagen Halle, pavill\u00f3n con capacidade para 3.603 espectadores. Desde o 1 de xullo de 2020, o club \u00e9 propiedade do xogador da NBA Dennis Schr\u00f6der.\nHistoria.\nO equipo foi fundado no ano 2000 como Metabox Braunschweig tras comprar a licenza da Basketball Bundesliga do SG Braunschweig, pasando este \u00faltimo club a funcionar como o seu equipo de canteira. Despois de m\u00faltiples mudanzas de nome durante primeiros anos, a compa\u00f1\u00eda local de moda New Yorker converteuse no patrocinador de nome do club en 2006. En 2014 a empresa anunciou o fin do seu patrocinio ao finalizar a temporada 2013\u201314. As\u00ed, o 1 de xullo de 2014 o equipo adoptou o seu actual nome: Basketball L\u00f6wen Braunschweig.\nPavill\u00f3n.\nO L\u00f6wen xoga os seus partidos como local no Volkswagen Halle, un pavill\u00f3n con capacidade para 3.603 espectadores inaugurado o 20 de setembro de 2000. O predecesor do equipo, o SG Braunschweig, xogara anteriormente no Sporthalle Alte Waage, recinto con capacidade para 1.500 espectadores."}
{"id": "138335", "revid": "785", "url": "https://gl.wikipedia.org/wiki?curid=138335", "title": "Mel de Galicia", "text": "O Mel de Galicia \u00e9 unha Indicaci\u00f3n Xeogr\u00e1fica Protexida baixo a cal pret\u00e9ndese destacar a excelencia do mel producido en Galicia que, reunindo as caracter\u00edsticas definidas no seu regulamento, cumpre os requisitos de produci\u00f3n, procesado e envasado.\nEste mel prod\u00facese en colmeas de cadros m\u00f3biles, por decantaci\u00f3n ou centrifugaci\u00f3n. Pres\u00e9ntase en estado l\u00edquido, cristalizado ou cremoso, podendo conter ademais, no primeiro dos casos, froitos secos. Tam\u00e9n pode presentar en panais ou secci\u00f3ns.\nDende 1997, a ent\u00f3n Conseller\u00eda de Agricultura reco\u00f1ece a denominaci\u00f3n espec\u00edfica \"Mel de Galicia\", rexistrada como indicaci\u00f3n xeogr\u00e1fica protexida europea en 2007.\nA denominaci\u00f3n de orixe amparaba en 2008 a 405 apicultores (con 31.784 colmeas) e 37 envasadores, cunha produci\u00f3n total certificada de 620 toneladas (169 toneladas no ano 2000).\nDescrici\u00f3n.\nO senlleiro clima xunto as diferentes tipolox\u00edas do solo e da vexetaci\u00f3n do pa\u00eds achegan diferentes sabores e caracter\u00edsticas \u00e1s meles producidas en Galicia. As\u00ed, o Consello Regulador da IXP Mel de Galicia estableceu unha serie de par\u00e1metros que os produtores de mel baixo a marca Mel de Galicia deben cumprir.\nOs distintos requirimentos esixidos son:\nZona xeogr\u00e1fica.\nA zona de produci\u00f3n, elaboraci\u00f3n e envasado da IXP Mel de Galicia abrangue todo o territorio galego. A sede da Indicaci\u00f3n Xeogr\u00e1fica Protexida at\u00f3pase no Pazo de Qui\u00e1n, en Qui\u00e1n (Sergude, Boqueix\u00f3n).\nTipos.\nMalia ser o Mel de Galicia unha denominaci\u00f3n \u00fanica, at\u00f3panse no seu seo distintos sabores e texturas, conferidos segundo as flores que lle dean a s\u00faa orixe. A meirande parte do mel galego \u00e9 de milflores, \u00e9 dicir, na s\u00faa elaboraci\u00f3n non predomina unha orixe concreta, procedendo de diversas flores. Por\u00e9n, prod\u00facense en Galicia outtros tipos de mel monofloral.\nCasti\u00f1eiro.\nO mel producido a partir do casti\u00f1eiro ten nos soutos do interior do pa\u00eds os seus principais produtores. A zona norte da provincia da Coru\u00f1a e as comarcas fronteirizas coa provincia de Lugo son as m\u00e1is axeitadas para a produci\u00f3n deste mel.\nDestacan nas provincias de Lugo e Ourense as comarcas da Fonsagrada, A Ulloa, Os Ancares, Quiroga (O Courel), o Macizo central ourens\u00e1n\n(serra de Queixa, serra de San Mamede, serra do Fial das Corzas e os Montes do Invernadeiro) o Val do Sil, o Bolo, Valdeorras e a raia ourens\u00e1. Na provincia de Pontevedra destacan as comarcas do Deza e Terra de Montes. Este mel \u00e9 escuro, de sabor intenso e fortes recendos \u00e1 flor.\nQueiroga.\nA queiroga \u00e9 unha planta abondosa nos montes galegos cubertos por matogueiras. A queiroga \u00e9 precisamente a planta deste tipo de vexetaci\u00f3n que permite unha maior produci\u00f3n de mel monofloral. Elaborado nas zonas de monta\u00f1a, o mel de queiroga caracter\u00edzase pola s\u00faa coloraci\u00f3n escura con tons vermellos e o seu sabor duradeiro e lixeiramente amargo. Entre as zonas de maior produci\u00f3n deste tipo de mel destacan A Fonsagrada e O Courel (Lugo), a serra da Capelada e a Comarca do Eume, no leste da provincia da Coru\u00f1a, e as comarcas orientais da provincia de Ourense.\nEucalipto.\nO eucalipto, como resultado das intensivas repoboaci\u00f3ns practicadas, marca decisivamente a produci\u00f3n de mel da costa galega. O mel de eucalipto \u00e9 de cor \u00e1mbar, sabor suave e recendos c\u00e9reos. A zona de produci\u00f3n deste mel esp\u00e1llase ao longo das R\u00edas Baixas, a comarca da Coru\u00f1a, Ferrolterra e a Mari\u00f1a de Lugo.\nSilva.\nA abondosa aparici\u00f3n de matogueira mixta de plantas ros\u00e1ceas, entre as que sobresaen pola s\u00faa presenza as silvas, permite a produci\u00f3n de meles monoflorais. O mel de silva adquire en Galicia cores escuras, sabores fortes e doces, e arrecendos frutais. As principais zonas de produci\u00f3n son o sur da provincia de Lugo (comarcas de Lemos e Sarria), o centro-sur da provincia de Ourense e ocasionalmente alg\u00fans lugares da provincia da Coru\u00f1a.\nMilflores.\nAs abellas liban o n\u00e9ctar dun amplo abano de especies para produciren un mel de seu. Entre estas flores at\u00f3panse aquelas que te\u00f1en capacidade para a produci\u00f3n de meles monoflorais, \u00e1s que se lle suman outras moitas que melloran e arredondan o produto. Por iso mesmo, non todo o mel de milflores ten a mesma textura ou o mesmo padal. O mel das zonas costeiras procede da flor do eucalipto e doutras especies coma o salgueiro, ou plantas da familia das boraxin\u00e1ceas, das compostas (dente de le\u00f3n, leitaruga, cardos...), das cruc\u00edferas, das leguminosas e das ros\u00e1ceas. Nas zonas do interior, ademais do casti\u00f1eiro, a silva e as queirogas, plantas leguminosas e campanul\u00e1ceas e, en menor medida, labiadas e cruc\u00edferas, condicionan a produci\u00f3n dun mel netamente diferente \u00f3 da franxa costeira.\nConsello regulador.\nO Consello Regulador da Indicaci\u00f3n Xeogr\u00e1fica Protexida Mel de Galicia \u00e9 o organismo encargado de controlar, amparar e certificar o Mel de Galicia, identificando esta certificaci\u00f3n coa contraetiqueta correspondente, que \u00e9 o aval de que esta mel cumpre con todos e cada un dos requisitos de calidade reflectidos no Regulamento. A zona de produci\u00f3n, elaboraci\u00f3n e envasado dos meles amparados abarca todo o territorio galego."}
{"id": "138336", "revid": "10599", "url": "https://gl.wikipedia.org/wiki?curid=138336", "title": "Sarria, Sarria, Sarria", "text": ""}
{"id": "138347", "revid": "1131", "url": "https://gl.wikipedia.org/wiki?curid=138347", "title": "Freixeiro", "text": "O fit\u00f3nimo galego Freixeiro indica un lugar poboado de freixos; Pode referirse a:"}
{"id": "138390", "revid": "47401", "url": "https://gl.wikipedia.org/wiki?curid=138390", "title": "Lista de cuncas hidrogr\u00e1ficas por superficie", "text": "Este artigo trata sobre as cuncas hidrogr\u00e1ficas m\u00e1is grandes do mundo e intenta recoller na t\u00e1boa as cuncas da Terra de m\u00e1is de 400.000 km\u00b2, xa sexan de r\u00edos \u2014principais ou afluentes\u2014, lagos ou mares interiores \u2014endorreicos ou non\u2014, exclu\u00edndo os oc\u00e9anos e os seus mares conectados.\n "}
{"id": "138391", "revid": "1987", "url": "https://gl.wikipedia.org/wiki?curid=138391", "title": "R\u00edo Cabul", "text": "O Cabul, Kabul ou Kabal, \u00e9 un r\u00edo que nace nas monta\u00f1as Sanglakh, en Afganist\u00e1n.\n\u00c9 o principal r\u00edo do leste de Afganist\u00e1n, flu\u00edndo por m\u00e1is de 700\u00a0km antes de desaugar no r\u00edo Indo preto de Attock, en Paquist\u00e1n. Pasa polas cidades de Cabul, Chaharbagh, Jalalabad, e, entra no Paquist\u00e1n aproximadamente 30\u00a0km ao norte do Paso de Khyber, Nowshera.\nOs afluentes principais do Cabul son o r\u00edo Logar, r\u00edo Panjshir, r\u00edo Kunar e r\u00edo Alingar."}
{"id": "138392", "revid": "1424504", "url": "https://gl.wikipedia.org/wiki?curid=138392", "title": "R\u00edo Kabul", "text": ""}
{"id": "138395", "revid": "6750", "url": "https://gl.wikipedia.org/wiki?curid=138395", "title": "Newton, Massachusetts", "text": "Newton \u00e9 unha cidade do Middlesex County, en Massachusetts, ao oeste de Boston. Segundo o censo do 2000 a poboaci\u00f3n de Newton era de 83,829 persoas, sendo a d\u00e9cima cidade m\u00e1is grande do estado."}
{"id": "138396", "revid": "15490", "url": "https://gl.wikipedia.org/wiki?curid=138396", "title": "Jack Lemmon", "text": "John Uhler Lemmon III, nado en Newton (Massachusetts) o 8 de febreiro de 1925 e finado nos \u00c1nxeles o 27 de xu\u00f1o de 2001, foi un actor estadounidense, m\u00e1is co\u00f1ecido como Jack Lemmon."}
{"id": "138410", "revid": "23204", "url": "https://gl.wikipedia.org/wiki?curid=138410", "title": "Ignacio Aldecoa", "text": "Ignacio Aldecoa Isasi, nado en Gasteiz o 24 de xullo de 1925 e finado en Madrid o 15 de novembro de 1969, foi un poeta e escritor en lingua castel\u00e1. Catro son as s\u00faas principais obras: \"El fulgor y la sangre\" (1954), \"Con el viento solano\" (1956), \"Gran Sol\" (1958) e \"Parte de una historia\" (1967).\nBiograf\u00eda.\nNaceu en Gasteiz no seo dunha familia burguesa e nesa cidade estudou bacharelato nos marianos, para logo marchar a estudar Filosof\u00eda e Letras en Salamanca primeiro e en Madrid despois. De car\u00e1cter rebelde e despreocupado, a s\u00faa vida universitaria non se caracterizou pola aplicaci\u00f3n nos estudos. Na capital tivo a ocasi\u00f3n de co\u00f1ecer a escritores como Rafael S\u00e1nchez Ferlosio ou Carmen Mart\u00edn Gaite, con quen conformou a chamada Xeraci\u00f3n dos 50 ou Xeraci\u00f3n dos nenos da guerra, unidos pola literatura e pola s\u00faa activa oposici\u00f3n \u00e1 ditadura franquista. Casou coa tam\u00e9n escritora Josefina Aldecoa, fundadora do colexio de inspiraci\u00f3n laica \"Estilo\".\nTraxectoria literaria.\nEmpezou publicando dous libros de poes\u00eda para logo centrarse na novela e nos relatos, actividades literarias polas que \u00e9 m\u00e1is co\u00f1ecido. Pertence ao realismo social dos anos cincuenta, caracterizado pola solidariedade cos humildes e os oprimidos, a desconformidade perante a sociedade da \u00e9poca e as arelas de cambio. A dura vida do campo ou do mar protagonizaron varias das s\u00faas obras.\nA t\u00e9cnica narrativa de Aldecoa \u00e9 a t\u00edpica do realismo social do momento. O contido das obras te\u00f1en toda a prioridade e a el fican subordinadas as t\u00e9cnicas escollidas; xa que logo, rexeita toda pretensi\u00f3n experimental ou virtuosa. Salientou pola s\u00faa capacidade para captar os m\u00e1is diversos ambientes nos que se desenvolven as s\u00faas novelas e relatos."}
{"id": "138415", "revid": "1308", "url": "https://gl.wikipedia.org/wiki?curid=138415", "title": "O T\u00edo Marcos d'a Portela", "text": ""}
{"id": "138417", "revid": "56817", "url": "https://gl.wikipedia.org/wiki?curid=138417", "title": "Yeats", "text": "O apelido ingl\u00e9s Yeats pode referirse a:"}
{"id": "138418", "revid": "5132", "url": "https://gl.wikipedia.org/wiki?curid=138418", "title": "Saski Baskonia", "text": "O Saski Baskonia S.A.D., co\u00f1ecido tam\u00e9n como Cazoo Baskonia por motivos de patrocinio, \u00e9 un club de baloncesto profesional vasco da cidade de Vitoria-Gasteiz. Foi fundado en 1959 baixo o nome de Club Deportivo Vasconia, denominaci\u00f3n que mantivo ata 1976. Ese ano, Jos\u00e9 Luis S\u00e1nchez Erauskin, quen daquela era presidente, trocou o \"V\" polo \"B\", pasando o club a denominarse C.D. Basconia. O Baskonia compite na Liga ACB espa\u00f1ola, onde \u00e9 un dos clubs m\u00e1is potentes, e na Euroliga. Entre os seus logros destacan catro t\u00edtulos da Liga ACB, seis Copas do Rei e unha Copa Saporta. O Baskonia xoga os seus encontros como local no Fernando Buesa Arena, un pavill\u00f3n con capacidade para 15\u00a0504 espectadores. O presidente do club \u00e9 dende setembro de 1988 o ex-xogador Josean Querejeta.\nHistoria.\nComezos.\nO equipo de baloncesto Saski Baskonia naceu en 1959 como a secci\u00f3n de baloncesto do Club Deportivo Vasconia, presidido por F\u00e9lix Ullivarriarrazua.Na s\u00faa primeira tempada o club foi adestrado por Vicente Elejalde, acabando ese ano no segundo lugar do Campionato Provincial de \u00c1raba. Durante os anos 1960 o Baskonia foi un dos equipos m\u00e1is puxantes desa categor\u00eda, conseguindo finalmente en 1970 a primeira posici\u00f3n no campionato de Terceira Divisi\u00f3n.\nA partir da vitoria na Terceira Divisi\u00f3n, o Vasconia consegue o ascenso \u00e1 m\u00e1xima categor\u00eda do baloncesto nacional. Xa na Primeira Divisi\u00f3n, no seu primeiro encontro da man do adestrador Pepe Laso, conseguen o seu primeiro triunfo tras bater aos galegos do Breog\u00e1n de Lugo por 92 a 71. En 1977 o presidente Jos\u00e9 Luis S\u00e1nchez Erauskin troca o nome do equipo cambiando o V por un B, pasando a chamarse Basconia-Schweppes. Tres anos despois, en 1981 o equipo descende \u00e1 \"Primeira B\", a\u00ednda que conseguindo retornar en tan s\u00f3 unha tempada.\nRegreso \u00e1 elite.\nO regreso \u00e1 elite do Saski Baskonia coincidiu coa creaci\u00f3n da Asociaci\u00f3n de Clubs de Baloncesto e a nova e completamente profesional Liga ACB en 1983. Dous anos despois o club consegue o seu primeiro t\u00edtulo, a Copa Asociaci\u00f3n, un trofeo disputado entre os eliminados na primeira rolda dos play-offs polo t\u00edtulo, ga\u00f1ando o Arabatxo Baskonia ao CAI Zaragoza na final por 93 a 85. Esta competici\u00f3n s\u00f3 se disputou ese ano, o que converte o Saski no \u00fanico campi\u00f3n, con todo a Copa Pr\u00edncipe de Asturias \u00e9 considerada a s\u00faa sucesora oficial.\nEsta vitoria permitiu ao equipo participar por primeira vez en competici\u00f3ns europeas, debutando cun triunfo fronte ao Super Cracks neerland\u00e9s e unha posterior derrota fronte ao Villeurbanne. En 1987 comezar\u00eda o patrocinio de compa\u00f1\u00eda de cer\u00e1mica Taulell S.A., que patrocinou ao club cos nomes de Taugr\u00e9 e TAU Cer\u00e1mica at\u00e9 o ano 2009. O ano seguinte tam\u00e9n supuxo un cambio importante na estrutura do club, xa que da man do presidente Josean Querejeta, o Taugr\u00e9s conv\u00e9rtese na primeira asociaci\u00f3n an\u00f3nima deportiva do estado, pas\u00e1ndose a denominar oficialmente Saski Baskonia S.A.D.\nConvert\u00e9ndose nunha potencia.\nCo comezo da d\u00e9cada, a normativa da ACB que obriga a que os pavill\u00f3ns te\u00f1an capacidade para m\u00e1is de 5.000 espectadores, leva ao club a trasladarse dente o Pavill\u00f3n de Mendizorroza ao Pavill\u00f3n Araba. Co troco do estadio os resultados deportivos non tardar\u00edan en chegar, en 1991 o Taugr\u00e9s volve a Europa, acudindo dende ese ano de xeito regular.\nO primeiro gran t\u00edtulo chegou finalmente en 1995, ga\u00f1ando o Taugr\u00e9s a Copa do Rei tras vencer na final celebrada en Granada ao Amway Zaragoza por 88 a 80. Pablo Laso do Baskonia foi nomeado MVP. Ao ano seguinte un novo t\u00edtulo chegou \u00e1s vitrinas dos vitorianos, a Copa Saporta, tras vencer na final por 88 a 81 ao PAOK Tesal\u00f3nica BC grego. Durante os anos noventa volveu a conseguirse un t\u00edtulo, outra Copa do Rei de 1999, esta vez tras ga\u00f1ar ao Caja San Fernando por 70 a 61 en Valencia. O ano 1999 tam\u00e9n \u00e9 salientable dentro da historia do club, descantando a ampliaci\u00f3n do Buesa Arena at\u00e9 9.500 espectadores e o debut dos vascos na m\u00e1xima competici\u00f3n continental, a Euroliga.\nChegan os \u00e9xitos.\nPor fin na temporada 2001\u221202 chegou a primeiro t\u00edtulo de liga ao Baskonia. Trala chegada de Du\u0161ko Ivanovi\u0107, lendario ex xogador da Jugoplastika, ao banco como adestrador, conseguiron impo\u00f1erse na final do campionato ao Unicaja M\u00e1laga por un contundente 0 a 3. Chegando tam\u00e9n ese mesmo \u00e1 final da Euroliga, a\u00ednda que con peor resultado, xa que perderon na final, no quinto partido de desempate, fronte \u00e1 Kinder Bologna de Italia.\nOutros \u00e9xitos que chegaron durante o comezo do milenio foron tres Copas do Rei (2002, 2004, 2006), catro Supercopas (2006, 2007, 2008, 2009) e un novo t\u00edtulo de liga en 2008, esta vez con Neven Spahija como adestrador, tras vencer na final ao FC Barcelona de novo por 0 a 3. Ademais, a\u00ednda que non volveu a conseguir un t\u00edtulo a nivel europeo, chegou a disputar tres Final Four da Euroliga, Moscova 2005, Praga 2006 e Atenas 2007. Na tempada 2008\u221209 volveu ao banco Du\u0161ko Ivanovi\u0107 e con el ga\u00f1aron ese ano a s\u00faa sexta Copa do Rei, despois de derrotar a Unicaja M\u00e1laga por 98-100 na final, e ao ano seguinte a s\u00faa terceira liga ACB, derrotando ao FC Barcelona por 3 a 0 na final. \nTras uns anos cunha traxectoria m\u00e1is discreta, na tempada 2019\u221220, e de novo con Ivanovi\u0107 como adestrador, o Baskonia volveu ga\u00f1ar a liga por cuarta vez na s\u00faa historia. O campionato foi suspendido na xornada 23 debido \u00e1 pandemia de COVID-19, e a pesar de que Baskonia ocupaba a oitava praza neses momentos, foi quen de vencer na fase final extraordinaria de doce equipos que se disputou en Valencia, derrotando na final de novo ao FC Barcelona, por 67\u221269.\nPatrocinios.\nF\u00f3ra de Espa\u00f1a, o club foi a mi\u00fado co\u00f1ecido como TAU Cer\u00e1mica Baskonia, unha marca comercial de cer\u00e1mica manufacturada pola compa\u00f1\u00eda valenciana Taulell S.A, cuxo nome patrocinou ao club dende 1986 a 2009. Orixinariamente, Taulell utilizaba un nome distinto doutra marca comercial s\u00faa para patrocinar ao equipo, Taugr\u00e9s, antes de cambiar a TAU Cer\u00e1mica Baskonia en 1997. Ademais dos xa citados, TAU, Baskonia e TAU Baskonia eran nomes frecuentes para referirse ao club. C\u00f3mpre sinalar que o nome oficial do club \u00e9 Baskonia, Saski Baskonia, ou de xeito completo Saski Baskonia S.A.D. En 2009, a cooperativa de aforro e cr\u00e9dito vasco \"Caja Laboral\" (en lingua castel\u00e1: \"Caja Laboral Popular Sociedad Cooperativa de Credito\" ou en \u00e9uscaro: \"Lan Kide Aurrezkia - Euskadiko Kutxa\") converteuse na nova denominaci\u00f3n de patrocinador do club, incrementando a cantidade de cartos cos que o patrocinador contrib\u00fae \u00e1s arcas do club. O 27 de abril de 2013, \"Laboral Kutxa\" converteuse no novo patrocinador do Baskonia, tras a fusi\u00f3n de Caja Laboral e Ipar Kutxa.\nXogadores.\nDestacados.\nA pesar de non teren retirado ning\u00fan n\u00famero na s\u00faa historia, tres dos xogadores m\u00e1is destacados da historia do equipo te\u00f1en unha camisola co seu n\u00famero pendurada no Fernando Buesa Arena: Pablo Prigioni (#5), pendurada en 2017; Igor Rako\u010devi\u0107 (#8) e Sergi Vidal (#9), penduradas en 2020.\nGalard\u00f3ns individuais.\nMVP da ACB\nXogador Revelaci\u00f3n da ACB\nMVP das Finais da ACB\nMVP da Copa do Rei\nMVP da Supercopa ACB\nCampi\u00f3n do Concurso de Triplas\nPrimeiro quinteto da ACB\nSegundo quinteto da ACB\nPrimeiro quinteto da Euroliga\nSegundo quinteto da Euroliga\nPalmar\u00e9s.\nT\u00edtulos internacionais.\nEuroliga\nCopa Saporta (1 t\u00edtulo)\nT\u00edtulos nacionais.\nLiga ACB (4 t\u00edtulos)\nCopa do Rei (6 t\u00edtulos)\nSupercopa de Espa\u00f1a (4 t\u00edtulos)"}
{"id": "138419", "revid": "26938", "url": "https://gl.wikipedia.org/wiki?curid=138419", "title": "Rinoceronte (hom\u00f3nimos)", "text": "Normalmente Rinocerontes ref\u00edrese \u00f3 animal da familia \"Rhinocerotidae\". Outros usos poden ser:"}
{"id": "138420", "revid": "17467", "url": "https://gl.wikipedia.org/wiki?curid=138420", "title": "Mundiais de F\u00fatbol", "text": ""}
{"id": "138422", "revid": "1131", "url": "https://gl.wikipedia.org/wiki?curid=138422", "title": "Rinoceronte (obra de teatro)", "text": "Rinoceronte (t\u00edtulo orixinal en franc\u00e9s: \"Rhinoc\u00e9ros\") \u00e9 unha obra de teatro escrita por Eug\u00e8ne Ionesco en 1959. Est\u00e1 considerada como unha das obras m\u00e1is destacadas do Teatro do absurdo.\nA obra est\u00e1 escrita en franc\u00e9s, todos os personaxes, tanto principais coma secundarios representan personalidades definidas e ben reco\u00f1ecibles.\nArgumento.\nAo longo de tres actos, os habitantes dunha pequena vila de Francia vense convertidos en rinocerontes. A f\u00edgura principal da obra, B\u00e9renges, un home com\u00fan e sinxelo, a mi\u00fado minusvalorado e criticado pola s\u00faa adicci\u00f3n ao alcohol, resulta ser o \u00fanico humano que non desenvolve esta metamorfose.\n\"Rinoceronte\" foi a mi\u00fado interpretado como unha met\u00e1fora do xurdimento dos fascismos na Europa anterior \u00e1 segunda guerra mundial, desta maneira trata temas controvertidos como a conformidade, ou os conceptos de cultura ou moral.\nAdaptaci\u00f3n \u00f3 cine.\nA obra foi adaptada ao cine en 1973 por Tom O\u00b4Horgan e protagonizado por Zero Mostel e Gene Wilder.\nTraduci\u00f3n ao galego.\nNo ano 2004 foi publicada en galego por Edici\u00f3ns Laiovento, en traduci\u00f3n de Henrique Harguindey Banet."}
{"id": "138423", "revid": "17467", "url": "https://gl.wikipedia.org/wiki?curid=138423", "title": "Rhinoc\u00e9ros", "text": ""}
{"id": "138424", "revid": "1505", "url": "https://gl.wikipedia.org/wiki?curid=138424", "title": "Lista de escaf\u00f3podos de Galicia", "text": "A seguinte \u00e9 unha lista alfab\u00e9tica dos moluscos escaf\u00f3podos atopados en Galicia. Est\u00e1 baseada na informaci\u00f3n recollida dos traballos feitos polo experto en malacolox\u00eda galego Emilio Rol\u00e1n.\nEste filo cont\u00e9n arredor de trescentas especies vivas, das cales seis foron atopadas con maior ou menor abundancia nas costas galegas.\nA taxonom\u00eda da fauna malacol\u00f3xica est\u00e1 sometida a bastantes cambios debido \u00e1s novas achegas de informaci\u00f3n cient\u00edfica polo que precisa de revisi\u00f3ns peri\u00f3dicas para podermos engadir os novos datos obtidos."}
{"id": "138427", "revid": "1424882", "url": "https://gl.wikipedia.org/wiki?curid=138427", "title": "Bruxas (Discworld)", "text": ""}
{"id": "138428", "revid": "22570", "url": "https://gl.wikipedia.org/wiki?curid=138428", "title": "Unseen University", "text": "A Unseen University (\"Universidade Invisible\") (UI) \u00e9 unha instituci\u00f3n ficticia creada polo escritor brit\u00e1nico Terry Pratchett para o seu Mundodisco. A Universidade Invisible \u00e9 o centro de estudo de maxia m\u00e1is grande do Discworld. A s\u00faa sede principal est\u00e1 na cidade de Ankh-Morpork, a\u00ednda que hai outras sedes en lugares tan afastados como XXXX.\nO lema da instituci\u00f3n, que aparece no escudo da UI, \u00e9 \"Nunc id Vides, Nunc ne Vides\" (\"agora vela, agora non a ves\").\nA universidade ten no seu centro a Torre da Arte, arredor da cal creceu. Debido \u00f3s altos niveis de maxia residual na veci\u00f1anza, un plano da UI par\u00e9cese vagamente a un crisantemo explotando e s\u00f3 \u00e9 v\u00e1lido durante un d\u00eda, a\u00ednda que se considera normalmente que o interior da UI \u00e9 m\u00e1is grande do que os muros exteriores poder\u00edan conter en circunstancias normais."}
{"id": "138431", "revid": "10599", "url": "https://gl.wikipedia.org/wiki?curid=138431", "title": "Faisaien uhartea", "text": ""}
{"id": "138434", "revid": "1424963", "url": "https://gl.wikipedia.org/wiki?curid=138434", "title": "Linguas na-dene", "text": ""}
{"id": "138435", "revid": "89787", "url": "https://gl.wikipedia.org/wiki?curid=138435", "title": "Dobraxe", "text": "A dobraxe \u00e9 unha t\u00e9cnica audiovisual aplicada a produtos cinematogr\u00e1ficos e televisivos, consistente en substitu\u00ed-los di\u00e1logos ditos polos actores nun idioma por outros di\u00e1logos id\u00e9nticos (de a\u00ed que sexa precisa unha boa traduci\u00f3n e un bo \"axuste\" para a sincron\u00eda) noutro idioma. Os actores de dobraxe tratan de axusta-lo m\u00e1is posible a s\u00faa interpretaci\u00f3n \u00e1 orixinal.\nTam\u00e9n util\u00edzase a dobraxe, malia non ser noutro idioma, polos mesmos actores ou outros que interpretasen a peza, para substitu\u00edr pasaxes do di\u00e1logo en que o son gravado \u00e9 defectuoso, por un deficiente rexistro de voz, en canci\u00f3ns, etc., dobr\u00e1ndose a si mesmo ou substitu\u00edndo a voz por outra m\u00e1is axeitada.\nPara proporcionar naturalidade \u00f3s di\u00e1logos dobrados, util\u00edzase unha t\u00e9cnica denominada axuste, que procura manter a lonxitude das frases e facer coincidir determinados fonemas, especialmente os correspondentes \u00e1s letras labiais e oclusivas, cos do texto orixinal.\nA dobraxe m\u00e1is com\u00fan \u00e9 o dos filmes e dos documentais e series de televisi\u00f3n e mailos animes xaponeses que foron distribu\u00eddas internacionalmente. Os filmes en lingua estranxeira d\u00f3branse na lingua local dos seus mercados para facelas m\u00e1is accesibles \u00e1s audiencias que non est\u00e1n afeitas \u00f3s subt\u00edtulos.\nA primeira dobraxe ao galego realizouse no ano 1981 a xeito de demostraci\u00f3n, sen chegar a emitirse comercialmente en ningunha televisi\u00f3n nin cinema e foi o primeiro cap\u00edtulo da serie espa\u00f1ola \"Os gozos e as sombras\"."}
{"id": "138436", "revid": "56817", "url": "https://gl.wikipedia.org/wiki?curid=138436", "title": "Actor de dobraxe", "text": "Un actor de dobraxe \u00e9 un actor de voz que substit\u00fae os di\u00e1logos orixinais de calquera produci\u00f3n audiovisual por outros realizados, a posterior, nun estudio de gravaci\u00f3n.\nFinalidades.\nA dobraxe pode efectuarse con diferentes finalidades:\nEn t\u00f3dolos casos nos que exista unha dobraxe, os actores encargados de o realizar deben tratar de axustar a s\u00faa interpretaci\u00f3n \u00f3 orixinal."}
{"id": "138437", "revid": "23204", "url": "https://gl.wikipedia.org/wiki?curid=138437", "title": "Actor de voz", "text": "Un actor de voz \u00e9 unha persoa que proporciona a s\u00faa voz para calquera soporte audiovisual: videoxogos, atracci\u00f3ns, series radiof\u00f3nicas, series de televisi\u00f3n, \"stop motion\", animaci\u00f3ns (como debuxos animados, filmes e curtas animados), publicidades de televisi\u00f3n e radio. Cando fai falla cantar nun papel dado, \u00e1s veces contr\u00e1tase un segundo actor de voz para as canci\u00f3ns. Un actor de voz non necesariamente ten que ser un actor de dobraxe. Un actor que presta a s\u00faa voz para realiza-las voces orixinais dunha produci\u00f3n non est\u00e1 a realizar unha dobraxe.\nUnha pr\u00e1ctica com\u00fan \u00e9 contratar mulleres para os papeis de nenos. Isto \u00e9 especialmente \u00fatil se unha serie ou unha campa\u00f1a publicitaria vai durar varios anos, xa que, namentres que a voz dun actor adolescente muda co tempo, a dunha actriz adulta non far\u00e1 tal."}
{"id": "138450", "revid": "1131", "url": "https://gl.wikipedia.org/wiki?curid=138450", "title": "P\u00eda megal\u00edtica", "text": "Unha p\u00eda megal\u00edtica \u00e9 un baleirado xeom\u00e9trico realizado nun . Esta actividade cultural da Idade de Ferro ten presenza no noroeste da Pen\u00ednsula Ib\u00e9rica, coincidente xeograficamente coas zonas de presenza de poboados castrexos e as s\u00faas c\u00e1maras de incineraci\u00f3n abovedadas, polo que se presume que ti\u00f1an relaci\u00f3n con ritos funerarios.\nDous exemplos son os de Augas Santas (Allariz) e Forneiros, pero polo parecido formal, autores cl\u00e1sicos da arqueolox\u00eda galega adoitan relacionalas co santuario de Pan\u00f3ias, en Vila Real (Portugal). Acostuman ser rectangulares con bordos angulosos, e en ocasi\u00f3ns presentan anexos, tales como canais de desaugadoiro, marcos de tapas para pechalas ou cazoletas de formas variadas.\nOs estudos sobor delas relaci\u00f3nanas con ritos funerarios castrexos de incineraci\u00f3n ou con pr\u00e1cticas de sacrificios. Ambas as d\u00faas teor\u00edas se basean nos achados das p\u00edas megal\u00edticas de Augas Santas e o santuario de Pan\u00f3ias: ambos os dous contextos xeogr\u00e1ficos amosan parecidos formais. As p\u00edas de Augas Santas aparecen \u00f3 p\u00e9 do mesmo castro de Arme\u00e1, relacionado co templo rom\u00e1nico arruinado que cont\u00e9n no seu nivel subterr\u00e1neo unha c\u00e1mara con forno e \"pedra formosa\"; mentres que o co\u00f1ecido santuario de Pan\u00f3ias en Portugal consta de varios penedos con p\u00edas de diferente tama\u00f1o e grosor e inscrici\u00f3ns romanas nas que se ditan normas pra os rituais de sacrificio que nesas pedras se realizaban en \u00e9poca imperial.\nOutros exemplos na provincia de Ourense son o de Louredo (Cortegada), Cameixa (Bobor\u00e1s), castro de Lapela (A Arnoia), P\u00eda da Moura (Xinzo de Limia). En Pontevedra destaca a p\u00eda megal\u00edtica de Moug\u00e1s, (Oia), e en Lugo, Bod\u00e1n e Penamoura (O Vicedo)."}
{"id": "138459", "revid": "1576", "url": "https://gl.wikipedia.org/wiki?curid=138459", "title": "Hiperion (l\u00faa)", "text": ""}
{"id": "138467", "revid": "1131", "url": "https://gl.wikipedia.org/wiki?curid=138467", "title": "Tibidabo", "text": ""}
{"id": "138478", "revid": "5863", "url": "https://gl.wikipedia.org/wiki?curid=138478", "title": "Coruxo", "text": "Un coruxo ou curuxo (\"Scophthalmus rombus\", Linnaeus, 1758) \u00e9 un peixe plano, esquerdo, da familia dos \"Scophthalmidae\", semellante \u00f3 rodaballo pero de menor tama\u00f1o. Como top\u00f3nimo, Coruxo pode referirse a:"}
{"id": "138490", "revid": "89787", "url": "https://gl.wikipedia.org/wiki?curid=138490", "title": "Coel Hen", "text": "Coel Hen ou Coel o vello (en gal\u00e9s: Coil) \u00e9 o nome dun rei lendario das tribos celtas do norte de Inglaterra e sur de Escocia no s\u00e9culo IV. Isto corresp\u00f3ndese co que os galeses chaman Yr Hen Ogledd.\nHistoria.\nCoel Hen era para alg\u00fans autores, o derradeiro dos \"Duces Britanniarum \" con control militar no norte da Britania romana. Ao retirarse a \u00faltima das lexi\u00f3ns romanas no 407, Coel Hen mant\u00edvose como caudillo das forzas locais.\nO per\u00edodo do 410 ao 455 foi unha \"Idade Escura\" en Inglaterra, de anarqu\u00eda tribal, guerras, fames negras e conflitos relixiosos, pese ao cal Coel Hen puido manter o reino unido. O seu territorio co\u00f1eceuse como \"Yr Hen Ogledd\", en gal\u00e9s \"O Vello Norte\".\n\u00c1 s\u00faa morte, o seu reino ter\u00edase dividido entre os seus fillos ou os seus comandantes, co que gradualmente a organizaci\u00f3n tornou \u00e1s s\u00faas bases tribais hist\u00f3ricas. Alg\u00fans deses reinos foron Gododdin, Alt Clut, Novant, Rheged, Bernicia e Elmet.\nMoito tempo despois, en xenealox\u00edas do s\u00e9culo XII, os seus reis eran chamados \"Gwyr\" e \"Gogledd\" (\"Homes do Norte\") e adoitaban ser considerados descendentes de Coel Hen."}
{"id": "138499", "revid": "23204", "url": "https://gl.wikipedia.org/wiki?curid=138499", "title": "Dinahosting", "text": "Dinahosting S.L. \u00e9 unha empresa galega dedicada ao rexistro de dominios, hosting, VPS e servidores dedicados. Fundouse no ano 2001 e ten a s\u00faa sede en Santiago de Compostela.\n\u00c9 a \u00fanica compa\u00f1\u00eda de Galiza autorizada pola ICANN ao rexistro de dominios (en toda Espa\u00f1a s\u00f3 hai unha ducia de empresas habilitadas), e \u00e9 tam\u00e9n axente autorizado por ESNIC para os dominios \".es\", ademais de membro de RIPE (a entidade europea que xestiona a asignaci\u00f3n de IPs). Dende o 2007 os seus servidores est\u00e1n localizados no centro de datos Interxion, en Madrid.\nOutros datos.\nNo inverno de 2009, Dinahosting utilizou a imaxe do Apalpador, unha figura m\u00edtica do Nadal galego, na s\u00faa campa\u00f1a publicitaria .\nTen servizos de atenci\u00f3n e traduci\u00f3n en todas as linguas oficiais de Espa\u00f1a (galego, castel\u00e1n, vasco e catal\u00e1n), ademais de en ingl\u00e9s e portugu\u00e9s."}
{"id": "138500", "revid": "82922", "url": "https://gl.wikipedia.org/wiki?curid=138500", "title": "Portal Galego da L\u00edngua", "text": "O Portal Galego da L\u00edngua (PGL) \u00e9 un portal de internet promovido pola Associa\u00e7om Galega da L\u00edngua (AGAL) en 2002, que defende unha v\u00eda reintegracionista para o galego.\nHistoria.\nAs orixes do PGL est\u00e1n nas primeiras tentativas da AGAL por ter un sitio en Internet. De feito, naceu como p\u00e1xina corporativa da asociaci\u00f3n, aloxada nun principio nos servidores da Universidade de Vigo .\nDebido ao crecente n\u00famero de contidos informativos relacionados coa actualidade ling\u00fc\u00edstica de Galiza, o portal 'refundouse' en 2002 xa nun servidor e dominio diferentes e co nome actual de Portal Galego da L\u00edngua ."}
{"id": "138501", "revid": "5132", "url": "https://gl.wikipedia.org/wiki?curid=138501", "title": "Bilbao Basket", "text": "O Club Basket Bilbao Berri S.A.D., actualmente co\u00f1ecido como Surne Bilbao Basket por motivos de patrocinio, \u00e9 un equipo profesional de baloncesto espa\u00f1ol con sede na cidade de Bilbao, Biscaia. Foi fundado o 7 de marzo de 2000 co obxectivo de que a cidade volvese a contar cun equipo na elite ap\u00f3s a desaparici\u00f3n do Caja Bilbao en 1994. O Bilbao Basket xoga actualmente na Liga ACB, competici\u00f3n da que foi subcampi\u00f3n na temporada 2010\u221211. O club xoga os seus partidos coma local no Bilbao Arena, recinto inaugurado en 2010 con capacidade para 10\u00a0014 espectadores.\nHistoria.\nComezos.\nO Basket Bilbao Berri foi fundado o 7 de marzo de 2000, sendo creado para substitu\u00edr o vello equipo da cidade, o Caja Bilbao. Comezou a s\u00faa andaina na LEB 2, cun comezo regular xa que rematou loitando polos postos da parte baixa da liga, rematando finalmente d\u00e9cimo terceiros. A seguinte tempada, a s\u00faa segunda na categor\u00eda, creouse un proxecto m\u00e1is ambicioso, coas vistas postas na ACB. As\u00ed, ese ano, o Bilbao Berri consegue disputar aos playoff de ascenso, acadando finalmente o ascenso \u00e1 segunda m\u00e1xima categor\u00eda do baloncesto estatal tras vencer ao Guadalajara e ao La Palma. Finalmente, na tempada 2003-04 o Bilbao Basket ascendeu \u00e1 m\u00e1xima categor\u00eda, a liga ACB.\nNa s\u00faa estrea na categor\u00eda de prata durante a temporada 2002\u221203, o Bilbao convertese no equipo revelaci\u00f3n e consegue acabar loitando polo ascenso \u00e1 ACB, a\u00ednda que finalmente foi derrotado nos playoffs de ascenso \u00e1s primeiras de cambio polo Le\u00f3n. Ao ano seguinte os rexistros durante a tempada regular melloraron, terminando coma l\u00edder da clasificaci\u00f3n, o que lles permit\u00eda acceder \u00e1s eliminatorias polos ascenso como favoritos. Na primeira rolda venceron, a\u00ednda que con dificultade ao Huelva, e nas semifinais ving\u00e1ronse do Le\u00f3n, vencendo por 3 a 0, o que lles supuxo o ascenso \u00e1 m\u00e1xima categor\u00eda.\nAo chegar \u00e1 Liga ACB, o Bilbao contou cun dos presupostos m\u00e1is baixos da categor\u00eda durante os seus primeiros anos. Durante a temporada 2005\u221206, conseguiu derrotar por primeira vez ao seu m\u00e1ximo rival, o TAU Baskonia no Bizkaia Arena ante 12\u00a0500 espectadores. As\u00ed mesmo, derrotou no vello pavill\u00f3n de \"La Casilla\" ao Winterthur F.C. Barcelona e ao Unicaja M\u00e1laga, campi\u00f3n da Liga Regular. Por\u00e9n, foi no Bizkaia Arena onde o Bilbao Basket conseguiu o maior rexistro de asistencia a un partido da ACB naquela altura con 15\u00a0414 espectadores o 6 de xaneiro de 2007 ante o TAU Baskonia. O pavill\u00f3n no que xogaba o Iurbentia era o \"Pabell\u00f3n de Deportes Municipal de La Casilla\" ou \"La Casilla Udal Pabilioia\", con capacidade para 5.200 espectadores. Metro Bilbao, na s\u00faa Estaci\u00f3n de Indautxu, e as estaci\u00f3ns de tren de Autonom\u00eda (Renfe Cercan\u00edas) e Ametzola (Renfe Cercan\u00edas e Feve) daban servizo ao pavill\u00f3n.\nSubcampi\u00f3ns da ACB.\nDurante o ano 2006 asinouse o acordo institucional para a construci\u00f3n dun novo pavill\u00f3n en Miribilla para 10\u00a0014 espectadores, o cal foi inaugurado en setembro de 2010. Esa temporada 2010\u221211 comezou titubeante para o equipo, a\u00ednda que finalmente logra sen excesivos problemas o acceso \u00e1 Copa do Rei, perdendo en cuartos de final contra o Baskonia nun axustado partido. Finalmente, lograr\u00eda pechar a temporada regular na 6\u00aa praza, repetindo a mellor clasificaci\u00f3n da s\u00faa historia. Na primeira rolda dos play-off enfront\u00e1ronse ao Power Electronics Valencia, a priori un dos aspirantes ao t\u00edtulo de liga.\nEn Valencia logran a s\u00faa primeira vitoria no play-off da s\u00faa historia, para pechar o seu pase a semifinais cun 2\u22120 en Bilbao. En semifinais, tam\u00e9n co factor cancha en contra, vencer\u00edan ao Real Madrid 3\u22121, logrando disputar a Final da ACB. Finalmente caer\u00edan derrotados contra o Regal FC Barcelona por 3-0, supondo o primeiro subcampionato de liga do club. Este subcampionato permitiulles clasificarse para a seguinte edici\u00f3n da Euroliga. Na temporada 2011\u221212 da ACB o equipo mantivo un nivel discreto, perd\u00e9ndose a Copa del Rei e caendo en cuartos de final. En Euroliga, o equipo consegue disputar tam\u00e9n os cuartos de final, onde caen ante o CSKA Moscow.\nProblemas econ\u00f3micos.\nA finais de 2013, Gorka Arrinda, conselleiro delegado do equipo, anuncia que se non conseguen 1,5 mill\u00f3ns de euros non poder\u00e1n pagar a n\u00f3mina dos seus xogadoresnin aos provedores. Arrinda afirma que est\u00e1n en \"unha situaci\u00f3n l\u00edmite de tesourar\u00eda\" e d\u00e1se un prazo de dous meses para tomar unha decisi\u00f3n sobre o futuro do equipo. O 17 de xullo an\u00fanciase que o equipo non competir\u00e1 na pr\u00f3xima Liga ACB pola s\u00faa situaci\u00f3n econ\u00f3mica, feito que se confirmou un d\u00eda despois. \nO 8 de agosto de 2014 o Tribunal Administrativo do Deporte (TAD), dependente do Consello Superior de Deportes (CSD), estimou o recurso interposto polo consello de administraci\u00f3n do club e obrigou \u00e1 ACB a readmitir ao conxunto vasco. Unha vez cumpridos os requisitos necesarios para a inscrici\u00f3n, como a reposici\u00f3n do Fondo Especial de Garant\u00eda e unha reduci\u00f3n na d\u00e9beda contra\u00edda con xogadores e t\u00e9cnicos por baixo do 15% foi readmitido na liga Endesa como membro de pleno dereito. O calendario, establecido antes da de reinscripci\u00f3n do club, estaba formado por 17 equipos nos que aquel que descansaba cada xornada ser\u00e1 quen se enfronte ao Bilbao Basket sen alterar, deste xeito, a orde do calendario preestablecido. Nese momento, o equipo conta cun patrocinador principal, a empresa su\u00edza WISeKey, que xunto a outros patrocinadores minoritarios e ao Consello de Administraci\u00f3n do equipo, tratar\u00edan de reducir a d\u00e9beda neta do club. Unha d\u00e9beda, que tras quitas do 50% atop\u00e1base en 3,6 mill\u00f3ns de Euros.\nDespois da dif\u00edcil situaci\u00f3n econ\u00f3mica, despois de varios anos en ACB, o club descende para a temporada 2018\u221219 \u00e1 Liga LEB. O descenso achega ao club o fondo de ascensos e descensos, o cal alivia economicamente ao club. Grazas a iso, o Bilbao pode contratar un elenco de xogadores competitivo con vistas ao regreso \u00e1 liga ACB. O equipo ren\u00f3vase ao completo, sendo Javi Salgado o \u00fanico xogador que contin\u00faa do ano anterior e contratando a xogadores como Ben Lammers, Kevin Larsen, Leonardo Dem\u00e9trio, Jaylon Brown ou Thomas Schreiner. Por\u00e9n, o equipo non consegue o ascenso directo, tendo que disputar os play-offs por unha praza na m\u00e1xima categor\u00eda. A eliminatroria de cuartos de final deparoulle unha contra Palencia que se decidiu en cinco partidos. Xa na Final Four, disputada en Bilbao a partido \u00fanico, o equipo vence en semifinais ao Melilla e na final ao Palma, regresando as\u00ed \u00e1 Liga ACB.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nXogadores.\nGalard\u00f3ns individuais.\nPrimeiro quinteto da ACB\nMVP da ULEB Eurocup\nPrimeiro quinteto da Eurocup\nSegundo quinteto da Eurocup\nAdestradores.\nA seguinte \u00e9 unha lista dos adestradores do Bilbao Basket desde a s\u00faa fundaci\u00f3n.\nPalmar\u00e9s.\nLEB Oro\nSeareiros.\nO club conta na actualidade con sete agrupaci\u00f3ns de seareiros. A pioneira foi Hirukoa, \u00e1 que seguiron a \"Pe\u00f1a Vidorreta\" e a \"Pe\u00f1a Javi Salgado\". Despois chegar\u00edan a \"Pe\u00f1a 2.18\", adicada a Fr\u00e9d\u00e9ric Weis, e a \"Pe\u00f1a Marko Bani\u0107\". Algo m\u00e1is tarde se fundou a \"Pe\u00f1a La Casa\" e, finalmente, a \"Pe\u00f1a Bilbao Basket de Erandio\"."}
{"id": "138502", "revid": "15490", "url": "https://gl.wikipedia.org/wiki?curid=138502", "title": "Roberto Blanco Vald\u00e9s", "text": "Roberto Luis Blanco Vald\u00e9s, nado na Estrada o 7 de novembro de 1957, \u00e9 un profesor, escritor e columnista galego.\nTraxectoria.\nFillo de Mario Blanco Fuentes, avogado e alcalde da Estrada. Catedr\u00e1tico de Dereito Constitucional e profesor do departamento de dereito P\u00fablico e Teor\u00eda do Estado da Universidade de Santiago de Compostela. \u00c9 articulista e analista pol\u00edtico en diferentes medios de comunicaci\u00f3n, como a Televisi\u00f3n de Galicia, a Radio Galega, \"La Voz de Galicia\" ou V Televisi\u00f3n.\nFoi director de teses doutorais e de numerosos proxectos de investigaci\u00f3n sobre cuesti\u00f3ns de dereito pol\u00edtico. Foi ademais, profesor nas Universidades de Georgetown e da Coru\u00f1a, e investigador visitante na Universidade de Roma La Sapienza, tendo pronunciado discursos en \u00e1mbalas d\u00faas, e en universidades espa\u00f1olas e instituci\u00f3ns europeas (como Dobbiaco, Bolonia, Trieste, Mil\u00e1n, Roma, Tur\u00edn, Calabria, Padua, Siena, Messina, Pau, Berl\u00edn, Porto, Lisboa) e americanas (Washington, California, Irvine, M\u00e9xico, Chile, Ecuador, Brasil, Guatemala, Colombia, Rep\u00fablica Dominicana).\nEspecialista en Dereito de partidos, foi convocado como experto pola Comisi\u00f3n para o Estudo e a Investigaci\u00f3n sobre financiamento dos partidos pol\u00edticos, creada en 1995 no Congreso dos Deputados, e ten participado durante os \u00faltimos anos en multitude de foros institucionais, reuni\u00f3ns e congresos sobre materias relacionadas coa s\u00faa especialidade.\n\u00c9 autor d\u00faas ducia de publicaci\u00f3ns sobre diferentes aspectos do dereito e da pol\u00edtica e de m\u00e1is dun cento de traballos publicados en libros colectivos e publicaci\u00f3ns especializadas."}
{"id": "138503", "revid": "15490", "url": "https://gl.wikipedia.org/wiki?curid=138503", "title": "Sebasti\u00e3o Salgado", "text": "Sebasti\u00e3o Ribeiro Salgado, nado en Aimor\u00e9s, Minas Xerais, o 8 de febreiro de 1944, \u00e9 un fot\u00f3grafo brasileiro.\nNomeado como representante especial da UNICEF o 3 de abril de 2001, dedicouse a facer cr\u00f3nicas sobre a vida das persoas exclu\u00eddas, traballo do cal xurdiron dez libros e varias exposici\u00f3ns.\nTraxectoria.\nFormado en econom\u00eda pola Universidade de S\u00e3o Paulo, traballou na Organizaci\u00f3n Internacional do Caf\u00e9 en 1973. Deixou a econom\u00eda pola fotograf\u00eda ap\u00f3s viaxar \u00e1 \u00c1frica levando emprestada a c\u00e1mara fotogr\u00e1fica da s\u00faa dona, L\u00e9lia Wanick Salgado.\nO seu primeiro libro, \"Outras Am\u00e9ricas\", sobre os pobres na Am\u00e9rica Latina, foi publicado en 1986. Cunha tem\u00e1tica relacionada publicou \"Sahel: O Homem em P\u00e2nico\" (1986), resultado dunha longa colaboraci\u00f3n coa ONG M\u00e9dicos Sen Fronteiras cubrindo a seca no Norte da \u00c1frica.\nEntre 1986 e 1992, concentrouse na documentaci\u00f3n do traballo manual en todo o mundo, do que sair\u00eda a obra \"Trabalhadores rurais\". De 1993 a 1999 centrouse nos \u00e9xodos e desaloxamentos masivos de persoas, dando as obras \"\u00caxodos\" e \"Retratos de Crian\u00e7as do \u00caxodo\", publicadas en 2000."}
{"id": "138504", "revid": "5132", "url": "https://gl.wikipedia.org/wiki?curid=138504", "title": "B\u00e0squet Manresa", "text": "O B\u00e0squet Manresa, S.A.D. \u00e9 un club de baloncesto catal\u00e1n con sede na cidade de Manresa. Actualmente, \u00e9 tam\u00e9n co\u00f1ecido coma BAXI Manresa por motivos de patrocinio. Fundado en 1931, actualmente compite na Liga ACB, a m\u00e1xima categor\u00eda do baloncesto espa\u00f1ol. O equipo disputa os seus partidos como local no Pavell\u00f3 Nou Congost, recinto con capacidade para acoller 5\u00a0000 espectadores, inaugurado o 10 de setembro de 1992 con motivo da celebraci\u00f3n da XIII Edici\u00f3n da Lliga Catalana de B\u00e0squet.\nEntre os \u00e9xitos do club destacan o t\u00edtulo da ACB da temporada 1997\u221298 e unha Copa do Rei conseguido en 1996. O xogador m\u00e1is destacado da historia do Manresa \u00e9 Joan \"Chichi\" Creus, o cal foi nomeado xogador m\u00e1is valioso nos dous grandes t\u00edtulos. Outros xogadores destacados que formaron parte do club son Juan Domingo de la Cruz, Roger Esteller, Derrick Alston, Harper Williams, Serge Ibaka, Andr\u00e9s Nocioni, Rolando Frazer e, sobre todo, o membro do Basketball Hall of Fame George Gervin, quen xogou no equipo \u00e1 idade de 38 anos axudandoo, con 23,1 puntos par partido, a acadar a salvaci\u00f3n. \nHistoria.\nO B\u00e0squet Manresa foi fundado no ano 1931 co nome de Manresa B\u00e0squetbol Club. Tres anos despois, en 1934, o club fusionouse co Club B\u00e0squet Bages, nacendo as\u00ed a Uni\u00f3 Manresana de B\u00e0squet. O primeiro t\u00edtulo do club chegou en 1940, cando ga\u00f1aron a Copa Barcelona. Ademais, ese ano pasaron a formar parte, como secci\u00f3n de baloncesto, do Centre d'Esports Manresa. En 1967\u221268 o club logra un gran logro deportivo co ascenso \u00e1 Primeira Divisi\u00f3n. Para a seguinte temporada, xa na m\u00e1xima categor\u00eda, o equipo inaugura o pavill\u00f3n Congost. Na temporada 1971\u221272, o equipo clasif\u00edcase para xogar por vez primeira en competici\u00f3ns europeas, concretamente na Copa Kora\u0107.\nEn 1979 o club independ\u00edzase do CE Manresa e muda o seu nome a Manresa Esportiu B\u00e0squet, convert\u00e9ndose nun equipo habitual da Liga ACB. Co patrocinio da firma TDK entre 1985 e 2000, o club consegue os seus maiores logros. En 1992, o club constituese como Sociedade An\u00f3nima Deportiva e adopta a s\u00faa denominaci\u00f3n actual, B\u00e0squet Manresa S.A.D. Esa mudanza de nome permite a fusi\u00f3n definitiva do Manresa EB e o seu antigo rival, o CB Manresa. O primeiro grande \u00e9xito do club chega pouco tempo despois, conseguindo en 1996 a Copa do Rei de Baloncesto ap\u00f3s venceren na final ao FC Barcelona por 94\u221292 no Palacio de Deportes de Murcia. D\u00faas temporadas despois chegar\u00eda o grande \u00e9xito do club, a conquista da Liga ACB. Despois de finalizar sextos en liga, nos playoffs o equipo conseguiu superar ao Estudiantes (3\u22121), que quedara terceiro na liga, ao Real Madrid Teka (3\u22121), que quedara segundo, e ao TAU Cer\u00e1mica (3\u22121), que quedara primeiro. Joan \"Chichi\" Creus foi nomeado mellor xogador en ambos t\u00edtulos conseguidos.\nCo t\u00edtulo de liga colleitado, o equipo consegue a s\u00faa primeira e \u00fanica participaci\u00f3n na Euroliga. Na m\u00e1xima competici\u00f3n continental tiveron que competir no Grupo B contra Cibona, Crvena zvezda, Efes Pilsen, Maccabi Tel Aviv e Panathinaikos. Por\u00e9n o equipo non consegue continuar na competici\u00f3n ao ga\u00f1ar tan s\u00f3 tres encontros dos dez disputados. Dous anos despois, na temporada 1999\u22122000 o equipo perde a categor\u00eda nun partido en Xix\u00f3n. Despois de pasar tres temporadas na Liga LEB, o equipo regresa \u00e1 Liga ACB, onde permanece at\u00e9 a tempada 2005\u201306. Con todo, o equipo regresa en tan s\u00f3 un ano e permanece de novo na elite at\u00e9 a temporada 2016\u201317. Na seguinte temporada o equipo volve regresar \u00e1 ACB tras finalizar segundo na LEB Ouro despois do Club Baloncesto Breog\u00e1n.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do B\u00e0squet Manresa desde 1967.\nPalmar\u00e9s.\nLiga ACB\nCopa do Rei\nLEB Oro\nLiga Catal\u00e1"}
{"id": "138505", "revid": "5863", "url": "https://gl.wikipedia.org/wiki?curid=138505", "title": "PlayStation Portable", "text": "A PlayStation Portable ou PSP (en galego: \"Estaci\u00f3n de xogo port\u00e1til\") \u00e9 unha videoconsola port\u00e1til da compa\u00f1\u00eda xaponesa Sony Computer Entertainment. Tr\u00e1tase, ademais, da terceira consola da li\u00f1a PlayStation e a primeira incursi\u00f3n de Sony no mercado das port\u00e1tiles. A PSP foi presentada oficialmente na Electronic Entertainment Expo (E3) o 13 de maio de 2003."}
{"id": "138506", "revid": "75439", "url": "https://gl.wikipedia.org/wiki?curid=138506", "title": "Robert E. Howard", "text": "Robert Ervin Howard, nado en Peaster (Texas) o 22 de xaneiro de 1906 e finado en Cross Plains o 11 de xu\u00f1o de 1936, foi un escritor estadounidense de aventuras hist\u00f3ricas e fant\u00e1sticas, publicadas principalmente na revista \"Weird Tales\" na d\u00e9cada de 1930.\nTraxectoria.\nEra fillo de Isaac Mordecai Howard e Hester Jane Ervin Howard. A s\u00faa familia viviu en diversas localidades de Texas e o oeste de Oklahoma antes de asentarse en Cross Plains, no centro de Texas, en 1919.\nEscribiu historias de varios x\u00e9neros, pero a s\u00faa creaci\u00f3n m\u00e1is co\u00f1ecida \u00e9 a saga de Conan, que apareceu por vez primeira en decembro de 1932 no relato \"O f\u00e9nix na espada\" (\"The Phoenix on the Sword\"), escrito dez meses antes.\nOutros personaxes creados por Howard son o rei Kull of Atlantis, o aventureiro puritano ingl\u00e9s Solomon Kane ou o xefe picto Bran Mak Morn, que loita contra a invasi\u00f3n romana en Britania. Tam\u00e9n creou a guerreira Red Sonya, malia que este personaxe, orixinalmente creado para un relato situado no s\u00e9culo XVI, \u00e9 m\u00e1is co\u00f1ecido debido \u00e1 s\u00faa inclusi\u00f3n na saga de c\u00f3mics de Conan na d\u00e9cada de 1970, onde aparece co nome de Red Sonja.\nHoward escribiu outras ficci\u00f3ns hist\u00f3ricas. Nunha delas involucra un personaxe ficticio coas loitas de Shirkuh, Shawar e Amalarico polo control de Exipto, e remata na primavera de 1167 cunha batalla de Saladino. Entre as diversas obras de horror, tratou o tema dos zombis e a maxia negra do sur dos Estados Unidos.\nHoward coincidiu con outros autores da \u00e9poca como Lovecraft (quen pola s\u00faa orixe texana o chamaba \"Two-Gun Bob\") e Clark Ashton Smith, que influ\u00edron na s\u00faa obra desde o que se viu chamando o \u00abC\u00edrculo de Lovecraft\u00bb. As\u00ed, os protagonistas dalg\u00fans relatos compart\u00edan aventuras coas criaturas ideadas por Lovecraft e viceversa.\nTras saber que a s\u00faa nai entrara en coma debido \u00e1 tuberculose, Howard suicidouse a ma\u00f1\u00e1 do 11 de xu\u00f1o de 1936, dispar\u00e1ndose na cabeza cun Colt do 38. Faleceu pola tarde, e a s\u00faa nai f\u00edxoo o d\u00eda seguinte. Foron soterrados no cementerio de Greenleaf, en Brownwood.\nObra.\nAs s\u00faas obras foron publicadas inicialmente en revistas \"pulps\" da \u00e9poca como \"Weird Tales\". Nos seus relatos e novelas fala de mundos onde a mellor soluci\u00f3n aos problemas adoita ser a batalla, e decote a recompensa do heroe son o ouro, as alfaias e mulleres fermosas.\nSolomon Kane.\nAs aventuras de Solomon Kane est\u00e1n ambientadas na primeira metade do s\u00e9culo XVII.\nAs aventuras de Solomon Kane foron levadas ao cinema en 2009 na pel\u00edcula \"Solomon Kane\", dirixida por Michael Bassett e protagonizada por James Purefoy.\nRed Sonya.\nHoward escribiu un s\u00f3 relato sobre Red Sonya de Rogatino, \"The Shadow of the Vulture\", publicado en \"The Magic Carpet Magazine\" en xaneiro de 1934. Red Sonya est\u00e1 historicamente situada na primeira metade do s\u00e9culo XVI.\nNa d\u00e9cada de 1970 Roy Thomas e Barry Smith recuperaron o personaxe, modific\u00e1ndoo substancialmente, baixo o nome de Red Sonja, introduc\u00edndoa no universo de c\u00f3mic de Conan the Barbarian.\nBran Mak Morn.\nA maior parte dos relatos de Howard sobre Bran Mak Morn foron editados na revista \"Weird Tales\", se ben alg\u00fans non foron publicados en vida do autor.\nKull de Atlantis.\nEn vida de Howard s\u00f3 se publicaron dous relatos de Kull, en 1929. Outros nove, ademais dun poema, foron editados posteriormente.\nTam\u00e9n existe un poema sobre Kull, \"The King and the Oak\".\nConan o b\u00e1rbaro.\nRelatos publicados en vida do autor:\nRelatos de Conan publicados postumamente:\nEn 1932 Howard compuxo o poema \"Cimmeria\" e un ensaio. Tam\u00e9n se conservan numerosas sinopses inacabadas.\nA saga de Conan foi seguida por diversos autores, que ou ben emprenderon o labor de finalizar relatos daquela in\u00e9ditos ou inconclusos, ou ben escribiron novas novelas ambientadas no universo de ficci\u00f3n que Howard creara para Conan, a Era Hiboria. Entre estes autores est\u00e1n L. Sprague de Camp, Poul Anderson, Lin Carter ou Bj\u00f6rn Nyberg, ademais de diversas obras de autores rusos (publicadas pola editorial moscovita Severo-West) e unha serie de catro novelas escritas respectivamente por Richard A. Knaak (autor dunha novela da saga \"Dragonlance\"), Loren L. Coleman, J. Steven York e Jeff Mariotte. Robert Jordan tam\u00e9n creou algunhas historias para este personaxe. outros autores homenaxearon ao heroe en forma de parodia, como nos c\u00f3mics \"Groo\" de Sergio Aragon\u00e9s ou o personaxe de Cohen the Barbarian que Terry Pratchett creou no universo par\u00f3dico de Mundodisco.\nEn 1939 foi publicada, en tres partes (dentro da \"Weird Tales\"), a s\u00faa novela curta \"Almuric\".\nAdaptaci\u00f3ns ao cinema.\nLibremente inspirado nas obras de Howard, o personaxe de Conan foi levado ao cine en d\u00faas pel\u00edculas protagonizadas polo actor austr\u00edaco Arnold Schwarzenegger: \"Conan o b\u00e1rbaro\" (1982) e \"Conan o destrutor\" (1984). Os produtores da pel\u00edcula \"Red Sonja\" non puideron obter os dereitos do personaxe, e atribu\u00edron a Schwarzenegger o papel dun personaxe inventado para a ocasi\u00f3n: Lord Kalidor, substituto circunstancial de Conan.\nAdemais de ao cinema, o personaxe de Conan foi levado ao c\u00f3mic, xogos de rol e videoxogos."}
{"id": "138507", "revid": "1131", "url": "https://gl.wikipedia.org/wiki?curid=138507", "title": "Robert Ervin Howard", "text": ""}
{"id": "138514", "revid": "17467", "url": "https://gl.wikipedia.org/wiki?curid=138514", "title": "Mundial de f\u00fatbol", "text": ""}
{"id": "138540", "revid": "1131", "url": "https://gl.wikipedia.org/wiki?curid=138540", "title": "Galer\u00eda de imaxes de Moreira, Ponteareas", "text": "San Marti\u00f1o de Moreira \u00e9 unha parroquia que se localiza no concello de Ponteareas."}
{"id": "138552", "revid": "98629", "url": "https://gl.wikipedia.org/wiki?curid=138552", "title": "Lista de anfibios de Galicia", "text": "A seguinte \u00e9 unha lista alfab\u00e9tica dos anfibios atopados en Galicia (a alfabetizaci\u00f3n faise polos nomes dos x\u00e9neros). Est\u00e1 baseada na informaci\u00f3n recollida dos traballos feitos pola \"Asociaci\u00f3n Herpetol\u00f3gica Espa\u00f1ola\" , a informaci\u00f3n obtida na \"Lista Vermella da IUCN\" e polos expertos en herpetolox\u00eda Javier Andrada, Pedro Gal\u00e1n e Gustavo Fern\u00e1ndez.\nEsta clase cont\u00e9n arredor de 6.433 especies vivas das cales unhas 17 foron atopadas con maior ou menor abundancia no territorio galego.\nA taxonom\u00eda da fauna herpetol\u00f3xica est\u00e1 sometida a bastantes cambios debido \u00e1s novas achegas de informaci\u00f3n cient\u00edfica, polo que precisa de revisi\u00f3ns peri\u00f3dicas para poder engadir os novos datos obtidos.\nUnha das intenci\u00f3ns da presente lista \u00e9 a de engadir, cando existan, os correspondentes nomes com\u00fans das especies da nosa fauna de anfibios, procurando sempre citar a referencia oportuna."}
{"id": "138555", "revid": "1131", "url": "https://gl.wikipedia.org/wiki?curid=138555", "title": "Galer\u00eda de imaxes de Laridae de Galicia", "text": "As gaivotas son aves mari\u00f1as da familia \"Laridae\"."}
{"id": "138556", "revid": "408", "url": "https://gl.wikipedia.org/wiki?curid=138556", "title": "Galer\u00eda de imaxes de gaivotas de Galicia", "text": ""}
{"id": "138568", "revid": "23204", "url": "https://gl.wikipedia.org/wiki?curid=138568", "title": "Rugby Calvisano S.r.l.", "text": "O Rugby Calvisano \u00e9 un club de rugby italiano da localidade de Calvisano, na Provincia de Brescia (Lombard\u00eda). O club foi fundado en 1970 por un grupo de xogadores encabezados por Tonino Montanari, Gianluigi Vaccari e Alfredo Gavazzi. En 1992 o club pasouse a denominar Rugby Calvisano Srl. Actualmente compite na Serie A, a segunda categor\u00eda do rugby italiano.\nHistoria.\nO Calvisano foi fundado por un grupo de xogadores en 1970, en 1992 o club pasouse a denominar \"Rugby Calvisano Srl\". A primeira clasificaci\u00f3n do club para disputar unha competici\u00f3n europea foi na tempada 1999-00, cando competiron na European Challenge Cup, xogando un total de seis partidos, mais sen chegar a ga\u00f1ar ning\u00fan. Clasificouse por primeira vez para disputar a Heineken Cup na tempada 2001-02.\nEn 2005 ga\u00f1\u00e1ronlle ao Benetton Treviso por 25-20 en Padua para ga\u00f1ar o seu primeiro campionato. Anteriormente chegaran a disputar a final en catro ocasi\u00f3ns, perdendo en todas. O equipo foi forzado a abandonar o Super 10 na tempada 2009-10 para competir na Serie A."}
{"id": "138574", "revid": "3533", "url": "https://gl.wikipedia.org/wiki?curid=138574", "title": "Lord Nelson", "text": ""}
{"id": "138584", "revid": "89787", "url": "https://gl.wikipedia.org/wiki?curid=138584", "title": "Suso Seixo", "text": "Xes\u00fas Eladio Seixo Fern\u00e1ndez, m\u00e1is co\u00f1ecido como Suso Seixo, nado en Curtis en 1952, \u00e9 un sindicalista galego.\nTraxectoria.\nEstudou biolox\u00eda na Universidade de Santiago de Compostela, pero non demorar\u00eda en entrar no mundo sindical. A s\u00faa forte vinculaci\u00f3n co mundo sindical comezou en 1978, como un dos membros fundadores da Intersindical Nacional dos Traballadores Galegos (INTG). Militou nesta organizaci\u00f3n at\u00e9 1994, cando o sindicato se fusionou coa Confederaci\u00f3n Xeral de Traballadores Galegos-Intersindical Nacional (CXTG-IN), dando lugar \u00e1 Confederaci\u00f3n Intersindical Galega (CIG), episodio que se considera como a superaci\u00f3n da ruptura que se produciu en 1985 no sindicalismo nacionalista .\nFoi secretario xeral da CIG desde o ano 2001, sucedendo no cargo a Fernando Acu\u00f1a, at\u00e9 o VII Congreso Confederal, celebrado en 2017 e no que foi relevado por Paulo Carril. Na actualidade, \u00e9 o presidente da [[Fundaci\u00f3n Moncho Reboiras]] para o estudo e divulgaci\u00f3n da realidade social e sindical na Galiza.\nDirixente da [[Uni\u00f3n do Povo Galego]], \u00e9 militante do [[Bloque Nacionalista Galego]] desde a s\u00faa fundaci\u00f3n no 1982.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Sindicalistas da INTG]]\n[[Categor\u00eda:Nados en Curtis]]\n[[Categor\u00eda:Nados en 1952]]\n[[Categor\u00eda:Sindicalistas da CIG]]"}
{"id": "138585", "revid": "1131", "url": "https://gl.wikipedia.org/wiki?curid=138585", "title": "Galer\u00eda de imaxes de P\u00edas, Ponteareas", "text": "Santa Mari\u00f1a de P\u00edas \u00e9 unha parroquia que se localiza no concello de Ponteareas."}
{"id": "138586", "revid": "89787", "url": "https://gl.wikipedia.org/wiki?curid=138586", "title": "Dime algo sucio", "text": "Dime algo sucio \u00e9 unha novela de Diego Ameixeiras, publicada por Edici\u00f3ns Xerais en novembro de 2009.\nTrama.\nA obra est\u00e1 ambientada na cidade de Oreg\u00f3n (nome ficticio de Ourense), e en relatos curtos vai alternando as vivencias de varios personaxes: Nelson e Laura (parella de mozos adolescentes), un taxista, un home de raza negra que vende CDs piratas, Eduardo e Miriam (parella madura que pasa por unha crise), unha rapaza de 15 anos, e un rapaz cunha cicatriz na cara que vende fotograf\u00edas er\u00f3ticas e \u00e9 contratado para filmar unha violaci\u00f3n."}
{"id": "138587", "revid": "1093", "url": "https://gl.wikipedia.org/wiki?curid=138587", "title": "Xos\u00e9 Manuel S\u00e1nchez Agui\u00f3n", "text": "Xos\u00e9 Manuel S\u00e1nchez Agui\u00f3n, nado en Boimorto en 1956, \u00e9 un sindicalista galego e actual secretario xeral do Sindicato Nacional de Comisi\u00f3ns Obreiras de Galicia.\nTraxectoria.\nAfiliado a CCOO desde 1977, estivo ligado nos inicios \u00e1 Federaci\u00f3n Agroalimentaria de CCOO debido \u00e1 s\u00faa formaci\u00f3n como capataz agr\u00edcola e ex xefe de explotaci\u00f3n no Instituto Nacional de Investigaci\u00f3ns Agrarias de Mabegondo . Desa federaci\u00f3n foi secretario xeral entre 1980 e 1988 e, posteriormente, entre 1988 e 1996, foi secretario xeral da Uni\u00f3n Comarcal de CCOO da Coru\u00f1a .\nNo final do seu mandato coru\u00f1\u00e9s entrou a formar parte da Comisi\u00f3n Executiva Nacional de CCOO de Galiza como respons\u00e1bel de Organizaci\u00f3n e Finanzas, e m\u00e1is tarde de Organizaci\u00f3n, cargo no que permaneceu at\u00e9 2009, cando se presentou para substitu\u00edr a Xan Mar\u00eda Castro ap\u00f3s o retiro deste \u00e1 fronte do sindicato. Foi elixido secretario xeral no IX Congreso do sindicato, ese mesmo ano, e reelixido en 2013."}
{"id": "138607", "revid": "98629", "url": "https://gl.wikipedia.org/wiki?curid=138607", "title": "Associa\u00e7\u00e3o de Estudantes do Instituto Superior T\u00e9cnico", "text": "O Clube de Rugby do T\u00e9cnico \u00e9 un club de rugby da cidade de Lisboa que compite na \"Divis\u00e3o de Honra\", a m\u00e1xima categor\u00eda deste deporte en Portugal. \nHistoria.\nO T\u00e9cnico foi fundado en maio de 1963 por un cuarteto de xogadores de rugby formado por Alfredo Santos, Jos\u00e9 Metelo, Jos\u00e9 Luis Steiger e Pedro Ribeiro, inspirados nos exemplos das outras secci\u00f3ns existentes de voleibol, baloncesto e balonm\u00e1n do Instituto Superior T\u00e9cnico (IST). O primeiro encontro oficial do T\u00e9cnico rem\u00f3ntase \u00f3 15 de decembro de 1963 no campo principal do Estadio Nacional de Jamor, pertencente \u00f3 Campionato Nacional de Segunda Divisi\u00f3n, fronte \u00f3 Grupo Desportivo Guerin, con resultado de 30-0 a prol dos \"engenheiros\". Nese mesmo ano venceron no primeiro Campionato Nacional de Juniores. \u00d3 ano seguinte o primeiro equipo ga\u00f1ou o Campionato Nacional de Segunda Divisi\u00f3n.\nConsolidado como un dos equipos habituais na Divis\u00e3o de Honra portuguesa, o club acadou dous t\u00edtulos de liga nas tempadas 1980/81 e 1997/98, convert\u00e9ndose nun dos referentes do rugby portugu\u00e9s, no cal so existen oito clubs campi\u00f3ns de liga. A ese palmar\u00e9s hai que sumar as catro edici\u00f3n da \"Ta\u00e7a de Portugal\" que ga\u00f1ou en 1969, 1971, 1973 e 1994; e a \"Super Ta\u00e7a\" que ga\u00f1ou en 1994.\nO seu terreo de xogo \u00e9 o Campo das Olaias, que foi inaugurado o 22 de maio de 1993, malia que so puido ser empregado dous anos antes da s\u00faa destruci\u00f3n en maio de 1995 por mor dunhas reformas urbanas, tendo que volver a ser constru\u00eddo de novo e reinaugurado en xaneiro de 1998."}
{"id": "138608", "revid": "75439", "url": "https://gl.wikipedia.org/wiki?curid=138608", "title": "COROT", "text": "COROT (do franc\u00e9s \"COnvection ROtation et Transits plan\u00e9taires\", ou sexa en ingl\u00e9s \"COnvection ROtation and planetary Transits\") \u00e9 unha misi\u00f3n espacial liderada polo CNES (a axencia espacial francesa) xunto coa Axencia Espacial Europea e outros socios internacionais. Os dous obxectivos da misi\u00f3n son a busca de planetas extrasolares con per\u00edodos orbitais curtos e facer observaci\u00f3ns astrosismol\u00f3xicas mediante a medici\u00f3n das oscilaci\u00f3ns de tipo solar en estrelas. Foi lanzado \u00e1s 14:28:00 UTC do 27 de decembro de 2006 a bordo dun foguete Soiuz 2. COROT fixo a s\u00faa primeira observaci\u00f3n o d\u00eda 18 de xaneiro de 2007. \u00c9 o primeiro observatorio adicado totalmente \u00e1 detecci\u00f3n de planetas extraolares. Detectou o seu primeiro planeta extrasolar, COROT-1b, en maio de 2007. Inicialmente planeouse unha vida \u00fatil para COROT de 2,5 anos a partir do lanzamento, pero a misi\u00f3n estendeuse primeiro ata xaneiro de 2010 e logo ata polo menos 2013.\nDese\u00f1o da nave.\nO dese\u00f1o \u00f3ptico de COROT minimiza a luz incidente da dispersi\u00f3n pola Terra e proporciona un campo de visi\u00f3n de 2,7\u00ba por 3,05 graos. O cami\u00f1o \u00f3ptico de COROT consiste nun telescopio afocal f\u00f3ra de eixo de 27\u00a0cm de di\u00e1metro albergado nun recept\u00e1culo opaco de dous secci\u00f3ns dese\u00f1ado especificamente para bloquear a luz solar reflectida pola Terra e unha c\u00e1mara cun obxectivo di\u00f3ptrico e unha caixa focal. Dentro da caixa focal at\u00f3pase unha matriz de catro detectores CCD protexidos contra a radiaci\u00f3n por un escudo de aluminio de 10\u00a0mm de espesor. Os CCD usados en astrosismolox\u00eda est\u00e1 desenfocados por unha lonxitude de 760 \u03bcm cara o obxectivo di\u00f3ptrico para evita-la saturaci\u00f3n das estrelas m\u00e1is brillantes. Un prisma diante dos CCD utilizados na detecci\u00f3n planetaria proporciona un pequeno espectro dese\u00f1ado para dispersar con m\u00e1is intensidade as lonxitudes de onda azuis.\nOs catro CCDs son do modelo 4280, proporcionados por E2V Technologies e te\u00f1en un tama\u00f1o de 2048 x 2048 pixeles, tendo cada p\u00edxel unha superficie de 13,5 x 13,5 \u03bcm\u00b2, o que corresponde a un tama\u00f1o angular de 2,32 segundos de arco. Os CCDs son arrefriados a unha temperatura de -40\u00a0\u00b0C (233,4 K) e al\u00ed\u00f1anse nun patr\u00f3n cadrado, con cada parella adicada respectivamente \u00e1 detecci\u00f3n planetario e \u00e1 astrosismolox\u00eda. O campo de visi\u00f3n para a detecci\u00f3n planetaria \u00e9 de 3,5\u00ba.\nO observatorio, constru\u00eddo no centro espacial de Cannes Mandelieu, ti\u00f1a unha masa no lanzamento de 630\u00a0kg, unha lonxitude de 4,1 m e un di\u00e1metro de 1,984 metros, estando alimentado por dous paneis solares.\nDese\u00f1o da misi\u00f3n.\nDurante o tempo que dure a s\u00faa misi\u00f3n, COROT observar\u00e1 de maneira perpendicular \u00f3 seu plano orbital, co que non haber\u00e1 ocultaci\u00f3ns por parte da Terra, permitindo 150 d\u00edas de observaci\u00f3ns continuas. Durante o ver\u00e1n boreal observar\u00e1 un area \u00f3 arredor da constelaci\u00f3n de Serpens e durante o inverno observar\u00e1 en Monoceros. Os 30 d\u00edas restantes COROT observar\u00e1 outras cinco partes do ceo. Hai catro partes xa identificadas baixo estudo:\nO observatorio monitorizar\u00e1 o brillo das estrelas, buscando as pequenas diminuci\u00f3ns que ocorren regularmente cando os planetas transitan por diante do seu sol. COROT ser\u00e1 suficientemente sensible como para detectar planetas rochosos varias veces m\u00e1is grandes que a Terra. Esp\u00e9rase tam\u00e9n que descubra novos xigantes de gas, que son a maior parte de planetas descubertos ata a data do lanzamento de COROT.\nCOROT tam\u00e9n levar\u00e1 a cabo observaci\u00f3ns astrosismol\u00f3xicas, podendo detectar as variaci\u00f3ns de luminosidade asociadas coas pulsaci\u00f3ns ac\u00fasticas das estrelas. Este fen\u00f3meno permite o c\u00e1lculo preciso da masa da estrela, a s\u00faa idade e a s\u00faa composici\u00f3n qu\u00edmica, ademais de permitir comparar o Sol con outras estrelas.\nEn cada campo de visi\u00f3n haber\u00e1 unha estrela que ser\u00e1 o obxectivo principal para astrosismolox\u00eda, as\u00ed como ata nove outros obxectivos. Simultaneamente o observatorio rexistrar\u00e1 o brillo de 12.000 estrelas m\u00e1is brillantes de magnitude 15,5 para o estudo sobre planetas extrasolares. Esp\u00e9rase que como resultado se atopen unhas cantas ducias de planetas.\nA misi\u00f3n comezou o 27 de decembro de 2006 co lanzamento do observatorio a bordo dun foguete Soiuz 2-1b ata unha \u00f3rbita polar de 827\u00a0km de altura. A primeira observaci\u00f3n da campa\u00f1a cient\u00edfica tivo lugar o 3 de febreiro de 2007.\nDesenvolvemento.\nCOROT foi constru\u00eddo principalmente polo CNES, a onde foron enviadas os compo\u00f1entes individuais para montar o observatorio. A ba\u00eda de equipamento, que alberga a electr\u00f3nica de obtenci\u00f3n de datos e de preprocesamento, foi constru\u00edda polo laboratorio LESIA, pertencente \u00f3 observatorio de Par\u00eds, e levou 60 persoas-ano completalo. A c\u00e1mara de COROT, tam\u00e9n constru\u00edda polo laboratorio LESIA, levou 25 persoas-ano.\nPotencial.\nAntes do comezo da misi\u00f3n o equipo declarou que COROT s\u00f3 ser\u00eda capaz de detectar planetas unhas poucas veces m\u00e1is grandes que a Terra e que non estaba dese\u00f1ado especificamente para detectar planetas habitables. De acordo \u00e1 declaraci\u00f3n \u00f3s medios co que se anunciaron os primeiros resultados, os instrumentos de COROT estaban funcionando con maior precisi\u00f3n da que fora prevista, podendo ser capaz de atopar planetas m\u00e1is pequenos que a Terra.\nAs\u00famese que COROT poder\u00eda detectar tan s\u00f3 unha pequena porcentaxe de planetas dentro do seu rango de detecci\u00f3n debido \u00e1 baixa porcentaxe de planetas que en teor\u00eda transitar\u00e1n no \u00e1ngulo adecuado para ser vistos polo observatorio. Esp\u00e9rase que os sistemas planetarios detectados ser\u00e1n reobservados polos futuros observatorios espaciais Darwin, pertencente \u00e1 ESA, e Terrestrial Planet Finder, ou incluso polo observatorio Kepler, actualmente en funcionamento.\nDescubrimentos.\nO 3 de maio de 2007 informouse de que COROT descubrir\u00e1 un X\u00fapiter quente, \u00f3 que se denominou COROT-1b, orbitando unha estrela similar \u00f3 Sol e a uns 1500 anos luz de distancia. \"COROT-1b\" ten un radio aproximadamente 1,78 veces o radio de X\u00fapiter, unha masa unhas 1,3 veces a masa de X\u00fapiter e orbita \u00e1 s\u00faa estrela unha vez cada 1,5 d\u00edas. No d\u00eda de operaci\u00f3ns n\u00famero 300 a ESA informou de que COROT estaba descubrindo exoplanetas a un ritmo determinado pola disposici\u00f3n de recursos que permitiran confirmar e seguir as detecci\u00f3ns. O 20 de decembro de 2007 public\u00e1ronse resultados adicionais, confirm\u00e1ndose o descubrimento dun segundo exoplaneta, COROT-2b, cun radio de 1,4 veces o de X\u00fapiter e 3,5 veces a s\u00faa masa. O per\u00edodo orbital \u00e9 menor de dous d\u00edas. Os resultados astrosismol\u00f3xicos foron publicados na mesma nota de prensa. Public\u00e1ronse tres artigos cient\u00edficos describindo os dous exoplanetas, con confirmaci\u00f3n polo m\u00e9todo da velocidade radial, que apareceron en \"Astronomy and Astrophysics\" en maio de 2008 (). Nese mesmo mes anunciouse o descubrimento de COROT-3b, un obxecto que \u00e9 algo entre unha anana marr\u00f3n e un planeta.\nEn febreiro de 2009 anunciouse o descubrimento de COROT-7b, o exoplaneta m\u00e1is pequeno descuberto, con 1,7 veces o di\u00e1metro terrestre.\nCOROT atopou tres estrelas que mostran un comportamento sismol\u00f3xico semellante \u00f3 do Sol (oscilaci\u00f3ns e granulaci\u00f3ns), a\u00ednda que son m\u00e1is quentes que este.\nPlanetas descubertos por COROT.\nAtop\u00e1ronse sete obxectos planetarios durante a misi\u00f3n.\nFallo da unidad de procesamento n\u00famero 1.\nO 8 de marzo de 2009 o sat\u00e9lite sufriu a perda de comunicaci\u00f3n coa unidade de procesamento n\u00famero 1, adicada \u00f3 procesamento de datos dun dos dous fotodetectores da nave. As operaci\u00f3ns cient\u00edficas reinici\u00e1ronse a principios de abril coa unidade de procesamento n\u00famero 1 f\u00f3ra de servizo e coa n\u00famero 2 funcionando normalmente. A perda do fotodetector n\u00famero 1 implica a perda dun dos CCD adicados \u00e1 astrosismolox\u00eda e dun dos CCD adicados \u00e1 detecci\u00f3n planetaria. O campo de visi\u00f3n do sat\u00e9lite polo tanto viuse reducido nun 50%. A perda do canle 1 parece ser permanente."}
{"id": "138610", "revid": "89787", "url": "https://gl.wikipedia.org/wiki?curid=138610", "title": "FC Auch", "text": "O Football-Club Auch \u00e9 un equipo profesional de rugby franc\u00e9s da cidade de Auch (departamento de Gers).\nActualmente compite na ProD2, a segunda divisi\u00f3n do rugby franc\u00e9s. O club ga\u00f1ou a European Shield no 2005 e tam\u00e9n foi campi\u00f3n da Segunda Divisi\u00f3n profesional (chamada ProD2) en 2004 e 2007 a pesar de ter un dos presupostos m\u00e1is baixos do rugby profesional galo.\nRecentemente, o equipo estivo a cabalo entre a m\u00e1xima categor\u00eda do rugby franc\u00e9s (o Top 14) e a ProD2. En cinco anos (entre as tempadas 2003-04 e 2007-08) ascendeu e descendeu catro veces.\nHistoria.\nO F.C. Auch foi fundado en 1891. Foi finalista do Challenge Yves du Manoir en 2001, perdendo a final fronte ao Montferrand (agora Clermont). Nos anos 2000 competiron na Segunda Divisi\u00f3n do rugby franc\u00e9s, e na tempada 2002-03 chegaron \u00e1s semifinais para acadar a promoci\u00f3n, mais caeron fornte ao Montpellier. \u00c1 seguinte tempada acadaron o ascenso tras ga\u00f1ar na final da ProD2 ao Bayonne in the Pro D2 final.\nPor\u00e9n o equipo volveu descender \u00e1 ProD2 a tempada 2005-06. O club chegou a proclamarse campi\u00f3n da European Shield, un torneo de repesca para os equipos eliminados na primeira rolda da European Challenge Cup nesa tempada. Ga\u00f1aron ao equipo ingl\u00e9s dos Worcester na final.\nFinais disputadas.\nProD2.\nEn 2007 acadou o ascenso directo."}
{"id": "138611", "revid": "98629", "url": "https://gl.wikipedia.org/wiki?curid=138611", "title": "Rugby Viadana", "text": "O Rugby Viadana \u00e9 un club de rugby italiano da cidade de Viadana (Lombard\u00eda), que actualmente compite no Eccellenza, a m\u00e1xima categor\u00eda do rugby italianos. O club foi fundado en 1970 e ga\u00f1ou a Liga Italiana en 2002, e a Coppa Italia en catro ocasi\u00f3ns. Tam\u00e9n competiu en competici\u00f3ns europeas, sendo finalistas da European Shield en 2004. O Viadana xoga coas cores amarela e negra.\nHistoria.\nO club foi fundado en 1970 como unha secci\u00f3n dentro do Vitellianense Cebogas Multisports Club por alg\u00fans ex xogadores do Rugby Parma. O equipo comezou a s\u00faa andaina no nivel m\u00e1is baixo, a Serie D.\nNa tempada 1980-81 o Viadana ga\u00f1ou a Serie B, mais logo de tres anos o equipo foi relegado \u00e1 Serie C. Mais un ano m\u00e1is tarde acadar\u00eda novamente o ascenso \u00e1 Serie B. Na tempada 1986-87 ga\u00f1ou o ascenso \u00e1 Serie A2, finalizando en sexto lugar no seu primeiro ano. Logo foron descendidos novamente ao ano seguinte, non retornando ata despois de tres anos.\nFinalmente, ga\u00f1ou o ascenso \u00e1 Serie A na tempada 1998-99. Na s\u00faa primeira tempada, o Viadana ga\u00f1ou a Coppa Italia. Na tempada 2000-01 finalizou en terceira posici\u00f3n a liga, mais perderon novamente nas semifinais dos play-offs fronte ao Benetton Treviso.\nEn 2002 a liga italiana foi reformada, convert\u00e9ndose no actual Super 10. Durante esa tempada, o Viadana finalizou na primeira posici\u00f3n e derrotou aos favoritos do Benetton Treviso nos play-offs polo t\u00edtulo por primeira vez. Foi o primeiro equipo dunha cidade que non \u00e9 capital provincia que conseguiu ga\u00f1ar a Liga. Ga\u00f1ou a s\u00faa segunda Coppa Italia en 2003.\nEn 2004 converteuse no primeiro (e \u00fanico) equipo italiano en chegar a unha final europea, perdendo na pinal da European Shield por 19-25 fronte ao Montpellier. En 2007 derrotaron ao Cammi Calvisano para alzar a s\u00faa terceira Coppa Italia. En 2008, o Viadana perdeu nas semifinais fronte ao Benetton Treviso e por\u00e9n perdeu unha praza na Heineken Cup."}
{"id": "138612", "revid": "1131", "url": "https://gl.wikipedia.org/wiki?curid=138612", "title": "Templo de Atenea Alea en Texea", "text": "O Templo de Atenea Alea estaba situado na cidade de Texea, na Arcadia.\nAtenea Alea era a principal divindade local e diferentes templos foron constru\u00eddos na cidade na s\u00faa honra, o derradeiro foi comezado en torno o ano -340.\nConstruci\u00f3n.\nFoi constru\u00eddo por Skopas pouco despois de rematar as esculturas do Mausoleo de Halicarnaso, Skopas tam\u00e9n era escultor e encargouse de realizar os front\u00f3ns do templo; neles represent\u00e1base a Aquiles e a T\u00e9lefo loitando e m\u00e1is a caza do xabar\u00edn calidonio por Atlanta.\nO templo media 47,52 X 19,16 metros e a altura das s\u00faas columnas estar\u00eda sobre os nove metros, d\u00faas ramplas de similar tama\u00f1o permit\u00edan o acceso \u00e1 fachada leste e a unha gran porta na fachada norte a cal comunicar\u00eda o templo co recinto sagrado pr\u00f3ximo. No interior atop\u00e1banse unha serie de columnas corintias acaroadas \u00f3s muros, de capiteis moi baixos e con columnas x\u00f3nicas superpostas.\nRestos na actualidade.\nNa actualidade os restos que se conservan son moi escasos, xa que un terremoto no s\u00e9culo VI derrubou o edificio e posteriormente constru\u00eduse sobre as ru\u00ednas unha igrexa bizantina. No espazo que ocupaba quedan os cimentos e anacos das s\u00faas partes altas e columnas. Por mor ds s\u00faa mala conservaci\u00f3n \u00e9 moi dif\u00edcil o seu estudo."}
{"id": "138613", "revid": "1308", "url": "https://gl.wikipedia.org/wiki?curid=138613", "title": "Macizo central ourens\u00e1n", "text": ""}
{"id": "138615", "revid": "5863", "url": "https://gl.wikipedia.org/wiki?curid=138615", "title": "Evelyn Waugh", "text": "Arthur Evelyn St. John Waugh, co\u00f1ecido como Evelyn Waugh, nado en Hampstead (Londres) o 28 de outubro de 1903 e finado en Combe Florey (Somerset) o 10 de abril de 1966, \u00e9 un novelista brit\u00e1nico da segunda metade do s\u00e9culo XX.\nTraxectoria.\nEra fillo dun co\u00f1ecido editor da \u00e9poca. Estudou en Oxford, Lancing e o Hertford College. Viaxou por numerosos pa\u00edses e en 1939 foi destinado \u00e1 Mari\u00f1a brit\u00e1nica e, posteriormente, \u00e1s forzas montadas en Oriente Medio e Iugoslavia.\nCasou d\u00faas veces. A primeira, en 1928, con Evelyn Gardener, para divorciarse dela en 1930. Ese mesmo ano converteuse ao catolicismo. En 1937 casa con Laura Herbert, con quen tivo seis fillas (unha morreu antes do ano) e un fillo.\nObra.\nA s\u00faa obra ent\u00e9ndese mellor tendo en conta as s\u00faas viaxes e, sobre todo, a s\u00faa conversi\u00f3n, en 1930, \u00e1 fe cat\u00f3lica. El proced\u00eda dunha familia evanxelista.\nDaquela, Waugh xa publicara \"Decline and fall\" (1928), unha novela curta que o fixo co\u00f1ecido e lle permitiu iniciar a s\u00faa carreira viaxeira. Antes da guerra, Waugh parodiou o xornalismo, e en especial o mundo dos correspondentes, con \"Scoop\" (1934). A s\u00faa obra ten d\u00faas vertentes, pois mestura libros cun humor negro e sat\u00edrico con outros m\u00e1is serios, onde ataca a alta sociedade e, ao mesmo tempo, escribe sobre a falta de valores. Esta segunda vertente acent\u00faase trala conversi\u00f3n relixiosa e o paso do escritor pola segunda guerra mundial.\nA participaci\u00f3n de Waugh na contenda b\u00e9lica refl\u00edctese especialmente na trilox\u00eda \"Sword of Honour\", a s\u00faa derradeira obra grande de ficci\u00f3n, a\u00ednda que tam\u00e9n na s\u00faa m\u00e1is importante novela, \"Retorno a Brideshead\".\n\"Brideshead revisited\".\nA m\u00e1is reco\u00f1ecida obra de Waugh, a que o fixo famoso, \u00e9 \"Brideshead revisited\", que \u00e9 consecuencia das s\u00faas peripecias militares e que publicou nada m\u00e1is rematar a segunda guerra mundial, en 1945. El conta que a novela xa estaba rematada en xu\u00f1o de 1944, despois dunha convalecencia por unha pequena ferida de guerra. No pr\u00f3logo que fixo para a edici\u00f3n revisada de 1959, Waugh descr\u00edbea como unha narraci\u00f3n sobre \"a influencia da graza divina nun grupo de personaxes moi diferentes entre si, a\u00ednda que estreitamente relacionados\". A revista \"Time\" inclu\u00eduna na s\u00faa lista das cen mellores novelas de todos os tempos.\n\"Brideshead revisited\" ten como t\u00edtulo completo \"Brideshead revisited. The sacred and profane memories of captain Charles Ryder\". Este \u00faltimo \u00e9 un militar brit\u00e1nico que, no curso da guerra, chega a Brideshead, unha mansi\u00f3n, propiedade da familia Marchmain, na que pasou uns transcendentais anos da s\u00faa mocidade, pouco antes do conflito b\u00e9lico. Os seus recordos dese tempo pasado constit\u00faen o eixe do relato. Na novela, Ryder evoluciona dende o amor homosexual e est\u00e9tico por Sebastian Marchmain ata o obsesivo pola irm\u00e1 deste, Julia, mentres asiste ao declinar da familia. Porque a novela \u00e9 tam\u00e9n o relato da ca\u00edda dun clan aristocr\u00e1tico, arrastrado tanto polos novos ventos da historia como polos desvar\u00edos dalg\u00fans dos seus membros.\nNo pr\u00f3logo de 1959, Waugh salienta que \"gran parte deste libro consiste nun discurso f\u00fanebre ante un ata\u00fade baleiro\". Precisamente, o soliloquio dun moribundo \u00e9 un dos intres m\u00e1is relevantes da narraci\u00f3n.\n\"Brideshead revisited\" foi adaptada para a televisi\u00f3n en 1981, convert\u00e9ndose nunha das m\u00e1is brillantes adaptaci\u00f3ns televisivas dunha novela. Producida pola prestixiosa casa Granada Television, esta serie fixo co\u00f1ecido ao actor que interpretaba a Charles Ryder, Jeremy Irons. Anos despois, xa no 2008, f\u00edxose unha pobre versi\u00f3n para o cine."}
{"id": "138616", "revid": "56817", "url": "https://gl.wikipedia.org/wiki?curid=138616", "title": "O Calvario, Caldelas de Tui, Tui", "text": "O Calvario \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. No ano 2009 sumaba 39 veci\u00f1os, segundo o padr\u00f3n municipal de habitantes do Instituto Nacional de Estad\u00edstica, dos que 21 eran homes e 18 mulleres. Representa un incremento do 56 por cento respecto ao ano 2000, o que o converte no lugar que m\u00e1is medrou, en aspectos relativos, da parroquia."}
{"id": "138617", "revid": "1505", "url": "https://gl.wikipedia.org/wiki?curid=138617", "title": "O Coello, Caldelas de Tui, Tui", "text": "O Coello \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. O padr\u00f3n municipal do Instituto Nacional de Estad\u00edstica adxudic\u00e1balle 32 habitantes no ano 2009, 14 homes e 18 mulleres, o que sup\u00f3n un descenso dun 13,5 por cento na poboaci\u00f3n. Por\u00e9n, no 2009 o lugar est\u00e1 a recuperar habitantes, despois de tres anos seguidos de ca\u00edda demogr\u00e1fica."}
{"id": "138618", "revid": "1505", "url": "https://gl.wikipedia.org/wiki?curid=138618", "title": "As Peteiras, Caldelas de Tui, Tui", "text": "As Peteiras \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ti\u00f1a 46 habitantes no ano 2009, segundo o padr\u00f3n municipal do Instituto Nacional de Estad\u00edstica, dos que 20 eran homes e 26, mulleres. Isto representa un incremento do 9,5 por cento respecto ao 2000, a\u00ednda que un descenso en relaci\u00f3n ao 2008."}
{"id": "138620", "revid": "1131", "url": "https://gl.wikipedia.org/wiki?curid=138620", "title": "O Pi\u00f1eiro, Caldelas de Tui, Tui", "text": "O Pi\u00f1eiro \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. No ano 2009 ti\u00f1a dez veci\u00f1os, catro homes e seis mulleres, segundo o padr\u00f3n municipal de habitantes do Instituto Nacional de Estad\u00edstica. Isto significa un descenso do 16,6 por cento respecto ao 2000 e sit\u00faa a este lugar como o que ten menos habitantes de toda a parroquia, descontando o deshabitado O Monteiro."}
{"id": "138621", "revid": "1505", "url": "https://gl.wikipedia.org/wiki?curid=138621", "title": "O Poz\u00f3n, Caldelas de Tui, Tui", "text": "O Poz\u00f3n \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ten 11 habitantes, segundo o padr\u00f3n municipal do Instituto Nacional de Estad\u00edstica do ano 2009, dos que seis son homes e cinco, mulleres. A\u00ednda que ga\u00f1ou poboaci\u00f3n respecto ao 2000, en varios anos da d\u00e9cada ten estado por debaixo dos dez habitantes. Despois d'O Monteiro, deshabitado, e O Pi\u00f1eiro, \u00e9 o lugar con menos veci\u00f1os da parroquia."}
{"id": "138622", "revid": "1505", "url": "https://gl.wikipedia.org/wiki?curid=138622", "title": "O Seixal, Caldelas de Tui, Tui", "text": "O Seixal \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ten 46 habitantes, segundo o padr\u00f3n municipal do Instituto Nacional de Estad\u00edstica referido ao ano 2009, dos que 21 son homes e 25, mulleres. Dende o 2000 tivo un comportamento demogr\u00e1fico moi flutuante, oscilando entre os 56 veci\u00f1os de 2000 e os 42 do 2008."}
{"id": "138623", "revid": "1505", "url": "https://gl.wikipedia.org/wiki?curid=138623", "title": "O Souto de Engarde, Caldelas de Tui, Tui", "text": "O Souto de Engarde \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ten 90 residentes, repartidos a partes iguais entre os dous sexos, segundo datos de 2009 do padr\u00f3n municipal de habitantes do Instituto Nacional de Estad\u00edstica. Respecto ao ano 2000, rexistra un incremento de poboaci\u00f3n dun 17 por cento.\n\u00c9 o segundo n\u00facleo con m\u00e1is veci\u00f1os da parroquia."}
{"id": "138624", "revid": "1505", "url": "https://gl.wikipedia.org/wiki?curid=138624", "title": "O Souto de Arriba, Caldelas de Tui, Tui", "text": "O Souto de Arriba \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ten 37 habitantes, segundo o padr\u00f3n municipal do Instituto Nacional de Estad\u00edstica referido ao 2009, dos que 16 son homes e 21, mulleres. Isto representa unha variaci\u00f3n negativa de preto do 20 por cento en relaci\u00f3n ao ano 2000."}
{"id": "138625", "revid": "1505", "url": "https://gl.wikipedia.org/wiki?curid=138625", "title": "A Telleira, Caldelas de Tui, Tui", "text": "A Telleira \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ti\u00f1a 46 habitantes, segundo o padr\u00f3n municipal do Instituto Nacional de Estad\u00edstica referido ao 2009. Destes, 18 son homes e 28, mulleres. En relaci\u00f3n ao 2000, experimentou un aumento de poboaci\u00f3n do 12,2 por cento."}
{"id": "138626", "revid": "56817", "url": "https://gl.wikipedia.org/wiki?curid=138626", "title": "O Monte, Caldelas de Tui, Tui", "text": "O Monte \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. Ti\u00f1a 38 veci\u00f1os no ano 2009, segundo o padr\u00f3n municipal de habitantes do Instituto Nacional de Estad\u00edstica, tantos homes como mulleres. Esta cifra sup\u00f3n un incremento dun 31 por cento respecto ao 2000."}
{"id": "138627", "revid": "98629", "url": "https://gl.wikipedia.org/wiki?curid=138627", "title": "A Igrexa, Caldelas de Tui, Tui", "text": "A Igrexa \u00e9 un lugar da parroquia de Caldelas de Tui, no concello pontevedr\u00e9s de Tui, na comarca do Baixo Mi\u00f1o. No ano 2009 ti\u00f1a 46 habitantes (22 homes e 24 mulleres), segundo o padr\u00f3n municipal de habitantes do Instituto Nacional de Estad\u00edstica. Isto sup\u00f3n un incremento do 15 por cento respecto ao ano 2000, a\u00ednda que un descenso en relaci\u00f3n ao 2008.\nToponimia.\nA orixe do top\u00f3nimo \u00e9 o lat\u00edn , o lugar da igrexa.\nAspectos de interese.\nO lugar recibe o seu nome por ser onde se atopa a igrexa parroquial de Caldelas de Tui, consagrada a San Marti\u00f1o. Segundo os estudosos, o templo estivo na s\u00faa orixe nas beiras do r\u00edo Mi\u00f1o, preto da confluencia co r\u00edo Caselas. \u00c9 trasladada ao seu lugar actual en 1674, data que figura nunha inscrici\u00f3n da fachada. En 1719 \u00e9 reconstru\u00edda en parte, e en 1766 \u00e9rguese a torre en forma de espadana, cunha soa camp\u00e1.\nEsta torre \u00e9, precisamente, o \u00fanico que se salva na reconstruci\u00f3n da igrexa que se inicia en 1965. En 1967 \u00e9 inaugurado o actual templo. As festas de San Marti\u00f1o cel\u00e9branse na s\u00faa contorna, mentres que as da Virxe da Rocha, en agosto, te\u00f1en como marco as beiras do Mi\u00f1o."}
{"id": "138630", "revid": "5863", "url": "https://gl.wikipedia.org/wiki?curid=138630", "title": "Bayer Giants Leverkusen", "text": "O Bayer Giants Leverkusen \u00e9 un equipo de baloncesto profesional, parte do club polideportivo alem\u00e1n TSV Bayer 04 Leverkusen con sede na cidade de Leverkusen, Renania do Norte-Westfalia. O equipo foi fundado en 1961, sendo o club m\u00e1is laureado do baloncesto xermano con catorce t\u00edtulos de Liga e dez de Copa. Por\u00e9n, en 2008, viuse forzado a descender da Basketball Bundesliga por unha reduci\u00f3n no seu orzamento. Actualmente compite na ProA, segunda catogor\u00eda do baloncesto xermano. O equipo xoga os seus encontros como local no Ostermann-Arena, pavill\u00f3n con capacidade para 3\u00a0500 espectadores.\nHistoria.\nO Bayer Giants Leverkusen foi fundado co nome de TuS Bayer 04 Leverkusen en 1961. Antes do final da d\u00e9cada, en 1968, o club conseguiu o ascenso \u00e1 m\u00e1xima categor\u00eda do baloncesto alem\u00e1n, a Basketball Bundesliga. Antes de mudar o seu nome a TSV Bayer 04 Leverkusen en 1983, o club ga\u00f1ou cinco Ligas e catro Copas de Alema\u00f1a. De feito, o Bayer \u00e9 o equipo m\u00e1is laureado do pa\u00eds, contando nas s\u00faas vitrinas con catorce t\u00edtulos de Liga e 10 de Copa. En 2008, a empresa farmac\u00e9utica Bayer decidiu reducir o orzamento dedicado ao patrocinio do equipo para centrarse no f\u00fatbol e no atletismo. Como consecuencia, o club vendeu a s\u00faa praza na BBL ao D\u00fcsseldorf Baskets e descendeu de categor\u00edas at\u00e9 chegar \u00e1 ProB, terceiro nivel do baloncesto xermano."}
{"id": "138631", "revid": "1131", "url": "https://gl.wikipedia.org/wiki?curid=138631", "title": "A Telleira", "text": "O top\u00f3nimo galego A Telleira indica un lugar onde se fabrican tellas. Pode referirse a:"}
{"id": "138632", "revid": "100019", "url": "https://gl.wikipedia.org/wiki?curid=138632", "title": "Sporting Clube de Portugal (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns do Sporting Clube de Portugal \u00e9 un equipo portugu\u00e9s de h\u00f3ckey a pat\u00edns da cidade de Lisboa. \u00c9 un dos clubs de h\u00f3ckey a pat\u00edns m\u00e1is laureados de Portugal xunto co FC Porto e o SL Benfica.\nO equipo disputa os seus partidos no pavill\u00f3n Jo\u00e3o Rocha, que ten unha capacidade para 3000 espectadores."}
{"id": "138640", "revid": "5863", "url": "https://gl.wikipedia.org/wiki?curid=138640", "title": "Galer\u00eda de imaxes de guindastres de Galicia", "text": "Galer\u00eda de imaxes de guindastres de Galicia.\nUn guindastre \u00e9 un parello de elevaci\u00f3n de cargas."}
{"id": "138645", "revid": "1131", "url": "https://gl.wikipedia.org/wiki?curid=138645", "title": "Galer\u00eda de imaxes de Goi\u00e1n, Tomi\u00f1o", "text": "San Cristovo de Goi\u00e1n \u00e9 unha parroquia que se localiza no concello de Tomi\u00f1o."}
{"id": "138654", "revid": "1131", "url": "https://gl.wikipedia.org/wiki?curid=138654", "title": "Cerdanyola CH", "text": "O Cerdanyola Club d'Hoquei \u00e9 un club de h\u00f3ckey a pat\u00edns e patinaxe catal\u00e1n da localidade de Cerdanyola del Vall\u00e8s, na comarca do Vall\u00e8s Occidental (Barcelona). O club foi fundao en 1936 e entre os seus logros destacan os subcampionatos da Copa CERS e Copa do Rei en 1985 e 1973."}
{"id": "138670", "revid": "23204", "url": "https://gl.wikipedia.org/wiki?curid=138670", "title": "CB Valladolid", "text": "O Club Baloncesto Valladolid S.A.D. foi un club de baloncesto profesional espa\u00f1ol da cidade de Valladolid, Castela e Le\u00f3n. Fundado o 31 de agosto de 1976, desapareceu no ano 2015 debido a problemas financeiros. Foi o herdeiro do A.D.C. Castilla, e sendo Gonzalo Gonzalo o seu primeiro presidente. Inmediatamente despois da s\u00faa desaparici\u00f3n creouse o CB Ciudad de Valladolid para substitu\u00edlo.\nHistoria.\nFundaci\u00f3n.\nA comezos de 1976, o antigo equipo de Valladolid, o A.D.C. Castilla, despois de conseguir o ascenso \u00e1 Primeira Divisi\u00f3n o ano anterior, debido a unha serie de problemas chega a desaparecer. Con todo, un grupo de seareiros fanse cargo do club, e 31 de agosto de 1976 fundan o Valladolid Club Baloncesto. O equipo, dirixido polos adestradores Moncho Monsalve e Pedro Zorroz\u00faa, debuta en Primeira Divisi\u00f3n ocupando o primeiro posto, finalmente descendendo. Por\u00e9n, despois de dous anos na segunda divisi\u00f3n, o equipo volve a ascender en 1978, tras vencer en vinte dos vinte e dous partidos disputados.\nComezos na ACB.\nNa primeira tempada de retorno \u00e1 Primeira Divisi\u00f3n o Valladolid finaliza finalmente en novena posici\u00f3n, ademais o equipo disputa ese ano por primeira vez na s\u00faa historia unha competici\u00f3n europea, caendo finalmente na liga de cuartos de final fronte \u00e1 Jugoplastika Split e o Mestre. Ao seguinte ano, na tempada 1980-81, termina sexto, clasific\u00e1ndose de novo \u00e1 Copa Kora\u0107. As\u00ed, na seguinte campa\u00f1a o equipo logra a s\u00faa mellor clasificaci\u00f3n da s\u00faa historia ao rematar no cuarto posto, chegando de novo aos cuartos de final na competici\u00f3n europea. En 1983 o equipo volve a conseguir un bo posto rematando sextos na liga, a\u00ednda que rexeitando xogar a Kora\u0107 por mor de problemas co orzamento.\nEn 1983, constit\u00faese a Asociaci\u00f3n de Clubs de Baloncesto, celebr\u00e1ndose ese ano a primeira ACB da historia. Ese ano tam\u00e9n foi outro de novidades, xa que debuta como patrocinador do equipo F\u00f3rum Filat\u00e9lico, co cal se manter\u00eda por m\u00e1is de vinte anos. Esa primeira tempada o F\u00f3rum remata no posto doce tras xogar os play offs polo t\u00edtulo, onde perderon en primeira rolda fronte o Joventut Badalona por 2 a 0. O seguinte ano foi mellor e os de Valladolid acadan o noveno posto, a\u00ednda que despois de perder de novo nos play offs, esta vez fronte o CAI Zaragoza por 1 a 2.\nEn 1985 inaug\u00farase o Polideportivo Pisuerga, convert\u00e9ndose inmediatamente no pavill\u00f3n do F\u00f3rum tras pasar oito anos no Huerta del Rey. Este ano o equipo volve a caer na primeira rolda de play offs acabando finalmente no posto once. Ao ano seguinte, pese a facerse un equipo moi competitivo, foi un mal ano e o F\u00f3rum ten que xogar o play-off de descenso, vencendo por 3 a 0 ao Clesa Ferrol. Os dous seguintes anos xogaron tanto o play off polo t\u00edtulo como polo descenso, conseguindo finalmente manterse na categor\u00eda.\nA era de Sabonis.\nNas seguintes tres campa\u00f1as prod\u00facese un cambio moi importante na historia do club, xa que chega ao equipo o pivote lituano, e estrela do baloncesto europeo Arvydas Sabonis, tam\u00e9n chegar\u00eda con el outro compatriota seu, internacional en m\u00faltiples ocasi\u00f3ns coa URSS, Valdemaras Homicius. As\u00ed nas tres seguintes tempadas o F\u00f3rum consegue rematar no sexto, s\u00e9timo e oitavo postos respectivamente. A \u00faltima tempada de Sabonis no club, a 1991-92, supoxo o maior \u00e9xito do Valladolid a nivel europeo, conseguindo chegar \u00e1s semifinais da Copa Kora\u0107 onde perderon fronte ao Il Messaggero de Roma. Despois da marcha de Sabonis ao Real Madrid, chegan malos momentos para o club, e o club conv\u00e9rtese en Sociedade An\u00f3nima Deportiva, pasando a denominarse F\u00f3rum Valladolid C. B. S.A.D. No deportivo o F\u00f3rum remata no posto dezaoito, conseguindo manter a categor\u00eda na \u00faltima xornada.\nEn 1993 o Valladolid finalmente descende, tras perder nos \"play offs\" por manter a categor\u00eda no quinto partido fronte ao Murcia. Mais tras perder a categor\u00eda na cancha, conseguiuse a salvaci\u00f3n nos despachos debido \u00e1 renuncia do Caja Bilbao. En 1994 o Valadolid remata no d\u00e9cimo primeiro posto final, baixando na seguinte tempada at\u00e9 o d\u00e9cimo sexto. En 1997, o club fai patente a s\u00faa necesidade de apoio econ\u00f3mico, tras descubrir que a d\u00e9beda do club ascend\u00eda a 700 mill\u00f3ns de pesetas, levando ao club nos seguintes anos case \u00e1 s\u00faa desaparici\u00f3n. Con todo, a sociedade acaba estabiliz\u00e1ndose, e nos seguintes anos o F\u00f3rum viaxa pola zona media da clasificaci\u00f3n.\nDesaparici\u00f3n.\nCo comezo do novo milenio, o Valladolid consegue a s\u00faa primeira participaci\u00f3n nos play offs polo t\u00edtulo tras nove anos, ao quedar no oitavo posto da liga regular, con todo, sa\u00edron derrotados en primeira rolda por 3 a 0 fronte ao FC Barcelona. Con todo xogar estes play offs serve para poder disputar o ano seguinte a Copa Kora\u0107. Ao seguinte ano o F\u00f3rum remata d\u00e9cimo na ACB e na Kora\u0107 perde na fase de grupos. Ao ano seguinte o equipo cambia practicamente a totalidade do seu cadro, chegando a rozar finalmente o descenso. Ese ano, ref\u00fandase a sociedade, esta vez co nome de C. B. Valladolid S.A.D.\nEn 2003 o equipo fai unha boa tempada, rematando no posto once, mais empatado a vitorias co oitavo clasificado. Ao ano seguinte chegan sete novas incorporaci\u00f3ns, acabando finalmente no posto n\u00famero doce. En 2005, chega o adestrador Paco Garc\u00eda procedente do Breog\u00e1n de Lugo, e equipo ten que agardar \u00e1 \u00faltima xornada de liga para poder certificar a s\u00faa salvaci\u00f3n. Precisamente o equipo ti\u00f1a que ga\u00f1ar Breog\u00e1n, e non fallou, acabando finalmente oitavos. Ao ano seguinte, o equipo perde ao seu patrocinador, chegando a incerteza sobre a continuidade do club, chegando como novo patrocinador Grupo Capitol. Finalmente o club volve a acadar a salvaci\u00f3n nas \u00faltimas xornadas.\nCon todo, ao ano seguinte, tras unha primeira volta moi boa na que conseguiron nove triunfos, o que non se fac\u00eda dende 2001, na segunda volta so ga\u00f1an tres encontros e o equipo acaba descendendo por primeira vez dende a fundaci\u00f3n da ACB, descontando o ano no que se conseguiu salvar a tempada pola renuncia do Caja Bilbao. Con todo, e a pesar de dificultades econ\u00f3micas, o club consegue recuperar a s\u00faa praza na ACB tras acadar o primeiro posto na Liga LEB. Despois de volver \u00e1 ACB, na temporada 2011\u221212 o equipo acaba en \u00faltimo lugar e descende de novo \u00e1 LEB. Por\u00e9n, a renuncia ao ascenso de Menorca B\u00e0squet permite que os castel\u00e1ns continuen na m\u00e1xima categor\u00eda. Non suceder\u00eda o mesmo en 2014, cando o equipo acaba facendo efectivo o seu descendo ap\u00f3s finalizar \u00faltimo. Tras s\u00f3 unha temporada en LEB, o equipo acaba consumando a s\u00faa desaparici\u00f3n.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nXogadores.\nGalard\u00f3ns individuais.\nConcurso de Mates da ACB\nConcurso de Triplas da ACB\nAdestradores.\nA seguinte relaci\u00f3n detalla cronoloxicamente a todos os adestradores que tivo o CB Valladolid desde a fundaci\u00f3n da ACB en 1983.\nPalmar\u00e9s.\nLEB Ouro\nCopa Castela e Le\u00f3n"}
{"id": "138680", "revid": "1410", "url": "https://gl.wikipedia.org/wiki?curid=138680", "title": "Proximidades M\u00e1laga", "text": "Proximidades M\u00e1laga \u00e9 un servizo de trens interurbanos entre M\u00e1laga e concellos da provincia de M\u00e1laga, que pertencen a Proximidades Renfe. Esta rede comprende 70\u00a0km de v\u00edas f\u00e9rreas, d\u00faas li\u00f1as e 24 estaci\u00f3ns en servizo.\nO n\u00facleo de proximidades de M\u00e1laga \u00e9 un dos m\u00e1is importantes desde o punto de vista econ\u00f3mico de Espa\u00f1a polo seu n\u00famero de viaxeiros. O servizo nestas li\u00f1as real\u00edzase na C-1 con unidades 446 e Civia; e na C-2 con unidades 440R e 446.\nHistoria.\nA li\u00f1a M\u00e1laga-Fuengirola era propiedade da empresa Ferrocarr\u00eds de M\u00e1laga a Alxeciras e C\u00e1diz, da que s\u00f3 se constru\u00edu este tramo que a compa\u00f1\u00eda Ferrocarr\u00eds Suburbanos de M\u00e1laga explotou ata 1934, pasando m\u00e1is adiante a ser administrada por FEVE."}
{"id": "138683", "revid": "75439", "url": "https://gl.wikipedia.org/wiki?curid=138683", "title": "Proximidades Murcia/Alacant", "text": "Proximidades Murcia/Alacant \u00e9 un servizo de trens interurbanos de Renfe Operadora, que se estende polas provincias de Murcia e Alacant, tendo d\u00faas estaci\u00f3ns na provincia de Almer\u00eda. Este n\u00facleo percorre 200\u00a0km de v\u00edas f\u00e9rreas cun total de 26 estaci\u00f3ns en servizo."}
{"id": "138694", "revid": "89787", "url": "https://gl.wikipedia.org/wiki?curid=138694", "title": "Rela", "text": "A rela, ra de Santo Ant\u00f3n, ra das figueiras ou estroza (\"Hyla molleri\" Bedriaga, 1890) \u00e9 un anfibio anuro pertencente \u00e1 familia dos h\u00edlidos (\"Hylidae\"), de pequeno tama\u00f1o, corpo algo repoludo, cor verde e h\u00e1bitos arbor\u00edcolas.\nDurante moitos anos foi considerada unha subespecie de \"Hyla arborea\", at\u00e9 que recentes estudos de filoxenia molecular demostraron que era unha especie distinta.\nEsta nova especie distrib\u00faese unicamente pola pen\u00ednsula Ib\u00e9rica e o suroeste atl\u00e1ntico de Francia, encontr\u00e1ndose case ameazada debido \u00e1 perda de h\u00e1bitat e \u00e1 contaminaci\u00f3n das augas.\nCaracter\u00edsticas.\n\u00c9 unha ra de pequenas dimensi\u00f3ns, duns 3,5 a 4,5\u00a0cm de lonxitude. A lonxitude m\u00e1xima rexistrada da especie \u00e9 de 5\u00a0cm, por\u00e9n, nas poboaci\u00f3ns do sistema Central a s\u00faa lonxitude media non supera os 2\u00a0cm.\n\u00c9 de forma repoluda, coa pel lisa, longas patas bordeadas de franxas pardas e coa punta dos dedos ensanchada en forma de discos adhesivos, como \u00e9 habitual nos h\u00edlidos.\nAdoita ser de cor verde, a\u00ednda que pode variar at\u00e9 parda, amarela e mesmo azul, segundo o substrato, a temperatura ou a humidade relativa. Presenta unha banda apardazada ou negra enmarcada en amarelo que parte do orificio nasal e chega at\u00e9 as inguas formando un bucle cara ao dorso anterior. A lonxitude desta banda difer\u00e9nciaa da \"Hyla meridionalis\".\nDistribuci\u00f3n e h\u00e1bitat.\nA especie \u00e9 end\u00e9mica da pen\u00ednsula Ib\u00e9rica, encontr\u00e1ndose en Portugal, Espa\u00f1a e, marxinalmente, na Francia sudoccidental.\nA rela vive entre a vexetaci\u00f3n preto da auga ou en zonas h\u00famidas como prados, canavais, xunqueiras, sebes e xard\u00edns.\nBiolox\u00eda.\nAlimentaci\u00f3n.\n\u00c9 unha especie insect\u00edvora e de h\u00e1bitos nocturnos; durante o d\u00eda repousa agochada na vexetaci\u00f3n.\nReproduci\u00f3n e desenvolvemento.\nDurante a primavera as relas habitan en charcas, marismas e r\u00edos de cursos lentos, onde se produce a desova e o desenvolvemento das larvas. Al\u00ed os machos cantan para atraeren as femias; os machos te\u00f1en un s\u00f3 saco vocal, de gran tama\u00f1o. Na auga, prod\u00facese o amplexo; a femia pon os ovos e o macho fec\u00fandaos.\nOs c\u00e1gados, de tons verdes irisados, miden entre medio e cinco cent\u00edmetros de lonxitude, te\u00f1en o espir\u00e1culo no lado esquerdo e o ano no dereito, e unha crista dorsal moi elevada que comeza nos ollos. A cola remata nunha punta fina e adoita ser lisa, a\u00ednda que \u00e1s veces presenta unha franxa escura lonxitudinal.\nTaxonom\u00eda.\nAt\u00e9 finais da d\u00e9cada de 2000 era considerada unha subespecie de \"Hyla arborea\", \"H. arborea molleri\", descrita en Portugal en 1890 por Bedriaga, caracterizada polo seu menor tama\u00f1o, patas traseiras relativamente m\u00e1is longas e distribuci\u00f3n ib\u00e9rica. Esta subespecie encontrar\u00edase tam\u00e9n en Galicia, nas provincias lim\u00edtrofes co pa\u00eds lusitano. Por\u00e9n, moitos autores non reco\u00f1eceron a existencia desta forma, afirmando que todas as relas ib\u00e9ricas pertenc\u00edan \u00e1 subespecie tipo, \"H. a. arborea\" (Linnaeus, 1758).\nPero en 2008, estudos moleculares levados a cabo polo equipo de M. St\u00f6ck suxeriron a especificidade desta ra, afastada filoxeneticamente de \"H. arborea\". Con posterioridade, en 2011, Barth e colaboradores apoiaron o status de nova especie base\u00e1ndose tam\u00e9n en estudos de xen\u00e9tica molecular, facendo notar que as maiores diferenzas se encontran nas poboaci\u00f3ns da costa norte de Galicia e que a zona de contacto entre \"H. molleri\" e \"H. arborea\" enc\u00f3ntrase posibelmente no Pa\u00eds Vasco franco-espa\u00f1ol.\nPor\u00e9n, esta distinci\u00f3n entre especies tense discutido desde antigo. En 1974, H. Schneider, base\u00e1ndose nas chamadas de apareamento e nas relaci\u00f3ns entre as ras do x\u00e9nero \"Hyla\" europeas, no seu traballo de sistem\u00e1tica de 2004 xa rexeitaba esta hip\u00f3tese. M\u00e1is recentemente, en 2010, J. Speybroeck e colaboradores aseguraban que o reco\u00f1ecemento desta nova especie s\u00f3 pode basearse no xenoma mitocondrial e que non existe ningunha evidencia morfol\u00f3xica nin de canto para separar ambas as especies.\nO nome cient\u00edfico atrib\u00faese a Jacques von Bedriaga, quen en 1890 denominou esta especie como a variedade \"Hyla arborea\" var. \"molleri\" base\u00e1ndose nun exemplar de Co\u00edmbra, en Portugal. Posteriormente, Parker, en 1956, denominouna \"Hyla meridionalis molleri\". Cos estudos moleculares e ao confirmar que se trataba dunha nova especie, St\u00f6ck e colaboradores nome\u00e1rona \"Hyla molleri\" St\u00f6ck, Dubey, Kl\u00fctsch, Litvinchuk, Scheidt, e Perrin, 2008, incorrendo en sinonimia."}
{"id": "138695", "revid": "12452", "url": "https://gl.wikipedia.org/wiki?curid=138695", "title": "Ra das figueiras", "text": ""}
{"id": "138705", "revid": "1131", "url": "https://gl.wikipedia.org/wiki?curid=138705", "title": "Vilame\u00e1n", "text": "O top\u00f3nimo galego Vila Me\u00e3 (do lat\u00edn , 'vila situada no medio') pode referirse a:"}
{"id": "138709", "revid": "5863", "url": "https://gl.wikipedia.org/wiki?curid=138709", "title": "Colexio Fingoi", "text": "O Colexio Fingoi \u00e9 un centro de ensino privado da cidade de Lugo, cuxo primeiro director foi Ricardo Carvalho Calero.\nHistoria.\nFoi fundado no ano 1950 polo empresario Antonio Fern\u00e1ndez L\u00f3pez, acoll\u00e9ndose \u00e1 Lei de Centros Experimentais que permit\u00eda po\u00f1er en marcha unha serie de reformas de tipo pedag\u00f3xico. Nos Estatutos deixa dese\u00f1ado un Modelo Pedag\u00f3xico centrado nos Ciclos da Natureza, cient\u00edfico, de coeducaci\u00f3n, de ensino globalizado e personalizado, natural, experimental e experiencial que require dun profesorado implicado e comprometido coa reflexi\u00f3n sobre a pr\u00e1ctica para ir dando resposta \u00e1s diferenzas individuais e \u00e1s novas necesidades e retos educativos de cada momento con af\u00e1n innovador.\nTivo como primeiro director a Ricardo Carvalho Calero, e como profesores a Anxel Xe\u00e1n, Jos\u00e9 Cabanillas, Vicente Devesa, Chicha Fern\u00e1ndez, Ana Mar\u00eda Pardo M\u00fagica, Lu\u00eds G\u00f3mez Pacios, Carlos Varela Veiga, Mar\u00eda Luisa Pumari\u00f1o Vilela e tam\u00e9n a Xos\u00e9 Lu\u00eds M\u00e9ndez Ferr\u00edn, Bernardino Gra\u00f1a, Arcadio L\u00f3pez Casanova.\nO colexio formaba parte dun proxecto cultural m\u00e1is amplo, o denominado \"Centro de Estudos Fingoi\", onde se conced\u00edan bolsas para investigaci\u00f3n e estudo da cultura galega. Para dignificar a cultura galega e introducila na escola, desde os anos corenta organizou Cursos de Formaci\u00f3n para mestres rurais.\nNo mes de xu\u00f1o de 2010 tiveron lugar os actos de celebraci\u00f3n do 60 aniversario da fundaci\u00f3n do colexio.\nArquitectura.\nO edificio principal foi dese\u00f1ado polo arquitecto galego Manuel G\u00f3mez Rom\u00e1n."}
{"id": "138710", "revid": "98629", "url": "https://gl.wikipedia.org/wiki?curid=138710", "title": "Tend\u00f3n de Aquiles", "text": "O tend\u00f3n de Aquiles (tendo Achillis, que v\u00e9n de \"tend\u014dn\", cruzamento entre a palabra grega \"t\u00e9n\u014dn\", \"\u03c4\u03ad\u03bd\u03c9\u03bd\", \"que tensa\", e o lexema latino \"tend-\" \"po\u00f1er tenso\") \u00e9 un tend\u00f3n da parte posterior da perna. Serve para unir os m\u00fasculos gastrocnemio e s\u00f3leo ao \u00f3so calc\u00e1neo (tal\u00f3n).\nTam\u00e9n recibe o nome de tend\u00f3n calc\u00e1neo (\"tendo calcaneus\").\nOrixe do nome.\nO nome de tend\u00f3n de Aquiles foi proposto polo cirurxi\u00e1n alem\u00e1 L. Heister en 1717 en honra do heroe grego Aquiles. Xa Philip Verhayen en 1693 se refer\u00eda nun dos seus libros de anatom\u00eda a esta parte do corpo como \"a corda de Aquiles\", nome do que posteriormente xurdiu a expresi\u00f3n \"tal\u00f3n de Aquiles\".\nConta a lenda, segundo o poema incompleto \"Aquileida\" (Estacio, no s\u00e9culo I), que cando naceu Aquiles, a s\u00faa nai Tetis procedeu a facelo inmortal mergull\u00e1ndoo no r\u00edo Estixia pero non mollou o calc\u00e1neo por onde o coll\u00eda. As\u00ed, quedou protexido contra calquera ferida excepto no p\u00e9. Por iso morreu na guerra de Troia cando Paris o alcanzou cunha frecha envelenada nese punto.\nEstrutura anat\u00f3mica.\nO tend\u00f3n de Aquiles est\u00e1 situado na parte posteroinferior da perna, formando unha banda ancha e grosa que nace \u00e1 metade da perna e se insire na parte posterior do \u00f3so calc\u00e1neo, cunha bursa interposta entre o tend\u00f3n e o \u00f3so. \u00c9 o tend\u00f3n m\u00e1is groso e forte do corpo e, nos humanos, mide arredor de 15 cm, cun estreitamento a uns 4\u00a0cm da inserci\u00f3n \u00f3sea para abrirse un pouco no seu extremo inferior. Est\u00e1 constitu\u00eddo pola reuni\u00f3n dos dous tend\u00f3ns dos xemelgos (interno e externo) que dan lugar ao \"gastrocnemio\", e do s\u00f3leo, se ben recibe fibras musculares sobre a s\u00faa superficie anterior case ata o seu extremo distal. Superficialmente e ao longo da cara lateral baixa a vea safena menor. O reflexo aqu\u00edleo permite comprobar a integridade da ra\u00edz espi\u00f1al Sacra-1.\nReflexo da s\u00faa fortaleza \u00e9 o feito de que deste tend\u00f3n se colgan as reses de abasto tralo sacrificio para a posterior preparaci\u00f3n da canal.\nEnfermidades.\nAs lesi\u00f3ns m\u00e1is com\u00fans son:\nO \"tal\u00f3n de Aquiles\".\nA lenda da morte de Aquiles a causa dunha frecha no tal\u00f3n deu p\u00e9 \u00e1 expresi\u00f3n \"tend\u00f3n de Aquiles\" para referirse ao punto m\u00e1is d\u00e9bil dunha persoa ou asunto."}
{"id": "138721", "revid": "56817", "url": "https://gl.wikipedia.org/wiki?curid=138721", "title": "53 d\u00edas de invierno", "text": "53 d\u00edas de invierno \u00e9 un filme espa\u00f1ol dirixido pola catal\u00e1 Judith Colell. Estreouse no Festival de Cine de San Sebasti\u00e1n no 2006.\nSinopse.\nTres persoas \u00e1chanse nunha noite de inverno na parada dun autob\u00fas. Os tres asisten ao abandono dun can. Mila (Mercedes Sampietro), unha profesora de instituto que estivo un ano de baixa tras sufrir unha agresi\u00f3n por parte dun dos seus alumnos; Celso (\u00c0lex Brendem\u00fchl), garda xurado, casado, pai dun fillo e con graves problemas econ\u00f3micos, e que est\u00e1 a piques de saber que vai ter dous xemelgos; e Valeria (Aina Clotet), estudante de violoncello, cunha turbia relaci\u00f3n familiar e amorosa.\nOs tres iniciar\u00e1n unha viaxe \u00e1 deriva que os levar\u00e1 a enfrontarse aos seus medos e frustraci\u00f3ns e a tomar cada un deles unha decisi\u00f3n ao l\u00edmite que cambiar\u00e1 as s\u00faas vidas."}
{"id": "138722", "revid": "23204", "url": "https://gl.wikipedia.org/wiki?curid=138722", "title": "Around the World in Eighty Days", "text": ""}
{"id": "138723", "revid": "23204", "url": "https://gl.wikipedia.org/wiki?curid=138723", "title": "John Farrow", "text": "John Farrow, nado en Sidney o 10 de febreiro de 1904, finado en Beverly Hills (California) o 28 de xaneiro de 1963 foi un director, guionista e produtor cinematogr\u00e1fico australiano residente nos Estados Unidos.\nFilmograf\u00eda.\nDirector:\nGuionista:\nProdutor:\nActor:"}
{"id": "138726", "revid": "89787", "url": "https://gl.wikipedia.org/wiki?curid=138726", "title": "St Mary's College RFC", "text": "O St. Mary's College Rugby Football Club \u00e9 un club de rugby da cidade de Dubl\u00edn, en Irlanda. Foi fundado en 1900 por antigos alumnos do St. Mary's College, Dublin, polo que orixinariamente foi co\u00f1ecido como Old St. Mary's. O club ga\u00f1ou a Leinster Senior Cup por primeira vez en 1958. No ano 2000 ga\u00f1ou a AIB League baixo a capitan\u00eda de Trevor Brennan cando a diferenza dos clubs de Munster tiveron pleno acceso aos seus xogadores da IRFU contratados.\nO club estivo situado antigamente no College Drive, en Templeogue dende 1955 ata os anos '70, inclu\u00edndo a sede do club e os campos de xogo ata que se converteran na \u00e1rea residencial \"Fortfield Square\". Nos anos '70, o club trasladouse a Templeville Road aos campos de rugby anteriormente constru\u00eddos e empregados polo Templeogue College, a Congregaci\u00f3n do Esp\u00edrito Santo que era escola irm\u00e1 do St. Mary's College.\nXogadores destacados.\nIlanda.\nOs seguintes xogadores do St. Mary's representaron a Irlanda a nivel internacional.\nBritish and Irish Lions.\nAdemais de representaren a Irlanda, os seguintes xogadores do St. Mary's representaron os British and Irish Lions."}
{"id": "138729", "revid": "5132", "url": "https://gl.wikipedia.org/wiki?curid=138729", "title": "Dublin University Football Club", "text": "O Dublin University Football Club (DUFC) \u00e9 o club de rugby da Universidade de Dubl\u00edn, Trinity College, en Dubl\u00edn, Irlanda.\nTraxectoria.\nO primeiro documento co\u00f1ecido do club aparece baixo o nome \"Trinity College\" no \"Daily Express\" o 1 de decembro de 1855 e \u00e9 tomado para mostrar a s\u00faa existencia dende, polo menos, un ano antes:\nO club fundouse en 1854, e ten unha historia ininterrompida e ben documentada dende ent\u00f3n, polo que hai unha forte demanda para que sexa considerado o club de f\u00fatbol m\u00e1is antigo. A\u00ednda que o Guy's Hospital FC, foi fundado en Londres en 1843, sendo m\u00e1is antigo que o DUFC. It should also be noted that football in Trinity pre-dates the foundation of the Club itself. A poem by Edward Lysaght shows that it was being played in the College Park in the 1780s.\nSendo o club de rugby m\u00e1is antigo de Irlanda, o DUFC ga\u00f1ou a s\u00faa cota xusta de torneos ao longo dos anos. O seu \u00e9xito m\u00e1is importante dos \u00faltimos anos foi o campionato da Division 2 da AIB League na tempada 2003-04, ga\u00f1ando tam\u00e9n a promoci\u00f3n \u00e1 Division 1, mais s\u00f3 aguantou nesta competici\u00f3n d\u00faas tempadas, tralas que descendeu novamente \u00e1 Division 2.\nEstado presente.\nO primeiro equipo do DUFC compite actualmente na segunda divisi\u00f3n da AIB League. O club ten ademais tres equipos j\u00fanior, que compiten na Leinster J1, J3 e J4 \"Metro leagues\", e dous U21 (sub-21) que xogan nas ligas JP Fanagan Premier e na Pennant.\nO primeiro equipo xoga fronte ao University College Dublin no anual Colours Match que se disputa dende 1952 O Trinity College ga\u00f1ou en 21 ocasi\u00f3ns, sendo a \u00faltima na tempada 2008-09. \nO club tam\u00e9n ten unha secci\u00f3n feminina que compite na \nAIL Division 2.\nGrounds.\nOs equipos do club xogan no estadio College Park, que \u00e9 un dos estadios do Trinity no centro de Dubl\u00edn. Tam\u00e9n ten outros dous estadios de f\u00fatbol usados frecuentemente polos equipos j\u00fanior en Santry Avenue no suburbio de Dubl\u00edn Santry.\nXogadores destacados.\nIrlanda.\nO Dublin University Football Club ten unha longa tradici\u00f3n de xogadores que ga\u00f1aron os torneos internacionais m\u00e1is importantes, con arredor de 160 antigos xogadores internacionais por Irlanda dende 1875. Alg\u00fans dos m\u00e1is importantes foron:\nBritish and Irish Lions.\nO DUFC tam\u00e9n ten unha longa traxectoria de achegar xogadores \u00e1s xiras dos Lions, coa recente contribuci\u00f3n de Jamie Heaslip en 2009.\nAdestradores de Irlanda.\nOs antigos xogadores do Dublin University Roly Meates e Gerry Murphy foron adestradores de Irlanda en diferentes ocasi\u00f3ns."}
{"id": "138733", "revid": "5863", "url": "https://gl.wikipedia.org/wiki?curid=138733", "title": "Luis de G\u00f3ngora", "text": "Luis de G\u00f3ngora y Argote, nado en C\u00f3rdoba o 11 de xullo de 1561 e finado tam\u00e9n en C\u00f3rdoba o 23 de maio de 1627 foi un poeta e dramaturgo espa\u00f1ol, m\u00e1ximo representante do culteranismo e figura destacada do chamado S\u00e9culo de ouro espa\u00f1ol.\nTraxectoria.\nRealizou os seus primeiros estudos no colexio dos xesu\u00edtas da s\u00faa cidade natal. O seu t\u00edo Francisco de G\u00f3ngora conf\u00edrelle os beneficios eclesi\u00e1sticos da raz\u00f3n catedralicia convert\u00e9ndoo en crego con tan s\u00f3 14 anos para a continuaci\u00f3n envialo a estudar \"C\u00e1nones\" a Salamanca. Fica matriculado dende 1576 ata 1580, pero non hai constancia de que obtivese t\u00edtulo ning\u00fan. A s\u00faa falta de interese polos estudos combinouse co espertar da s\u00faa vocaci\u00f3n po\u00e9tica, dat\u00e1ndose as s\u00faas primeiras composici\u00f3ns nesta \u00e9poca.\nDe volta en C\u00f3rdoba pasa a ocupar diferentes postos no Cabido, alternando a poes\u00eda coas obrigas derivadas dos mesmos, entre as que salientan as viaxes como comisionado nos cales estableceu relaci\u00f3ns con nobres e bispos, entusiasm\u00e1ndose cos ambientes cortes\u00e1ns e de luxo.\nCo obxectivo de sustentar o seu elevado nivel de vida e a s\u00faa adici\u00f3n ao xogo empeza a procurar a protecci\u00f3n dalg\u00fan mecenas, coma o Marqu\u00e9s de Ayamonte ou o Conde de Lemos, con escasos resultados. Finalmente, o Conde de Lerma, a quen loara nuns versos, consegue que o monarca Filipe III nomee a G\u00f3ngora capel\u00e1n real no 1617, culminando as\u00ed as s\u00faas arelas de medrar na Corte real. Por\u00e9n, a perda do favor real por parte do Conde e a posterior suba ao trono de Filipe IV comprometen seriamente a s\u00faa situaci\u00f3n. O poeta procura ent\u00f3n congraciarse co novo favorito do rei, o Conde-Duque de Olivares, quen o obvia sistematicamente. Enfermo e arruinado, regresa a C\u00f3rdoba no 1626, onde falecer\u00e1 ao ano seguinte.\nTraxectoria po\u00e9tica.\nLuis de G\u00f3ngora foi o abandeirado do culteranismo, tam\u00e9n chamado significativamente \"gongorismo\". Esta corrente estil\u00edstica caracterizouse polo seu barroquismo, subordinando o contido das composici\u00f3ns, que adoita ser m\u00ednimo, \u00e1 forma na que se exp\u00f3n, unha forma recargada, ateigada de met\u00e1foras, hip\u00e9rboles, latinismos e de constantes referencias mitol\u00f3xicas. Trata de evitar chamar \u00e1s cousas polo seu nome, recorrendo a rodeos ou alusi\u00f3ns inesperadas. O outro movemento do s\u00e9culo foi o conceptismo, que tivo en Francisco de Quevedo ao seu m\u00e1ximo expo\u00f1ente. De feito, G\u00f3ngora e el rivalizaron duramente, dedic\u00e1ndose aldraxes mutuas en verso.\nDist\u00ednguense d\u00faas etapas na evoluci\u00f3n do poeta:\nEtapa do \"Pr\u00edncipe da luz\".\nNesta \u00e9poca os trazos culteranos son moito menores. Comp\u00f3n romances amorosos, poemas relixiosos e outros dedicados \u00e1s s\u00faas amizades.\nEtapa do \"Pr\u00edncipe das tebras\".\n\u00c9 a etapa culteranista por excelencia. Acent\u00faa grandemente o seu hermetismo e intensifica os artificios propios do gongorismo. Desta \u00e9poca son as s\u00faas composici\u00f3ns m\u00e1is sonadas, \"Soledades\" e \"F\u00e1bula de Polifemo e Galatea\".\nG\u00f3ngora emprega as formas m\u00e9tricas do momento, tales coma o romance, o soneto, o terceto, a oitava etc.\nG\u00f3ngora e Galiza.\nPor encargo do cabido da catedral de C\u00f3rdoba, o poeta visitou Galiza no ano 1609 para realizar informes de limpeza de sangue na cidade de Pontevedra sobre a familia de Diego Pardo, un aspirante a racioneiro na catedral cordobesa. Durante a s\u00faa viaxe dedicou ao pa\u00eds e aos seus habitantes estes insultantes versos cheos de odio antigalego, algo habitual nos escritores espa\u00f1ois:\n&lt;poem&gt;\nOu tam\u00e9n en\nPor\u00e9n, parando en Monforte de Lemos de cami\u00f1o a Pontevedra adicou a Pedro Fern\u00e1ndez de Castro y Andrade, conde de Lemos, o soneto encomi\u00e1stico \"Llegu\u00e9 a este Monte fuerte, coronado\" cheo de louvanzas coa finalidade de afagar este poderoso arist\u00f3crata e mecenas da vida literaria e cultural do Barroco espa\u00f1ol. Un ano mais tarde o conde foi nomeado vicerrei de N\u00e1poles, mais decidiu non contar con G\u00f3ngora para formar o seu s\u00e9quito de literatos, provocando unha amarga reacci\u00f3n no poeta expresada no soneto \"El Conde mi se\u00f1or se fue a N\u00e1poles\"."}
{"id": "138743", "revid": "1093", "url": "https://gl.wikipedia.org/wiki?curid=138743", "title": "Lista de r\u00e9ptiles de Galicia", "text": "A seguinte \u00e9 unha lista dos r\u00e9ptiles atopados en Galicia. Esta baseada na informaci\u00f3n recollida dos traballos feitos pola \"Asociaci\u00f3n Herpetol\u00f3gica Espa\u00f1ola\", a informaci\u00f3n obtida na \"Lista Vermella da IUCN\" e polos expertos en herpetolox\u00eda Javier Andrada, Pedro Gal\u00e1n e Gustavo Fern\u00e1ndez.\nEsta clase cont\u00e9n arredor de 8.300 especies vivas das cales unhas 30 foron atopadas con maior ou menor abundancia no territorio galego.\nA taxonom\u00eda da fauna herpetol\u00f3xica est\u00e1 sometida a bastantes cambios debido \u00e1s novas achegas de informaci\u00f3n cient\u00edfica, polo que precisa de revisi\u00f3ns peri\u00f3dicas para poder engadir os novos datos obtidos.\nNa lista eng\u00e1dense, cando existen, os correspondentes nomes com\u00fans das especies da nosa fauna de r\u00e9ptiles, procurando sempre citar a referencia oportuna."}
{"id": "138761", "revid": "98629", "url": "https://gl.wikipedia.org/wiki?curid=138761", "title": "M\u00e9rida, Venezuela", "text": "A cidade de Santiago de los Caballeros de M\u00e9rida, co\u00f1ecida simplemente por M\u00e9rida, \u00e9 a capital municipal do concello de Libertador, no estado venezolano de M\u00e9rida. \u00c9 unha das principais cidades dos Andes Venezolanos.\nEn M\u00e9rida te\u00f1en a s\u00faa s\u00e9 a Arquidiocese de M\u00e9rida e tam\u00e9n a Universidade de Los Andes, constitu\u00edndo a maior cidade universitaria e tur\u00edstica do occidente venezolano. Entre os seus atractivos tur\u00edsticos est\u00e1 o telef\u00e9rico m\u00e1is alto e segundo m\u00e1is longo do mundo, as\u00ed como un atractivo sistema de transporte colectivo co\u00f1ecido como \"Troleb\u00fas M\u00e9rida\".\nHistoria.\nM\u00e9rida foi fundada por Juan Rodr\u00edguez Su\u00e1rez o 9 de outubro de 1558, quen lle deu o nome da s\u00faa cidade natal, M\u00e9rida en Estremadura. Un ano despois Juan de Maldonado decidiu o seu traslado ao seu lugar actual. No momento da s\u00faa fundaci\u00f3n formaba parte da Nova Granada. A cidade dependeu do Correxemento de Tunja a\u00ednda que, no ano 1607, se constitu\u00edu como Correxemento da Audiencia de Santa Fe de Bogot\u00e1. M\u00e1is adiante pasou a pertencer \u00e1 Capitan\u00eda Xeneral de Venezuela, desempe\u00f1ando un papel activo durante a Guerra Revolucionaria.\nXeograf\u00eda.\nM\u00e9rida est\u00e1 situada a unha altitude de 1.600 metros, nun planalto de orixe aluvial co\u00f1ecido como \"Tatuy\", no val do r\u00edo Chama, rodeado de bosques e fragas. A forma oblonga da cidade segue estreitamente o curso do r\u00edo, que a percorre dun extremo a outro. A cidade at\u00f3pase entre a Serra Nevada de M\u00e9rida polo sueste e a Serra La Culata polo noroeste. No horizonte \u00e9rguese o Pico Bol\u00edvar, que \u00e9 a monta\u00f1a m\u00e1is alta do pa\u00eds."}
{"id": "138763", "revid": "1308", "url": "https://gl.wikipedia.org/wiki?curid=138763", "title": "Esc\u00e1ncer com\u00fan", "text": ""}
{"id": "138771", "revid": "89787", "url": "https://gl.wikipedia.org/wiki?curid=138771", "title": "Esc\u00e1ncer cego", "text": "O esc\u00e1ncer cego ou cobra cega, (\"Blanus cinereus\"), \u00e9 unha especie de r\u00e9ptil escamado da familia Amphisbaenidae. \u00c9 o \u00fanico anfisbeno de Europa.\nDescrici\u00f3n.\nRostral de tama\u00f1o mediano, os machos poden alcanzar unha lonxitude de 254 mm, as femias son menores, coa cola, que ocupa entre un 8 a un 11% da lonxitude total. A testa ten forma trapezoidal e esta separada do corpo por un asuco transversal dorsal. A s\u00faa cor var\u00eda entre o rosa agrisado e todos os tons posibles do marr\u00f3n, co bandullo de tons m\u00e1is claros. Cit\u00e1ronse exemplares parcialmente albinos. Pos\u00fae 7 dentes premaxilares, 4-4 maxilares, 7-7 mandibulares. A muda de pel real\u00edzase dunha soa vez como os ofidios.\nDistribuci\u00f3n.\nDistrib\u00faese exclusivamente pola Pen\u00ednsula Ib\u00e9rica, consid\u00e9raselle un endemismo ib\u00e9rico, xa que as poboaci\u00f3ns do Norte \u00c1frica describ\u00edronse como novas especies, a\u00ednda que o co\u00f1ecemento da s\u00faa distribuci\u00f3n \u00e9 escaso, debido ao car\u00e1cter cr\u00edptico e subterr\u00e1neo desta especie. An\u00e1lises filoxeogr\u00e1ficos baseados en marcadores mitocondriais sinalaron que na Pen\u00ednsula Ib\u00e9rica hai d\u00faas li\u00f1axes que podrian representar especies diferentes, outras an\u00e1lises de ADN apoia o anterior, un no sueste e outro no centro da pen\u00ednsula.\nPracticamente ausente nos pisos bioclim\u00e1ticos eurosiberianos, \u00e9 dicir o norte e noroeste da pen\u00ednsula. En Espa\u00f1a o seu l\u00edmite norte est\u00e1 en Tarragona, Zaragoza, sur de Navarra, Burgos e Zamora, en Galicia at\u00f3pase en zonas con marcada influencia mediterr\u00e1nea de Ourense. En Portugal o seu l\u00edmite setentrional at\u00f3pase no val do Douro.\nH\u00e1bitat.\n\u00c9 unha especie term\u00f3fila, est\u00e1 presente en gran n\u00famero de ecosistemas mediterr\u00e1neos, sendo nalgunhas localizaci\u00f3ns relativamente abondosa, a\u00ednda que a densidade non \u00e9 nunca moi alta. Os seus h\u00e1bitos son enteiramente subterr\u00e1neos, a\u00ednda que relativamente superficiais, sendo moi raro vela na superficie. \u00c1chase asociada a zonas c\u00e1lidas mais cunha certa humidade, onde se localiza xeralmente baixo pedras, tanto en terreos calc\u00e1reos como gran\u00edticos, con marcada preferencia polos chans areosos cubertos de follas, nos que \u00e9 m\u00e1is f\u00e1cil escarvar. At\u00f3pase en bosques e matogueiras de \"aci\u00f1eira\", (Quercus rotundifolia), \"xenebreiro\", (Juniperus oxycedrus), \"carballos ananos\", (Quercus pyrenaica) e \"pi\u00f1eirais\", (Pinus sp.) no piso mesomediterr\u00e1neo pero sempre en \u00e1reas moi cubertas. Depredador xeralista alim\u00e9ntase xeralmente de larvas de insectos, formigas, escaravellos, ara\u00f1as, seudoescorpi\u00f3ns, chegado escepcionalmente a capturar lagartas.\nLocal\u00edzase dende o nivel do mar at\u00e9 os 1.600- 1.700 metros no Sistema Central e mesmo acada os 1.800 metros en Serra Nevada, a\u00ednda que parece m\u00e1is abondoso por baixo do 1.000 m.\nDepredaci\u00f3n.\nEntre os seus depredadores at\u00f3panse r\u00e9ptiles coma Lacerta lepida, Macroprotodon brevis, Malpolon monspessulanus e a Vipera latastei. Entre as aves o Buteo buteo, Milvus milvus, Lanius excubitor. Entre os mam\u00edferos, Genetta genetta, Vulpes vulpes, Sus scrofa, e Eliomys quercinus."}
{"id": "138772", "revid": "12452", "url": "https://gl.wikipedia.org/wiki?curid=138772", "title": "Vulpes vulpes", "text": ""}
{"id": "138773", "revid": "1308", "url": "https://gl.wikipedia.org/wiki?curid=138773", "title": "Sus scrofa", "text": ""}
{"id": "138775", "revid": "1308", "url": "https://gl.wikipedia.org/wiki?curid=138775", "title": "Eliomys quercinus", "text": ""}
{"id": "138776", "revid": "1308", "url": "https://gl.wikipedia.org/wiki?curid=138776", "title": "Blanus cinereus", "text": ""}
{"id": "138777", "revid": "65337", "url": "https://gl.wikipedia.org/wiki?curid=138777", "title": "Medalla OTAN", "text": "A Medalla OTAN \u00e9 unha recompensa militar internacional que se outorga a membros de diversos ex\u00e9rcitos do mundo pola Organizaci\u00f3n do Tratado do Atl\u00e1ntico Norte.\nExisten seis variantes, \"Former Iugoslavia\" (dende 1992), \"Kosovo\" (1998), \"Macedonia\" (2001), \"Article 5\"(2001), \"No article 5\" (2003) e \"Meritorious\" (2003).\nRepres\u00e9ntase sobre o uniforme cunha secci\u00f3n da s\u00faa cinta (pasador) na s\u00faa modalidade de \"diario\" e coa medalla completa na modalidade de \"gala\".\nEn Espa\u00f1a a resoluci\u00f3n da s\u00faa concesi\u00f3n publ\u00edcase no Bolet\u00edn Oficial do Ministerio de Defensa co texto \"En cumprimento do establecido no apartado quinto da Orde ministerial 160/1995, de 11 de decembro, e \u00f3s efectos previstos no mesmo, a continuaci\u00f3n relaci\u00f3nase o persoal \u00f3 que o Secretario Xeral da Organizaci\u00f3n do Tratado do Atl\u00e1ntico Norte concedeu a Medalla OTAN\".\nDescrici\u00f3n.\n\u00c9 circular, no anverso presenta a estrela da OTAN, entre unha coroa de ramas de oliveira. No reverso leva o nome da organizaci\u00f3n en ingl\u00e9s e franc\u00e9s \"NORTH ATLANTIC TREATY ORGANIZATION\" na parte superior e \"ORGANISATION DU TRAIT\u00c9 DE L'ATLANTIQUE NORD\" na inferior. No centro leva as inscrici\u00f3ns en ingl\u00e9s e franc\u00e9s \"IN SERVICE OF PEACE AND FREEDOM\" e \"AU SERVICE DA PAIX ET DA LIBERT\u00c9\", separadas por unha rama de follas de loureiro."}
{"id": "138788", "revid": "10599", "url": "https://gl.wikipedia.org/wiki?curid=138788", "title": "Getafe CF", "text": ""}
{"id": "138789", "revid": "1131", "url": "https://gl.wikipedia.org/wiki?curid=138789", "title": "Galer\u00eda de imaxes de Montefurado, Quiroga", "text": "San Miguel de Montefurado \u00e9 unha parroquia do concello lucense de Quiroga."}
{"id": "138829", "revid": "98629", "url": "https://gl.wikipedia.org/wiki?curid=138829", "title": "Irena Sendler", "text": "Irena Stanis\u0142awa Sendler, en polaco \"Irena Sendlerowa\" (15 de febreiro de 1910 - 12 de maio de 2008), tam\u00e9n co\u00f1ecida como \"\"o anxo do Gueto de Varsovia,\" foi unha activista dos dereitos humanos durante a segunda guerra mundial, e salvou mais de 2500 vidas ao levar alimentos, roupas e medicamentos \u00e1s persoas barricadas no gueto, arriscando a s\u00faa propia vida.\nA nai dos meni\u00f1os do Holocausto.\nCando a Alema\u00f1a nazi invadiu o pa\u00eds en 1939, Irena era enfermeira no Departamento de ben estar social de Varsovia, que organizaba os espazos de comedor comunitarios da cidade. Al\u00ed traballou incansabelmente para aliviar o sufrimento de millares de persoas, tanto xud\u00edas como cat\u00f3licas. Grazas a ela, eses locais non s\u00f3 proporcionaban comida para orfos, anci\u00e1ns e pobres, pois tam\u00e9n entreg\u00e1banlles roupa, medicamentos e di\u00f1eiro.\nEn 1942, os nazis crearon un gueto en Varsovia, e Irena, horrorizada polas condici\u00f3ns en que al\u00ed se sobreviv\u00eda, uniuse ao Consello para a Axuda aos Xudeus, Zegota. Ela mesma contou:\nCando Irena cami\u00f1aba polas r\u00faas do gueto, levaba un brazalete coa estrela de David, como sinal de solidariedade e para non chamar a atenci\u00f3n sobre si propia. P\u00faxose rapidamente en contacto coas familias e prop\u00faxolles levar os seus fillos para fora do gueto, mais non lles pod\u00eda dar garant\u00edas de \u00e9xito. Eran momentos extremadamente dif\u00edciles, cando deb\u00eda convencer os pais para que lle entregasen os seus fillos e eles preguntaban:\n\"Podes prometerme que o meu fillo vivir\u00e1?\". Dixo Irena, \"Que pod\u00eda prometer, cando nin sequera sabia se conseguir\u00edan sa\u00edr do gueto?\"\" A \u00fanica certeza era a de que os nenos morrer\u00edan se permanecesen al\u00ed. Moitas nais e av\u00f3s eran reticentes na entrega dos meni\u00f1os, algo absolutamente comprens\u00edbel, mais que vir\u00eda a se tornar fatal para elas. Algunhas veces, cando Irena ou as s\u00faas compa\u00f1eiras volv\u00edan a visitar as familias para tentar face-las mudar de opini\u00f3n, verificaban que todos xa foran levados para os campos da morte.\nAo longo dun ano e medio, at\u00e9 a evacuaci\u00f3n do gueto no ver\u00e1n de 1942, conseguiu rescatar mais de 2 500 meni\u00f1os por varias v\u00edas: comezou a recollelos en ambulancias como v\u00edtimas de tifo, mais usaba calquera idea que servise para os esconder: sacos, cestos de lixo, caixas de ferramentas, cargamentos de mercador\u00edas, sacas de patacas, caix\u00f3ns... nas s\u00faas mans calquera elemento transform\u00e1base nunha v\u00eda de fuga.\nIrena viv\u00eda os tempos da guerra pensando nos tempos de paz e por iso non fica satisfeita s\u00f3 por manter con vida as meni\u00f1as e os meni\u00f1os. Quer\u00eda que un d\u00eda puidesen recuperar os seus verdadeiros nomes, a s\u00faa identidade, as s\u00faas historias persoais e as s\u00faas familias. Concibiu ent\u00f3n un arquivo no cal rexistraba os nomes e datos dos p\u00edcaros e as s\u00faas novas identidades.\nOs nazis souberon desas actividades e o 20 de outubro de 1943 Irena Sendler foi presa pola Gestapo e levada para a infame prisi\u00f3n de Pawiak onde foi brutalmente torturada. Nun colch\u00f3n de palla encontrou unha pequena estampa de Xes\u00fas Misericordioso coa inscrici\u00f3n: \u201cXes\u00fas, en V\u00f3s conf\u00edo\u201d, e conservouna consigo at\u00e9 1979, cando a ofreceu ao Papa Xo\u00e1n Paulo II.\nEla, a \u00fanica que sabia os nomes e moradas das familias que albergaban meni\u00f1os xudeus, soportou a tortura e negouse a traer os seus colaboradores ou as meni\u00f1as e os meni\u00f1os ocultos. Quebr\u00e1ronlle os \u00f3sos dos p\u00e9s e das pernas, mais non conseguiron quebrar a s\u00faa determinaci\u00f3n. Foi condenada \u00e1 morte. En canto esperaba pola execuci\u00f3n, un soldado alem\u00e1n levouna para un \"interrogatorio adicional\". Ao sa\u00edr, berroulle en polaco \"Corra!\". No d\u00eda seguinte Irena encontrou o seu nome na lista de polacos executados. Os membros da \u017begota conseguiron deter a execuci\u00f3n de Irena subornando os alem\u00e1ns, e Irena continuou a traballar cunha identidade falsa.\nEn 1944, durante o Levantamento de Varsovia, colocou as s\u00faas listas en dous frascos de vidro e enterrounos no xard\u00edn dunha veci\u00f1a para se asegurar de que chegar\u00edan \u00e1s mans indicadas se ela morrese. Ao acabar a guerra, Irena desenterrounos e entregoulle as notas ao doutor Adolfo Berman, o primeiro presidente do comit\u00e9 de salvaci\u00f3n dos xudeus sobreviventes. Lamentabelmente, a maior parte das familias dos meni\u00f1os fora asasinada nos campos de exterminio nazis.\nDe inicio, as meni\u00f1as e os meni\u00f1os que non ti\u00f1an familia adoptiva foron coidados en diferentes orfanatos e, pouco a pouco, foron enviados para a Palestina.\nOs meni\u00f1os s\u00f3 co\u00f1ec\u00edan a Irena polo seu nome de c\u00f3digo \"Xolanta\". Mais anos despois, cando a s\u00faa fotograf\u00eda sa\u00edu nun xornal despois de ser premiada polas s\u00faas acci\u00f3ns humanitarias durante a guerra, un home chamouna por tel\u00e9fono e d\u00edxolle: \"L\u00e9mbrome da s\u00faa cara. Foi a se\u00f1ora que me tirou do gueto.\" E as\u00ed comezou a recibir moitas chamadas e reco\u00f1ecementos p\u00fablicos.\nEn 1965, a organizaci\u00f3n Yad Vashem de Xerusal\u00e9n outorgoulle o t\u00edtulo de Xusta entre as Naci\u00f3ns e nomeouna cidad\u00e1 honoraria de Israel.\nEn novembro de 2003 o presidente da Rep\u00fablica Aleksander Kwa\u015bniewski concedeulle a m\u00e1is alta distinci\u00f3n civil da Polonia: a Orde da Aguia Branca. Irena foi acompa\u00f1ada polos seus familiares e por El\u017cbieta Ficowska, unha das nenas que salvou, que recordaba como \"a meni\u00f1a da culler de prata\".\nProposta para o Nobel da Paz.\nIrena Sendler foi presentada como candidata para o premio Nobel da Paz polo Goberno da Polonia. Esta iniciativa pertenceu ao presidente Lech Kaczy\u0144ski e contou co apoio oficial do Estado de Israel a trav\u00e9s do primeiro ministro Ehud Olmert, e da Organizaci\u00f3n de Sobreviventes do Holocausto residentes en Israel.\nAs autoridades de O\u015bwi\u0119cim (Auschwitz) expresaron o seu apoio a esta candidatura, xa que consideraron que Irena Sendler era unha dos \u00faltimos hero\u00ednas vivos da s\u00faa xeraci\u00f3n, e que ti\u00f1a demostrado unha forza, unha convicci\u00f3n e un valor extraordinarios fronte a un mal dunha natureza extraordinaria."}
{"id": "138837", "revid": "98629", "url": "https://gl.wikipedia.org/wiki?curid=138837", "title": "Teorema da funci\u00f3n inversa", "text": "Na rama da matem\u00e1tica denominada an\u00e1lise matem\u00e1tica, o teorema da funci\u00f3n inversa proporciona as condici\u00f3ns suficientes para que unha aplicaci\u00f3n sexa invert\u00edbel localmente no contorno dun punto p en termos da s\u00faa derivada no punto. O teorema p\u00f3dese enunciar para aplicaci\u00f3ns en Rn ou xeneralizar a variedades diferenci\u00e1beis ou espazos de Banach.\nO teorema estabelece que se o campo vectorial est\u00e1 definido entre dous conxuntos da mesma dimensi\u00f3n topol\u00f3xica, o campo ten as s\u00faas primeiras derivadas continuas e a xacobina nun punto do dominio \u00e9 invert\u00edbel, ent\u00f3n o campo tam\u00e9n \u00e9 invertible localmente. M\u00e1is a\u00ednda, o xacobino da inversa no punto imaxe \u00e9 igual \u00e1 inversa do xacobino no punto.\nEnunciado.\nA versi\u00f3n en formula_2 do teorema \u00e9 a seguinte:\nSexa formula_3 unha funci\u00f3n C1. Supo\u00f1endo que para formula_4, a diferencial formula_5 \u00e9 invertible e que formula_6, ent\u00f3n existen abertos formula_7 de modo que formula_8, formula_9 e formula_10 \u00e9 unha funci\u00f3n bixectiva, polo que a inversa formula_11 de formula_12 \u00e9 C1 e polo tanto formula_13.\nExemplo.\nConsiderando a funci\u00f3n F de R2 en R2 definida por\nO seu xacobino \u00e9\ne o seu determinante\nComa o determinante e2x \u00e9 non nulo en todo punto, aplicando o teorema, para cada punto \"p\" de R2, existe unha contorna de \"p\" na que \"F\" \u00e9 invertible.\nVariedades diferenzables.\nNeste contexto, o teorema afirma que dada unha aplicaci\u00f3n \"F\" : \"M\" \u2192 \"N\" entre d\u00faas variedades diferenzables, se aa diferencial de \"F\",\n\u00e9 un isomorfismo lineal (\u00e9 dicir, isomorfismo entre espazos vectoriais) nun punto \"p\" de \"M\", ent\u00f3n existe unha contorna aberta \"U\" de \"p\" tal que\n\u00e9 un difeomorfismo.\nExpresado doutra maneira, se a diferencial de \"F\" \u00e9 un isomorfismo en t\u00f3dolos puntos \"p\" de \"M\", ent\u00f3n a aplicaci\u00f3n \"F\" \u00e9 undifeomorfismo local.\nInversa global.\nO teorema da funci\u00f3n inversa s\u00f3 garante localmente a existencia dunha funci\u00f3n inversa. Os requirimentos para a existencia dunha inversa global son algo m\u00e1is complexos e non est\u00e1n garantidos polo cumprimento das condici\u00f3ns do teorema da funci\u00f3n inversa.\nDada unha funci\u00f3n diferenciable:\nPode demostrarse que existe unha constante formula_17 se cumpre:\n \\|Du_f(x)\\| =\n\\sup_{x\\in \\Omega} \\|Du_f(x)\\| &lt; c(\\Omega)\\le 1 &lt;/math&gt;\nDe maneira que a funci\u00f3n \"f\" admite inversa global, onde \"uf\" \u00e9 o vector de desprazamento asociado \u00e1 funci\u00f3n definido como a resta vectorial entre a imaxe dun punto e a s\u00faa posici\u00f3n inicial:\nPode demostrarse que formula_18 se o dominio formula_19 \u00e9 convexo, mentres que un dominio non convexo require formula_20."}
{"id": "138838", "revid": "98629", "url": "https://gl.wikipedia.org/wiki?curid=138838", "title": "Teorema da funci\u00f3n impl\u00edcita", "text": "En an\u00e1lise matem\u00e1tica, o teorema da funci\u00f3n impl\u00edcita estabelece condici\u00f3ns baixo as que unha ecuaci\u00f3n de varias variables permite definir unha delas como funci\u00f3n das demais.\nPor exemplo, dada a ecuaci\u00f3n \"F(x,y)=0\" (forma co\u00f1ecida como funci\u00f3n impl\u00edcita), baixo certas esixencias sobre a derivada de \"F\" poderiamos, alo menos localmente, despexar \"y=f(x)\".\nEnunciado.\nSe se considera o punto formula_1 e a ecuaci\u00f3n formula_2, sendo formula_3 unha funci\u00f3n de formula_4 vari\u00e1beis que satisfai as seguintes condici\u00f3ns:\nEnt\u00f3n existe nun contorno do punto formula_10 unha \u00fanica funci\u00f3n formula_11 cuxas derivadas parciais respecto de formula_12 son continuas nun contorno de dito punto formula_13 e tal que formula_14.\nExisten versi\u00f3ns deste teorema con hip\u00f3teses algo m\u00e1is xerais."}
{"id": "138859", "revid": "1786", "url": "https://gl.wikipedia.org/wiki?curid=138859", "title": "Capreolus capreolus", "text": ""}
{"id": "138860", "revid": "1131", "url": "https://gl.wikipedia.org/wiki?curid=138860", "title": "Cid Cabido", "text": ""}
{"id": "138861", "revid": "89787", "url": "https://gl.wikipedia.org/wiki?curid=138861", "title": "Unha historia que non vou contar", "text": "Unha historia que non vou contar \u00e9 unha novela de Cid Cabido, publicada por Edici\u00f3ns Xerais en decembro de 2009.\nTrama.\nA obra est\u00e1 ambientada en Vigo entre decembro de 2005 e o ver\u00e1n de 2007, e est\u00e1 narrada en primeira persoa polo propio autor en forma de \"non-fiction novel\". Fala da procura de informaci\u00f3n sobre a morte de Antonio Alfarem Baquet (heter\u00f3nimo de Antonio Alfageme del Busto), empresario vigu\u00e9s asasinado en abril de 1974. Ao mesmo tempo, trata a s\u00faa relaci\u00f3n con Tonche (amigo seu que lle deixa un apartamento), Paula (moza coa que ten unha relaci\u00f3n durante ese tempo) e Rebeca (irm\u00e1 de Paula).\nFeitos reais.\nAntonio Alfageme apareceu morto o 20 de abril de 1974 (5 d\u00edas antes da revoluci\u00f3n dos cravos) na s\u00faa oficina de Vigo. Na prensa local, \"Faro de Vigo\" e \"El Pueblo Gallego\", dan informaci\u00f3n sesgada e dun modo moi prudencial, ao tratarse dunha persoa moi respectada na sociedade viguesa. Era presidente da patronal de conserveiras de Galicia e c\u00f3nsul honorario de Chile, e fora presidente do Real Club Celta entre 1958 e 1959. Noutras publicaci\u00f3ns, como o \"ABC\" do 23 de abril, tam\u00e9n se falou do tema."}
{"id": "138865", "revid": "22570", "url": "https://gl.wikipedia.org/wiki?curid=138865", "title": "Adi\u00f3s, adi\u00f3s", "text": "Adi\u00f3s, adi\u00f3s \u00e9 o und\u00e9cimo \u00e1lbum de estudio da banda galega de rock and roll Los Suaves. Publicouse o 26 de xaneiro de 2010 polo selo Sony Music. Contou coa produci\u00f3n de Alberto Cereijo. Foi o derradeiro disco publicado pola banda ourensana, que se ben nunca anunciou a s\u00faa separaci\u00f3n oficial, a d\u00eda de hoxe semella rematada.\nFoi un disco ben recibido pola cr\u00edtica mais polo p\u00fablico, logo do errado \"El jard\u00edn de las delicias,\" do que nunca volver\u00edan incorporar canci\u00f3ns ao repertorio en directo. \"Adi\u00f3s\", \"adi\u00f3s\" configurase como unha volta ao son m\u00e1is el\u00e9ctrico e potente dos Suaves, coas guitarras de Alberto Cereijo e Fernando Calvo en sinton\u00eda total. A diferenza de \"Si yo fuera Dios\", a banda apostou por canci\u00f3ns dunha duraci\u00f3n un chisco menor, o que favoreceu a s\u00faa entrada nos set-list dos concertos, quedando at\u00e9 o final do grupo temas como \"Cuandos los sue\u00f1os se van\". \nDe novo, Yosi \u00e9 o responsable de todas as letras, unha serie de versos onde percorre a tem\u00e1tica habitual da s\u00faa obra, como a morte, a perda ou o amor convertido en traxedia. \nA canci\u00f3n \"Se alza el trueno\" \u00e9 unha versi\u00f3n de \"Thunder Rising\", que lle dedicou Gary Moore a Phil Lynott, ex cantante de Thin Lizzy. Doutra banda, e como curiosidade, a canci\u00f3n \"27.000 d\u00eda\"s fai referencia \u00e1 unha hipot\u00e9tica esperanza de vida do ser humano medio. Non \u00e9 a primeira vez que un grupo de rock estatal utiliza esta referencia, pois xa Marea, a banda de Berriozar, bautizara o seu cuarto disco co t\u00edtulo 28.000 pu\u00f1aladas, unha por cada d\u00eda da vida, regalando mil d\u00edas m\u00e1is que no caso dos Suaves."}
{"id": "138875", "revid": "23204", "url": "https://gl.wikipedia.org/wiki?curid=138875", "title": "Owl City", "text": "Owl City \u00e9 un proxecto musical de synthpop do m\u00fasico estadounidense Adam Young. Iniciouse na carreira musical no 2007, en Owatonna, a s\u00faa cidade natal en Minnesota.\nAs influencias de Young son a m\u00fasica disco e a m\u00fasica electr\u00f3nica europea. Despois de dous \u00e1lbums independentes, Owl City ga\u00f1ou proxecci\u00f3n no ano 2009, co primeiro \u00e1lbum lanzado a trav\u00e9s dunha discogr\u00e1fica, \"Ocean Eyes\", que levou o artista \u00e1 primeira posici\u00f3n na canle de radio estadounidense \"Billboard Hot 100\" co seu sinxelo \"Fireflies\". \"Fireflies\" chegou ao m\u00e1is alto das cadeas musicais dos Estados Unidos e do Canad\u00e1, al\u00e9n de ter sido a canci\u00f3n m\u00e1is baixada no iTunes nos Estados Unidos, e o \u00e1lbum \"Ocean Eyes\" chegar ao\"top\" dez das emisoras estadounidenses. En decembro de 2009, recibiu o disco de ouro nos Estados Unidos. Ademais diso, a s\u00faa m\u00fasica \u201cThe Technicolor Phase\u201d forma parte da banda sonora de \"Alicia no pa\u00eds das marabillas\" (filme), dirixido por Tim Burton."}
{"id": "138876", "revid": "25871", "url": "https://gl.wikipedia.org/wiki?curid=138876", "title": "Lista dos mam\u00edferos de Galicia", "text": "A seguinte \u00e9 unha lista alfab\u00e9tica das especies de mam\u00edferos atopados en Galicia ou nas proximidades da s\u00faa costa. Est\u00e1 baseada na informaci\u00f3n recollida dos traballos feitos polos especialistas en mam\u00edferos Xo\u00e1n Ignacio D\u00edaz da Silva e Yosy Cartelle e os datos obtidos da Lista Vermella da IUCN .\nEsta clase cont\u00e9n arredor de 5.487 especies vivas das cales un 25% (1.141) est\u00e1n en perigo de extinci\u00f3n e unhas 100 foron atopadas con maior ou menor abundancia no territorio ou nas costas galegas.\nA taxonom\u00eda da fauna dos mam\u00edferos est\u00e1 sometida a bastantes cambios debido \u00e1s novas achegas de informaci\u00f3n cient\u00edfica polo que precisa de revisi\u00f3ns peri\u00f3dicas para poder engadir os novos datos obtidos.\nUnha das intenci\u00f3ns da presente lista \u00e9 a de engadir, cando existan, os correspondentes nomes com\u00fans das especies da nosa fauna de mam\u00edferos, procurando sempre citar a referencia oportuna."}
{"id": "138882", "revid": "98629", "url": "https://gl.wikipedia.org/wiki?curid=138882", "title": "Buccaneers RFC", "text": "O Buccaneers Rugby Football Club \u00e9 un club de rugby da localidade de Athlone, na provincia de Connacht (Irlanda). As cores do equipo son o negro e o dourado. Actualmente compite na Divisi\u00f3n 1B da AIB League.\nHistoria.\nO nome do equipo prov\u00e9n dos Shannon Buccaneers, un club fundado por Diarmuid Murtagh en Athlone a principios dos anos '30. Alg\u00fans dos seus xogadores foron seleccionados para xogar con Irlanda e cos British and Irish Lions coma Sammy Walker, posteriormente o club disolver\u00edase debido \u00e1 segunda guerra mundial.\nM\u00e1is recentemente, na tempada 1993-94, trala fusi\u00f3n do Athlone RFC e o Ballinasloe RFC para competir na All-Ireland League xorde o Buccaneers RFC, derivando o seu nome do antigo Shannon Buccaneers. Orixinalmente foron co\u00f1ecidos coma Athone-Ballinasloe, mais finalmente trocar\u00edan o seu nome polo de Buccaneers. Os Buccs xogaron os seus partidos de xeito alterno nas d\u00faas cidades, separadas por 15\u00a0km. O club ga\u00f1ou o t\u00edtulo da Division 3 en 1996 e en 1998 acadou o ascenso \u00e1 Division 1 baixo o mando de Eddie O'Sullivan, actual seleccionador de Irlanda. Sorprendentemente, o club rematou a tempada 1999 en terceiro lugar. No 2005, Ballinasloe recuperou a s\u00faa independencia, mais o club mantivo o seu nome de Buccaneers."}
{"id": "138912", "revid": "1131", "url": "https://gl.wikipedia.org/wiki?curid=138912", "title": "Galer\u00eda de imaxes do pazo de Fefi\u00f1\u00e1ns", "text": "Pazo de Fefi\u00f1\u00e1ns, Cambados."}
{"id": "138913", "revid": "1131", "url": "https://gl.wikipedia.org/wiki?curid=138913", "title": "Galer\u00eda de imaxes da igrexa de San Bieito de Fefi\u00f1\u00e1ns", "text": "Igrexa de San Bieito de Fefi\u00f1\u00e1ns, Cambados"}
{"id": "138921", "revid": "1786", "url": "https://gl.wikipedia.org/wiki?curid=138921", "title": "Balaenoptera musculus", "text": ""}
{"id": "138924", "revid": "1131", "url": "https://gl.wikipedia.org/wiki?curid=138924", "title": "Galer\u00eda de imaxes de millo de Galicia", "text": "O millo ou ma\u00ednzo (\"Zea mays\") \u00e9 unha planta gram\u00ednea"}
{"id": "138931", "revid": "27155", "url": "https://gl.wikipedia.org/wiki?curid=138931", "title": "Lei de rendementos decrecentes", "text": "A lei de rendementos decrecentes \u00e9 un principio econ\u00f3mico que estipula que se se produce con cantidades fixas dun factor e se van progresivamente engadindo unidades doutro factor chegar\u00e1 un momento no que os rendementos desa actividade ser\u00e1n cada vez menores.\nFoi formulada por Thomas Malthus nos seus \"Ensaio sobre o principio da poboaci\u00f3n\" e posteriormente desenrrolada por David Ricardo para explicar os rendementos dunha explotaci\u00f3n agraria."}
{"id": "138932", "revid": "25871", "url": "https://gl.wikipedia.org/wiki?curid=138932", "title": "Jorge Manrique", "text": "Jorge Manrique, nado en Paredes de Nava, Palencia, cara ao ano 1440 e finado en Castillo de Garcimu\u00f1oz, Cuenca, no 1479, foi un poeta espa\u00f1ol. Debe a s\u00faa sona ao poema \"Coplas por la muerte de su padre\".\nTraxectoria.\nMembro dunha das familias nobres m\u00e1is vellas de Castela, foi fillo de Rodrigo Manrique, mestre da orde de Santiago, e sobri\u00f1o do tam\u00e9n poeta G\u00f3mez Manrique. Compaxinou a s\u00faa actividade po\u00e9tica coa b\u00e9lica, seguindo a tradici\u00f3n familiar. Combateu activamente nas guerras libradas polos partidarios de Xoana a Beltranexa e os de Isabel a Cat\u00f3lica pola sucesi\u00f3n ao trono de Castela, tomando partido pola \u00faltima. Precisamente nesta contenda, no transcurso dunha acci\u00f3n militar na batalla de Ucl\u00e9s (concretamente a toma do castelo de Garcimu\u00f1oz), foi ferido mortalmente, falecendo pouco despois.\nPoes\u00eda.\nA s\u00faa produci\u00f3n po\u00e9tica menor, reunida nun \"Cancionero\", est\u00e1 composta por unhas 50 canci\u00f3ns nas que cultiva a arte real, poemas amorosos orixinarios da Provenza, xunto con outras composici\u00f3ns de mofa e algunhas doutrinais.\nPero, sen d\u00fabida, foron as \"Coplas por la muerte de su padre\", de tem\u00e1tica ben distinta, as que consagraron a Jorge Manrique como un dos principais poetas medievais en lingua castel\u00e1. Escritas en coplas de \"p\u00e9 quebrado\" (doce versos, dos cales, 1\u00ba e 2\u00ba, 4\u00ba e 5\u00ba, 7\u00ba e 8\u00ba, son octos\u00edlabos, e 3\u00ba, 6\u00ba, 9\u00ba e 12\u00ba, tetras\u00edlabos), constit\u00faen unha elex\u00eda na cal se poden distinguir d\u00faas partes fundamentais. Na primeira realiza unha reflexi\u00f3n sobre a morte en sentido universal, para logo facer o eloxio f\u00fanebre do seu pai. En total, son 43 coplas nas que o autor condensa os principios fundamentais da filosof\u00eda cristi\u00e1, cun estilo que, apart\u00e1ndose dos t\u00f3picos macabros habituais na \u00e9poca, acada unha intensa fondura emotiva. Foxe ademais de todo exceso erudito ou ret\u00f3rico; pola contra, a sobriedade expresiva e a linguaxe sinxela que emprega fan deste poema unha obra doada de comprender, o que acent\u00faa o seu car\u00e1cter universal."}
{"id": "138934", "revid": "1888", "url": "https://gl.wikipedia.org/wiki?curid=138934", "title": "Zanfoga", "text": "O top\u00f3nimo Zanfoga pode referirse a:"}
{"id": "138936", "revid": "98629", "url": "https://gl.wikipedia.org/wiki?curid=138936", "title": "Skeleton", "text": "O skeleton \u00e9 un deporte ol\u00edmpico de inverno que xunto co bobsleigh e o luge representan distintas modalidades de descenso en zorra.\nHistoria.\nO skeleton \u00e9 a m\u00e1is antiga das tres modalidades de descenso en zorra. Naceu como tal a finais do s\u00e9culo XIX en St. Moritz, Su\u00edza cando un ingl\u00e9s chamado Child introduciu unha nova zorra de metal cuxa forma lembraba un esqueleto humano, de a\u00ed o seu nome. De xeito oficial comezouse a practicar no Club Alpino de Konigsee, en Alema\u00f1a, onde est\u00e1 a pista de skeleton m\u00e1is antiga que existe.\nAo igual que no luge e no bobsleigh \u00e9 moi importante a sa\u00edda, que ten que ser explosiva para coller velocidade o m\u00e1is axi\u00f1a posible, de a\u00ed que se empregue un calzado especial coa m\u00e1xima adherencia. Unha vez collida velocidade nos primeiros 50 metros, o piloto-esbarador col\u00f3case boca abaixo na zorra, procurando que a s\u00faa postura sexa o m\u00e1is aerodin\u00e1mica e plana posible.\nO casco que se emprega ten unha protecci\u00f3n especial no queixo, xa que a cara do esbarador pasa moi preto do chan. Os traxes que se empregan actualmente est\u00e1n fabricados con fibras sint\u00e9ticas e especialmente dese\u00f1ados para axustarse ao corpo e ofrecer a m\u00ednima resistencia ao aire.\nOutra caracter\u00edstica importante \u00e9 que non existe un volante ou tem\u00f3n para afrontar as curvas, sen\u00f3n que \u00e9 propio esbarador o que carga o seu peso cara a un lado ou outro segundo a direcci\u00f3n que deba tomar a zorra.\nA diferenza do luge ou o bobsleigh, no skeleton s\u00f3 existe a modalidade individual, e as competici\u00f3ns cel\u00e9branse en d\u00faas mangas, sum\u00e1ndose os tempos acadados en ambas, e ga\u00f1ando o esbarador que totalice menor tempo.\nComo deporte ol\u00edmpico tivo un desenvolvimente peculiar, pois tras debutar nos Xogos Ol\u00edmpicos de 1928 celebrados precisamente en St. Moritz, logo desapareceu do programa, para retornar en 1948, cando os Xogos se celebraron outra vez en St. Moritz. Tras esta cita volveu desaparecer do programa durante 54 anos. Retornou nos Xogos Ol\u00edmpicos de Salt Lake City 2002, e continuou nos de Tur\u00edn 2006. A competici\u00f3n cel\u00e9brase tanto en categor\u00eda masculina como feminina.\nEn 2002 os campi\u00f3ns foron Jim Shea de Estados Unidos en categor\u00eda masculina, e Tristan Gale, tam\u00e9n de Estados Unidos, na feminina."}
{"id": "138942", "revid": "89787", "url": "https://gl.wikipedia.org/wiki?curid=138942", "title": "Aegaeon (l\u00faa)", "text": "Aegaeon ou Exe\u00f3n (do grego \"\u0391\u03b9\u03b3\u03b1\u03af\u03c9\u03bd\") tam\u00e9n co\u00f1ecida coma Saturno LIII (designaci\u00f3n provisional S/2008 S 1), \u00e9 unha l\u00faa de Saturno. O seu descubrimento foi anunciado por Carolyn Porco do equipo de imaxes da sonda espacial Cassini-Huygens o 3 de marzo do 2009, a partir de obsevaci\u00f3ns feitas o 15 de agosto do 2008. Recibiu o seu nome de \u0391\u03b9\u03b3\u03b1\u03af\u03c9\u03bd (en lat\u00edn \"Aegaeon\"), un dos Hecat\u00f3nquiros.\nAegaeon orbita dentro do brillante segmento do Anel G de Saturno, e posiblemente a l\u00faa sexa a fonte principal do material de dito anel. Cascallos desprendidos da l\u00faa forman un arco brillante preto da beira interior, e estes a\u00e1 s\u00faa vez son espallados \u00f3 resto do anel. Aegaeon orbita nunha resonancia orbital de 7:6 con Mimas, a cal causa unha oscilaci\u00f3n duns 4 km cada catro anos no seu eixo semimaior. Asumindo que ten un albedo semellante \u00f3 de Pallene, estim\u00f3uselle un di\u00e1metro de medio quil\u00f3metro. Orbita Saturno a unha distancia media de 167\u00a0500\u00a0km en 0,80812 d\u00edas, ten unha inclinaci\u00f3n de 0,001\u00b0 respecto do ecuador de Saturno, cunha excentricidade do 0,0002."}
{"id": "138948", "revid": "89787", "url": "https://gl.wikipedia.org/wiki?curid=138948", "title": "P/2010 B2 (WISE)", "text": "P/2010 B2 \u00e9 un cometa peri\u00f3dico do noso sistema solar. \u00c9 o primeiro cometa descuberto polo observatorio espacial WISE e foi observado por primeira vez o 22 de xaneiro de 2010 e desde ent\u00f3n v\u00e9n sendo observado por observatorios terrestre, entre eles o observatorio de Mauna Kea.\nO cometa ten un per\u00edodo orbital de 4,7 anos, un afelio de 4 unidades astron\u00f3micas e un perihelio de 1,6 unidades astron\u00f3micas."}
{"id": "138949", "revid": "4817", "url": "https://gl.wikipedia.org/wiki?curid=138949", "title": "P/2010 B2", "text": ""}
{"id": "138951", "revid": "1822", "url": "https://gl.wikipedia.org/wiki?curid=138951", "title": "Gan\u00edmedes (mitolox\u00eda)", "text": "Gan\u00edmedes identif\u00edcase na mitolox\u00eda grega como un fermoso pr\u00edncipe troiano (\"o m\u00e1is fermoso dos mortais\"), descendente de D\u00e1rdano. \nMitolox\u00eda.\nSendo a\u00ednda novo, case adolescente, Gan\u00edmedes atop\u00e1base coidando os raba\u00f1os de ovellas do pai Tros nas monta\u00f1as pr\u00f3ximas a Troia , e aconteceu que Zeus namorouse del. Convert\u00e9ndose en aguia, baixou voando do monte Olimpo e raptouno; outras fontes afirman que Zeus ordenou \u00e1 s\u00faa aguia que o fixese. Xa no Olimpo Gan\u00edmedes foi nomeado copeiro dos deuses e era quen serv\u00eda a ambros\u00eda na copa do deus. Como pago polos seus servizos, Gan\u00edmedes foi feito inmortal e ascendido os ceos na forma da constelaci\u00f3n de Acuario.\nPara compensar a Tros, Zeus regaloulle os dous cabalos mais veloces do mundo, que pod\u00edan correr pola auga, ou ben unha cepa de ouro que fixera Hefesto."}
{"id": "138952", "revid": "23204", "url": "https://gl.wikipedia.org/wiki?curid=138952", "title": "Constelaci\u00f3n de Acuario", "text": ""}
{"id": "138953", "revid": "23204", "url": "https://gl.wikipedia.org/wiki?curid=138953", "title": "Xacinto", "text": "Na mitolox\u00eda grega Xacinto era o fermoso amante do deus Apolo e fillo do rei de Laconia, Amiclas.\nLenda.\nCerto d\u00eda atop\u00e1banse Apolo e Xacinto lanzando o disco, pr\u00e1ctica moi com\u00fan na Grecia antiga; cando foi a quenda de o lanzar Apolo este f\u00edxoo por riba das nubes, e Xacinto, ao contemplar o lanzamento e ansioso por demostrarlle a Apolo que el tam\u00e9n pod\u00eda conseguir semellante proeza, foi correndo a buscar o disco, pero este rebotou na terra e impactou na cabeza de Xacinto. Apolo intentou socorrelo pero xa estaba morto e o sangue man\u00e1balle da cabeza. Para non esquecelo nunca fixo nacer do seu sangue unha nova flor, o xacinto."}
{"id": "138956", "revid": "1786", "url": "https://gl.wikipedia.org/wiki?curid=138956", "title": "Capra pyrenaica", "text": ""}
{"id": "138957", "revid": "1786", "url": "https://gl.wikipedia.org/wiki?curid=138957", "title": "Galemys pyrenaicus", "text": ""}
{"id": "138958", "revid": "89787", "url": "https://gl.wikipedia.org/wiki?curid=138958", "title": "UCAM Murcia CB", "text": "O UCAM Murcia Club Baloncesto, S.A.D., onde UCAM fai referencia \u00e1 Universidad Cat\u00f3lica de Murcia, \u00e9 un equipo de baloncesto profesional espa\u00f1ol con sede na cidade de Murcia. Fundado en 1985, actualmente compite na liga ACB, m\u00e1xima categor\u00eda do baloncesto espa\u00f1ol. O UCAM Murcia xoga os seus partidos como local no Palacio de Deportes de Murcia, pavill\u00f3n con capacidade para 7\u00a0454 espectadores.\nTraxectoria.\nO equipo naceu en 1985 baixo o nome de Agrupaci\u00f3n Deportiva Juver. Sendo Juver, empresa elaboradora de zumes, o patrocinador principal do equipo. A empresa murciana foi o esp\u00f3nsor do conxunto ata a temporada 1992\u221293. O equipo comezou a s\u00faa andaina en categor\u00eda auton\u00f3mica. Na temporada 1985\u221286 adquiriu os dereitos federativos do Logos de Madrid para militar na Primeira Divisi\u00f3n B, participando nesta categor\u00eda durante catro anos. Nos play-offs finais da temporada 1989\u221290 ascendeu \u00e1 liga ACB logo de proclamarse campi\u00f3n ao vencer o Obradoiro. Posteriormente demostrouse que realizou unha ali\u00f1aci\u00f3n indebida, falsificando a ficha de Esteban Daniel P\u00e9rez Beltr\u00e1n, e cuxa identidade verdadeira era Esteban Daniel P\u00e9rez Spatazza, internacional arxentino. Finalmente, a ACB e a FEB, ascenderon o equipo.\nNa Liga ACB permaneceu seis anos consecutivos. Na etapa correspondente a 1993\u221294, produciuse un cambio na imaxe corporativa do club. O equipo pasouse a denominar simplemente C.B. Murcia e as cores do uniforme pasaron a ser vermellas. Na temporada 1995\u221296 o club organiza a fase final da Copa do Rei, acadando o Murcia as semifinais ap\u00f3s perder por cinco puntos ante o TDK Manresa de Joan Creus. O equipo catal\u00e1n finalmente foi quen de ga\u00f1ar a Copa ao vencer ao FC Barcelona. Na temporada 1996\u221297 o equipo volveu descender \u00e1 Liga LEB. Non tardar\u00eda, por\u00e9n, en volver \u00e1 m\u00e1xima categor\u00eda do baloncesto espa\u00f1ol, xa que na temporada seguinte se proclamou campi\u00f3n desta Liga e ascendeu de novo \u00e1 ACB. Nesta etapa houbo un cambio de patrocinador e o equipo pasou a chamarse Murcia Artel. Durante a temporada 1998\u221299 participou na ACB cun novo patrocinador, denomin\u00e1ndose Recreativos Orenes Murcia. Con todo, o equipo tan s\u00f3 permanece unha temporada antes de regresar \u00e1 LEB.\nEn LEB, a partir do ano 2000, o club adopta o nome de Etosa Murcia. Na temporada 2002\u221203 o equipo proclamouse campi\u00f3n da LEB e consegue de novo o cobizado ascenso \u00e1 ACB. A temporada 2003\u221204, novena do club na ACB, comezou cun nuevo esp\u00f3nsor, Polaris World, e co obxectivo de estabilizar o club na m\u00e1xima competici\u00f3n estatal. Por\u00e9n, tras unha temporada nefasta, o club volta \u00e1 Liga LEB. Nela disputar\u00eda as d\u00faas seguintes temporadas, nas que o club cambiou de mans. A empresa murciana Polaris World comprou as acci\u00f3ns do club ao at\u00e9 ent\u00f3n presidente, Juan Valverde, e f\u00edxose cargo do equipo, sendo o presidente do club Salvador Hern\u00e1ndez. Na temporada 2005\u221206, o club ga\u00f1a a Copa Pr\u00edncipe e consegue o ascenso \u00e1 ACB, pechando por todo o alto o vix\u00e9simo aniversario do nacemento do Club.\nTras atinxir a permanencia dous anos na m\u00e1xima categor\u00eda, na temporada 2008-09 o patrocinador Polaris World sae do club. Este ano o club est\u00e1 a piques de regresar \u00e1 LEB, con todo, grazas a unha vitoria o 9 de maio ante o CAI Zaragoza por 59\u221260, puido manter a categor\u00eda tras unha temporada moi dif\u00edcil no plano econ\u00f3mico. Estas dificultades levaron ao descenso do club na seguinte temporada. Na temporada 2010\u221211 o Murcia acaba por terceira vez como campi\u00f3n da LEB, logrando o ascenso directo \u00e1 Liga ACB, categor\u00eda na que permanece desde est\u00f3n. C\u00f3mpre destacar que en 2013 o club pasa ser propiedad da Universidade Cat\u00f3lica de Murcia, que muda o nome do club a UCAM Murcia CB.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do UCAM Murcia desde a s\u00faa fundaci\u00f3n.\nPalmar\u00e9s.\nLEB Oro\nCopa Pr\u00edncipe"}
{"id": "138959", "revid": "98629", "url": "https://gl.wikipedia.org/wiki?curid=138959", "title": "CB Lucentum Alicante", "text": "O Club Baloncesto Lucentum Alicante foi un club de baloncesto espa\u00f1ol con sede na cidade de Alacant, Comunidade Valenciana. Fundado en 1994, militou durante nove temporadas na Liga ACB, m\u00e1xima categor\u00eda do baloncesto espa\u00f1ol. Desapareceu en agosto de 2015 por problemas financeiros, cedendo a s\u00faa praza na Liga LEB Prata \u00e1 Fundaci\u00f3n Lucentum Baloncesto, club creado dous meses antes coa intenci\u00f3n de salvar o baloncesto profesional na cidade.\nTraxectoria.\nO 31 de maio de 1994 un grupo de persoas vinculadas ao baloncesto alacantino, basicamente a trav\u00e9s do Club de Baloncesto Miguel Hern\u00e1ndez, deciden crear un novo club coa denominaci\u00f3n de Club Baloncesto Lucentum Alicante. O 25 de xullo de 1994 acepta a invitaci\u00f3n para competir na Liga EBA. Na primeira tempada o proxecto recibiu o soporte econ\u00f3mico da empresa \"Ernesto Electrodom\u00e9sticos\". NA s\u00faa primeira temporada, o club superou os obxectivos deportivos marcados inicialmente, chegando \u00e1 semifinal para o ascenso \u00e1 liga ACB. O so\u00f1o non se puido facer realidade, xa que no \u00faltimo segundo perdeu por un punto fronte ao Gij\u00f3n Baloncesto, que ascendeu \u00e1 ACB.\nAo longo de 1996 a Federaci\u00f3n Espa\u00f1ola de Baloncesto reestruturou as categor\u00edas coa creaci\u00f3n da Liga Espa\u00f1ola de Baloncesto (LEB), \u00e1 cal se acced\u00eda por palmar\u00e9s deportivo e por convite entre os equipos que o solicitaban e superaban unha auditor\u00eda sobre a s\u00faa situaci\u00f3n econ\u00f3mica. O Lucentum Alicante solicitou a s\u00faa inclusi\u00f3n e, despois de cumprir todos os requirimentos, foi admitido como equipo LEB, sendo o \u00fanico representante da Comunidade Valenciana desta categor\u00eda. As boas campa\u00f1as realizadas na LEB culminaron na temporada 1999\u221200 co liderado na clasificaci\u00f3n e o ascenso \u00e1 ACB. Na s\u00faa primeira etapa na m\u00e1xima categor\u00eda, as limitaci\u00f3ns econ\u00f3micas e deportivas marcaron o equipo, que non puido evitar o descenso \u00e1 LEB.\nNa temporada 2001\u221202 prod\u00facese unha mudanza importante na traxectoria do club. Un novo grupo de persoas, encabezadas por Luis Castillo, inicia un novo proxecto que decontado comeza a dar os seus froitos: cons\u00e9guese a Copa Pr\u00edncipe de Asturias de Baloncesto, o campionato da LEB e o retorno \u00e1 ACB. O novo proxecto conseguiu atraer o interese da cidade de Alacant, dos medios de comunicaci\u00f3n e da sociedade alacantina. Desde a tempada do ascenso, o Lucentum atinxiu d\u00faas clasificaci\u00f3ns para os playoffs polo t\u00edtulo, coa s\u00faa correspondente clasificaci\u00f3n para as competici\u00f3ns europeas, e a hist\u00f3rica participaci\u00f3n na Copa do Rei de Zaragoza en 2004. Con todo, na tempada 2006\u221207 o Lucentum descende \u00e1 liga LEB, dimitindo o seu presidente e ocupando o seu lugar Miguel Cano. Pouco tempo despois, na temporada 2008\u221209, o club regresa \u00e1 m\u00e1xima categor\u00eda, onde permance at\u00e9 a temporada 2011\u221212 co descenso \u00e1 Liga LEB Ouro. Debido a dificultades econ\u00f3micas o club desparece en agosto de 2015, cedendo a s\u00faa praza na Liga LEB Prata \u00e1 Fundaci\u00f3n Lucentum Baloncesto, club creado dous meses antes coa intenci\u00f3n de salvar o baloncesto profesional na cidade.\nPatrocinios.\nAl\u00e9n de Lucentum Alicante, o club tivo outro nomes ao longo da s\u00faa historia por motivos de patrocinio:\nAdestradores.\nOs seguintes son os adestradores do Lucentum Alicante en ACB.\nPalmar\u00e9s.\nLiga LEB\nCopa Princesa de Asturias\nLliga Valenciana"}
{"id": "138960", "revid": "1131", "url": "https://gl.wikipedia.org/wiki?curid=138960", "title": "Galer\u00eda de imaxes de personalidades das artes esc\u00e9nicas", "text": "Galer\u00eda de imaxes de personalidades das artes esc\u00e9nicas."}
{"id": "138961", "revid": "2338", "url": "https://gl.wikipedia.org/wiki?curid=138961", "title": "The Battle for Wesnoth", "text": ""}
{"id": "138962", "revid": "5132", "url": "https://gl.wikipedia.org/wiki?curid=138962", "title": "CB Granada", "text": "O Club Baloncesto Granada, S.A.D. foi un club profesional de baloncesto espa\u00f1ol con sede na cidade de Granada, Andaluc\u00eda. Fundado en 1994, foi creado para cubrir a desaparici\u00f3n por problemas econ\u00f3micos do Club Deportivo Oximesa. Partindo da segunda categor\u00eda, a Liga EBA e tras comprar a praza do Club Baloncesto Salamanca, o equipo xogou doce temporadas na Liga ACB at\u00e9 a s\u00faa desaparici\u00f3n en 2012 debido a problemas institucionais e econ\u00f3micos. \nTraxectoria.\nO CB Granada SAD sucedeu ao anterior club da cidade, o Club Deportivo Oximesa, desaparecido por problemas econ\u00f3micos. O Club Asociaci\u00f3n Baloncesto Granada (C.A.B. Granada) constitu\u00eduse o 28 de xu\u00f1o de 1994 so a f\u00f3rmula de Asociaci\u00f3n Deportiva procedendo do desaparecido C.A.B. Loja. Tras participar dous anos na Liga EBA, o 14 de xu\u00f1o de 1996 o CAB Granada comprou os dereitos para participar na Liga ACB ao Club Baloncesto Salamanca. O 11 de xullo dese mesmo ano, o club constit\u00faese en Sociedade An\u00f3nima Deportiva.\nNa temporada 1998\u221299, o Granada descende \u00e1 Liga LEB, logrando regresar \u00e1 m\u00e1xima categr\u00eda d\u00faas temporadas despois, na temporada 2000\u221201. D\u00faas temporadas despois o club volve perder a categor\u00eda, mais retorna na campa\u00f1a 2003\u221204 tras s\u00f3 unha tempada na LEB. Despois de sete temporadas consecutivas na ACB, onde non consegue superar o d\u00e9cimo lugar, o equipo desence na temporada 2010\u221211 \u00e1 Liga LEB Ouro. Na segunda categor\u00eda o club finaliza en \u00faltimo lugar, decendendo \u00e1 LEB Prata. Tras diversos problemas institucionais e econ\u00f3micos, o club anunciou a liquidaci\u00f3n da entidade e a s\u00faa desaparici\u00f3n.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do CB Granada.\nPalmar\u00e9s.\nCopa de Andaluc\u00eda"}
{"id": "138971", "revid": "15490", "url": "https://gl.wikipedia.org/wiki?curid=138971", "title": "Ampelos", "text": "Ampelo, \u00c1mpelo ou Ampelos (do\u00a0grego antigo\u00a0\u0391\u03bc\u03c0\u03b5\u03bb\u03bf\u03c2, \"cepa de vide\"), na mitolox\u00eda grega, era o fillo dun s\u00e1tiro e dunha ninfa, amais do amante do deus Dioniso.\nLenda.\nEra co\u00f1ecido por relacionarse docilmente coas feras da natureza, salvo cunha da cal estaba advertido por Dioniso, o touro. Certo d\u00eda un touro apareceu na ribeira do r\u00edo no que se atopaba Ampelo e este decidiu montalo; todo \u00eda ben, pero de s\u00fapeto o touro comezou a correr e Ampelo perdeu o control, caendo \u00f3 chan, rompendo o pescozo e sendo arrastrado por unha hasta do touro durante uns cantos metros. Dioniso descubriu o seu corpo, e grazas a iso o deus que nunca choraba comezou a chorar. Nese momento naceu do corpo de Ampelo unha vide e grazas \u00e1 s\u00faa morte naceu o vi\u00f1o, polo cal ser\u00eda famoso Dioniso.\nSegundo outra versi\u00f3n, o deus agasallouno cun acio de uvas que colgou dunha \u00e1rbore. Ao querer collelo, Ampelo rubiu \u00e1 \u00e1rbore mais acabou caendo dela e matouse e Dioniso o converteu nunha constelaci\u00f3n."}
{"id": "138974", "revid": "1131", "url": "https://gl.wikipedia.org/wiki?curid=138974", "title": "Galer\u00eda de imaxes de casas de persoeiros de Galicia", "text": "Galer\u00eda de imaxes de casas de persoeiros de Galicia."}
{"id": "138975", "revid": "408", "url": "https://gl.wikipedia.org/wiki?curid=138975", "title": "Saco y Arce", "text": ""}
{"id": "138976", "revid": "56817", "url": "https://gl.wikipedia.org/wiki?curid=138976", "title": "Familia (filme)", "text": "Familia \u00e9 unha pel\u00edcula de cine espa\u00f1ola dirixida por Fernando Le\u00f3n de Aranoa, sendo esta a primeira longametraxe que dirixe."}
{"id": "138977", "revid": "1131", "url": "https://gl.wikipedia.org/wiki?curid=138977", "title": "Galer\u00eda de imaxes de futbolistas de Galicia", "text": "Galer\u00eda de imaxes de futbolistas de Galicia."}
{"id": "138978", "revid": "1131", "url": "https://gl.wikipedia.org/wiki?curid=138978", "title": "Galer\u00eda de imaxes de Zanfoga, Pedrafita do Cebreiro", "text": "San Marti\u00f1o de Zanfoga \u00e9 unha parroquia que se localiza no concello de Pedrafita do Cebreiro."}
{"id": "138979", "revid": "10599", "url": "https://gl.wikipedia.org/wiki?curid=138979", "title": "Festival de Cine de San Sebasti\u00e1n", "text": ""}
{"id": "138980", "revid": "1131", "url": "https://gl.wikipedia.org/wiki?curid=138980", "title": "Galer\u00eda de imaxes da selecci\u00f3n galega de f\u00fatbol praia", "text": "Galer\u00eda de imaxes da selecci\u00f3n galega de f\u00fatbol praia."}
{"id": "138981", "revid": "25871", "url": "https://gl.wikipedia.org/wiki?curid=138981", "title": "Barrio (filme)", "text": "Barrio \u00e9 unha pel\u00edcula de cine espa\u00f1ola dirixida por Fernando Le\u00f3n de Aranoa.\nSinopse.\nJavi, Manu e Rai son amigos e compa\u00f1eiros de instituto. Comparten os tres unha idade dif\u00edcil na que non se \u00e9 un home nin un neno. Tam\u00e9n comparte a vida no barrio, a calor do ver\u00e1n e un mont\u00f3n de problemas, como \u00e9 o propio barrio, con grandes bloques de edificios de ladrillos escuros e mal comunicado co centro da cidade."}
{"id": "138982", "revid": "23204", "url": "https://gl.wikipedia.org/wiki?curid=138982", "title": "John Candy", "text": "John Franklin Candy, nado o 31 de outubro de 1950 e finado dun paro card\u00edaco o 4 de marzo de 1994, foi un actor canadense especializado en comedia. Alg\u00fans dos filmes que lle deron sona internacional foron \"Trains and Automobiles\" ou \"Splash\"."}
{"id": "138983", "revid": "98629", "url": "https://gl.wikipedia.org/wiki?curid=138983", "title": "Collateral", "text": "Collateral \u00e9 un filme estadounidense de 2004, dirixido por Michael Mann e escrito por Stuart Beattie, a\u00ednda que foi logo reescrito por Michael Mann e Frank Darabont. Entre os actores destacan Tom Cruise e Jamie Foxx nos papeis principais. A Jamie Foxx o filme deulle unha candidatura ao Oscar \u00f3 mellor actor secundario.\nSinopse.\nA pel\u00edcula transcorre nos \u00c1nxeles, e trata sobre un taxista (Jamie Foxx) que \u00e9 tomado como ref\u00e9n por Vincent (Tom Cruise), un asasino a soldo que est\u00e1 traballando esa noite nos \u00c1nxeles."}
{"id": "138989", "revid": "59564", "url": "https://gl.wikipedia.org/wiki?curid=138989", "title": "Leil\u00eda", "text": "Leil\u00eda \u00e9 un grupo de pandeireteiras galegas nado no ver\u00e1n de 1989. Seu nome prov\u00e9n dun termo aplicado ao retrouso das cantigas populares.\nTraxectoria.\nPertencen \u00e1 xeraci\u00f3n de mozos e mozas, ligados aos grupos folcl\u00f3ricos, que desde os anos oitenta percorreron as aldeas galegas recompilando m\u00fasicas e bailes tradicionais. Mercedes Rodr\u00edguez, Montse Rivera e Felisa Segade fac\u00edan parte da agrupaci\u00f3n compostel\u00e1 Cantigas e Agarimos. Felisa impart\u00eda, ademais, aulas de canto e pandeireta en Cacheiras. Al\u00ed entrou en contacto coas irm\u00e1ns Ana e Rosario Rodr\u00edguez, e con elas configurouse o grupo no ver\u00e1n de 1989. \nEn 1994, cos froitos das recollas de campo, publicaron o seu primeiro disco: Leil\u00eda. Un \u00e1lbum de pouso etnogr\u00e1fico que mudou o panorama da m\u00fasica galega de ra\u00edz, pois at\u00e9 daquela esta asoci\u00e1base principalmente \u00e1 gaita, e non exist\u00edan grupos de pandeireteiras que actuasen por si propias, separadas das formaci\u00f3ns folcl\u00f3ricas. \nA este primeiro traballo discogr\u00e1fico segu\u00edronlle outros catro, e multitude de concertos, espect\u00e1culos e reco\u00f1ecementos, nunha longa carreira de m\u00e1is de trinta anos. \nEn 2023, durante a xira \"Vidas Cantadas\", anunciaron a s\u00faa despedida dos escenarios. \nEn 2023 premio Alecr\u00edn da Cultura das entidades culturais galegas en Catalu\u00f1a. "}
{"id": "139011", "revid": "1131", "url": "https://gl.wikipedia.org/wiki?curid=139011", "title": "Galer\u00eda de imaxes de Olveira, Ribeira", "text": "Santa Mar\u00eda de Olveira \u00e9 unha parroquia situada no oeste do concello de Ribeira."}
{"id": "139020", "revid": "1131", "url": "https://gl.wikipedia.org/wiki?curid=139020", "title": "Galer\u00eda de imaxes da illa de San Sim\u00f3n", "text": "Galer\u00eda de imaxes da illa de San Sim\u00f3n.\nA illa de San Sim\u00f3n pertence \u00e1 parroquia de Cesantes, no concello de Redondela."}
{"id": "139026", "revid": "1131", "url": "https://gl.wikipedia.org/wiki?curid=139026", "title": "Galer\u00eda de imaxes de Chapela, Redondela", "text": "San Fausto de Chapela \u00e9 unha parroquia que se localiza no concello de Redondela."}
